 1 
 
 
ALĠ YILDIRIMOĞLU 
 
 
 
 
 “KALEM VE KAVGA” 
 
 
 
 
Türkçesi 
Ali Ekber Aliyev 
 
 
 
Metnin redaktesi  
Doç. Dr. Fethi Gedikli 
(T.C. Bakü Büyükelçiliği Kültür İşleri Müşaviri) 
 
 
(Eserdeki bütün dipnotlar çevirmene aittir) 
 
 
 
 
 
 
 
 
 
 
 
 
 
 2 
“Ali Yıldırımoğlu ister bir gazeteci olarak köşe yazıları ve makaleleriyle, isterse de bir edip 
olarak hikaye ve romanlarıyla her zaman geniş okur kitlelerine hitap etmeyi başarmış, 
yazdıkları hep beğeniyle okunmuştur”. 
 
Enes CANSEVER 
“ZAMAN Gazetesi - Azerbaycan” 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 3 
 
Mukaddes ruhu karşısında baş eğdiyim 
ve yokluğuna sığındığım rençber babamın helallik 
abidesini yüceltmek ve yaşatmak arzusu ile 
büyük oğlum YUSUF’a ithaf ediyorum.  
 
1 
 
Allahveren amca toparlayamıyordu bir türlü düşüncelerini, bocalıyordu 
kararsızlık içerisinde. Dalarak hayallere, tüttürüyordu piposunu. Bir karar 
vermeliydi ama bu ikilemden kurtulamıyordu. Bir yandan Nâzım‟ın ilim irfan 
peşinden gitmesi fena olmaz diye düşünüyordu. Eğitim alır, belli bir mevkiye 
yükselir, yarın beş önemli kişiden biri olur, soyumuza, neslimize şöhret getirirdi. 
Bir yandan da biricik yavrusunun köyü terkederse, başına bin bir türlü belanın 
gelebileceğinden endişe ediyordu. Dünyanın bu sıkıntılı döneminde, bilmem 
nerelerde reva mı çile çekmesi? Ben de dağdan yuvarlanmış güneş gibiyim, bugün 
varım, yarın olmayabilirim. Hanemi kör bırakamam, bir ocak tüttürenim olmalı 
başucumda... 
Gittikçe artıyordu tasası. Nâzım‟ın dışında oğul zürriyeti olmadığından, dağ 
gibi adam biricik evladı üzerinde sonbahar yaprağı gibi titriyordu. Nâzım‟ın da 
aklında fikrinde, neyin pahasına olursa olsun üniversiteyi kazanmak yatıyordu. Ev 
halkı da destekliyordu onu. Herkes bu delikanlının ne kadar zeki olduğunun 
farkındaydı çünkü. Birinci sınıftan, lise sona kadar karneleri hep „5‟le doluydu. 
Diploma töreninde, okul müdürü velilerin ve öğrencilerin huzurunda “bu çocuğa 
dikkat edilirse, önemli bir konuma gelebilir” demişti. Evin nurlu ihtiyarı, 
namazını, orucunu asla ihmal etmeyen Fadime nine de karşımıştı bir keresinde 
bu meseleye. Allahveren‟in Ermeni mezaliminde şehit olmuş ağabeyi İmralı‟nın 
karısı Fadime‟nin bir dediği iki olmamıştı şimdiye kadar. Birgün akşam yemeği 
sırasında, yaşmağını indirerek, Nâzım‟ı bağrına basmış ve şöyle konuşmuştu 
Fadime nine: 
–Allahveren beni dinle. Engel olma çocuğun okumasına. Doğrudur 
gözbebeğimizdir, hep yanımızda olmasını yeğlerim ben de. Lakin balık deryada 
büyür, evcil buzağıdan da öküz çıkmaz. Allaha emanet et, yolcu et çocuğu gitsin 
okusun, kalmasın hevesi kursağında. 
Fadime nine iki oğlundan da çok severdi Nâzım‟ı. Çünkü hayattan doymadan 
Hakka kavuşan anasının yüzünü bile görmemişti Nâzım. Fadime nine elinde 
avucunda büyüterek, yetiştirmişti onu. 
Allahveren Fadime‟ye karşı koyamazdı. Dört nalını da yeni vurdurduğu atı 
Kamer‟i sabah erkenden kaşağılamış, okşamış ve yerler çamur olduğundan, 
kuyruğunu özenle düğümlemişti. Kapıdan çıktıkları sırada, Fadime nine 
arkalarından hayır dua etti ve bir kase su fırlattı. Baba-oğul ve rüzgar kanatlı 
Kamer, koyuldular yola. 
Allahveren geyik bacağından da kısa sapı olan örme kamçısını havaya 
savurdukça, Kamer boynunu gererek, dağın sinesindeki virajlı yollarda kekik gibi 
sekiyordu. Koyun koyuna duran çıplak kayalar, yeşil ormanlar, derenin dibinde 
haykırarak, ürüyerek gürültüyle akan dağ nehri, Kamer‟in rahvan yürüyüşü 
ihtiyarı aşka getirmişti. Allahveren eski günleri anımsayarak, şapkasının arkasını 
kaldırdı ve alçak sesle sevdiği türküyü mırıldandı: 
 4 
 
Aras kıyısında ufak adalar, 
Aras’tan su alır melekzadeler, 
Size feda canım imamzadeler, 
Ben dileklerimi sizden isterim. 
  
Atın terkinde sessizce oturan Nâzım, en ufak ses çıkarmadan, babasından 
duyduğu hüzünlü nağmeleri çaktırmadan topluyor ve sine defterine kazıyordu. 
Oğlunun ılık nefesini ve geride kalan yüksek dağların gururunu ter kokan geniş 
omuzlarında hissediyordu Allahveren amca. Atın dizginlerini çekerek oğluna 
yöneldi: 
–Yavrum, bu yerlere Azadin deresi derler. Şu bizim Çiçekli köyünün 
havasından suyundan başka nerede bulunur? Ama gel gör ki elden ayaktan çok 
uzak. Elektrik yok, telefon yok, otomobil de gelemiyor buralara, tren 
istasyonundan da epey uzak. Bir tek bu sorunlar olmasaydı, yaşanılır yer olurdu. 
Son zamanlarda da moda olmuş, ayağı yere basan şehrin yolunu tutuyor. Yanlış 
yapıyorlar evladım. Günüme bir altın da verseler, kalmam şehirde. Şehir kötüdür 
demiyorum ha! Ama ot kökü üzerinde biter oğlum. Gözlerimi açalı bu yerlere 
alışmışım. Bu saatten sonra kalkıp şehre göç etmek akılsızlık olur. Ha bir de şu 
Çiçekli sakinlerine bak bakalım. Yaşlısının da, gencinin da canı buz baltası gibi. 
Sapasağlamlar. Çoğu da yüzden çok yaşıyor. Oğlum, insan başka ne ister ki? Var 
mı sağlıktan büyük servet? 
Eğri ve dolambaçlı virajları olan, sarp iniş ve yokuşlar başladığında, 
Allahveren eyerinden sıkıca yapışarak, atın yularını Nâzım‟a verdi. Allahveren 
yıllardır haşir neşirdi atlarla. Bu tür iniş yokuşlarda, atı hızlı sürerse, kollarının bu 
yükü kaldıramayacağının farkındaydı. İlerideki su değirmenine yaklaştıkları sırada, 
önünde un yüklü katırı olan, yaşlı bir adama rastladılar. Katır sahibi, sesindeki tok 
ama mahçup bir ifadeyle: 
–Allahveren Selamun Aleyküm, dedi. 
Allahveren tombul, kırmızı suratlı, palabıyıklı ve kendini beğenmiş katır 
sahibini tepeden tırnağa ters ters süzerek: 
–Allah senin selamını de kessin, kelamını da! diyerek tükürdü ve yüzünü 
çevirerek yoluna devam etti. 
 Katır sahibi bin bir renge boyandı utancından ve kafasını indirerek bir kelime 
daha etmeden yürüdü. Selamlaşma işte böyle bitmişti.  
Daracık patikaya ağır bir sessizlik çöktü. Babasının takındığı yakışkız usluptan 
pek rahatsız olmuşa benziyordu Nâzım. Allahveren‟in köylüye bu denli ağır bir 
cevap vermesi, kalbinde bir taş gibi asılmıştı. Utancından kafasını indirip, keşke 
şu adamla hiç karşılaşmasaydık diye geçirdi içinden. Babam ona bu şekilde hor 
davranmamalıydı. Nâzım içindeki sıkıntıyı sonunda dile getirdi: 
–Baba! O adam edeple, saygıyla selam verdi sana. Oysa sen… 
Allahveren‟in öfkesi henüz yatışmamıştı. Bu yüzden epey sustu ve oğlunun 
sorusunu yanıtsız bıraktı. Nâzım da babasının hâlini görerek lafı fazla uzatmadı. 
Tahta köprüden geçerek, ilerideki düzlüğe çıktılar. Birden Allahveren oğluna 
dönerek, hiddetle: 
–Senin de bir bildiğin, bin bilmediğin var! Yani senin baban bu kadar 
terbiyesiz mi?! İt oğlu iti tanımıyorsun sen! Nehrin karşısındaki köyde oturuyor. 
Tahıl tarlalarımız da ortaktır. Hayvanlar otlağa gidiyor, koyun, kuzumuz çobanın 
 5 
gözü önünde kayboluyor. Gündüzün ortasında belalı ineğimizi çaldılar, gördüm 
diyen olmadı. Geçen ay, köy‟e benzin arabasının geldiği günün akşamı, kafamı 
yastığa atıp yeni uykuya dalıyordum, aniden kulağıma hırıltılı bir ses geldi. 
Uyandım ve köpeğin boğazını yırtarcasına hürdüğünü gördüm. Hemen ceketimi 
omuzlarıma atarak, avluya indim ve o esnada iri yarı bir adamın, korkuluklardan 
atlayarak kaçtığını gördüm. Yalın ayaklarımla koştum peşinden. Tam 
yetişecekken kendisine, geri dönerek tüfeğinden bana iki kurşun sıktı. Allahtan 
ıskaladı. Bayırdan inmeye başlayınca tanıdım kendisini. Bak şu haydut it oğlu 
itten başkası değildi. Kendisi dışında iki de kardeşi var. Yürümeyi öğrendikleri 
günden hırsızlık meslekleri olmuş üçünün de. Köyde, civarda ne kadar hırsızlık 
vakası oluyorsa, hepsinde şu deyyusların parmağı var. Gözden tüy koparıyorlar. 
Hamurları haramla yoğrulmuş! Şimdi de dikilmiş karşıma, numara yapıyor. 
Allahveren Selamün Alyküm diyor!!! Selam veren dilin kurusun! Kaç yıldır bizim 
köye dadandı. Sen çocuksun daha, bilmezsin bu tür şeyleri. Onunkisi selam 
vermek değildi. Maksat ağzımı yoklamaktı, o gece farketmiş miyim diye 
kendisini. Ben de üstü kapalı şekilde, bana numara yapma, aptal sensin dedim. 
Cevabını aldı yani. 
Nâzım babasının katır sahibini terslemesinin sebebini öğrenince deminden 
beri kendisini rahatsız eden can sıkıcı sorulardan kurtuldu. Rahatladığını, 
hafiflediğini hissetti.  
Ormanı geçerek genişliğe çıktıklarında beyaz ve sarı tepelerin arasından bağlı 
bostanlı şehir merkezi göründü. Allahveren az ileride bulunan ve on- on beş evli 
köyü göstererek: 
–Bir zamanlar bizim Çiçekli‟de Ferhat isimli bir öğretmen çalışıyordu, dedi. 
İşte şu köydendi kendisi. Sen o sıralar doğmamıştın henüz. Matematik hocasıydı. 
Köye yeni geldiğinde barınacak yeri yoktu. Baktım ki sahip çıkan yok, evime 
aldım. Beş on gün kaldı bizde. Daha sonra yeğenlerim için inşa ettirdiğim odayı 
verdim ona. Garibim açıkta kalmasın, sevaptır dedim. Çoluk çocuğunu da alarak, 
taşındı o odaya. Tam üç yıl boyunca komşuluk yaptık onunla. Bir keresinde lafı 
evirip çevirip kira mevzuuna getirdi. Duyar duymaz kaşlarımı çattım. Bu ne biçim 
söz, dedim. Allahveren misafir şöyle dursun, öğretmenden para alacak adam 
mıdır? Bugün burada duydum, bir daha sakın duymayayım. Bu lafları katla, 
kilimin altına sakla dedim. Aksi halde, Hakkın selamını da esirgerim senden. 
Hoca bu konuyu açmasına pişman oldu. Şimdi o Hakkın dergahında, bizse 
fani dünyadayız. Öğretmen olarak da, insan olarak da çok dürüst biriydi. 
Veliyeddin isimli cin gibi bir de kardeşi vardı. Ara sıra Ferhat öğretmeni ziyaret 
ederdi. Geri döndüğünde de atın sırtında yolcu ederdim onu. Duyduğuma göre 
Veliyeddin şimdilerde çok ünlü birisi. Gidip gelenlerden duydum, Karabağ 
bölgesinde öğretmen enstitüsü varmış, Veliyeddin de oranın dekanıymış. 
Allahveren hayallere daldı. Kamerin sırtında sağa sola yalpalayarak: 
–Şu dünyanın haline bak be! Kaç yıl geçti o günlerin üzerinden, dedi. Ferhat 
öğretmen rahmetli oldu… Veliyeddin de benimle karşılaşırsa tanır mı, tanımaz 
mı belli değil. Hayır canım, hatırlamaz bence. Ama hakkında aldığım haberler 
sevindiriyor beni. Nasıl olsa hemşeri sayılırız. Duyduğuma göre bizim buraların 
insanlarına yardım edermiş. Zaten ağabeyi Ferhat da yardımsever delikanlıydı. 
Köyümüzde muallimlik yaptığı dönemde, ahâlinin sevimlisiydi rahmetli. Şu anda 
bile ismi zikredildiğinde Çiçekli sakinleri onu rahmetle anıyor. 
 6 
Şehir merkezine vardıklarında öğlenin ortasıydı. Güneş de tepedeydi. Sıcak 
meltem, leyleklerin dolaştığı pirinç tarlalarını usul usul dalgalandırıyordu. Nehrin 
kıyısındaki bileğlenmiş taşlardan, koru sönmemiş tandırın ağzından çıkıyormuş 
gibi ateş yükseliyordu. Kamer atın sağrıları fena halde terlemişti. Dağların serin 
havasına alışkın olan baba ve oğul, düzlüğün sıcağına dayanamıyorlardı. 
Allahveren amca dizginleri çevirerek, atın kafasını sola döndürdü ve alt yoldan 
yürüyerek doğrudan şehir dışındaki otobüs istasyonuna vardılar.  
Trene yetişmek için sabırsızlıkla otobüslerini bekleyen kalabalığın arasından 
bir adam fırladı ve onlara doğru seğirtti. 
–Allahveren, yazın şu yakıcı sıcağında hayrola? Atın da fena terlemiş ha. 
Allahveren arkadaşı olan yaşlı hekimi görünce yüzü güldü: 
–Hayırdır doktor, hayırdır. Kalabalıkta seni farkedince, kendi kendime 
Rabbim işimi rastgetirdi dedim. Bizim şu Nâzım imtahana gidiyor. Yolcu etmek 
için geldim. Köy çocuğudur bilirsin. Şehir falan görmüşlüğü yok. Dünden beri 
kara kara düşünüyorum, tekbaşına çocuk bırakılır mı koskoca şehre diye. 
Tanıdıklardan, yakınlardan şehre giden olsaydı, şu çocuğa da refakat ederdi bari, 
diye söylenip duruyordum. Allahtan karşıma sen çıktın.  
Doktor güvenilir biriydi ve Allahveren‟le yıllardır süregelen selamı sabahı 
vardı. Defalarca misafir olmuştu evine. Doktor kolunu Nâzım‟ın incecik 
boynuna sararak: 
–Meraklanma Allahveren, dedi. Nâzım da benim evladım sayılır. Bakü‟ye ben 
değil, sen gidiyorsun farzet. Bu arada gökyüzü de ateş püskürüyor, fazla durma 
buralarda. Tren garına giden otobüs erken mi gelir, gecikir mi belli değil. 
Allahveren oğlunun alnından öptü ve son nasihatini verdi ona. 
–Güle güle git oğlum. Trene bindiğinde uyanık ol. Köyümüze bakma sen, 
Bakü karışık bir yer. Tekbaşına arşınlama sokaklarını. Ha bu arada fırsat bulursan 
öğretmenliğe, doktorluğa git. Bitirince de köyümüzde çalışırsın, gözüm de 
üzerinde olur... 
Allahveren bunları söyledikten ve oğlunu doktora emanet ettikten sonra, 
azacık da olsa rahatlayarak köyüne geri döndü.  
Kamer at dağlara doğru kanatlanmıştı sanki. Allahverenin yüreği ise otogarda, 
ciğer pâresinin yanındaydı hâlâ.     
     
 
2 
 
Gürültülü ve kalabalık şehre varan Nâzım, masallarda okuduğu mucizeler 
âlemine düşmüştü sanki. Babasının akrabalarından olan Fettah‟ın, Bakü‟nün 
Dağlı mahallesinde kiraladığı bekâr odasını doktorun yardımıyla bile zor buldu 
Nâzım. Fettah ahşaptan yapılmış biçimsiz balkonu olan boyasız, badanasız 
dairede, beş yılı aşkın süredir yapayalnız oturuyordu. Sabah erkenden Nâzım‟ı 
karşısında görünce çok sevinmişti. Memleketi Çiçekli‟nin havasını da beraberinde 
getirmişti sanki delikanlı. Köy yaşamı hakkında Nâzım‟ın anlattıklarını dinledikçe, 
tekbaşına kaldığı daracık, yoksul odasını bir anlık da olsa unutmuştu Fettah. 
Hayallerinde maziye seyahat etmiş, hasret dolu gözlerle Çiçekli‟nin baharını, 
yazını seyretmiş, Hasanlı gölünü, Balaban kayasını, Ağca çölünü, Kıble taşını, 
 7 
Gelin mağarasını, Yazı pınarını gözleri önüne getirmiş, kamış tütekle1 koyun 
koyuna duran kayaların sükunetini bozmuş ve hüzünlenmişti... 
Yaşta Nâzım‟dan bir hayli büyük olan Fettah, meslek lisesini bitirdikten 
sonra, Karadağ kasabasındaki fabrikalardan birinde çilingir olarak çalışmaya 
başlamıştı. Bu arada Petrol ve Kimya mühendisliği fakültesinin açık öğretim 
bölümünde de eğitimini sürdürüyordu. Edebiyatla derinden ilgilenen, ara sıra şiir 
yazmayı da deneyen uzun boylu Fettah, uysallığı ve sıcakkanlılığı ile çevresinin 
saygı ve sevgisini kazanmıştı. Konuşmalarından, yaşadığı toplumun kurallarına ve 
göreneklerine karşı, içinde bir isyanın olduğu seziliyordu.  
Nâzım‟ın Bakü‟ye geldiği günden itibaren, bütün işini gücünü bırakan Fettah, 
başkenti ona tanıtıyor, nereye giderse gitsin her yerde ona refakat ediyordu. Sınav 
günü, heyecanla çocuklarını bekleyen veliler gibi, Fettah da saatlerce 
üniversitenin kapısı önünde, Nâzım‟ın ne zaman ve ne tür bir haberle çıkacağı 
anı beklemişti. Sınava katılan öğrenciler bütün soruları başarıyla yanıtlayan 
Nâzım‟a işaret ederek, kendi aralarında bu çocuğun zekasına ve hazırcevaplılığına 
hayranlıklarını bildiriyorlardı. Arkadaşlarına elinden geldiğince yardım etmeyi de 
ihmal etmeyen Nâzım‟ın sayesinde, bir çok öğrenci olumlu puan almıştı o gün. 
Nâzım‟ın kendisi de hangi kartı çekerse çeksin2, hiç düşünmeden ve zorlanmadan 
sorulara bülbül gibi şakıyarak cevap veriyordu. Büyük şehire ilk kez gelen Nâzım, 
sınavı yöneten öğretmenlere parmak ısırttırıyordu. Bazı öğretmenler ise gıptayla 
ona bakarak “baldırı çıplak köylünün kafasına bak hele...!” diyorlardı.  
Son sonav yabancı dillerdendi. Salonda sınav komisyonu üyeleri dışında 
rektör yardımcısı da bulunduğundan, sınıfta gergin bir hava hakimdi. Öğrenciler 
rektör yardımcısının bir an önce çekip gitmesi için dua ediyorlardı. Ama o 
gitmeye niyetli değildi galiba. Bir yandan komisyon üyelerinin önündeki listelere 
göz atıyor, öte yandan da öğretmenlerle fısıldaşıyordu. Ön sırada oturan şık 
takım elbiseli, suratından tebelleşlik dökülen Server isimli iri cüsseli çocuk, ikide 
bir Nâzım‟a yönelerek: 
–Keşke bildiklerinin yüzde birini bilseydim. Gam yemezdim o zaman, der 
dururdu.  
Server masanın üzerinden aldığı kartın ön yüzündeki soruyu okuduktan, uzun 
uzun düşündükten ve göz kapaklarını bir kaç defa indirip kaldırdıktan sonra 
hevessizce öne çıktı. Tam ağzını açacağı sırada, öğretmenler ona konuyla alakası 
olmayan bir iki basit mi basit soru sordular. Rektör yardımcısı koltuğunda 
kurcalandı ve: 
–Başarılı öğrenciye benziyor, diyerek komisyon üyelerine gereken imayı yaptı. 
Komisyon başkanı yüzünü Server‟e dönerek: 
–Bu kadar yeter. Kartını bırak da git. 
Server komisyon üyelerine: 
–Teşekkür ederim, dedi ve rektör yardımcısının memnun bakışları eşliğinde 
sırıta sırıta sınav salonunu terketti. 
Sıra Nâzımdaydı artık. Önceki derslerin tamamından „4‟ veya „5‟ alan 
Nâzım‟a, bu son sınavda „3‟ bile yetiyordu. Çektiği kartta yazılan bütün soruların 
                                            
1 Tütek – Kamıştan vs. yapılan nefesli musiki aleti.  
2 Sovyetler Birliğinin eğitim sisteminde üniversiteye giriş sınavları test sitemiyle değil, kura çekme 
usuluyle yapılıyordu. Üniversite sınavına giren öğrencinin masanın üzerindeki bir tomar kağıt 
parçasından birini çekerek, ön yüzündeki sorulara cevap vermesi gerekiyordu.    
 8 
cevabını henüz bitirmişken, dört bir yandan ona soru yağdırmaya başladılar… 
Rektör yardımcısı alçak sesle mırıldandı: 
–Bu da nereden çıktı yahu?! 
Bu soruyla rektör yardımcısının ne demek istediğini derhal anlayan 
öğretmenler, Nâzım‟ın kafasını karıştırmak için çok uğraştılar ama o bir an olsun 
şaşırmadı ve sonuna kadar soğukkanlılığını korumayı başardı. 
Rektör yardımcısı: 
–Bakıyorum delikanlının amacı bize bilim deryası olduğunu ıspatlamaktır, 
diyerek bir kahkaha patlattı. 
Ortada oturan öğretmen dudaklarını büzerek: 
–Lafı çok uzatıyorsun sen de! Sorulara kısa ve net cevap versene! 
Diğer öğretmen ise: 
–Nu horoşo3, vaktimizi alma. Çalışmadığını ve bu konuyu bilmediğini itiraf et 
hadi. 
Günler sonra, sınavı kazananların listesinde ismini göremeyen Nâzım‟ın 
dünyası yıkıldı. Yaşadığı sarsıntıdan omuzlarının ortasında şiddetli bir acı hissetti. 
Sanki kalbinden kopan sıcak bir küme, yuvarlanarak ayaklarının altına düşmüştü. 
Kopya çeken ve zor sorularda takılınca sürekli Nâzım‟dan imdat dileyen 
öğrenciler ise sınavı kazanmış olmanın verdiği gurur ve sevinçle birbirlerini 
tebrik ediyor, mutluluktan havalara uçuyorlardı. Şahiti olduğu adaletsizlik 
karşısında yerinde donup kalmıştı Nâzım. Yürekten inandığı, güvendiği ve mabet 
kadar kutsal saydığı bu eğitim kurumu, bir kaç saniye içinde değerini büsbütün 
kaybetmişti onun gözünde. Bir türlü inanamıyordu, anlam veremiyordu isminin 
listede olmayışına. “Nasıl olur!? Yalvararak benden yardım isteyen adaylar sınavı 
kazanıyor, benim ismim ise listede yok?” diye düşünüyor ve kahroluyordu.  
Fettah üniversiteyi kazanan şanslıların ve arzuları kursağında kalan 
“sınavzedelerin” arasından geçerek, usulca Nâzım‟ın kolundan yapıştı ve onu bir 
köşeye çekerek teselli verdi: 
–Sıkma canını, sağlık olsun... Olur böyle şeyler. Gençsin daha… Bak, 
üniversite binası da yerinde duruyor ve emin ol uzun yıllar da duracaktır. Bu sene 
olmadı, önümüzdeki yıl bir daha denersin. Durmayalım burada, gidelim hadi… 
Hazardan esen meltem, yaz güneşinin yakıp kavurduğu asfaltlı yolların ağır 
havasını dağıtıyor ve şehrin üst kısmında bulunan Dağlı mahallesine hoş bir 
serinlik yayıyordu. Fettah deniz manzaralı küçük balkona iki eski sandalye getirdi 
ve misafirinin bugün yaşadığı başarısızlık yüzünden bozulan moralini düzeltmek 
ve daldığı karamsar düşüncelerden onu uzaklaştırmak için, havadan sudan 
konuşmaya başladı. Baktı ki olmuyor, son günlerde yazmaya başladığı şiirlerinden 
bir kaç mısra okudu. Nâzım‟ın zayıf ve solgun çehresi, kapıldığı hüznün etkisiyle 
daha da sararıyordu. Fettah onu konuşturmaya çalışarak: 
–Bir soru sorsam, darılır mısın bana? 
–Hayır, sorabilirsin.  
–Söyler misin, ne diye hukuk fakültesini tercih ettin?  
–Savcı, hakim veya ne bileyim polis komiseri olmak istiyorum. 
Fettah üzgünce kafasını salladı.  
–Bir bilim dalı olarak hukuk‟a karşı değilim. Sadece kişisel çıkarları için bu 
mesleği tercih edenlerin iğrenç niyetlerinden tiksinirim. İtiraf etmesen de, ben 
                                            
3 Nu horoşo –Pekiyi; tamam; hadi neyse (Rus.) 
 9 
biliyorum işin aslını. Hukuk fakültesini bitirince üne, paraya, şöhrete 
kavuşacağını düşünüyorsun. İhtişam, gösteriş peşindesin belki de. Ama sakın 
unutma! Toplumda yaşanan bütün facialar, fitne fesatlar, çatışmalar genellikle 
debdebeli yaşam tarzını arzulayanların sınır tanımayan heveslerinden ileri geliyor. 
İhtiyaçtan fazla mal ve para biriktirmek dürtüsü, muhakkak hüsranla 
sonuçlanıyor. Bu yüzden de hukuk‟u kazanmadığın iyi oldu derim ben. Bazı 
insanlar şöhrete ve üne ulaşmanın tek yolunun zenginlikten geçtiğini zannederler. 
Saçma! Aksini ıspat edebilirim. Watt, Franklin, Faradei, Galillei, Keppler gibi 
dahiler fakir ailelerin çocuklarıydı. Aristokratik yaşam tarzını düşlediğini görmek 
beni şok etti doğrusu… Hem o tür insanların kazandıkları ün de, saygınlık da bir 
sabun köpüğü kadar kısa ömürlüdür. 
Nâzım gülümsedi. 
–Söylediklerine ben de katılıyorum. Fakat senin anlattıklarınla, benim 
amaçladıklarım arasında kocaman bir uçurum var. Aslında tarih öğretmeni olmak 
istiyordum. Niyetimi Bakü‟ye gelirken değiştirdim. Babam katır sahibi ile 
tartıştıktan sonra… 
Fettah şaşırmıştı. 
–Ne? Katır sahibi mi?  
Nâzım babasından dinlediği hikayeyi Fettah‟a aynen aktardıktan sonra ekledi: 
–Babama ve köylülere cefa çektiren o haydutu yakalamak, köyümüzü 
hırsızlardan temizlemek maksadı ile savcı veya komiser olmak istemiştim. Bu da 
ne yazık ki olmadı, diyerek omuzlarını silkti. 
Nâzım “ne yazık ki olmadı” derken o kadar üzgün ve masum görünüyordu ki, 
insanın kalbi sızlıyordu. Hele cümlesini bitirince ah çekmesi de bir başkaydı. 
Fettah önce güldü, sonra da aniden ciddileşiverdi.  
–Şimdi anladım seni. Daha önce söyleseydin ya! Ama farkeden bir şey yok, 
hukuk‟u kazanmana yine de karşıyım. 
–Niye?! 
–Çünkü henüz çok gençsin ve bazı gerçeklerden habersizsin. Herşeyden önce 
günümüzde ders çalışarak ve üniversiteye hazırlık yaparak sınav kazanmanın bir 
hayal olduğunu anlamak zorundasın. Hele konu hukuk fakültesi olunca, akan 
sular durur! Hukuku kazanmak için ya üst düzey devlet kademelerinde çalışan bir 
dayın veya bir sürü paran olmalı. Allahveren amca da garibim rençberdir, sabah 
akşam iğnenin ucuyla toprak kazıyor. Onun bunca parası ne gezer? 
Şiddetlenen rüzgar kapıyı sertçe çarparak kapattı. Fettah Nâzım‟dan önce 
davranarak ayağa fırladı ve cereyanın önünü kesmek için pencerelerden birini 
kapattı ve tekrar yerine oturdu.  
–Şunu da bilmeni isterim ki, bu ülkede polis, savcılık ve mahkeme gibi 
kurumlarda çalışmak için sabah akşam dirsek çürütenler, başını alıp giden 
cinayetlerin, organize suçların kökünü kazımak için yapmıyorlar bunu. Zira bizim 
emniyet güçlerimiz, mahkemeler ve savcılık “suçlular velinîmetimizdir” 
mantığıyla yaşıyor. Evet, bu zehirli ve iğrenç ağacın meyvelerinden tadanlar da 
gururla övünerek, kendilerini dünyanın en bahtiyar insanları sanıyorlar. Oysa bu 
gidişin sonunun felaket olduğunu akıl edemiyorlar. Yalnızca nasırlı ellerle, ter ve 
kan pahasına kazanılan para helaldir ve sahibini yüceltir. Söylediklerime göre 
bana darılacaksın belki de, ama şunu da bil ki, bugün hayat yolculuğunun başında 
yaşadığın hayal kırıklığı, benim zaten başımdan aşkın olan dertlerimin üzerine 
biraz da dert ekledi. Gündüz vakti envai çeşit pislikle, iğrenç suratlarla 
 10 
karşılaşıyor, akşamlar ise kitaplarımla baş başa kalıyorum. Okuduğum şeylerle, 
yaşadıklarım arasındaki koskoca uçurumu görünce dehşete kapılıyorum. Bugün 
kapısından içeriye giremediğin ve perişan halde geri döndüğün üniversiteyi savcı 
veya polis olabilmek için kazanamaman, belki de Çiçekli‟nin saf ve temiz 
atmosferinde yetişen masum bir delikanlının, uçuruma yuvarlanmaması için 
gökyüzünden gönderilen İlahi yardım, sana lutfedilen ezeli ve ebedi mutluluktur 
inan bana! 
Nâzım çenesini avucuna dayamış, denizde gemisi batan kaptan gibi, 
deminden beri kendisini avutmaya çalışan Fettah‟ın yüzüne şaşkınlıkla bakıyordu. 
Kulaklarıyla onu dinlese de, aklı-fikri dağlarda, taşlardaydı. Köye ne yüzle geri 
döneceğini düşünüyordu. Bu haberi duyanlar onun hakkında neler konuşacaktı 
acaba?  
“Keşke ölseydim de bu günleri görmeseydim! El aleme rezil ettim babamı…”  
Anlaşılan Fettah‟ın içini dökmesi ve kendi sorunlarını hatırlayarak dert 
yanması için bir fırsat oluşmuştu bugün. Ev sahibi acılı konuşmasını bitirdikten 
sonra ayağa kalktı ve sevecen bir edayla elini Nâzım‟ın omuzuna koyarak, daldığı 
hayallerden koparmak için onu sallamaya başaldı. 
–İşte arkadaşım, bu işler böyle… Anladın değil mi ne demek istediğimi? Bu 
nedenle bu tür ufak tefek şeyleri kafana takma ve dert etme. Faydası yok çünkü. 
Hayırlısı belki de buymuş... 
Akşam hava serinlenince, hemşeriler tur atmak için beraberce şehre indiler ve 
saatlerce dolaştıktan sonra, yorgun ve bitkin halde evlerine geri döndüler. Fettah 
sabahın köründe fabrikaya, Nâzım ise üniversiteden sınav belgelerini geri 
aldıktan sonra, Kubinka çarşısına gitti4. Yüzsüz satıcılar, buralara ilk defa uğrayan 
tecrübesiz ve saf müşteri adaylarını gözlerine kesitirince, sakız gibi 
yapışıveriyorlardı yakalarından. Elindeki askıda bir kostüm dolaştıran genç satıcı 
Nâzım‟ın karşısına dikilerek, malına övgüler yağdırmaya başladı. Nâzım: 
–Ben pantolon alacağım, gerek yok, diyerek adamın yanından zar zor 
uzaklaştı. 
Bu sefer de kolundan bir kaç pantolon asılı olan iri yarı sarhoş bir Rus, 
yalpalayarak Nâzım‟a yaklaştı ve önünü kesti. Ağzından votka ve sarımsak 
turşusu karışımı berbat ve tiksindirici koku geliyordu. Zil zurna sarhoş olduğu ve 
ayakta zor durduğu her halinden belliydi. Nâzım bir sarhoşla alışveriş yapmak 
istemediğinden onu da atlatmaya kalkıştı ama başarılı olamadı. Yapkın Rus eline 
geçirdiği avını kaçırmaya niyetli değildi. Sonunda teslim olan delikanlı, ölçüsüne 
uygun olan bir pantolon seçerek: 
–Fiyatı nedir bunun? diye sordu. 
–İki bin ruble! Başkalarına bakma sen, benim mallarım çok ucuz. Karımı 
hastaneye yatırmam lazım, bu yüzden acele ediyorum. Maliyetine satmak ve bir 
an önce buradan gitmek istiyorum.  
–Biraz indirim yapar mısın? 
Rus: 
–Asla! dedi. Bir kapik5 bile inmem. İstersen git bütün şehri dolaş. Böyle bir 
mal bulamazsın! Zor durumdayım diye neredeyse bedavaya veriyorum.  
                                            
4 Kubinka Halk Pazarı –SSCB döneminde kayıtdışı ekonominin merkezi sayılan, spekülatif 
ticaretin yapıldığı Bakü‟de ünlü bir semt.    
5 Kopeyka –Rus para birimi rublenin yüzde biri değerinde metalik para.    
 11 
Hayatı boyunca yalan söylemeyen Nâzım Rus‟a inanmıştı. Hem “iki bin ruble 
olduğuna göre, demek ki kaliteli maldır, almaya değer” diye düşündü. Ama yüz 
rublecik de olsa indirim yapamaz mı adam?.. 
Ve o esnada, işkembesi kemerinin üstüne çıkarak neredeyse dizlerine kadar 
sarkan, göbekli ve açık göğsünde kalp ve hançer dövmesi olan orta yaşlı Azeri 
onların pazarlığına müdahale etti: 
–Ne arıyorsun sen kardeş? 
–Pantolon. 
Azeri kaş göz hareketleriyle, Rus‟un kolundan asılı olan pantolonları işaret 
ederek: 
–Neden almıyorsun o zaman? diye sordu. Çok kaliteli maldır, hem yüzde yüz 
yündür.  
–Çok pahalı da ondan. 
–Boşversene fiyatını! Sen bizim adamsın, söylerim ona yarı fiyatına indirir. 
Baksana ayakta zor duruyor zaten. Böylesini kandırmak kolay. 
Nâzım ne diyeceğini bilemiyordu. Göbekli onun kulağına eğilerek fısıldadı: 
–Sen bin ruble ver, gerisini bana bırak.  
Nâzım sırtını onlara dönerek cebinden kendisine söylenen meblağı çıkardı ve 
Azeri‟nin avucuna tutuşturdu. O da parayı Rus‟un cebine sokarak: 
–Al işte paranı sıpa! Zıkkımın olsun! İstediğin iki bin ruble, dedi ve Nâzım‟a 
“hemen kaybol” anlamında göz kırptı.  
Nâzım koltuğunda pantolon, tam da çarşıdan çıkacakken kendisine yardım 
eden Azeri tekrar karşısına dikildi.  
–Kardeş, hadi seninle açık konuşalım. Rus‟u ben kandırdım, sen de bin ruble 
kârlı çıktın. İnsaflı ol, beş yüz ruble de bana ver.  
Nâzım itiraz etmeden elini cebine indirdi… 
Satın aldığı pantolon yüzünü güldürüyordu. İki bin rublelik pantolonu bin 
beşyüz rubleye aldığı için mutluydu! Üstelik de yüzde yüz yün! “Bugün şansım 
yaver gidiyor” diye düşündü sevinçle.  
Fettah Nâzım‟ın bugün köye geri döneceğini bildiğinden, sabah iş yerine 
uğramış ve yarım günlük izin almıştı. Nâzım çarşıda başından geçenleri övünerek 
Fettah‟a anlattı ve satın aldığı pantolonu ona gösterdi. Fettah üzüldüğünü ifade 
ederek, kafasını salladı. 
–Hayırlı olsun ama… Çok fazla para ödemişsin dostum, kandırmışlar seni. Bu 
tür pantolonlar mağazalarda üç yüz rubleye satılıyor. Rus da, sözde sana yardım 
eden Azeri de, senin gibi safderunlara tezgah kuruyorlar. Kusura bakma ama bu 
bir gerçek. Bensiz gitmemeliydin oraya. Köyünü unut gitsin, burası büyük şehir! 
İstemediğin kadar üçkağıtçı, dolandırıcı barınıyor burada. Sen de bir katır 
sahibini tutuklamakla dünyayı kurtaracığını, bütün sorunların çözüleceğini 
düşünüyorsun, öyle mi?! Ah ah! 
Nâzım‟ın morali iyice bozulmuştu. Yeni satın aldığı pantolon onun gözünde 
az önceki cazipliğini de kaybetmişti. Ama çok geçti artık… 
 
*** 
 
 Bu mevsimde başkente akın edenlerin ve şehirden gidenlerin sayısı 
arttığından, Bakü tren garının kasalarına yaklaşmak mümkün değil. Bu yüzden 
 12 
akrabalar otobüsle Lökbatan‟a6 gitmek zorunda kaldılar. Fettah Buta tren garında 
çalışan arkadaşının yardımıyla, umumi vagonda Nâzım için bir yer ayırttı. 
Bakü-Yerevan seferi yapan trenin gelmesine saatler kalıyordu. Boş 
zamanlarını değerlendirmek için, Fettah Nâzım‟la beraber çalıtığı fabrikaya gitti 
ve onu çilingir arkadaşlarıyla tanıştırdı. Nâzım‟ın hayret dolu bakışları, kulakları 
sağır eden gürültülü makinelere dikilmişti. Hummalı bir çalışma vardı 
imalathanede. Kasketini ters takan hafif sakallı işçi, kafasını indirmiş incecik 
testereyle bir demir parçasını kesiyordu. Nâzım buna çok şaşırmıştı. Ağaçların 
testereyle kesildiğine defalarca şahit olsa da, metalin testereyle kesilebileceğini ilk 
kez görüyordu. İleriye doğru bir adım atarak, ustanın kenara koyduğu testereyi 
eline almak isterken, parmakları haşlandı ve derhal testereyi yere fırlatan Nâzım 
yanan parmaklarını ağzına soktu. Nâzım‟ın bu ufak çaplı “kazasını” gören işçiler, 
kahkaha atarak gülmeye başladılar. Nâzım bozulmuş, kulaklarına kadar al renge 
boyanmıştı. Fettah onu bu durumdan kurtarmak için: 
–Önemli değil, bu tür şeyler herkesin başına gelebilir, dedi ve duvardan asılı 
olan ilk yardım çantasından melhemi alarak, Nâzım‟ın kabarmış parmaklarına 
sürdü.  
 
 
 
3 
 
Petrol atıklarının yer yer oluşturduğu göletler sıcaktan buharlanarak, çıplak 
tepelerin arasında sıkışıp kalan eski kasabanın ağır havasını daha da çekilmez hale 
getiriyordu. Kasabaya yakın mesafede bulunan raylar üzerinden hızla sağa sola 
ilerleyen tonlarca ağırlıktaki vagonların oluşturduğu monoton gürültü, kasaba 
sakinlerinin sinirlerini geriyordu.  
Nâzım‟ın beklediği an çattı. Trene bindi ve peronda duran arkadaşına el 
salladı. Çingene düğününü andıran karmakarışık şehirden uzaklaştıkça, içine bir 
huzur, ferahlık doğuyordu. Fettah gözden kaybolduktan sonra, Nâzım elindeki 
bavulu sürükleyerek vagonuna geçti. Koltukların tıklım tıklım dolu oluşu şöyle 
dursun, ayakta duran yolcuların oluşturduğu kalabalıkta ilerlemek, hatta 
kıpırdamak bile mümkün değildi. Zorlukla vagona dalan Nâzım, biletinde yazılı 
olan 17 no‟lu koltuğu sonunda bulabildi. Ama onun oturması gereken koltukta 
yaşlı bir adam oturuyordu. Nâzım ona doğru eğilerek: 
–Amca, sizin koltuk numaranız kaçtı? 
Yaşlı adam: 
–On yedi, dedi. 
Nâzım durduğu yerde taş kesildi. 
–Ama amca, bu nasıl olur? diye mırıldandı zor duyulur bir sesle. Benim de 
biletimde on yedi yazıyor…   
İhtiyar: 
–Burada anlaşılmayacak ne var evladım? Yanlışlıkla aynı koltuğa iki bilet 
satmışlar demek ki. Olur böyle şeyler, sıkma canını. Olan olmuş bir kere. 
Koltuğumuzun dar olması önemli değil, yeter ki kalplerimiz geniş olsun. 
                                            
6 Bakü‟de bir ilçe. 
 13 
Yanımda oturursun, baba oğul seyahat ederiz. Zaten dördüncü istasyonda 
inecem ben, sen de rahatça kurulursun koltuğuna.  
İhtiyar bunları söyledikten sonra biraz kenara çekilince, Nâzım onun dizinden 
aşağı bir bacağının olmadığını farketti ve yüreği sızladı. 
Hava kararmıştı artık. Vagonun camlarından zulmet manzarası açılıyordu. 
Gecenin derinliğinde ara sıra farkedilen yıldız kervanı misali parlayan ışıklar, 
civardaki köylerin yerini bildiriyordu. Vagonların hiç birinde boş yer olmamasına 
rağmen, trenin durduğu her istasyonda ellerinde ve sırtlarında taşıdıkları irili 
ufaklı bagajlarla, genç ve yaşlı yolcular zorla da olsa içeriye sokuluyorlardı. 
Nâzım‟dan yaşta büyük olan cüsseli delikanlı, iple bağlanmış ağır kasayı önce yere 
koydu, sonra da ağır ağır soluyarak ellerini savurmaya başladı: 
–Hadi, kalkın ayağa, kalkın! On yedi numara benim. Elimi size sürmeden 
boşaltın yerimi. 
Nâzım yaşlı adamla göz göze geldikten sonra yavaşça ayağa kalktı ve öfkeli 
gence: 
–Buyurun oturun, dedi. 
Bu sefer delikanlı ihtiyarın üzerine horozlandı: 
–Hadi moruk! Bu senin için de geçerli. Kalk ayağa! Ne bakıyon be? 
Boşaltsana yerimi. Yani illa ki zor kullanacam öyle mi? On yedi numara benim 
diyorum sana. 
Sakat adam ayağa kalkmaya çalıştığı sırada, artık hareket halinde olan vagonda 
dengesini kaybederek yere kapaklandı. Nâzım derhal öne atılarak ihtiyarı 
kolundan tuttu ve kaldırarak yerine oturttu. Sonra da kabadayılık eden gence 
dönerek: 
–Üçümüzün de biletinde on yedi yazıyor. Belli ki yanlışlık olmuş. Çaresi yok, 
bir yolunu bulup idare edeceğiz artık. Ama bu ihtiyarla uğraşma. Biz ayakta da 
durabiliriz seninle. Yaşlılara saygı göstermeliyiz… 
Nâzım‟ın lafını bölen serseri: 
–Bana bak sümüklü! Duygu sömürüsü yapma! Beni ilgilendirmez. Sen de, şu 
moruk da kemikleriniz kırılmadan defolup gidin bu vagondan. Kanunen on 
yedinci koltuk bana ait.  
Nâzım‟ın iki katı büyüklüğünde olan ızbandut genç, belli ki kavga arıyordu. 
Ama icabında Nâzım da dik kafalı olabiliyordu. İlk bakıştan vücut yapısı itibarıyla 
ufak tefek gibi görünse de, bu serseri gibi kendini beğenmişlere taş çıkartırdı. 
Çocukluk yıllarından diredövme7, çilinkağaç8, aşık-aşık9 oynayan, meyve 
ağaçlarının dallarında dolaşan, neredeyse her gün nehirde ve gölde yüzen Nâzım 
da güçlü pazulara ve elastik bir vücüda sahipti. Serseri taarruza geçerek, elini 
ihtiyarın omuzuna uzatınca, Nâzım onu kolundan yakalayarak geri itti. 
 –Sakın dokunma ona! Baban yaşında adamı rahatsız etmekten utanmıyor 
musun? Senin gibi dağdan inmişler geceleri rahat uyusun diye savşta bacağını 
kaybetmiş.  
Delikanlı yumruğunu kaldırmak isteyince, Nâzım ondan da hızlı davranarak 
üzerine atladı ve ensesini koltuğunun altına alarak bir göz kırpımında sırtını yere 
getirdi. Sonra da karnına iki üç tekme vurarak, üzerine çullandı ve suratına 
                                            
7Toplu olarak oynanan bir çocuk oyunu. 
8Çocuklar arasında iki takım halinde oynanan çeliği veya topu belli bir mesafeye kadar ulaştırmadan 
ibaret oyun.  
9Koyunların, keçilerin diz kapağından çıkan aşık kemiği ile oynanan oyunun adı. 
 14 
yumruk darbeleri indirmeye başladı. Nâzım‟ın kahramanlığı yolcuların 
yüreğinden diken çıkarmıştı10. Delikanlı eliyle ağzını tutarak bağırıyor, tehditler 
savuruyordu. 
–Ben sana gösteririm! Sıkıysa yerinden kıpırdama, bekle beni, diyerek 
kalabalığı yara yara komşu vagona koştu. 
İki ihtimal vardı. Ya intikam almak için arkadaşlarını yardıma çağıracak veya 
Nâzım‟ı polise teslim edecekti. İhtiyar yolcu durumu hemen anlayarak, bir an 
önce vagonu terk etmesi için onu ikna etti… 
Nâzım bavulunu alarak, hızla ilerleyen trenin sahanlığına koştu, camı kırık 
pencereden dışarı sarktı ve demir merdivenlerle vagonun üzerine tırmandı. 
Vagonun üstü de en az içi kadar kalabalıktı. Onlarca insan oturuyordu damda. 
Nâzım ağır ağır soluyarak boş bir köşeye çekildi ve bavuluna yaslanarak oturdu. 
Sonu görünmeyen tren bir avuç ışığın peşine takılarak, Mil-Muğan11 çöllerine 
çöken zifiri karanlığın derinliklerine hücum ediyordu. Buharlı trenden yükselen 
gözyaşartıcı taş kömür dumanının iğrenç kokusu dam üstündeki yolcuların 
midesini bulandırıyordu. Açlık ve susuzluktan takati kesilen Nâzım‟ın, başını 
ahşap bavuluna yaslamasıyla, uykuya dalması bir oldu.  
–Emmoğlu, emmoğlu.  
Nâzım irkilerek gözlerini açtı. Tanımadığı birisi onu silkeliyor bir yandan da 
elinde tuttuğu dürümü ona uzatıyordu. 
–Ye şunu emmoğlu. Yufkadır. Arasında haşlanmış yumurta da var. Azacık da 
olsa açlığını bastırırsın. 
Nâzım içinden “işte bir hayırsever” diye geçirdi ve teşekkür ederek adamın 
elinden dürümü alıp iştahla yemeğe başladı. Midesini kandırdıktan sonra tekrar 
uyumak için bavuluna abandığı sırada, yolcuların üstüne su damlaları inmeye 
başladı. Bir anda karıştı ortalık. Densizin teki fermuarını indirmiş ve yoculara 
sırtını dönerek çişini yapıyordu. Rüzgar da bu arada boş durmuyor, adamın 
akıttığını açık havada seyahat edenlerin yüzüne gözüne çiseliyordu. Biletli biletsiz, 
bütün yolcular yaygara kopararak ayağa fırladılar. Öfkesine hakim olamayan bir 
yolcu, daha da ileri giderek, arkadan ona bir tekme indirdi ve edepsiz adam öküz 
böğürtüsüyle tepetaklak aşağıya yuvarlandı. Ve belki de gecenin kara kefenine 
büründü...  
Tren içinde ve dışında yaşanan trajikomik olaylara aldırmadan, ıslık çalarak 
son durağına yetişmek için demir raylar üzerinde süratle koşuyor, umumi 
vagonun damında geniş ama konforsuz “yatağında” uyuyan Nâzım ise, karışık 
rüyalar görüyordu. Aniden kulağına gelen tiz bir sesle irkildi. 
–Mincivan! Mincivan! 
Nâzım yerinden fırladı. Gözlerini avuçlarıyla ovarak çevresine bakındı. Gün 
doğmuştu. Tren Nâzım‟ın inmesi gereken Hekeri istasyonunu geçerek, 
Mincivan‟da durmuştu. Nâzım üzüntüden ağlamaklı oldu. Aceleyle vagonun 
üzerinden aşağıya atladı ve kendi kendine söylendi: 
–Nedir bu başıma gelenler? Nereye gideceğim ben şimdi? Otobüs de yok… 
Bizim köye araba da gitmiyor… 
                                            
10Yürekten diken çıkarmak – İnsanı ferahlatan bir davranışta bulunmak, kısas almak, karşılığını 
çıkarmak. 
11 Orta Azerbaycana verilen isim. 
 15 
Nâzım, boğazının eti yakasına kadar sarkan üniformalı demiryolu görevlisine 
yaklaşarak sordu: 
–Emmi, trenle Hekeri istasyonuna kaç kilometre var? 
Suratının ifadesinden bitkin ve yorgun olduğu gözlemlenen demiryolu 
görevlisinin, hayatından bıkmış bir hali vardı. Konuşursa ölecekti sanki. Önce 
çömelerek trenin altına göz attı ve Nâzım‟ın yüzüne bakmadan kabaca: 
–Ne bileyim ben be?! Ben yol mu ölçüyorum? Aşağı yukarı yirmi kilometre 
vardır, dedi. 
Bu cevabı alan Nâzım, vakit kaybetmeden hemen yola koyuldu. Elinde tutuğu 
bavuluyla kah rayların üzerinden, kah da demiryolunun dışından yürüyordu. Aras 
nehri kıyısıyla kıvrılarak uzayıp giden raylar, sınır hattına yakın bölgede 
bulunduğundan, askerler buralarda kuş uçurtmuyordu. Sağlı sollu yetişen 
olgunlaşmış böğürtlen salkımları çekti dikkatini. Açlığını gidermek için bavulunu 
yere koydu, yetişmiş ve insan eli değmemiş böğürtlenlerden avuç avuç toplayarak 
aceleyele ağzına doldurmaya başladı.  
Böğürtlenleri iştahla yediği sırada, sanki yerin dibinden fırlayarak ansızın 
karşısına dikilen boynu zincirli, eğitimli köpekler Nâzım‟ın “öğle yemeğini” 
burnundan getirdi… 
Ağaçaların arkasından çıkan eli silahlı sarışın sınır muhafızı, Nâzım‟ın 
kimliğine baktıktan ve bir sürü soru sorduktan sonra, onu az ileride bulunan sınır 
karakoluna götürdü. Dut ve erik ağaçlarının gölgesindeki uzun iskemlenin 
üzerinde oturan uzun boylu, zayıf ve oynak gözleri olan üsteğmen, okuduğu 
gazeteden dikkatini ayırmıyordu. Çekik gözlü çavuş yaklaşarak ona bir şeyler 
söyledi. Komutan elindeki gazeteyi iskemlenin üzerine bıraktı ve kuşku dolu 
gözlerle bir iki adım ötede mahzun ve sıkıntılı yüz ifadesiye duran Nâzım‟a sert 
bir bakış fırlattı. 
–Yaklaş! 
Nâzım bir adım öne çıktı. Üsteğmen delikanlıyı tepeden tırnağa süzdü ve 
soğukkanlı ifadeyle konuştu: 
–Ne var? Ne arıyorsun buralarda? Sınırda dolaşmanın yasak olduğunu 
bilmiyor musun? 
Sonra da yüzünü çavuşa dönerek emir verdi: 
–Bavulunu didik didik arayın. Korkulur böylelerinden! 
Nâzım kekelemeye başladı: 
–Yol… yoldaş komutan, yemin ederim Bakü‟ye… sınava gitmiştim. Şimdi de 
köyüme geri dönüyorum. 
–Köyüne giden rayların üzerinde mi dolaşır? Sana ne arıyorsun buralarda diye 
sordum! 
–Hekeri‟de inmem gerekiyordu, ama uyuyakalmışım… Şimdi de yaya 
gidiyorum Hekeri‟ye.  
Üsteğmen daha da köpürerek: 
–Düz yol kala kala, rayların üzerinden niçin yürüyorsun? diye bağırdı. Şunun 
kurnazlığını bak hele!  
–Yoldaş komutan, ben buraların yabancısıyım. Hiç bir yeri tanımıyorum. Bu 
yüzden… 
Üsteğmen yüzünü çavuşa dönerek: 
 16 
–Hadi, daha fazla uzatmayalım, dedi. Bu veledin masum yüzüne aldanmak 
olmaz! Üstünü başını dikkatlice arayın. Ya gider de bir yanlışlık yaparsa, sonra 
bunun sorumlu biz oluruz. 
Çavuş amirine selam çakarak Nâzım‟a ait elinde tuttuğu nüfüs cüzdanı ve 
diğer belgelerle odalardan birine geçti. İlgili bir kaç yeri aradıktan ve Nâzım‟ın 
kimliğini tespit ettikten sonra, tekrar avluya çıkarak üsteğmenin kulağına bir 
şeyler fısıldadı. 
Komutan: 
–İyi de, o zaman ne diye tutuyoruz onu burada? Hadi yolcu et gitsin çocuğu! 
Bu arada uyarın, bir daha buralarda fellek fellek dolaşmasın. 
Nâzım paçayı sıyırmanın sevinci içerisinde, sınır çizgisinin yanından geçen 
toprak yola inerek çavuşun gösterdiği istikamette, arkasına bile bakmadan 
Hekeri‟ye doğru hızla yol aldı.  
Dikenli tellerle çepeçevre kuşatılmış Aras nehri ise, yıllardır kıyılarında 
yaşanan trajik sahnelere şahit oldukça hiddetleniyor, mecrasından çıkıyor, dili ve 
dini bir olan insanların arasında serhat olmanın verdiği utancı içine gömerek 
kıvrılıyor ve suçunu affettirmek, Hazar‟ın maviliklerinde arınmak için doğuya 
doğru süratle akıyordu.  
 
 
4 
 
Bir çoğunun damı kamış ve toprakla örtülü, düzensiz inşa edilmiş bir ve iki 
katlı evleri göründü Hekeri‟nin. Tren istaisyonun yanından kaba otları ve çalıları 
sürükleyerek akan arkın kıyısında, iplerle ayaklarından ağaçlara bağlı olan bir sürü 
eşek otluyordu. Nâzım Çiçekli köyünden buraya tahıl getiren atları ve merkepleri 
görünce, dünyaları ona bağışladılar sanki. Bu eşeklerin sırtında yürüdüğü yollar, 
geçtiği dağlar, bayırlar, köyünün yardımsever, geniş yürekli insanları geldi 
gözlerinin önüne. Nâzım buğdayların teslim edildiği kulübeye doğru adımladı. 
Büyük tartının üzerindeki buğday dolu çuvalları omuzlarına alarak, ıkına ıkına 
onları ambara götüren çiftçilerin hepsi Nâzım‟ın köylüleriydi. Sanki on yıl 
olmuştu canından çok sevdiği memleketini terkedeli. Köyünün insanlarını 
görünce kalbi heyecanla çarpmaya başladı. Bir kolunu savaşta kaybeden genç 
ambarcı onu görünce sevinçle haykırdı: 
–Ne iyi ettin de geldin Nâzım! Allahveren amca günlerdir hep seni söyler 
durur. Pek özlemiştir seni. 
Nâzım, kimse kendisine üniversiteyle alakalı soru sormasın diye içinden 
Allaha yalvarıyor, hatta köylülerin sınavla ilgisi olmayan sorularını bile 
duymamazlıktan geliyordu. 
Buğdayın tamamı teslim edildikten sonra herkes bineğine atladı ve bol bol 
toz yutarak toprak yollarla Çiçekliye doğru yola koyuldular. 
Yol boyunca herkes birbiriyle sohbet ediyor, gülüyordu. Bir tek Nâzım‟dan 
ses çıkmıyordu. Tek kelime bile etmemişti şu ana dek. Yarın insanların karşısına 
nasıl çıkacağını düşünüyordu kara kara. Duyan, bilen herkes “böyle becerisksiz 
evlat olmaz olsun” diyecekti. “Allahveren‟in oğlanı imtihanda başarısız oldu. 
Babasının tek umüt yeri oğluydu, o da kabiliyetsiz çıktı...”. Karamsar düşünceler 
yakasını rahat bırakmıyordu Nâzım‟ın.  
 17 
Öğleden akşama kadar hiç mola vermeden yolculuk ettiler. İlçe merkezine 
yaklaştıklarında, hava kararmak üzereydi. Çiftçiler merkeze uğramadan, doğrudan 
köylerinin yolunu tuttular. Yorgunluk ve uykusuzluk gibi zaaflarla tanışık bile 
değildi bu insanlar. Düz yollarda bindikleri merkepleri dörtnal koşturarak 
birbirleriyle yarışıyor, yorulunca da sırayla ilginç hikayeler anlatıyor ve barsak gibi 
uzanan dağ çığırlarını geride bırakarak keyifli yolculuklarını sürdürüyorlardı. Son 
dağ geçidini de aştıklarında, tan kızıla boyanıyordu. Köyün harmanları, piramitler 
gibi yükselen tahıl bağları, yassı saman tepeleri göründü. Hayvan sahipleri koyun 
ve sığırlarını sürüye katmak için acele ediyorlardı.  
Allahveren amca sabah erkenden sağ tarafında suyla dolu sürahi, sol 
tarafında da peynir, ekmek olan dokuma bohçasını Kamer atın terkine asmıştı. 
Tırpanını almak için yere eğildiği sırada çitin altından Nâzım girdi içeriye. Yaşlı 
adam oğlunu görünce o tanıdık ve cana yakın ifadeyle gözlerini genişçe açtı ve 
dudaklarını sıkıca birbirine kenetledi. Sevincini hep böyle dışavururdu. Bir adım 
öne atarak bağrına bastı oğlunu. Kocaman, nasırlı elleriyle saçlarını okşadı. Daha 
sonra gerileyerek hasret dolu bakışlarla Nâzım‟ı süzdü. 
–Evladım geleceğini niçin haber vermedin bana? Atımızla gelir alırdım seni. 
Sabah sabah nereden böyle? 
–İstasyona buğday getiren köylülere rastladım. Onlarla beraber… 
Sesleri duyan Fadime nine odaya girerek sevinçle: 
–Allaha çok şükür yavrum! Hamdolsun Rabbime! Her namazdan sonra sağ 
salim geri dönmen için Allaha yakardım durdum. İmamzade‟ye de nezir adadım. 
Yetimleri sevindirmek için vesile oldun bak! 
Allahveren oğluna dönerek: 
–Senin şu imtihan meselen ne oldu yavrum? Kazandın mı? 
Sanki kalbine hançer saplandı Nâzım‟ın. Ne evet diyebildi, ne de hayır. 
Bakışlarını döşemeye indirdi. Yorgunluk ve uykusuluktan zayıflamış yüzünden 
yaşlar süzülmeye başladı. Allahveren durumu anlamıştı. Üstelemedi. Oğlunun 
içler acısı, meyus hali ona da sirayet etse de, bunu belli etmemeye çalıştı ve 
Nâzım‟ı av‟undurmak için: 
–Oğlum doğrusunu istersen zaten bu sene üniversiteyi kazanmanı ben de 
istemiyordum, dedi. Haklısın, üniversiteli olmak önemli bir ayrıcalık, ama acelen 
ne? Bu sene benimle beraber oyalanırsın köyde, biraz da dinlenir güç toplarsın. 
Daha sonra istediğin yeri kazanırsın, itiraz eden mi var? Hem bu dünyada insanın 
başına gelen herşey, Allahtandır. Onun taktiri, kısmetidir. Biliyorsun, O‟nun 
hikmetinden sual olunmaz! Ya böylesi senin için daha hayırlıysa? Bu yüzden 
sıkma canını, tamam mı? Sağlık olsun. Ha bir de evladım, bundan sonra senin ev 
inşa etmen, mal pul biriktirmen gerekmiyor ki. Allahın yardımıyla vakti 
zamanında bunların hepsini yapmışım senin için. Evimin direği de, gözümün 
nuru da sensin. Hatta üniversite okumasan da olur oğlum. Liseyi bitirdin ya, bu 
da yeter sana. Köyde bir iş bulur, geçinir gidersin. Benim de ömrüme ne kaldı ki? 
Babasının teselli girişimlerine rağmen, Nâzım başarısız Bakü seyhatinin 
verdiği can sıkıntısından kurtulamıyordu. Bakışlarını yere çivilemiş, öylece 
duruyordu. Başını kaldırmaya, babasının yüzüne bakmaya cesaret edemiyordu. 
Bahçe‟ye çıkarsa bahçenin de kendisini dışlayacağını, onu soğuk karşılayacağını 
düşünüyordu. 
Nâzım‟ın üniversiteyi kazanamaması haberi bütün köye yayılmıştı. 
Utancından sokağa da çıkamıyordu. Bunu belli etmese de, Allahveren de 
 18 
üzgündü, oğlunun başarısızlığı onu da etkilemişti  Fadime nine ise yas tutuyordu 
sanki. Herkes duygularını Nâzım‟dan saklamaya çalışıyordu ama Allah biliyor ki 
delikanlı neler çekiyordu içinde.  
Bir keresinde atı yıkamaya götüren Nâzım, kulağının ucuyla çeşme başında 
duran kadınların kendi aralarında şöyle konuştuğunu duymuştu. 
–Kız, şu Allahveren‟in oğlunu öve öve bitiremiyordu millet. Nasıl oldu da 
Bakü‟de defterini dürerek, rezil gelin gibi köyüne geri yolladılar? 
Nâzım bu dikenli, aşağılayıcı cümleleri duyunca bin bir renge boyandı. Yer 
yarılsaydı, yerin dibine girmeye de hazırdı. Günlerce nehirde yüzmek bahanesiyle, 
sabah erkenden evden çıkıyor, geç saatlerde geri dönüyordu. Çiçekli köyünü 
utandıracak yüzkızartıcı bir suç işlediğini düşünüyordu. Dalış yaptığı göller, karış 
karış dolaştığı bağlar ve bostanlar, yamaçlarında mantar ve tere topladığı dağlar 
da ondan yüz çevirmişti sanki.  
Nâzım kendini bu utançtan kurtarmak için, türlü türlü planlar yapıyordu. 
Takvimler on eylül‟ü gösteriyordu. Bu da bütün okullarda derslerin başladığı 
anlamına geliyordu. Çok geçti artık, yapılacak hiç bir şey yoktu. Ve aniden, 
Nâzım babasından dinlediği Ferhat öğretmenin hikayesini anımsadı. Babası onu 
Bakü‟ye yolcu ederken uzun uzun bahsetmişti ondan. Yirmi yıl önce evlerine 
bitişik odada kalmıştı öğretmen. Köylerini bile göstermişti Nâzım‟a. Kardeşi 
Veliyettin de Karabağ‟da bir enstitüde rektörmüş. “Peki onun yanına gidersem 
nasıl olur?” diye düşündü. “Hayır... Artık çok geç. Şansımı kaybettim...” 
Günlerce ümitsizlik ve karamsarlıkla boğuşarak yaşadıktan sonra, tekrar aynı 
planı tasarlamaya başaldı. “Karabağ‟a gitmekle ne gaybederim ki? Bari son kez 
deneyeyim şansımı. Tutarsa katık, tutmazsa ayran12. Ne de olsa, yıllarca 
babamdan iyilik görmüş, yardım eder bana herhalde... Babamla da meşveret 
etsem mi yoksa?.. Yok, hayır, duyarsa razı olmaz. Babamın huyunu bilmez miyim 
ben? Her şeyden önce okullar açılalı günler olmuş diyecek. İkincisi de, Ferhat 
öğretmenin akrabalarını yıllardır arayıp sormuyoruz. Onlar da hakeza. İyice 
yabancılaştık birbirimize diyecek...” 
Allahveren amca, bir kaç saatlik mesafede bulunan Meşeli köyüne gitmek 
için atını hazırlıyordu. Geçen sene o köyde on-on beş palamut ağacı kestirerek, 
kuruması için arkadaşının bahçesinde tabii gübreye gömmüştü. Meşeli köyünün 
ahalisi gübreye gömülen palamutun eşi benzeri yok derdi. Rivayetlere göre ahşap 
hayatta çürümez ve çatlamazmış. Allahveren sabahın köründe Kamer atı çulladı, 
odun ve tahta getirmek için iki üç günlüğüne Meşeli köyüne doğru yol aldı.  
Uzun tereddütlerden sonra, Nâzım Karabağ‟daki enstitüye gitmek için kesin 
kararını verdi sonunda. Babasının köy dışında olmasını fırsat bilerek, gizlice evi 
terketti. Nereye gittiğini bir tek ressam arkadaşı ve sırdaşı Ehliyet‟e söylemişti. 
Ehliyet aynı zamanda da resim hocasıydı Nâzım‟ın ve boş zamanlarında ona bu 
sanatın püf noktalarını öğretiyordu.  
Nâzım belge ve evraklarını toplayarak, çabucak giyindi ve hızlı adımlarla 
dağlara doğru yükselen yokuş patikadan yürüyerek, Zabıh vadisine indi. Akşam 
olunca ve hava serinlenince, kan ter içinde Karabağa giden otoyola vardı. Yüksek 
bir noktada durarak, ufuğa dikti bakışlarını. Yaklaşan bir araba görür görmez de 
yol kenarına koşarak el sallıyordu. Ancak şimdiye kadar kale alan olmamıştı onu. 
                                            
12 Tutarsa katık (yoğurt), tutmazsa ayran. Azerbaycan atasözü. „Ne olursa olsun, zaten bir kaybım 
olmayacak‟ anlamında kullanılır.  
 19 
Otomobiller büyük süratle Nâzım‟ın yanından geçerek, tepeden tırnağa kadar 
benzin kokan tozla kaplıyorlardı üzerini. Bu gün diline bir yudum su bile 
değmemişti. Açlığını da unutmuştu sanki. Ama güneşin batmasına az bir zaman 
kala, midesinin azdığını hissetti. Bavulundan çıkardığı yufkayı dürüm yaptı ve 
iştahla yemeye başaldı. Hava karardıkça, etrafı sis ve zulmet kaplıyordu. Bu 
ürkütücü manzarayı ise gözkyüzünden inmeye başlayan su tanecikleri 
tamamlıyordu. Nâzım yol kenarındaki eğik bir taşı gözüne kestirerek kendi 
kendine konuşmaya başladı: “Bu yağmur sağanağa dönüşürse saklanacak yerim 
de var. Hatta geceyi onun altında da geçirebilirim gerekirse...”  
Uzaktan bir uğultu duyuldu. Yukarıdan, dolambaçlı yoldan kendisine doğru 
bir çift ışığın yaklaştığını gördü. Nâzım Allaha teşekkür ettikten sonra tepeden 
aşağıya koştu ve bu sefer otoyolun ortasında durarak el sallamaya başladı. 
Kamyonet ondan bir kaç adım ötede durdu. Sürücünün yanında oturan gravatlı, 
beyaz kısakol gömlekli ve yüzü nurlu ak saçlı ihtiyar kafasını camdan çıkararak 
sordu: 
–Evladım bu saatte nereye böyle? 
–Karabağa, yüksekokula gidiyorum. Oraları da hiç tanımıyorum. 
–Eşyan çok mu? 
–Hayır. Hafif bir bavulum var. 
–Tamam atla bakalım. 
Nâzım hızlıca bavulunu alarak kamyonetin karoserine tırmandı. Burada 
üzeri tahıl tarlası kokan otlarla kapatılmış üzümle dolu büyük sepetlerin dışında 
hiç birşey yoktu. Kamyonet vadiyi geçene kadar Nâzım ayakta durdu. Bir süre 
sonra dizlerinin acıdığını hissedince de bavulunun üstüne oturarak sırtını sepete 
yasladı. Gözlerinden uyku dökülüyordu. Ama göz kapaklarını indirince kamyonet 
çukurlara düşerek zıplıyor, o da iki de bir irkilerek uyanıyordu. 
Gökyüzünü kaplayan kara bulutlar aşağıya indikçe gecenin zulmeti daha da 
artıyordu. Kamyonetin farları sisle örtülü toprak yolu zar zor aydınlatıyordu. 
Sürücü önünü doğru dürüst göremediğinden, aracın hızını bir azaltıyor, bir 
yükseltiyor ve direksiyonu dikkatle ve özenle sağa sola kırıyordu. Araba dağa 
çıktıkça virajlar, dolambaçlar çoğalıyor, yokuşlarda ilerlemek zorlaşıyordu. 
Kamyonetin motoru aşırı güçten yorgun düşerek, adeta bir canlı gibi inliyor, 
gecenin derinliğine korkunç, tüyler ürperten uğultu yayıyordu. Yağmur 
şiddetlenince sürücü camı kapattı ve Nâzım‟a seslenerek: 
–Orada eski bir ceket olmalı. Üzerine alabilirsin. Yağmurdan sırılsıklam 
oldun herhalde. 
Nâzım sürücünün bahsettiği ceketi sepetlerin arasında arayıp buldu. Benzin 
kokan ceketi kaldırarak şemsiye niyetiyle başının üstüne tuttu. Dağları geçtikten 
sonra, yağmur az da olsa seyrelmişti. Nâzım iç giyimine kadar sırılsıklamdı. Asfalt 
yola çıktıklarında sürücü arabanın hızını biraz artırdı. İlerideki bağlı bostanlı 
düzlükler zorla seçiliyordu. Kamyonet şehire girdikten sonra bir süre daha 
ilerledi ve yolun solunda durdu. Arabada oturanlar Nâzım‟ın bu şehirde ilk kez 
bulunduğunu bildiklerinden, ona ileride duran yüksek taş duvarlı, üç katlı binayı 
işaret ettiler: 
–Yüksekokul işte orası. İnebilirsin istiyorsan. Ama seni otele de 
götürebiliriz. Ne dersin? 
Nâzım kamyonetten inerek, kendisine yardım eden insanlara uzun uzun 
teşekkür etti ve gösterilen binaya doğru adımladı.  
 20 
Şehirde mazotla çalışan bir tek elektrik santrali vardı ve o da sadece gece 
bir‟e kadar elektrik dağıtıyordu. Onlar şehre vardıklarında ise, saat üç‟ü 
geçiyordu. Bu yüzden her taraf zifiri karanlıktı. Nâzım duvardan tutuna tutuna, el 
yordamıyla buldu giriş kapısını. Ne kadar ittiyse de, arkadan kilitlenen ağır ve 
büyük kapı açılmadı. Baktı ki olmuyor: 
–Bekçi, bekçi, diye bağırmaya başladı ama yorgun ve kısık sesine cevap 
veren olmadı. Çaresi tükenen delikanlı, duvarın yanındaki armut ağacının altında, 
yassı taşın üstüne oturdu. Saati yoktu. Horozlar öttükçe sabahın yaklaştığını 
anlıyordu. Sırtını ağacın yaşlı, geniş gövdesine yaslayarak karmakarışık düşünceler 
girdabında uyuklamaya çalıştı.  
Derin uykudaydı. Bacağında ılık bir nefes ve tıkırtı duydu. Rüya gördüğünü 
sanıyordu. Oturduğu yerde kurcalandı ve göz kapağını biraz kaldırınca dehşete 
kapıldı. Zincirini koparmış kocaman bir köpek, bavulun içindeki ekmeğin 
kokusunu almış olacak ki, Nâzım‟ın etrafında dönüp duruyordu. Nâzım 
korkuyyla ayağa fırlayınca, köpek de hızla uzaklaştı. Güneş doğana kadar bir daha 
uyuyamadı. Elbiseleri hâlâ sırılsıklamdı ve soğuk iliklerine kadar işlemişti. Tir tir 
titriyordu. Biraz jimnastik yaparak ısınmaya çalıştı. 
Sabahın ilk şafakları sökünce, şehrin üzerine çöken karanlık ve rutubet 
örtüsü de hissedilmeden kayboluyor ve yüzü aşkın yaşı olan armut ağacının 
altında, sürtünmekten cilalanmış kaygan taş “minderin” üstünde sabahlayan 
Nâzım da korkularından ve gecenin çilesinden kurtuluyordu.  
Şu anda onun ümit ışığı, sönmek üzere olan bir mumun şulesi gibi 
titriyordu. Ve bu ışık sönerse eğer, köye ne yüzle geri döneceğini kara kara 
düşünüyor, sonbahar sabahının parlak güneşiyle, zulmet gece arasında aslında hiç 
bir farkın olmadığını anlıyordu... 
 
5 
 
Erken uyanan öğrencilerin avluda çıkardığı gürültü, sabahın sükunetini 
bozuyordu. Sonuna kadar, genişçe açılan yüksekokul kapılarından çıkan erzak 
araçları, şehir merkezine doğru hızla ilerlemeye başladı. Nâzım yüksekokul 
binasının avlusuna girince, yüz metre ileride, bahçenin uzak bir köşesinde 
bulunan lavabolarda yıkanmaya giden öğrencilerle karşılaştı. Omuzlarından havlu 
asılı olan ve ellerinde sabun tutan kalabalık öğrenci grubunun arasında Nâzım‟la 
aynı köyden olan bir genç, Nâzım‟ı farkedince arkadaşlarından aralandı ve hemen 
ona doğru koşarak bavulunu elinden aldı. 
–Hayrola Nâzım? Sabah sabah ne arıyorsun buralarda? 
–Doğrusunu istersen, bunu ben de bilmiyorum… 
Nâzım‟ın sesindeki karamsarlık arkadaşının dikattinden kaçmadı. 
Kendisini tanıyan ve tanımayan onlarca ögrenci, göz açıp kapayıncaya kadar 
onun etrafına toplandılar ve yüksekokul binasının birinci katında bulunan yatılı 
öğrencilerin yurduna götürdüler. Üzerindeki kirli elbiselerini değişmesi için ona 
temiz gömlek ve pantolon verdiler ve önüne kalın cam bardakta, tabaksız, 
bulanık suya benzeyen çay koydular. Nâzım Karabağa okumak için geldiğini 
bildirince, kendisini çepeçevre kuşatan öğrencilerin heyecanı bir anda yok oldu. 
–Yaptığın akılsızlık! 
–Şimdiye kadar neredeydin? 
–Kayıtlar bittkten sonra okula mı gelinir? 
 21 
–Bunu sana hangi akılsız önerdi? 
Her ağızdan bir avaz çıkıyordu. Sırtını ona dönerek kıs kıs gülenler, alay 
edenler de oldu. Bazı öğrencilerin ağır ve kırıcı lafından sonra, Nâzım‟ın hevesi 
hepten kayboldu.  
–Ama olan oldu bir kere. Yanlış veya doğru, artık buradayım. Rektör‟ün 
odası nerede? Rica etsem biriniz bana yardımcı olur musunuz? 
Yüksekokul rektörünün bekleme salonunda oturan güler yüzlü, sıcakkanlı 
sekreter Nâzım‟ı karşısında görünce daktiloda yazdığı metinden gözlerini 
ayırarak:   
–Buyurun, dedi. Sizi dinliyorum. 
–Rektörle görüşmek istemiştim… 
Sekreter‟in rektörün odasına girmesiyle çıkması bir kaç saniye sürdü. 
–Buyurun, geçin.  
Rektörün yüzünde ürkütücü bir ifade vardı. Yumuşak, kestane rengi saçları 
yana taranmıştı. Mavi saten kumaştan ceket ve sert keten kumaştan beyaz 
pantolon giymişti. Nâzım‟ı görür görmez: 
–Sizi dinliyorum, dedi. 
Nâzım çekingen tavırla: 
–Hocam, okumak istiyorum. Size danışmak için… geldim… 
Sıkıldığı için düşüncelerini ifade edemiyor, cümlelerini tamamlayamıyordu. 
Rektör onu duymamış gibi elini kulağının arkasına koydu ve biraz öne 
eğilerek: 
–Duyamadım. Biraz yüksek sesle konuş. Ne söylemeye çalışıyorsun? 
–Hocam ben okumak istiyo… 
–Ne?! Okumak mı?! 
–Evet. 
Rektör delikanlıya acıyarak kafasını salladı ve bakışlarına sert ifade kattı: 
–Çıldırmışsın sen evladım! 
–… 
–Yanlış anlama ama aklı başında birine hiç benzemiyorsun. 
–… 
–Evladım! Burası kolhoz13 pazarı değil, yüksekokuldur! Yüksekokulu 
kazanmanın da yolu yordamı vardır. Bu konuda gazetelere ilanlar verdik. 
Zamanında evrakları teslim etmeli, sınava girmeliydin. Eylül‟ün ortasında 
okumak istiyorum diye karşıma dikiliyorsun! 
Nâzım susuyordu. Donuk bakışları rektörün yüzüne çivilenmişti. 
Rektör kaşlarını çatarak ilgiyle sordu: 
–Memleket neresi? 
–Çaykavuşan. 
–Köyünden misin yoksa merkezden mi? 
–Çiçekli köyündenim hocam… 
Rektör bir şeyler hatırlamaya çalışırcasına gözlerini kıstı: 
–Da, da14 Çiçekli! Çiçekli!  
Sonra bir süre sustu ve tekrar sordu: 
                                            
13 Kolhoz –Komunist sistemde zirai üretim kooperatifi. Kolhoz pazarı da, kolhoz köylülerinin 
kendi bahçelerinden elde ettikleri ürünleri ihtiyaçları karşılamak üzere sattıkları pazar. 
14 Da –Evet (Rus.) 
 22 
–O köyde Allahveren isimli yaşlı bir zat yaşıyor. Hayatta mı şu anda?   
–Evet hocam. O benim babam. 
Rektörün yüz ifadesi aniden değişiverdi. Bakışları mülayim ve sevecendi 
artık. Alnındaki kırışlar bile açıldı. Hafif bir tebessümle: 
–Otur oğlum, buyur otur, dedi ve Nâzım‟a yer gösterdi. Daha sonra öğrenci 
işleri müdürünü odasına davet ederek: 
–Bu delikanlı ülkemizin uzak bölgesinden geldi. Okulumuzda falza 
Çaykavuşan‟lı öğrenci yok biliyorsunuz. Yüksekokulumuzu kazanıp da kayıt 
yaptırmayan adaylar var. Bazı fakültelerin kontenjanları boş kaldı. Bence bir 
istisna olarak bu gencin kaydını boş kalan yerlerden birine yaptırabiliriz. Hem 
konuşmalarını da beğendim. Zeki çocuğa benziyor. Bizim de böylelerine 
ihtiyacımız var zaten. Arkadaşlara benim adımdan ilet… evraklarını hazırlasınlar, 
kendisi hangi fakülteyi istiyorsa, kaydını yaptırın, yarından itibaren derslere 
katılsın. 
Rektör bu sözleri söylerken günlerden Perşembeydi. Cuma günü Nâzım 
tarih fakültesine kaydını yaptırmıştı artık. 
 
6 
 
Pazar günü öğrenciler tatile çıktığından, okul koridorlarında ara sıra bir iki 
kişi göze çarpıyordu. Yurdun etüt odasına çekilen Nâzım, bugüne kadar kaçırdığı 
dersleri öğrenmek için gözlerini kitaplardan ayırmıyordu. Yüksekokulun 
demirbaş sorumlusu içeri girerek Nâzım‟a yaklaştı. 
–Delikanlı adın ne senin? 
–Nâzım. 
–Cesur ve çalışkan birine benziyorsun. Hadi seninle dışarı çıkalım. Şu beyaz 
binayı görüyorsun değil mi? diyerek eliyle beşyüz metre ilerideki askeri hastaneyi 
işaret etti. Hastanenin arkasındaki açık arazide, işte şu tarafta otlayan at bizim 
okula ait. Geberesice hayvan, ipini koparıp kaçmış yine. Milletin bağına 
bostanına hasar yetirmeden, al getir onu buraya. 
Nâzım „baş üstüne‟ diyerek ayağa yürüdü.  
Tertemiz taş sokağın sonundaki askeri hastanenin yanına yaklaştı ve buğday, 
nohut, patates tarlalarının arasından geçerek, yeşil çimlerle kaplı arsaya girdi. 
Sellime isimli at doyasıya otlamış, şimdi de uzun ve kaba kuyruğuyla sağrılarını 
döverek, hevessizce otları çiğniyordu. Kendine doğru bir insanın geldiğini 
görünce ürktü ve bayırdan aşağı koşmaya başladı. Nâzım atlarla nasıl 
davranılacağını çok iyi bildiğinden, kısa sürede patates tarlasının ortasında 
yakaladı onu... Belindeki ince, uzun kemerini açtı ve tam da atın boynuna 
geçirecekken, her birinde yirmi mahkumun bulunduğu iki kamyonet, tarlanın 
yanında durdu. Altı silahlı gardiyan, gözlerini mahkumların üzerinden bir an 
olsun ayırmıyordu. Gardiyanların üçü kafilenin önünden, üçü de arkadan 
yürüyordu. Öndeki araçtan inen şişman komiser, böbürlenerek Nâzım‟ı tersledi: 
–Lan ne utanmaz admsınız siz be! Yeter lan tarlaları hayvanlara 
çiğnettiğiniz! Sen hiç utanmaz sıkılmaz mısın ha? Defalarca ikaz ettik buralarda 
dolaşmayın diye! Laftan anlamaz mısınız pis köylüler!?  
Komutanın yanında duran çavuş onu daha da gaza getirerek: 
 23 
–Naçalnik15 hep böyle yaparlar, bu ilk değil, dedi. Yemin ederim şu veledi 
en az on kere bu tarlada hayvan otlatırken görmüşüm. Yakalayıp karakola 
götürmek istemişim ama her seferinde kurtulmayı başarmış. Beni görür görmez 
anında gözden kayboluveriyor… 
Komutan Nâzım‟ın yanına yaklaşarak, sol eliyle ona bir tokat indirmek 
istedi ama Nâzım kafasını yana eğdiğinden tokat hedefini bulamadı. İkinci kez 
elini kaldırmak isterken, gencin gözlerindeki nefret ateşi durdurdu onu. Nâzım‟ı 
vurursa, mutlaka karşılığını alacağını anlamıştı. Yüzünü yanındaki gardiyana 
dönerek: 
–Atı alın bir ağaca bağlayın. Şunu da mahkumlara ekleyin çalışsın. Gerisine 
daha sonra bakarız. Merkezde ödeşiriz, aklı başına gelir. Her gün defalarca 
tarlalarda hayvan otlatmanın ne demek olduğunu anlar! 
Gardiyan başüstüne diyerek, büyük bir zevk ve iştiyakla komutanın 
talimatını yerine getirmek için kolları sıvadı… 
Nâzım eğilerek yaban otlardan patatesleri temizliyor, bir yandan da 
özgürlüğünü kaybetmiş genç yaşlı mahkumları gözucuyla izleyerek, hallerine 
acıyordu. Kendi kendine: “Allahım, benim suçum neydi? Demirbaş sorumlusu 
olacak o pislik, oturduğum yerde başımı belaya soktu. Şimdi ne yapacağım ben? 
Elimden ne gelir ki?” 
Nâzım bu kısa sürede başına gelenleri ve yaşadıklarını beyninde evirip 
çevirdikçe, kitaplarda okuduklarının, okulda öğrendiklerinin tam zıttı olan hayat 
kanunlarına karşı kalbinde oluşan nefret duygusu gittikçe şiddetleniyordu. İki 
kere komutanın yanına gitmeyi, durumu ona açıklamayı denese de, silahlı 
gardiyanlar ağzını açmasına fırsat vermeden, ona hakaretler yağdırıyorlardı. 
Saatlerdir tarlada serbest dolaşan at da bir erik ağacına bağlandığı için 
özgürlüğünü yitirmişti artık.. Nâzım kendinden çok, ata acıyordu. 
Öğle saatlerine dakikalar kala, gözleri çukurlu, armut sapı gibi incecik boynu 
olan yaşlı mahkum, birden bağırmaya başladı ve yerden aldığı büyük bir taş 
parçasıyla bir kaç defa olanca gücüyle şakağına indirdi. Yüzü gözü kanlar içinde 
kalan yaşlı mahkum yere çakıldı ve kafasını patates yığınlarının içine sokarak 
hırlamaya başladı. Ortalık bir anda ana baba gününe döndü. Bir diğer mahkum 
çıkan arbedeyi fırsat bilerek, bayırdan aşağı kaçmaya başladı. Gardiyanlar önce: 
–Dur! Dur! diye bağırarak onu uyardılar ama bunun bir faydası olmayınca, 
havaya bir kaç el ateş ettiler. Bu da işe yaramamıştı. Mahkum eğilerek taş 
kümelerin arkasına saklandı ve gözden kayboldu. Gardiyanlar birbirine girdiler. 
Diğer mahkumların da firar etmesini önlemek için tüfeklerine kurşun 
yerleştirerer, her ihtimale karşı ateş etmeye hazır duruma geldiler.  
Yaşanan olayla ilgili eyalet savcısı ve güvenlik kuvvetleri‟nin olay yerine 
gelmesi fazla uzun sürmedi. Komutan korkudan küçük dilini yutmuştu. Kafasını 
paralayarak kendine zarar veren ve firar eden mahkumla ilgili sorgulama başladı. 
O esnada savcının gözü bir köşede durarak, deve nalbanta bakar gibi tarlada 
kopan kıyameti hayret dolu gözlerle izleyen Nâzım‟ı farketti ve sordu: 
–Bu delikanlı kim? 
–Şu atın sahibi sayın savcı. Bizim tarlalarımıza dadanmışlar efendim. Bu 
nedenle alıkoyduk, diye atıldı komutan.  
Savcı kafasını salladı: 
                                            
15 Naçalnik –Komutan, reis (Rus.) 
 24 
–Yanlış yapıyorsunuz! Doğrusuna yanlışına bakmadan kafanıza göre 
takılıyorsunuz. Bırakın gitsin çocuğu!  
Nâzım ağaca bağlanmış atı açarak belalı tarladan uzaklaştı. Mahkumiyetle 
özgürlüğün arasındaki mesafenin ne denli kısa olduğunu düşündükçe, sanki derin 
bir gaflet uykusundan uyanıyor, özgür dakikaların emsalsiz bir mutluluk 
olduğunun farkına varıyordu.  
Okulun avlusuna girdiğinde kendisini bekleyen demirbaş sorumlusu 
kaşlarını çatarak öfkeyle: 
–Derslerini de böyle sallarsan vay senin ebeveynlerinin haline! Doğru 
söylemişler, haca giden döndü, saca giden dönmedi, diye. Atı yakalayıp getiresin 
diye seni tarlaya yolladım, ya sen nerelerdesin saatlerdir? Hava karardı sen hâlâ 
yoksun! Ne yüzsüz adamlarsınız siz be...  
Nâzım başından geçen maceraları ona anlatmak istedi ama demirbaş 
sorumlusu elinin arkasıyla itirazını bildirerek konuşmasına fırsat vermedi. 
–Hayır! Senin bahanelerini dinleyecek zamanım yok, diyerek hırladı ve 
yüzünü geri çevirdi. 
Morali hepten bozulan Nâzım doğruca yatak odasına yürüdü ve daracık, 
alçak ve gıcırtısı kulakları sağır eden demir ranzasına uzandı. Gardiyanların ona 
bugün yaptıkları haksızlık ve uyguladıkları işkence, üstüne üstlük de demirbaş 
sorumlusunun onu dinlemeden, meseleyi öğrenmeden azarlaması Nâzım‟ın 
sabrını iyice taşırmıştı. Yatağında dakikalarca kurcalansa da, gözlerine bir türlü 
uyku girmedi. Tatile gitmeyen yatakhane arkadaşlarının şakalarına ve nukteli 
cümlelerine zoraki bir tebessümle karşılık verse de, içi içine sığmıyordu. 
Gardiyanlara, demirbaş sorumlusuna karşı içinde beslediği nefret gittikçe 
şiddetleniyordu. 
 
*** 
 
Yabancısı olduğu çelişkili şehir yaşamının ilk zorlukları artık geride kalmıştı. 
Gün geçtikçe alışıyordu okul ortamına. Öğretmenleriyle arasında oluşan iletişim 
bağları ve samimi ilişki her gün daha da kuvvetleniyordu. Uzak mesafeler ve 
yolların berbat durumda oluşu, babasının onu sık sık ziyaret etmesini imkansız 
hale geitrdiğinden, maddi açıdan sıkıntı çekiyordu Nâzım. Üzerindeki tek takım 
elbisesi yıpranmış, ceketinin kolları didik didik olmuştu. Kışlık kıyafeti de yoktu 
bu arada. Evden çıkarken cebine koyduğu bir kaç kuruş parası da bitmiş, okuldan 
aldığı bursla geçiniyordu. Ama tüm bu zorluklara rağmen, bir takım sıkıntılarının 
olduğunu, aç mı, tok mu olduğunu asla belli etmezdi kimseye. Cepleri parayla 
dolu olan ve hayatın tadını çıkaran zengin öğrenciler gibi, Nâzım da 
mütemadiyen dolaşmak için şehire çıkıyordu. Ama genellikle gününün büyük 
kısmını, etüt sınıflarında veya ikinci katta bulunan okul kütüphanesinde 
geçiriyordu. Kütüphane görevlisi Râziye, kısa zaman içerisinde Nâzım‟ın okulun 
en çok kitap okuyan, arkadaşlarıyla fazla içli dışlı olmayan, uysal bir mizaca sahip, 
soğukkanlı, mütevazı bir öğrenci olduğunu farketmişti. Nâzım‟ın sık sık 
kütüphaneye uğraması ve buranın müdavimlerinden birine dönüşmesinin aslında 
iyice düşünüldüğünde anlaşılabilecek bir sırrı vardı. Gösterişli hayat tarzı süren, 
her gün yeni elbiseler giyen şehir çocuklarıyla kıyaslandığında, pejmürde 
görünümlü, yamalı ayakkabılarla dolaşan, zayıf ve solgun çehresinden fakirlik 
damlayan Nâzım o kadar da dikkat çekmiyordu. Dahası bir çokları onun saf ve 
 25 
kültürsüz bir köylü olduğunu düşünüyordu. Nâzım kendisine karşı okul 
arkadaşlarının ne tür bir tavır içerisinde olduklarını bildiğinden, sürekli onlardan 
uzak duruyor, bir anlamada munzevi yaşam sürüyordu. Bir tek Râziye‟ydi onu 
hep güleryüzle karşılayan, anlayan ve saygı duyan. Kızın bütün davranışlarından 
Nâzım‟a karşı bir ilgi duyduğu seziliyordu. Nâzım‟a göre bunun bir tek nedeni 
olabilirdi, o da çalışkan ve kitap okumayı seven bir öğrenci olmasıydı. Aksi 
taktirde Râziye onun gibi köylüye ne diye bu kadar ilgi göstersin ki? 
Nâzım, sınıf arkadaşlarından Râziye‟nin ünlü ve zengin bir ailenin kızı 
olduğunu duymuştu. Babası bir bilim adamıymış. Üç ağabeyinin üçü de üst düzey 
devlet görevlerinde, yüksek makamlar işgal ediyorlarmış. Ablasının kocası da 
önemli birisiymiş… Oysa Nâzım‟ın bu kıza karşı beslediği platonik tutkusunun 
nedeni, kesinlikle onun zengin ve ünlü bir aileye mensup oluşu veya büyüleyici 
güzelliği değildi, bilakis temiz kalbi, ağırbaşlılığı ve herşeyden önemlisi 
insanlığıydı. Maddi sorunların mengenesinde sıkışıp kalan ve her zaman, her 
yerde tekbaşına dolaşan Nâzım‟ın da kendince romantik bir dünyası vardı. Ama 
ne yazık ki meftun olduğu melek yüzlü bu kız, Nâzım için ulaşılmazdı. Ona 
yalnızca gurbet gecelerinin yıldızlı semasını seyrederken yaptığı gibi, gözucuyla, 
hem de kimseye çaktırmadan bakabilirdi. Bu da bir teselli olarak yetiyordu ona.  
Râziye iç güzelliği, dış güzelliğini daha da süsleyen ve cazip hale getiren 
ender kızlardandı. Okulda hiç kimse, asla bu kızla ilgili ileri geri konuşamaz, 
onun hakkında en ufak bir suçlamada bulunamazdı. Nâzım‟ın gözünde bu 
tertemiz kız, Allahın yarattığı bir güzellik abidesiydi. Her seferinde ondan kitap 
isterken, teslim oluyordu gururu bu güzellik karşısında. Râziyenin neşe dolu kara 
gözleri, Nâzım‟ın ifadesiz, biraz da sert bakışlarıyla karşılaşınca onun da kalbinde 
bu fakir ve çelimsiz delikanlıya karşı sisli bir tutku başkaldırıyordu. Nâzım ve 
Râziye… Bir okur ve bir kütüphaneci olarak daima hislerini resmi konuşmalarla 
perdelemeye gayret etseler de, davranışlarında birbirlerine karşı kelimelerle tarif 
edilmeyecek kadar masum ve hazin bir gönül akması hissolunuyordu.  
Nâzım her zaman yaptığı gibi, aldığı kitabı koltuğunun altına koyarak, arka 
sıralardan birine oturdu. Kitap dışında kendisini hiç bir şeyin ilgilendirmediği 
izlenimini uyandırmak için, başını önüne eğmiş, gözlerini sayfalara dikmişti. 
Fakat elinde olmadan bütün dikkati Râziye‟nin ince davranışlarında, saygılı 
konuşmalarında, uzun kıvrımlı eteği ile aynı uzunlukta olan örgülü saçlarındaydı. 
Yapısı itibariyle aşk maceralarından, flörtten hoşlanmayan Nâzım, Râziye‟ye karşı 
yüreğinde bu denli kuvvetli bir duygunun nasıl oluştuğuna anlam veremiyordu. 
Râziye öğrencilerle ilgilenmeye başlayınca bunu fırsat bilerek, gözucuyla onu 
izliyordu durmadan. Son moda, şık takımlarda dolaşan şımarık delikanlılar, kitap 
almak bahanesiyle Râziye‟ye tatlı diller döküyor, onunla şakalaşmaya çalışıyor, 
bayağı davranışlarda bulunuyorlardı. Râziye ise kendini beğenmiş bu züppelerden 
hoşlanmadığını açıkça belli ediyordu. Kostümleri pahalı, kendileri ise ucuz olan 
erkeklerden tiksiniyordu.  
Nâzım da tepeden tırnağa kadar yapay olan, makyajlanarak suratlarına 
güzellik katmaya çalışan kızlardan asla hoşlanmazdı. Bir keresinde ressam 
arkadaşı Ehliyet‟ten “kadın edebini çoğaltırsa ailesini, süsünü çoğaltırsa başkasını 
düşünür” diye ilginç bir cümle duymuştu. “Ne pahasına olursa olsun güzel 
görünmek için yaşayan kadının hayatından daha bedbaht, daha işkenceli hayat 
olamaz”. Ressam arkadaşının bu sözleri Nâzım‟ın kulağına küpe olmuştu. Râziye 
ise Allah‟ın kendisine verdiği güzelliye hiç birşey eklemeye gereksinim 
 26 
duymayacak kadar güzeldi. Allahın verdiği ile yetinmek ise, güzel ahlaktandır. 
İnsana özgü olan güzelliğin bütün işaretleri okulda herkesin hayran olduğu bu 
kızda birleşmişti. Râziye ölçülü ve usturuplu davranışlarıyla çevresinin saygı ve 
taktirini kazanmıştı. Onun şehirdeki bütün kızlardan daha sade ve ağırbaşlı 
olduğu söylense kesinlikle abartılmış olmaz.  
Derler ki güzellik çoğu zaman namusa düşman kesiliyor, insanı çamurlu 
bataklığa sürükleyebiliyor. Râziyenin kalp güzelliği ve ahlakı ise, dış 
görünüşünden kat kat üstün olduğu için, bu kız güzelliğin zirvesine yükselmişti. 
Nâzım‟ın gönlünü ilk bakışta fetheden Raziye‟nin ulvi meziyetleriydi. Delikanlı 
bu mükemmel insanın ender güzelliğinin büyüsüne kapılmış, sevda denizinde 
sürüklenip gidiyordu. Raziye de, Nâzım da aralarında geçen kısa konuşmalarda 
birbirlerine karşı duydukları gizli tutkuyu dışavurmaktan kaçınırlardı hep. 
Delicesine aşık oldukları zaman zaman karşılaşan sessiz bakışlarından 
okunuyordu. Ve tabii ki görünürde hiç bir derdi olmayan mutlu şehir kızıyla, aşk 
dünyasının enginliklerine başvurmak için henüz kanatları yetişmeyen Çiçekli 
kartalının hafif tebessümlerinde...  
Bir keresinde, Nâzım yeşil ve kırmızı kurşun kalemlerle kağıt üzerinde gül 
resmi çizdi. Yeni kanat açan ve pervazlanmak isteyen bülbül, biraz rikkat ve biraz 
da ümitsizlikle gülün cezbedici kırmızılığına kenardan bakıyordu. Râziye masanın 
üzerinde gözüne takılan bu resme gözucuyla bakarak ince bir kinaye ile: 
– Bu resme bakınca karamsarlığa kapılıyor insan, dedi ve zarif yanaklarına 
hafif kızarıklık çöktü.  
Bunları duyan Nâzım bir ara ne diyeceğini şaşırdı ve titrek sesiyle: 
–Kızıl goncaların altında, incecik dikenler saklı. Bülbül bunu bildiğinden 
güle yaklaşamıyor.  
Kısacık dialog sonrasında, ikisinin de konuşmak yetisi kaybolmuştu sanki. 
Râziye yüzünü geri çevirerek, kitap raflarına doğru yürüdü. Nâzım ise, hiç 
düşünmeden kıza verdiği böyle bir cevaptan Râziye‟nin kırılabileceğini 
zannederek sarsıldı ve kütüphaneye çöken ağır atmosferden kurtulmak için, 
kitaplarını masanın üzerinden topladı ve kütüphaneyi terketti. Bir kaç gün de 
kütüphaneye hiç uğramadı.  
Günler süren zor bekleyişten sonra, Nâzım birgün yine geldi kütüphaneye. 
Râziye onu görür görmez, sanki aralarında dolaştığı kitap rafları sabahın ilk 
şafaklarıyla aydınlandı. Nâzım kafasını kaldırmadan raftan bir kitap aldı ve her 
zaman yaptığı gibi cama yakın olan arka sıralardan birine oturdu. Yanağını 
avucuna yaslayarak pencereden şehrin manzarasını seyr etti bir süre. Daha sonra 
da önüne bir kağıt koydu. Savaşta yaralanan ve aralarındaki büyük yaş farkına 
rağmen arkadaşlık yaptığı, atölyesinde resim yapmayı öğrendiği ressam arkadaşı 
Ehliyete mektup yazmaya, düşüncelerini, hislerini onunla paylaşmaya karar 
vermişti. Hayallere daldı. Nereden ve nasıl başlayacağını bilemiyordu. 
Duygularını mektup aracılığıyla arkadaşına nasıl ulaştıracaktı? Hayatında ilk defa 
bir sevdaya kapılmıştı. Bir hayli kafa yorduktan sonra, nihayet kalemini çalıştırdı. 
“Sevgili Ehliyet. Bu öyle girift bir mevzu ki, mektup vasıtası ile yaşadıklarımı 
ve hissettiklerimi sana aktarmak benim için çok zor olacak biliyorum. Ama 
buralarda içimi dökeceğim kimse olmadığı için, aramızdaki mesafeye aldırmadan 
yine de seninle paylaşmak istiyorum. Belki de ilk satırlarını okurken mektubumun 
güleceksin. Beni ayıplaya da bilirsin hatta. Buna hakkın da var. Ama durumun ne 
denli ciddi olduğunu bilseydin, bana hak verirdin.  
 27 
Ben de nasıl olduğunu, bu hale nasıl düştüğümü anlayamadım. Çünkü 
sevmek, sevilmek, aşka kapılmak için henüz çok gencim. Bundan da öte, ben 
daha bir öğrenciyim. Babam için ne yaptım ki ben? Maddi durumum aile hayatı 
kurmama müsait mi? Anlıyorum… Yanlış yolda olduğumun farkındayım. Ama 
insanı büyüleyen, aklını çelen öyle gizemli güçler vardır ki, acizliğini itiraf 
etmekten başka çaren kalmıyor. Bu gerçeği Râziye isimli kütüphaneciyle 
tanıştıktan sonra anladım. O esmer güzelin büyüsünü, kelimelerle tasvir etmek, 
hele hele bir mektuba sığdırmak mümkün değil. Lakin beni meftun eden, onun 
dış güzelliğinden Ziyade, son derece zarif, mütevazı, namuslu bir kız oluşudur. 
Mutlu bir evlilik yapmak isteyen her kes Râziye gibi bir kızla izdivaç arzular. 
Onun gölgesinin peşinden sürünenler çok ve hepsi de zengin gençlerdir. Fakat 
hiç birisi Râziye‟ye yaklaşmaya cesaret edemiyor. Oysa onun, okulda hiç bir 
değeri ve şöhreti olmayan fakir bir gence ilgi göstermesi beni çok şaşırtıyor. 
Anlamıyorum. Bana hangi meziyetlerimin yüzü suyu hürmetine sevdalandı ki? 
İnanır mısın, sadece beni görünce gül cemaline tebessüm konuyor. Gözlerinde 
çılgın bir aşk parıltısı cilveleniyor. Elbette, böyle ulaşılmaz bir güzelle 
evlenebilseydim, dünyanın en bahtiyar erkeği ben olurdum. Yer yüzünde, iç ve 
dış güzelliğinin bir arada barındığı, uyum içerisinde olduğu başka bir kız 
tanımıyor, tasavvur edemıyorum. Ne okuduğum kıtaplarda, ne de Fadime 
ninemden dinlediğim masallarda böylesi güzelliğe rastlamamışım.  
Henüz kendi aramızda bu mevzuyu açıkça konuşmamış, birbirimize ilanı 
aşk yapmamışız ama onun da bana karşı aynı duyguları beslediğinden eminim. 
Beni düşündüren ve rahatsız eden tek soru, şehir ortamında ve zengin bir ailede 
yetişmiş kültürlü bir kızın, köyümüzü beğenip beğenmeyeceğidir. İsli, kara 
şöminenin önüne serilmiş keçeli kilimin üstünde oturur mu dersin? Fadime 
ninemin manilerine karışan cehre16 sesi onun kulak zevkini okşar mı? Otuz kırk 
evli köyümüzün, alçak tavanlı barınağımızın burnumda tüttüğünü nasıl anlatayım 
Râziye‟ye? Nasıl? Bazen düşünüyorum da, Râziye yöremizin göreneklerine tanık 
olsa, parmaklarını kenetleyerek kahkahayla güler mi acaba? Hayır! Yanlış 
düşünüyorum! Gülmez… Gülemez çünkü çok ağırbaşlı bir kız. Bunu yüzüme 
karşı söylemez ama kalbinde başka düşüncede olabilir. Farzedelim benim 
uğrumda, her türlü çileye, cefaya katlanmayı kabul etti. Köyümüzde bir deyim 
vardır bilirsin, kocam koca olsun da, ağacın altında yaşasak da olur. Râziyenin 
benim hatırım için, köy hayatının zorluklarına göğüs gerebileceğine dair inancım 
sonsuzdur. Lakin buna benim vicdanım izin vermez! Arzularım Râziyenin 
mutsuzluğu üzerinde çiçeklensin istemem. Buna gönlüm razı olmaz! Onu her 
zaman mutlu, güzel ve güleryüzlü görmek istiyorum. Onunla evlenmek bana 
kısmet olmazsa dahi, isterim ki kalbimde daima yaşasın hatırası. Bu da bana 
ömrümün sonuna kadar teselli olurdu… Ah Ehliyet, Ehliyet… Keşke yanımda 
olsaydın da, seninle doyasıya dertleşebilseydim. Aşk ne kadar tatlı, hem de ne 
kadar acı olurmuş desene…. Bir kitapta okumuştum, aşkın cezasından büyük 
dert, onun ferahlığından büyük ödül olamaz diye. Bu sözün anlamını işte şimdi 
kavrıyorum…‟ 
Kütüphanenin kapısı açıldı ve fakülte dekanı içeriye girdi. Herkes ayağa 
kalktı. Dekan bakışlarını öğrencilerin üzerinde dolaştırarak, Nâzım da dahil üç 
kişiyi göz kaş işaretleri ile dışarıya davet etti.  
                                            
16 Cehre –Yün eğirmek için el ile çalıştırılan basit bir alet. 
 28 
–Çocuklar yardımınıza ihtiyacımı var. Lütfen gelir misiniz? 
Üç öğrenci dekanı takip ederek çıktılar kütüphaneden.  
 
*** 
 
Kütüphane az sonra kapanacağından, öğrenciler birer ikişer kütüphaneyi 
terkediyorlardı. Râziye içeride yalnız kalmıştı. Ortalığı toparlayıp çıkmak istediği 
sırada, az önce Nâzım‟ın oturduğu masanın üzerindeki kitap yığınına takıldı 
gözleri. Nâzım ressam arkadaşı Ehliyet‟e yazdığı mektubu da masanın üzerinde 
unutmuştu. Başkalarına ait olan mektupları okumak Râziye‟nin huyu değildi ama 
kağıt üzerinde kendi ismine rastlayınca meraklandı ve Nâzım‟ın yazdıklarını 
baştan sona dikkatle okuyup bitirdikten sonra, teessüfle başını salladı. Ve bir 
tebessüm kondu dudaklarına… Bir süre sonra da müteessir oldu. Kütüphane 
üstüne üstüne geliyormuş gibi bir hisse kapıldı. Uzun süre olduğu yerde 
donakaldı. Mektubun büyüsüne kapılmış, masanın yanından ayrılamıyordu sanki. 
Bir sis gibi üzerine çöken karmakarışık düşüncelerden kurtulmak için büyük 
zorlukla kütüphanenin kapısını kapattı ve koridorda kendisini bekleyen kız 
arkadaşlarıyla beraber, şehir merkezine doğru yol aldı.  
Nâzım da dekanın verdiği bir görevi yerine getirmek için arkadaşlarıyla 
beraber şehire gitmişti. Geri döndüğünde kütüphaneyi kapalı buldu. 
Mektubunun ele geçebileceğinden ve okulda rezil olabileceğinden korktu. Sabaha 
kadar uyku girmedi gözlerine. Sabah erkenden üzerini giyindi ve Râziye‟den önce 
kütüphanein kapısına gelerek, beklemeye başladı. Râziye sabah sabah onu kapıda 
bekler görünce, gülümseyen bakışlarıyla Nâzım‟ı süzerek: 
–Hayrola? Bu saatte burada ne işin var? diye sordu sesinde ince bir işveyle. 
–Dün şehirden geç döndüm. Kitaplarım içeride kalmış. Nâzım‟ın yüzünde 
suç işlemiş insanın ifadesi vardı.  
Râziye hiç bir şeyden haberi yokmuş gibi, kendine has nazik uslubuyla: 
–Zannetmiyorum. Masa üzerinde kitap unutsaydın ben görürdüm, dedi. 
Bu sözlerden sonra Nâzım hafiflediğini hissetti. “Demek ki okumamış 
mektubu” diye geçirdi içinden. 
Râziye küçük el çantasından anahtarı çıkararak kapıyı açtı. Nâzım kitapları 
ve mektubu masanın üzerinde dün bıraktığı gibi bulunca rahatladı. “Allahtan 
kimse ele geçirmemiş onu. Rezil olurdum yoksa…” 
Ve Râziyenin gizli bakışları altında, kütüphaneden çıkarak sınıfa doğru 
yürüdü. 
 
 
 
7 
 
Pazartesi günüydü. Mesai saatinin bitimine dakikalar kala kütüphanede 
büyük bir izdiham yaşanıyordu. Yüksekokul öğrencileri arasında resim yarışması 
yapılıyordu bugün. Herkes kapının sol tarafında duvardan asılı olan Genceli 
Nizami‟nin portresi önünde toplanmıştı. Öğretmen ve talebeler, Fahrettin isimli 
öğrencinin yaptığı tabloya imrenerek bakıyorlardı. Fahrettin‟in bu yeteneği 
herkeste gıpta doğuruyordu. Bir köşede duran Râziye de ilgiyle tabloyu 
 29 
inceliyordu. Nâzım da kalabalığa bir kaç adım yaklaşarak, dikkatle portreye baktı 
ve elinde olmadan mırıldandı: 
–Fena değil. 
Yanında duran uzun boylu, kırmızı enseli delikanlı bu sözleri duyunca bir 
adım geriledi ve Nâzım‟ı ters ters süzerek: 
–Ne?! Ne diyorsun sen? Fena değil ha?  
Ve bir kahkaha patlattı.  
–Senin de ressamlık yeteneğin varsa, buyur daha iyisini yap da görelim. İki 
şahıyı beğenmeyen, ortaya bir abbası koymalı!17 Ulan sana mı kalmış resim tenkiti 
yapmak?! 
Portrenin önünde duranlar merakla bu tartışmayı izliyorlardı. Bir başka 
öğrenci kinaye ile: 
–Köy çocuğudur, ne anlar resim sanatından. Uğraşmayın onunla. 
Öğrenciler gülüştü. Nâzım‟ın yüzü ve boynu kızardı utancından. Râziyenin 
böyle bir manzaraya şahit olması onu daha da kahrediyrodu. Kızın gözleri 
önünde bir palyaço gibi alay konusu olmuştu. Râziyenin de morali bozulmuştu. 
Nâzım‟ın bu halini görmemek ve kendisine yöneltilen hakaretleri duymamak için 
kitap rafları arasında saklandı. Nâzım ise öğrencilerden duyduğu aşağılayıcı 
sözlere karşılık vermeden kütüphaneyi terketti. Gün boyunca kendine gelemedi. 
Çok denedi ama tabloya hayran kalan öğrencilerin onun “fena değil” demesi 
üzerine attıkları kahkayı, kesinlikle haketmediği ağır ithamlarda bulunmalarını bir 
türlü unutamıyordu. Aslında onun bu hâlini Râziye görmeseydi eğer, belki bu 
kadar dert etmez, bu meseleyi büyütmezdi.  
O günden sonra kütüphaneye uğramadı Nâzım. Ama aklı fikri hep 
Râziye‟nin yanındaydı. Bir çözüm bulmalıydı ve sonunda karar verdi. Akşam 
olunca yatağının altındaki bavulunun içinde, resim yapmaya yarayabilecek 
malzemesi var mı yok mu diye aramaya başladı. Bavulun bir köşesinde 
kullanılmamış, yeni üç adet fırça buldu. Arkadaşı Ehliyetin hediyesiydi bunlar… 
Yüksekolkula başlayalı hiç ilgilenmemişti Nâzım resimle. İki tavşanın peşinden 
koşan, hiç birisini yakalayamaz düşüncesiyle sadece derslerine yoğunlaşmıştı. 
Ama zamanı gelmişti artık ve bu fırçalar imdadına koşmalıydı. Kütüphanede 
kendisini maskaraya alan beceriksizlere, kimin kim olduğunu ve bu köylünün 
nelere kadir olduğunu ıspat edecekti. Ama maalesef bir tek fırçayla mesele 
bitmiyordu. Resim yapmak için, keten kumaşa ve boyaya ihtiyacı vardı. Savaş 
yorgunu olan ve kıtlık içerisinde yaşayan bir şehirde bunları bulmak kolay 
olmayacaktı. Kırtasiyelere aylarca beyaz kağıt ve sulu boya uğramıyordu. Peki ne 
yapacaktı öyleyse?  
Nâzım uzun süren araştırmalardan sonra, nihayet bir metre kare 
büyüklüğünde bir harita buldu. Haritanın arka kısmı, sulu boyayla resim yapmaya 
müsaitti. Peki ya boya‟yı nereden bulacaktı? Nâzım şehirdeki bütün kırtasiyelere 
uğradı. Ama nafile, hiç birinde boya yoktu. Çaresiz kalan Nâzım, boyacılara 
boyun eğmek zorunda kaldı. Önce okulun yanındaki boyacı dükkanına uğradı. 
Başında gümüş renkli şapka, ağzında da iki altın dişi olan otuz-kırk yaşlarında iri 
yarı boyacı, yün iplikleri suları süzüle süzüle büyük bakır kazandan çıkarıp, 
                                            
17 Şahı –Safevi hükümdarı Şah Abbasın bastırdığı ve adını taşıyan para. Abbası-Dört şahılık para 
birimi. İranda Şah Abbas devrine ait sikke.  
 „Bir şeyi beğenmeyen, ondan daha iyisini ortaya koymalı, aksi taktirde susmalıdır‟ anlamına gelen 
Azerbaycan atasözü. 
 30 
kurutmak için dükanın önündeki özel kancalara asıyordu. Nâzım ona yaklaşarak 
selam verdi. Boyacı elindeki yeşilimsi ipliklerden dikkatini ayırmadan, dudağının 
altından mırıldanarak gencin selamını aldı ve sordu: 
–Nasıl yardımcı olabilirim? 
–Rica etsem üç dört renkte boya verebilir misiniz bana. Bir kaşığın ucu 
kadar olsa da olur. Parasını da ödemeye hazırım. 
Boyacı Nâzım‟ı başından savmak için: 
–İpliğin varsa buyur getir, dedi. Hangi renge istersen boyarız. Hem de en 
yüksek kaliteyle. Ama kuru boya isteme benden. Zaten kendim zor buluyorum… 
Nâzım üzgünce geri döndü. Bu sefer merkezi sokağın sonundaki boyacıya 
uğramak istiyordu. Yaşlı boyacı, üzerinde eski bir ceket olan genç çırağını bir 
yerlere gönderdi. Nâzım boyacıya selam verdikten sonra: 
–Amca bir maruzatım var, dedi sıkılarak.  
–Buyur evladım, seni dinliyorum.     
–Boya bulmak için bütün şehri karış karış dolaştım ama bulamadım. Belki 
siz bana yardımcı olursunuz diye kapınıza geldim. Üç dört renkte boya lazım 
bana. Her birinden bir kaşık, hatta kaşığın ucunda da olsa olur. Bedava 
istemiyorum, parasını ödemeye hazırım. 
–Oğlum, olup da vermeyen utansın. Ama öyle bir şey istiyorsun ki vallahi 
billahi sana verecek boyam yok. Yemin ederim bir avuç boyamız dahi yok. 
Olsaydı bir kaşık ucu kadar boyanın maliyeti nedir ki? Asla seni eliboş 
göndermezdim. Üstelik Bizim boyahanede senin bahsettiğin kuru boya 
kullanılmıyor. İplikleri eski usulle boyuyoruz. Kaba diken, geven kökü18, inek 
idrarı, dut, ne bileyim… boya otu, kara ağaç kabuğu, nar kurusu. Suni boyalarla 
boyanan ipliğin halısından, kiliminden bir şey çıkmaz. Suya girdi mi, güneşin 
altında kaldı mı, hemen soluyor renkleri. Oysa bizim boyalarımız kalıcıdır, 
solmaz, uzunömürlüdür. Kumaş, halı ufalanana kadar eskisin, yine de solmaz 
rengi.  
Nâzım bu dükkandan da üzgün ayrıldı. Şehirde uzunca bir zaman 
dolaştıktan sonra, çarşının yanındaki boyacı atölyesine girdi. Suratına kırışlar 
düşmüş yaşlı ve zayıf boyacı üzerinde koyun yününden minder olan 
sandalyesinden kalkarak: 
–Evet oğlum, bir şey mi sitemiştin? diye sordu. 
–Amca bana kuru boya lazım. Param da var. Ama sabahtan beri 
bulamıyorum… 
–Hangi renkleri istiyorsun? 
–Bordo, siyah, turuncu, yeşil, açık kırmızı, mavi… her birinden mümkünse 
bir, hatta yarım kaşık da olabilir.  
Yaşlı boyacı hiç bir şey demeden dükanın köşesine yöneldi ve sararmış 
defterden beş altı yaprak kopararak onları büktü ve poşet yaptı. Eğilerek her 
birinin içine bir çay kaşığından da fazla boya koydu. 
Nâzım elinde olmadan: 
–Amca biraz fazla oldu galiba, dedi. Sadece on ruble param var.  
                                            
18 Geven – Baklagillerden, yabani olarak yetişen ve kökünden kitre adlı bir zamk çıkarılan dikenli, 
çalımsı bir bitki. 
 31 
İhtiyar boyacı bu sözlere aldırmadan toz boyaları poşetlere doldurmaya 
devam etti ve sekiz çeşit boya‟yı sessizce Nâzım‟a uzattı. Nâzım elini cebine 
indirmek istediğinde ise: 
–Oğlum senden para istemiyorum, dedi. Allah rizası için yaptığım ufak bir 
iyiliğin karşılığında para mı alacağım? Bakıyorum öğrencisin. Ne zaman boyaya 
ihtiyacın olsa, gel yanıma, çekinme. Hatta başka ihtiyaçların için de beklerim. 
Utanmana gerek yok tamam mı? Utanan erkeğin oğlu olmaz. 
 
*** 
 
Günler, haftalar ve aylar birbirini kovalıyordu. Son zamanlar uyku da 
girmiyordu gözlerine. Gecesi gündüzüne karışmıştı. Bir taraftan yarışmaya 
katılmak için Genceli Nizami‟nin portresini işliyor, bir yandan da derslerini 
çalışıyordu. Nihayet yarışmanın yapılacağı gün, Nizami‟nin portresini alarak 
doğruca kütüphaneye götürdü. Yaptığı resmi kütüphanenin en görünür yerine 
asmaya çalıştığı sırada, rektör Veliyeddin Muharremli ve ressamlık fakültesi 
dekanı Hasaybeyli içeriye girdiler. Onlar da yarışmaya katılanların çalışmalarına 
bakacaklardı. Duvarlarda asılı olan tablolarla teker teker ilgilendiler. Ünlü ressam 
Hasaybeyli, Fahrettin ve Nâzım‟ın yaptıkları Nizami portrelerinin önünde 
durarak her ikisini de dikkatle inceledi ve yüzünü rektöre çevirerek: 
–Fahrettin‟in çalışması fena değil, az buçuk benziyor Nizami‟ye. Ama 
Nâzım‟ın yaptığı tablo tek kelimeyle mükemmel, dedi ve, kendisi nerede? diye 
sordu.  
Rektör üzerinde eski elbiselerle bir köşede duran, çelimsiz genci göstererek: 
–Yiğidin ismini işit, yüzünü görme! Tablonun müellifi işte bu delikanlı, dedi 
ve ekledi, onun soyunu nesebini iyi tanırım ben. Ot kökü üstünde biter. Babası 
Allahveren amca mübarek bir zattır. Yardımseverliliği ile tanınır. O yörelerde 
büyük hürmeti var. Ama Nâzım‟da böyle bir yeteneğin saklı olduğunu aklımın 
ucundan bile geçiremezdim. 
Rektör elini iftiharla Nâzım‟ın omuzuna koyarak onu hafifçe salladı: 
–Aferin sana! Allahveren amcanın oğlundan da bu beklenirdi zaten  
Hasaybeyli öne bir adım atarak: 
–Böyle bir yeteneğin varsa eğer, hiç vakit kaybetme derim ben! Yetiştir 
kendini. Sen gerçek bir ressamsın evladm!  
Nâzım yaptığı şeyin o kadar da önemli ve kayda değer olmadığını ifade 
etmek istercesine, bakışlarını kitap raflarında dolaştırmaya başladı. Rektör ve 
ressamlık fakültesi dekanının onun ünvanına söyledikleri ovgü dolu sözlere arada 
bir kafa sallamakla yetiniyordu. 
Bu tablonun haberini alanlar akın akın kütüphaneye geliyordu. Nâzım‟ın 
yaptığı portrenin önünde duran öğrenciler hayretlerini gizleyemiyorlardı. Onların 
arasında aylar önce Nâzım‟la alay edenler de vardı. Şık takım elbise giymiş, 
kırmızı enseli babayiğitin pişmanlık dolu gözlerinde, tablonun sahibine karşı bir 
özür ve gıpta okunuyordu. Bu manzarayı kenardan hayranlıkla izleyen Râziye‟nin 
gözünde soğukkanlı ve ağırbaşlı Nâzım, zafer elde etmiş bir komutanı 
andırıyordu. Kütüphaneci kız, gizli aşk duyduğu gencin başarısıyla gurur 
duyuyordu. Okulda fazla dikkat çekmeyen, sıradan bir taşralının birden bire 
ortaya çıkıvermesi ve böyle bir tabloya imza atması, rektörün ve Hasaybeyli‟nin 
onun‟la ilgili övgü dolu sözler söylemesi, yüksekolkulda dillere destan olmuştu. 
 32 
Daha düne kadar Nâzım‟a önem vermeyen, onunla böbürlenerek konuşan 
öğrenciler, Çaykavuşan‟lı bu gencin olağanüstü yeteneği karşısında acziyetlerini 
itiraf ediyorlardı artık. Nâzım‟ın okul arkadaşları ile davranışlarında, onlarla olan 
ilişkilerinde ise hiç bir şey değişmemişti. Tam tersi, artık her zamankinden daha 
sade ve mütevazıydı. 
 
8 
 
Nâzım Ehliyete yazdığı mektubu bitirse da, günlerdir gönderip 
göndermemek konusunda tereddüte kapılmıştı. Bir karara varamıyordu. 
Mektubun köyde başkalarının eline geçebileceğinden endişe ediyordu. “Ya 
Çiçekli sakinleri arasında alay konusu olursam? Aferin Allahverenin oğluna! 
Okulu bitirdi, babasına karşı evlatlık borcunu ödedi, geriye bir tek davullu zurnalı 
düğün yapmak kaldı. Dün bir, bugün iki, ne çabuk canı karı çekti!? Çekiştirip 
dururlar beni, tanımaz mıyım ben köylülerimizi? Bu dedi kodular da babamın 
kulağına ulaşırsa, utancından kahrolur. Bunu dert eder kendine. Tek ümidim, 
gözümün nuru bir oğlum vardı, o da dengesiz çıktı. Kıçına pantalon alamıyor, 
şimdiden avrat sevdasına kapılmış. Hem tutulduğu kız hangi yuvanın kuşudur 
Allah biliyor…” 
Nâzım‟ın mektup konusunda tek korkusu ve endişesi babasıydı aslında, 
köylülerin dedi koduları onu fazla alakadar etmiyordu. Annesini erken kaybettiği 
için, Nâzım‟ın bütün sevgisi babasının üzerinde yoğunlaşmıştı. Allahveren onun 
hem babası, hem de anasıydı. Nâzım‟ın gözünde bütün evren, onun rençber 
babasının yoğun parmaklarındaki nasırların üzerinde karar kılıyordu.  
  Babasının sık sık tekrarlayıp durduğu bir cümleyi hiç unutmuyordu “oğlum 
hakkında iyi bir şey duyduğumda mutluluktan yere göğe sığmıyorum. 
Gururlanıyorum. Ama beni utandıracak bir davranışta bulunursan, inan bana 
kahrolurum, insanların yüzüne bakamam”.  
Nâzım bir ikilem karşısındaydı şu anda. Temiz ve masum bir sevgiyle 
gençlik dünyasında barındırdığı iki kutsal insan vardı. Babası ve güzellik timsali 
Râziye. Babasına karşı olan derin saygı ve sevgisini kaybetmek istemiyordu. Diğer 
taraftan da Râziye‟ye duyduğu ama henüz kimseye açmadığı platonik aşkını da 
elden vermek niyetinde değildi. “Belki de aşırı duygusal davranıyorum” diye 
düşündü.  
Bir gün, gecenin tam ortasında yurttan çıkarak, okul binasını çevreleyen 
meyve ağaçlarının arasında sessizce gezinmeye başladı. Zerre kadar buludu 
olmayan tertemiz gökyüzünün enginliklerinde yıldızlar sevinçle parlıyordu. 
Nâzım alışkanlığı gereği dut ağacının gövdesine yaslanarak, derin bir huzurla 
semayı seyretmeye başladı, hayallere daldı. Dolunayın aynasında, dünyaya 
gözlerini açtığı köyünü, onun esrarengiz dağlarını, ovalarını görüyordu sanki. 
Çiçekli‟de bıraktığı ailesiyle buluştu, sevdiklerine kavuştu. Çok uzaklardan cana 
yakın, gönül okşayan bir ses duyuldu. Bu ses, Yazı vadisinde Allahveren amcanın 
çiçekli otları kat kat biçerek üst üste toplayan tırpanının sesiydi. Nâzım tahıl 
tarlasının kokusunu duydu. Babasının serin kalsın diye, otların arasında sakladığı 
su testisini kaldırarak kana kana içtiğini gördü. Belini bükerek ayağının tekini öne, 
diğerini de geri atarak yıllarca arkadaşlık yaptığı tırpanla otlara meydan okuyan 
babasına yaklaştı, beyaz gömleğine sinen tuzlu terinin hoş rayihasını duydu ve 
sanki ömrünün en güzel anlarını yaşadı. Ağaçtan aniden pervazlanan kuş, 
 33 
Nâzım‟ı düşlerinden ayırdı. Deminden beri memleketinin saf ve şefkatli 
koynundaydı. Yazık… Bunlar sadece hayalmiş.... Meyveleri savrulmuş, yaprakları 
da sararıp dökülmekte olan bahçede, karmakarışık düşüncelerin dolaşık 
düğümlerini çözmeye çalışıyordu. 
Ehliyete yazdığı mektubu önce yırttı, sonra da yaktı. Hayır, dedi kendi 
kendine, babama ihanet edemem. Kız her zaman bulunur, ama babam asla. 
Böyle bir hatayı yaparsam, köylüler linç ederler beni. Yüksekokulu bitirmeden, 
çalışmaya başlamadan, aile bütçesine katkı sağlamadan, babama evlatlık borcumu 
ödemeden… Hoş, istesem de ödeyemem ya! Tamam, evlilik bir zaruret ama 
acelesi ne? Her şeyin zamanı ve yeri vardır. Aile hayatı kurmadan evvel, yüz 
ölçüp bir biçmek gerekiyor. Aslında aile saadetimin anahtarının Râziye‟de 
olduğundan hiç kuşkum yok ki. Peki, ya o ne diyecek? Aşk karşılıklı olmamalı 
mı? Bu konuda onunla bir kez olsun konuşmuşluğum yok. Ya onun niyeti 
başkaysa? Başkasının yavuklusuysa? Benim için köyü, şehir hayatına tercih eder 
mi acaba? Belki de benden şehre yerleşmemi talep edecektir. Ne olursa olsun bu 
hayati sorulara cevap bulmam lazım. Gerçi Râziye gibi uysal, şefkat dolu bir kızın 
beni kendine bağlamak için, babamdan ayırmak isteyeceğini zannetmiyorum. Bu 
kadar da bencil olamaz. Onun hatırı için babamı yalnız bırakıp, şehre taşınmama 
gönlü razı olmaz, asla! Bir kız uğruna ihtiyar babasını terkeden onursuz ve 
nankör bir delikanlı Râziye‟nin sevgi ve saygı kazanamaz. Buna ihtimal vermek 
bile aptallıktır. Tam tersi, böyle hayırsız evlatlardan nefret eder benim Râziyem. 
İşte o böyle birisi... Beni meftun eden de, bu huyu değil midir zaten? Güzelin aklı 
topuğunda olur derler. Oysa ağırbaşlı, namuslu, güzel ahlaklı Raziye‟ye kimse bu 
kuralı teşmil etmeye cüret edemez... 
Nâzım ressam arkadaşına yollamak istediği mektubu yırtıp atsa da, Râziye‟ye 
karşı yüreğinde yaşattığı derin aşkın ateşini söndürmekte acizdi. Sevgisini 
Râziye‟ye itiraf etmek için fırsat kolluyordu.  
Yüksekokulun öğretmen kadrosu ve öğrencilerin hemen hemen tamamı 
şehir merkezinde düzenlenen bir etkinliğe katılmak için erkenden binayı 
boşaltmışlardı. Nöbetçilik sırası bugün Nâzım‟da olduğundan o şehire 
gidememişti. Okul binasına cansıkıcı bir sessizlik hakimdi. Bahçede ara sıra bir iki 
kişi göze çarpıyordu. Bugün sınıflarda olduğu gibi, kütüphane de in cin top 
oynuyordu. Râziye tenha bir köşeye çekilmiş, birşeyler yazıp çiziyordu. Nâzım 
kapıyı açarak içeriye girdi. Râziye onu görünce önce irkildi ve daha sonra 
bakışları sabah güneşi gibi aydınlandı. Önündeki kağıtları unutarak usulca ayağa 
kalktı. Nâzım aylardır kalbini inciten bu sırrı Râziye‟ye açmakta kararlıydı. Ama 
heyecandan mıydı, sevinçten miydi bilinmez, sesi titriyordu. Dilinden dökülecek 
sözcükleri karşısında duran masum bakışlı kızın nasıl karşılayacağını 
bilmediğinden, konuşmaya, yüreğini açmaya cesaret edemiyordu. Onun bu halini 
Râziye de hissettiğinden, kızın yüreği şahinin pençesinde sıkışan dağ kekliğinin 
kalbi gibi çırpınıyordu. Nâzım kızararak: 
–Râziye…, ben... sesi kırıldı, dili dolaştı ama yine de devam etti, seninle bir 
meseleyi konuşmak istemiştim. Nereden ve nasıl başlayacağımı da bilemiyorum 
doğrusu... Seninle bu konuda konuşmak çok zor benim için... Sanki 
rüyadaymışım gibi. Bütün varlığımı fetheden bir kızla bir gün karşı karşıya 
durduğum halde, kalbimden geçenleri ona söylemek için cesaretimin 
olmayacağını asla tahmin edemezdim. 
 34 
Râziye gözlerini döşemeye indirdi. Bir ara başını kaldırarak Nâzım‟a bakmak 
istedi ama yapamadı. Heyecanını bastırmak için bir süre sustu.  
–Biliyor musun, aslında ben de hep seni düşünüyorum, diye konuştu uzun bir 
aradan sonra. Seni anlıyorum Nâzım. Yüreğini belki de ilk kez sevdiğin bir kıza 
açmanın senin için kolay olmadığı yüzünden, gözünden okunuyor zaten. Unutma 
ki, temeli aşkla atılan bir binanın şöminesi de misk kokar. İnan bana, hatta 
gerekirse sevilmeye, aşık olmaya layık olan bir delikanlıyı yetiştiren, büyüten bir 
kadının, yanık türkülerine karışan cehre sesi de okşar kulak zevkimi. Fadime 
ninenin manilerini, fakiranem dediğin evin marşı olarak hergün dinlemeye 
hazırım ben. O düşüncene de katılıyorum, babasının hakkını çiğneyen, babasına 
ihanet eden hayırsız evladın erkeklikten de nasibi yoktur. Böyleleri aşklarında da 
vefasız olurlar.  
Râziye bunları söylerken yüzündeki letafetten eser kalmamıştı. İmalı 
konuşması Nâzım‟ı derin bir uykudan uyandırdı sanki. “Şömine, Fadime nine” 
gibi sözcüklerden, yazdığı ve acele ettiği için kütüphanede unuttuğu mektubun 
okunduğunu anlamıştı Nâzım. Ama üstelemedi. Hiç bir şey söylemedi kıza bu 
konuda. Biraz düşündükten sonra konuşmaya başladı: 
–Haklısın Râziye, ne zamandır itiraf etmek istediğim ama cesaretim yetmediği 
için yapamadığım bir zaafım var, o da sana karşı yüreğimde büyüttüğüm çılgın 
aşktır.  
Râziye her zamanki yumuşak huylu, güler yüzlü kız değildi sanki. Bir anda 
değişivermişti. Nâzım‟ı suçlamak, onu azarlamak için eline fırsat geçmişe 
benziyordu. Yüzü gittikçe ciddileşiyor, sert bir ifade alıyordu. Acılı bakışları 
Nâzım‟ı delip geçiyordu sanki. Hafif bir kinaye ile konuştu: 
–Seni seviyorum! Genellikle sağduyunun unutulduğu anlarda, kalbi hızla 
çarpanların itirafı! Erkeklerin bunun dışında kızlara söyleyecek başka neleri var? 
Kızları tavlamak, geçici bir eğlence için onları kullanmak isteyen uçkurlarına 
gevşek aşağılıklar da, gerçekten de delicesine seven ve aile yuvası kurmak 
isteyenler de hep aynı nameyi okurlar. Seni seviyorum! Biz kadınlar dış 
güzelliğimizle aptal erkeklerin akıllarını başlarından kolayca alabiliyoruz. Çoğu 
zaman güzel yüzün arkasında bir canavarın saklandığını anlayacak akıl yok ki 
erkeklerde. Kızların ustaca taktıkları maskeyi farkedemiyorsunuz. Ne zaman 
alayacaklar dış güzelliğin geçici, kalıcı olanın ise manevi güzellik olduğunu? 
Aslolan bu değil midir sence? 
Râziye konuştukça, Nâzım bu sitem dolu cümlelerin ne anlama geldiğini 
çözmeye çalışıyordu. Zifiri karanlıkta, Çiçekli‟nin korkunç dağ geçidlerinde 
yürürken düştüğü tehlikeli durumlarda kapıldığı heyecanın aynısını yaşıyordu şu 
anda. Bedenini anlam veremediği bir sızı kapladı. Gençlik dünyasına ilk kez aşk 
ışığı saçan Râziye miydi karşısında duran. Buna inanamıyordu. Râziye‟nin bir gün 
onunla bu şekilde sert konuşabileceğini tahmin edemezdi. Onu durdurmak, 
konuyu farklı mecraya sürüklemek geçti içinden. Bunu denedi de. Ama Râziye 
gülümseyerek itiraz anlamında ince bir el hareketiyle onu durdurdu. 
 –Lütfen lafımı bölmeyin. Size azap veren kutsal aşkın hatırı için beni sonuna 
kadar dinleyin. Bu acı kelimeleri derdime ortak olan, mert ve yüreğimde taptığım 
bir erkeğe söylediğimi farzedin. Bunları şunun için söylüyorum… Beni sonuna 
kadar dinleme tahammülünü göstermezseniz eğer, hakkımda varacağınız yargı 
yanlış olabilir. Bana cevap vermek için acele etmeyin, pişman olabilirsiniz çünkü. 
Sonra özür dilemenizin de bir faydası olmaz. 
 35 
Nâzım‟ın hayret dolu bakışları, sevdiği insana çivilenmişti. Râziye konuştukça 
heyecanlanıyordu. 
–Sadece erkeklerde mi görüyorum kabahati? Kesinlikle! Ben bugünün 
kızlarına da nefret ediyorum. Kızların ekseriyeti sevdiklerine kavuştukları andan 
itibaren, kocalarını anne babalarından soğutmak, uzaklaştırmak için iğrenç 
hesaplar yapmaya başlıyorlar. Bu amaçla bin bir türlü fitneye, akıl almaz hilelere 
başvuruyorlar. Kocalarını kendilerine esir ettikten ve amaçlarına ulaştıktan sonra, 
aile içerisinde elde ettikleri otoriter konumla övünüp duruyorlar. Erkekler ise 
boyuna posuna, kaşına gözüne tutuldukları o insan yüzlü iblislerin kölelerine 
dönüşmekten bıkmıyorlar. Güzelliğin kıstasının haya, namus, sevgi ve saygıdan 
ibaret olması gerektiğini anlamaktan yoksun olan bedbaht erkekler, dışarıdan 
bakıldığında aslında ne kadar da zavallı görünüyorlar. Bunu bir anlayabilseydiler 
keşke...  
Râziye‟nin büyüleyici bakışlarında acı bir kinaye dolaştı: 
–Bu tür erkekler namustan sık sık dem vururlar. Oysa dizginleri kadının 
elinde olan bir erkek olsa olsa bir kılıbıktır, erkek değil. Erkekler onursuzlaştıkça, 
kadınlar daha da azgınlaşıyor. Aman Tanrım, hatırladıkça çıldırıyorum... 
Râziye birden sustu. Nâzım‟a sevecen gözlerle bakarak: 
–Lütfen beni mazur gör, dedi. Vallahi ne konuştuğumun farkında değilim. 
Çıldırmış olmalıyım. Yoksa sayıklıyor muyum? Karşına dikilip böyle fütursuzca 
laflar sarf ettiğim için beni bağışlamalısın. Senden bin kere özür diliyorum. Sen, 
en ufak bir kırgınlığı bende onarılması mükün olmayan bir yara oluşturabilecek 
yegane insansın. Nedenini bilmesem de, ilk kez kalbimi param parça eden bir 
sıkıntımı paylaşmak istiyorum bir erkekle. Bir çokları beni belki de Allahın en 
şanslı kulu, bu şehrin en tasasız kızı olarak tanıyor. Hatta beni kıskananlar da 
vardır belki. Halbuki dünyanın en mutsuz, en dertli insanının ben olduğumu 
bilmiyorlar. 
Râziye hüzünlendi. Ağlamaklı oldu. Uzun kirpiklerinin altından iki damla yaş 
süzülerek, zarif ve boyasız yanaklarında billur oldu. Kendini ele alarak titrek bir 
sesle konuştu: 
–Nâzım... Dert yükünü daha da artırmak istemezdim. Ama çarem yok... 
Bugün susarsam, sırrımı sana açmazsam sen de uzun yıllar belki kavuşmak 
özlemi ile yaşar durursun. Biliyorum ki bugünkü konuşmamızdan sonra 
hayallerin suya düşecek. İnan bana, çekeceğin azabı tasavvur ettikçe dehşete 
kapılıyorum. Niçin ama!? Neden başlamadan bitsin?.. Senin ne suçun var? 
Aslında var suçun. O da kaderin acı ironisiyle bana rastlamış olmandır. Beni 
benden alsan da, ne kendini, ne de beni asla mutlu edemezsin Nâzım. 
Râziye‟nin rengi soldu. Keder dolu gözlerinden yaşlar boşanıyordu. 
–Nâzım... ne ilginçtir… Kalbimin açılmamış kitabının sayfalarını ilk kez senin 
için çeviriyorum. Sen asla unutamayacağım, daima yüreğimde yaşatacağım biri 
olarak bunu hakediyorsun. Ailede üç erkek, iki kız kardeşiz. Babamın çileleri, 
zahmeti sayesinde hepimiz bugün bir yerlere gelmişiz. Herkesin bir işi, dayalı 
döşeli evi, arkadaş çevresi var. Allah daha da artırsın. Ama evimizde, ana baba 
yuvamızda, ocağı yakan tek evlat benim. 
Râziye derin bir ah çektiten sonra konuşmasını sürdürdü: 
–Asla unutmam... Bir kış gecesiydi, ben de küçücük bir kızdım... gözyaşları 
Raziye‟ye engel olsa da konuşmaya devam ediyordu. O gece gözlerimi açtığımda 
saat üçü geçiyordu. Babamı yatağında bulamadım. Daha sonra çalışma odasından 
 36 
duyuldu sesi. Dakikalarca uyanık kaldım, uyuyamıyordum. Babam çalışma 
masasının arkasından kalktı ve parmak uçlarına basa basa usulca yatak odamızın 
kapısını açtı. Mışıl mışıl uyuyan çocuklarına gurur ve şefkat dolu gözlerle bir süre 
baktıktan sonra, dudaklarının altından hafif bir fısıltı duyuldu: 
–Ben de uyursam, o zaman onların rahatı bozulur. Çalışmaya devam, diyerek 
tekrar çalışma odasına geri döndü. Anneme söylediği bu cümleyi ben de 
duymuştum. Bir keresinde de... Ağabeyim üniversite snavlarına katılmıştı. Son 
sınavdan orta puan aldığı için babam günlerce stres geçirdi. Yaşadığı sarsıntı 
yüzünden hastalığa yakalndı. Sinirleri bozulmuştu. Moskova‟lı doktorlara bile 
götürdük onu. On yıl boyunca, evet tam on yıl boyunca tedavi gördü. Büyük 
zorluklarla bir sürü ilaçtan, tedaviden, sanatoryumlardan conra nihayet iyileşti. 
Kendini toparlayarak, fizik dalında doktora derecesini aldı. Ama iki yıl önce bir 
musibet daha uğradı bize. Yeni bir bela yakaladı babamı. Laboratuarda deney 
yaptığı sırada asistanın hatası yüzünden patlama oldu. Babamın elleri, yüzü, gözü 
yandı. Doktorlar zorla kurtardı onu ölümden... Maalesef ömrünün sonuna kadar 
kör kalacak. Işığa hasret... Ablam Mergufe‟nin kocası, eniştem Süleyman 
Cevadov Moskova Parti Yüksek Akademisinde okuduğu için, anneme babama 
ulaşamıyor. Abilerim ise... 
Râziye sözlerine ara vererek kinaye ile: 
–Ne de olsa bir babanın, bir annenin evlatlarıyız, kardeşiz hepimiz. Sağ 
olsunlar, babamın sayesinde dayamış döşemişler evlerini, keyiflerine diyecek yok. 
Artık babalarına da ihtiyaçları kalmadı... Her birinin çoluğu çocuğu, evi, yüksek 
gelirli işi... Gönülsüzce de olsa, ayda yılda bir kez ziyaret ederler bizi. O da nasıl?! 
Yüzlerini görsen, mahakeme duvarı gibi... Nasıl desem bilmiyorum ki. Muhteşem 
eşleri anne babalarından daha değerli onlar için. Yıllar önce, henüz kendi evleri 
yokken bizimle beraber oturuyorlardı. Ta o zamandan gelinlerin anama babama 
karşı takındıkları tavır yüreğimi parçalıyordu. Abilerim anama babama tatlı söz 
söyleyince, gelinlerin kafasına ağır bir taş düşüyordu sanki. Oysa biraz sert 
konuşunca ebeveynleriyle, tersleyince onları, gelinlerin yüzünde neşe ve sevinç 
pırıltıları beliriyordu. Bayram havası estiriyorlardı evde.  
O gün bu gündür bütün gelinlere nefret ediyorum Nâzım. İşte bu yüzden 
gelin ünvanından ebediyen imtina ettim. Gelin olarak anılmak istemiyorum. 
Çünkü nasıl bir gelin olabileceğimi ben de bilmiyorum. Emin değilim kendimden 
anlıyor musun? Belki ben de edepsiz, haysiyetsiz, şerefsiz, küstah bir gelin 
olurum kim bilir!? Sence saçma mı? Bence değil ama!     
Anne babasını bir kadın busesine feda eden erkeklerden nefret ediyorum! 
Evet! İtiraf ediyorum! Ağabeylerime karşı duyduğum nefret, kardeş sevgisini 
üsteliyor. Sen benim zavallı ihtiyar ana babamın, oğullarının sesini duyunca ne 
kadar sevindiklerini, mutlu olduklarını, gururlandıklarını bir görsen! Aman 
Tanrım... Fakat bu güzel dakikalar çok kısa sürüyor. Özürlü babalarını, ak saçlı 
analarını ziyaret ettikleri dakikalarda nasıl sıkıldıklarını bir görsen. Bu nasıl 
olabiliyor? Nasıl? Bunları düşündükçe geniş dünya bana dar geliyor Nâzım. 
Boğuluyorum, havam yetmiyor sanki. Bunca acı neden? Tanrım neden?!… 
Sakın evlilik müessesine karşı olduğumu zanetme! Bir erkek, eşini mutlu 
ettiği, onunla iyi geçindiği ölçüde erkektir. Ağabeylerimin eşlerine olan sevgisiyle 
gurur duyabilirdim. Mutlu bir ailenin mihek taşı, karı koca arasında oluşan 
karşılıklı sevgi ve saygıdır. Bunları anlamayacak kadar beyinsiz değilim. Ama 
kaynanayı, kaynatayı hak ettikleri sevgi ve saygıdan mahrum etmek niyeti ve bu 
 37 
yönde gösterilen çabalar, rezil gelinlerimizin haysiyetsizliğinden haber veren, 
insanlık dışı bir tavırdır. Bu tür iğrençlikleri gördükçe, dehşete kapılıyorum. Gelin 
olacak o aşağılıklara karşı duyduğum nefreti, her fırsatta yüzlerine 
haykırıyorum… 
Râziye‟nin nefesi tıkandı. Ürkek bakışları batmakta olan güneşin veda 
şafakları gibi parladı ve çehresinde şaşkın bir tebessüm dolaştı: 
–Sayıklıyorum ben galiba... Ne konuştuğumun farkında değilim. Neyse... 
Seninle yüzyüze bulunduğum için heyecanlanıyorum… Düşüncelerimde 
yanılıyorum belki de. Yaşam deneyimim o kadar da fazla olmadığı için saçma 
sapan konuşuyor olabilirim. Beni aşırı duygusallıkta suçlayabilirsin ama benim 
kendi dünyam, arzularım var... Söyleyeceklerimden sonra muhtemelen aşırı 
hayalperest biri olduğumu düşüneceksin ama ben kalbimden geçenleri senden 
saklamak iktidarında değilim. Öyle biriyle evlenmek isterim ki, erkekliğinin ölçütü 
pantolonu olmasın. Bilakis vefalı, güvenilir, cesur olsun. Öyle bir koca ki, sesi 
duyulduğunda ayağa fırlayayım, haddimi bileyim. Biraz sert bakınca bana, yanlış 
bir şey yapmaktan çekineyim.  
Nâzım elinde olmadan irkildi. Kendini tutamadı ve sordu: 
–Kim o erkek Râziye? Belki bir yardımım dokunur sana?  
Râziye kirpiklerini kaldırdı. İlkbahar buludu gibi dolmuş gözleri, Nâzım‟ın 
mukadder bakışlarıyla karşılaştı. 
–Bulduğum fakat kaçınılmaz olarak kaybedeceğim o erkek sensin Nâzım. 
Elbette, bir kızın sevdiği erkeğe aşkını itiraf etmesi göreneklerimize göre 
hafifliktir biliyorum ama ilişkilerimizde soru işaretleri kalmasın diye, böyle 
konuşmaya mecburum. Bana göre, bir lokma ekmekle iktifa eden ve ailesine karşı 
dürüst ve namuslu olan bir erkek, zengin ama parasının bir miktarını metresinin 
altın ve mücevherleri için harcayan çapkın kocadan bin kere üstündür. Çok basit 
düşünüyor olabilirim ama söyledim ya, benim de aile hayatıyla iligli kendime göre 
bir takım düşüncelerim var. Hayat senin gibi erdemli biriyle tanıştırdı beni. 
Kaderse… kaderse aramıza uzun bir duar ördü Nâzım… 
Nâzım: 
“Raziye gibi bir kızın bana aşkını itiraf etmesinden daha güzel ne olabilir?” 
diye düşündü ve: 
–Sizden bu sözleri duymak beni mutlu etti, dedi. 
–Elbette aşkın karşılıklı olduğunu bilmek büyük saadettir. Ama ne yazık ki 
birbirimizle mutlu olmak bize kısmet değildir.  
Nâzım acı ve hayret dolu bir sesle haykırdı: 
–Bu ne biçim söz Râziye? Neler söylüyorsun sen?  
–Benim için hayatın anlamı, yaşlı babama ve anama hizmet etmektir. Yoksa 
erkeklerin elinde bir oyuncağa dönüşmekten daha mı kötü yaptığım bu tercih? 
Aklımı kaçırdığımı düşünebilirsin. İnsanların beni kınamasından korkmuyorum. 
Kim nasıl isterse öyle düşünsün. Yaptığım tercihten kimse saptıramaz beni. Tek 
korkum bir gün şeytana uymak ve bu katı tutumumdan vazgeçmektir. En çok 
bundan korkuyorum. Yüzkızartıcı bir suç işlediğimi zannetmiyorum, tam tersi 
yaptığım seçimle gurur duyuyorum. Bir kadın olarak o malum ihtiyaçlarımdan 
ömrümün sonuna kadar vazgeçtim ve gençliğimi ebeveynlerime hizmet etmeye 
adadım. Şüursuz hayvanlarda da cinsellik vardır. Benim davam ise yalnız 
insanoğluna has, yüce bir amaçtır. Evlat sevgisine muhtaç ihtiyar ve özürlü 
babam, şu anda evde oturmuş sesimi duymak için beni bekliyor biliyor musun? 
 38 
Kapıyı açarak içeriye girdığımde, yanık suratında beliren mutluluk ifadesini ve 
ışığı tasvir etmeye kelimeler yetmez. Bir erkeğe eş olmak uğruna babamın sevinç 
dolu dakikalarını elinden almak zalimce bir davranış olmaz mı sence? Evlat 
hasretiyle yanıp tutuşan babamı benden de mahrum etmek! Hayır! Bunu 
yapamam. Ağabeylerim karılarının kölelerine, ayaklarının altındaki toza 
dönüşmüşlerse eğer, benim de yapacağım tam tersi olmalıdır. Tüm bunları 
hakkımda yanlış bir yargıya varmayasın diye anlatıyorum sana. Ağır konuştum 
farkındayım. Bu yüzden beni affetmeni istiyorum. Annemi ve babamı 
Moskova‟da okuyan eniştemin yanına götürmeliyim. Bir süre, daha doğrusu 
Süleyman okulu bitirene kadar orada kalacağız. Daha sonra nereye gideceğimizi 
ben bile bilmiyorum. Açık yüreklilikle söylüyorum, dileğim senin gibi biriyle 
beraber olmaktır. Hayatım boyunca senin özlemini çekmek de benim için bir 
av‟untu olacak. Ömrümün sonuna kadar, yalnız ve yalnız senin hatıranı 
yaşatacağım, sana söz veriyorum. Kararımdan vazgeçirmek için benimle tartışa 
da bilirsin. Ama bunun bir yararı olmayacak. Bırak aramızdaki sevginin kuvvetli 
bağları dokunulmadan kalsın. Asla incelmesin ve kopmasın. 
Nâzım kendisi için beklenilmeyen, akla hayale gelmeyen cümleleri duydukça, 
Raziye‟ye karşı içinde yaşattığı duyguları bir bir uçup gidiyordu. Sanki üzerinde 
durduğu sağlam zemin, bir anda ayağının altından kaydı ve dibi görünmeyen 
derin bir uçuruma yuvarlanmaya başladı. Nâzım‟ın üzgün bakışları hâlâ 
Râziye‟nin titrek dudaklarında donup kalmıştı. Sevgilisinin itirafları üzerine ne 
demesi gerektiğini kendisi de bilmiyordu.  
–Râzi... 
“Râziye” demek istedi ama sözünün düzeni bozulduğu için düşüncesini 
tamamlayamadı.  
Râziye onun bu hâlini görünce, kabahat kendisindeymiş gibi yüzünü çevirdi 
ve kitap raflarının arkasına geçerek saklandı. Az sonra boğuk bir hıçkırık sesi 
duyuldu. Nâzım‟ın ince kalbi, ceylan gözlü kızın uzun kirpiklerinden süzülen göz 
yaşlarına daha fazla tahammül edemezdi. Nâzım sessizce kütüphaneyi terketti. 
 
9 
 
Etrafa karanlık çökmütü. Yüksekokul bahçesindeki mazotla çalışan küçük 
elektrik santrali, ortalığı güçlükle aydınlatıyordu. Nâzım Râziye ile arasında geçen 
ağır, duygusal dialoğun etkisinden kurtulamamıştı. Sabaha kadar gözlerine uyku 
girmedi. Ertesi gün kütüphaneye geldiğinde kapıyı kapalı buldu. Kütüphane üç 
gün sonra açıldı. Râziye‟nin yerinde tanımadığı bir kadın oturuyordu. Nâzım ona 
Râziye‟yi sorunca, yeni kütüphaneci mahçup bir edayla: 
–Bilmiyorum valla, dedi. Ama burada çalışmayacak artık. Ben de 
duyduklarımın yalancısıyım, şehirden taşınmak üzere olduğunu söylüyorlar…  
Aldığı cevap karşısında Nâzım çarpılmışa döndü. Bu haberi duyunca, sanki 
kafasına keskin bir kılıç indirildi. Başı döndü ve az kalsın düşüyordu. 
Sendeleyerek her zamanki masasına yürüdü ve güçlükle oturdu. Kafasını ellerinin 
arasına alarak gözlerini yumdu. Râziye‟nin hâlâ kitap rafları arasında dolaştığını, 
buralarda bir yerlerde olduğunu düşünüyordu. Belki de bir köşede durmuş, 
Nâzım‟a bakarak haline acıyordu. Aniden başını kaldırarak gözlerini açtı. 
Râziyesiz kütüphanede, hapishanedeymiş gibi sıkılıyor, nefes alamıyordu. Raflar, 
özenle dizilmiş masa ve sandalyeler, geniş pencereler, duvarlardan asılı olan 
 39 
tablolar da Râziye‟siz sıkılıyor gibiydiler. Râziye‟nin tebessümüne muhtaç kitaplar 
da, sanki dile gelerek, “Raziye‟den bir haber var mı” diye soruyor, Nâzım‟dan 
cevap bekliyorlardı. O ise bu sorular karşısında acizliğini itiraf edercesine başını 
öne eğdi ve aceleyle kütüphaneyi terketti.  
Bir kaç defa kayıp aşkını aramak için akşamüstüleri şehire gitmiş, Raziye‟nin 
oturduğu apartmanın etrafında dolaşmıştı. Civardaki evlerden eğlenen insanların 
neşeli gülüşmeleri ve müzik sesleri duyuluyordu. Bir tek Râziye‟nin dairesinde 
kapalıydı ışıklar. Akşamları apartmanın karşısındaki parkı seyrettiği penceresi de 
yas tutuyordu dünya güzeli için. 
Geceyarısıydı. Daracık demir ranzasında, pamuklu yorğanın altında uykuya 
dalmıştı Nâzım. Rüyasına giren Râziye onu kütüphanenin uzak bir köşesine 
götürdü ve örülmüş uzun saçlarını incecik parmaklarının uçlarında dolaştırarak: 
– Affet beni Nâzım, dedi. Evde yoktum, yoksa el sallamaz mıydım sana 
penceremizden? Aşağıya inerdim, her zaman yaptığımız gibi uzun uzun 
dertleşirdik seninle. Gururuna, sabrına ve dayanıklılığına özenirdim. Bugün 
evimizin önünde seni perişan halde görünce, yüreğim parçalandı. Anamdan 
babamdan gizli, doyasıya ağladım. Nereye gidersen git, ne düşünürsen düşün her 
yerde ve her zaman seninle olduğumu, seni duyduğumu ve gördüğümü unutma. 
Bensiz geçen günlerin seni bu kadar kahredeceğini tahmin edemezdim. Bana 
inanıyor, güveniyorsan eğer, bu dünyada gönül verdğim ve daima yüreğimin baş 
köşesinde oturtacağım tek erkeğin sen olduğunu unutmamalısın. Ama şunu da 
bil ki, ettığım yeminden ve yaptığım tercihten asla vazgeçmeyeceğim. Asla! 
Yeminime sadık kalmazsam ölene kadar kendimden nefret ederim çünkü. 
Nefretimin kölesine dönüşürüm.  Tekrar ediyorum, kavuşmak yoksa bile 
yazımızda, isterim ki sonsuza dek kalbimde yaşayacağına şüphen olmasın... 
Nâzım sevgilisine yaklaşmak, ona doğru adım atmak istedi ama yapamadı. 
Dizlerinde güç kalmamış, bacaklarına kramp girmişti sanki. Yerinden 
kıpırdayamıyordu. Râziye ile birazcık konuşmak istiyordu sadece. Ama dili de taş 
kesilmişti ağzında. Aniden boğuk bir iniltiyle rüyadan uyandı ve kan ter içinde 
yataktan fırladı. Gözlerini açtığına pişman olmuştu. Az once yüz yüze durduğu 
sevgilisi kaybolmuştu çünkü.  
Nâzım “keşke doğanın güzelliklerini kara perdesi ile kapatan zulmet gece ve 
insanı bu aydınlık dünyadan ayıran uyku olmasaydı” derdi her zaman. Şu anda ise 
sabah açıldığı, rüyalarından koptuğu için üzgündü. Râziye‟nin hafif fısıltılarını 
dinlediği karanlık geceler, Râziye‟siz açılan aydınlık sabahtan çok daha ışıklıydı 
çünkü. 
      
*** 
 
Günlük dersler, ağır sınavlar, maddi sıkıntılar, öğrencilik hayatının zorlukları, 
Râziyesiz geçen günlerin ıstırabından gün geçtikçe uzaklaştırıyordu onu. Râziye 
de artık ilk günlerde olduğu gibi, geceler Nâzım‟ı rüyalar aleminde arayıp 
sormuyor, onun gittikçe sönmekte olan aşk ateşini şiddetlendirmiyordu. Buna 
gerek de yoktu aslında. Zaten bu tertemiz, karşılıklı aşk, ikisinin de kalbinde 
ebediyete kadar yuva kurmuştu... 
 
*** 
 
 40 
Nâzım yüksekokuldan mezun olduktan ve köye geri döndükten hemen sonra, 
Allahveren‟i tebrik etmek için bütün akrabalar ve konum komşular onların evine 
toplanmıştı. Asla kalbindeki duyguları dışavurmayan Allahveren, bazı babalar gibi 
oğlunu yüzünden gözünden öpmeyi, onu şımartmayı sevmezdi. Çocuğun nazıyla 
oynasan, el bebek gül bebek büyütsen, ziyan olup gider, terbiyesiz olur, diye sık 
sık tekrarlar dururdu. Bugün ilk defa, her kesin göz önünde oğluyla tokalaştı, 
hafif gülümsedi ve hasret dolu bakışlarla onu süzdükten sonra, bağrına bastı.  
Misafirler gittikten ve baba oğul yalnız kaldıktan sonra, yaşlı adam üniversite 
mezunu oğluna ilk nasihatini verdi. 
–Evladım, kendi gücünle mektebi bitirdin ya, büyük bir iş yapmışsın. 
Veliyeddin hocadan da Allah razı olsun. İnsanlık ölmedi demek ki. Bu da bir 
yüktü sırtımızda, Allahın yardımıyla bunu da hallettik. Artık yetişkin bir adamsın. 
Hareketlerine, davranışlarına dikkat et, çevrendeki insanların sevgisini, takdirini 
kazanmaya çalış. İş yerin neresi olursa olsun, öncelikle namını düşün, mideni 
veya cebini değil. Sakın Allahveren‟in soyuna leke düşürecek hatalar yapma! 
Öğretmenlik en kutsal meslektir. Maarif Müdürlüğü nereye yollarsa yollasın git! 
Takdir Allahındır. Her kesle iyi geçinmeye bak, saygılı ve güleryüzlü ol. 
Cedelleşip durma el alemle, bunun bir faydası olmaz sana. En bahtiyar insan, 
dostu en çok olandır. İnsana güzel huyuna göre saygı gösterirler, bunu unutma... 
Bunları söylerken, Allahveren oğlunun yüzüne bakmıyordu. Nâzım da başını 
önüne eğmiş, babasının tavsiyelerini hafızasına kazıyordu.  
Nâzım babasına yakın olmak için, tayininin kendi köyündeki okula çıkmasını 
istiyordu. Böylece iki evde değil, bir evde ocak yakılır diye düşünüyordu. Ama 
tayin meselesi tam da onun istediği gibi sonuçlanacağı sırada, felek yapacağını 
yaptı ve Nâzım‟ın arzusu kursağında kaldı. Tayini uzak bir dağ köyüne çıkmıştı. 
Çiçekli‟den o köye, öğleden ikindiye kadar yaya yürümek gerekiyordu.  
 
10 
 
İlk günlerde kalacak yer bulamadığından, geçici bir süre için okuldaki 
odalardan birinde kalıyordu. Okul hademesi Tamam hatun, Nâzım‟ı iyice 
tanıdıktan, ona güvenebileceğini anladıktan sonra, kardeşinin boş kalan evini ona 
verdi. Tamam hatunun erkek kardeşi büyük sıkıntılara, zorluklara katlanarak 
kendine bir ev yaptırmış ve inşaatını henüz tamamlamışken, ağzı aşa çatmadan, 
başı taşa çatmıştı19. Düğün hazırlıkları yaptığı sırada, kader ona acı bir oyun 
oynamıştı. Savaşa alıp götürdüler. Evine aldığı eşyalar da bavul ve kolilerde 
açılmadan kaldı. 
Savaş bitmiş, köylülerin bir çoğu geri dönmüştü. Tamam hatunun 
kardeşinden ise haber yoktu. Evin düzenini bozmak istemiyordu kadın. 
Duvardan asılı olan ve yere serilmiş halılara dokunamadığı gibi, pencerelerin 
perdelerine de el sürmemişti. Ara sıra tek odalı evin kapılarını sonuna kadar 
açarak kilimleri, halıları, yorgan döşeği, eski ve yeni elbiseleri güneşe çıkarıyor, 
sopayla tozlarını silktikten sonra, tekrar özenle yerine koyuyordu. Odayı 
toparladıktan sonra ise kapıyı kilitleyerek, anahtarı çocukların ulaşamayacağı 
yerde saklıyordu. Kardeşinden sonra bu odaya kendisi dışında ayak basan 
olmamıştı. Tamam hatun evin anahtarını Nâzım‟a uzatarak: 
                                            
19 Azerbaycan atasözü. Arsuzu kursağında kalmak anlamında kullanılır. 
 41 
–Ha sen, ha kayıp kardeşim, ne fark eder, dedi. Eğer beş altı köylük mesafeyi 
katederek, evinden buraya bir çöp dahi getirdiğini görürsem vallahi darılırım. 
Gördüğün gibi oda dayalı döşeli. Dolaplarda istediğin kadar elbise ve kap kacak 
var. Ne kadar gerekirse, hatta yıllarca kalabilirsin burada. Helal ediyorum sana. 
Pejmürde halime, bükülen belime bakma sen evladım, hademe olsam, okul 
süpürsem de yüreğim geniştir. Ah oğlum, mutlu olduğumuz günler de vardı… 
Babam bu köyün hatırı sayılır adamlarından biriydi. Sovyetler geldi, babama 
kulak20 yaftası vurarak alıp götürdüler onu. Nereye sürdüler, başına ne geldi 
bilmiyoruz. Anamızı da Allah aldı elimizden. Köyde bir ben, bir de erkek 
kardeşim kimsesiz kaldık. Ayıptır söylemesi, karşıma helal süt emmiş bir delikanlı 
çıktı, evlendik... Yeni yeni toparlanıyor, maddi durumumuzu düzeltiyorduk, 
kocamı da kardeşimin peşinden yolladılar kanlı meydana… Hiç birisinin akıbetini 
bilen, duyan olmadı. İkisi de kayboldu gitti. Kardeşimin evi böylece kör kaldı işte, 
ben de... Ben de yetimlerimle bu çatının altında sürünüp gidiyoruz. Okul 
müdürümüzden Allah razı olsun. Hayırsever birisi. Gel okulda hademelik yap 
bari dedi bana. Biraz da kolhozdan gıda yardımı alıyorum. Hamdolsun geçinip 
gidiyoruz işte. Yetimlerim aç kalmıyor ya, buna da binlerce şükür. 
Tamam hatun yaşmağını düzelterek: 
–Yanımda gördüğün şu tobmul kız da benim büyük çocuk, adı da Basire. 
Okumaya da pek heveslidir. Ne kadar yetenekli ve zeki olduğunu göreceksiniz… 
Kız yükü ağır olur. Doğru söylemişler, kız yükü, tuz yükü… Büyütmesi zor 
oluyor.    
Nâzım dağ köyünde çalıtığı üç yıl boyunca, savaşta kaybolan askerin evinde 
kaldı. Tamam hatunun ve çocuklarının üzerinden gölgesini bir an olsun eksik 
etmedi. Elinden gelen yardımı gösteriyordu onlara. Genç yaşına rağmen, az 
zaman içerisinde köylüler arasında büyük bir sevgi ve saygı kazanmıştı. Herkes 
hayrandı ona. Dilekçe veya mektup yazmak, çocuğunu üniversitede okutmak 
isteyenler yardım için onun yanına geliyordu. İl ya da ilçe merkezine gönderilmek 
üzere köy meclisinde, kolhozda, okulda kaleme alınan bütün tutanak, mektup ve 
raporlar düzenli olsun diye, redakte etmesi için Nâzım‟a getiriliyordu. Milletvekili 
seçimlerinde de en ağır yük onun sırtına konuluyordu. Çünkü seçmen listelerinin 
düzenlenmesi de Nâzım‟ın göreviydi. Köyün düğünü de, yası da, hatta en 
önemsiz toplantısı da Nâzım‟sız geçmiyordu. Öğrenci velileri bütün sorunlarını 
onunla paylaşırlardı. Köyde ve ilçe merkezinde gençlerin eğitim ve öğretimi ile 
ilgili yapılan bütün toplantılarda, ön sıralarda oturan eğitimcilerin arasında her 
zaman Nâzım da bulunurdu.  
 
*** 
 
Nâzım‟ın evlenmek arzusunda olduğu Allahveren‟in kulağına ulaşmıştı. Bu 
habere çok sevindi yaşlı adam. Kimseye belli etmeden bir araştırma yaparak, 
oğlunun sevdalandığı kızın ünlü ve zengin bir aileden olduğunu öğrendi. Fakat 
babasının dalavereci, annesinin ise pek dilli olduğunu duyunca, çok üzüldü. 
Örneğin oğlunun mustakbel kayın validesi bir lafın karşısına, on laf koyacak 
kadar edepsizdi. İşte buna dayanamazdı Allahveren amca. Birgün fırsatını bulup, 
oğlunun karşısına dikildi: 
                                            
20 Kulak - Toprak sahibi, zengin çiftçi (Rus.) 
 42 
–Evladım, annnen hayatta olsaydı inan bu mevzuyu açmazdım, seninle o 
konuşurdu. Ama şu anda anan da benim, baban da. Evlilik de öyle bir şey ki, yüz 
ölçüp bir biçmek gerekiyor, acele edemeyiz. Aslında acele derken biraz abarttım 
galiba, çünkü evlilik yaşın geldi, geçiyor bile. Atalarımı ne demiş? Tez evlenenle, 
tez boşanan pişman olmaz. Demek istediğim külü küllükten alırlar. 
Haysiyetimizi, namımızı çiğnetemeyiz. Sakın ha zahire aldanma! Ucube olsun 
ama ailesi adam gibi olsun. Gerçi en güzeli gönlün sevdiğidir derler, zaten buna 
da bir itirazım yok. Ama bizi de düşünmelisin oğlum. Bu bir aile meselesi çünkü. 
Dana almıyoruz ki, yarın beğenmedik diyelim, çarşıya pazara çıkarıp satalım. 
Evlenmek, ev inşa etmek gibidir. Temelini sağlam yapacaksın ki, yarın başına 
yıkılmasın. Bu lafları iyice düşünesin diye söylüyorum evladım. Son pişmanlık 
fayda vermez biliyorsun.  
Nâzım kafasını indirmiş, sukünetle babasını dinliyordu. Utancından yüzü de 
kızarmıştı birazcık. Babası konuştukça, Nâzım daha da eriyordu. 
Fadime nine de ucundan kulağından Nâzım‟ın evlilik niyetini duymuştu. Göz 
koyduğu kız da, güzel bir doktormuş. Ama Allahveren‟in bu adaya pek sıcak 
bakmadığını da biliyordu. O da Nâzım‟ı bir köşeye çekerek hevesle konuşmaya 
başladı: 
–Allahveren‟in ağzını birazcık aradım. Gerçi o benden de saklıyor ama 
babanın seçtiğin kız hakkında ne düşündüğünü başka yerlerden duymuşum. 
Senden de saklamanın anlamı yok evladım. Aslını istersen baban o kızı 
beğenmiyor. Ne olmuş yani güzelse? Güzel‟in yüzünde pilav yemezler. Deyim 
vardır, ayranı ite dökseler de, kuru üzümü cebe koyarlar. Allahveren kızın ailesi 
hakkında ne duymuşsa artık, yüz yıl da geçse, bir kazanda kaynayamayız onlarla 
diyor. Komşu köyde Meşedi21 Umud‟un Seriye isimli okumuş bir kızı varmış. İşte 
baban da bu kızı istemeyi düşünüyormuş sana. İffetli, namuslu bir kızmış. Bence 
de sana uyar. Onun hakkında gereken bilgileri topladım. Hem gözücü 
görmüşlüğüm de var kızı. Yüzünden gözünden nur, dilinden de bal akıyor. 
Konuşurken utancından yağ gibi eriyor. Bizim eve de onun gibi ağırbaşlı, hayalı, 
edepli, temiz soylu bir gelin lazım.  
Evladım hayatı göre göre geldik. Avratın yıkmadığı evi, felek de yıkamaz. Bu 
devirde tanımadan etmeden, kancık sütü emmiş birini boyuna posuna aldanıp 
evimize getirirsen, yarın ne babanla, ne de benimle geçinemez. Bir velet de 
doğurup kucağına aldı mı, ölülerimizi unutturup, dirilerimize ağıt yaktırır bize. 
Bakalım böylesini nasıl idare edecen sonra? Yedığımizi içtığımizi burnumuzdan 
getirir valla! 
Nâzım gülümseyerek Fadime nineyi kucakladı 
–Ah ninem benim, ah! Dün babam, bugün de sen. Bu kadar büyütmenize ne 
gerek var yahu?! Herşey elimizde değil midir zaten? Bu hayatta bir tek kıblem 
vardır, o da sizlersiniz. Siz bu kızı alacaksın dediniz de, ben itiraz mı ettim? Böyle 
telaşa kapılmanıza anlam veremiyorum doğrusu. Benim doktor kıza gelince… 
Ona hayır diyorsanız şayet, tepeden tırnağa altın kaplı olsa bile, üzerinden 
kocaman bir çizgi çekiyorum.  
Nâzım biraz düşündü ve mırıldandı: 
                                            
21 Meşedi – İran‟da Meşhed kentindeki kutsal yerleri ziyaret eden şia mezhebi mensuplarına verilen 
ünvan. 
 43 
–Meşedi Umud‟un kızını al diyorsunuz... Onu öğretmenler toplantısında bir 
kaç kere görmüşlüğüm var. Fena birine benzemiyor… Ne diyebilirim ki? Ya 
sevdiği başka birisi varsa ne olacak? Bunu düşündünüz mü hiç? 
Fadime nine: 
–Aman, dertlerin bana gelsin! Sana illa ki o kız olacak diyen mi var? Bu bir 
tavsiye sadece. Sen de hamdolsun okumuş adamsın, el aleme ders veriyorsun. 
Araştır, bak, gör, konuş, yaklaş, sohbet et, kalbine yatarsa ve evet derse sana, biz 
de Allah hayırlı etsin deriz. Şayet beğenmezsen seni zorlayan mı var? Biz de 
yüreğine yatmayan birnin kapısına gitmeyi istemeyiz ki evladım! 
Allahveren, Nâzım‟ın ve kızın ailesinin görüşünü aldıktan sonra, köyde sayılıp 
seçilen beş altı yaşlı başlı adamı yanına alarak, Meşedi Umud‟un evine elçiliğe 
gitti. Kızın babası kapısına kimlerin geleceğini önceden biliyordu. Bir gün önce 
damat adayının akrabalarından biri gelip, meseleyi ona anlatmıştı.  
Meşedi Umud yöresel gelenekleri alt üst ederek, misafirleri için bir düğün 
masrafını karşılayacak kadar para harcayıp, sofra açmış ve bu davranışıyla da 
ağabeyi İsfendiyar‟ı kızdırmıştı. Memleketimizin adetlerini çiğnedin demişti ona 
İsfendiyar. Kız kapısı, padişah kapısıdır. Bu yaşa gelmişim, elçilere çay ve yemek 
ikram edildiğini görmemişim. Bırak da biraz sürünsünler. Onlarla anlaşır, evet 
dersek o zaman bir koyun da yetmez, gerekirse beşini bile keseriz. Buna itiraz 
edersem namerdim! İlk defa kapıya gelen elçilere ziyafet çekildiği nerede 
görülmüş kardeş? El alem duyarsa, Meşedi Umud kızından bezmiş, elçiler 
bismillah demeden kızını verdi demezler mi? 
Meşedi Umud:  
–Ağabey büyüğümsün, sözlerin benim için kanundur. Fakat saçma sapan 
geleneklerimize uymamı isteme benden olur mu? Bu işin birincisi, beşincisi mi 
olur? Tanrı misafirine sofra açılır, ben böyle bilirim. Kızı versek de, vermesek de 
yemek ikram etmeliyiz. Milletimizin akla mantığa sığan geleneklerine, adetlerine 
bir itirazım mı var? Benim kavgam, gelenek diye bize yutturulan insanlık dışı 
adetlerledir. Bu devirde çoğu kızını satılığa çıkarıyor, düğünü de para kazanmak 
için yapıyor. Yoksa bu da mı güzel adettendir? 
İsfendiyar kardeşinin haklı olduğunu görerek sustu ve bir daha bu konuyu 
açmadı.  
Elçiler geldi... Meşedi Umud‟la Allahveren sohbeti dönüp dolaştırıp, evlilik 
konusuna getirdiler. Meşedi Umud bıyıklarını okşayarak: 
–Allahveren, ben senin soyuna, nesline aşinayım, dedi. Artık bu saatten sonra 
bugün git, yarın gel demek yakışmaz bana. İnsanları süründürmekten de 
hoşlanmam zaten. Geldin kapıma, başımın üstünde yerin var. Neticede bir kız, 
bir erkeğin değil midir?  
Meşedi Umud daha evvel ağabeyi İsfendiyar‟la konuşmuş, damat ailesine 
olumlu cevap verecekleri konusunda onunla anlaşmıştı. Amca İsfendiyar ağır ağır 
konuştu: 
–Allah mübarek etsin. Mesut olsunlar! 
Ve çaylara şeker katıldı22... 
 
                                            
22 Çaya şeker katmak – Azerbaycan‟da Türkiye‟den farklı olarak çaya şeker katılarak tatlı hale 
getirilmesi sadece sabah kahvaltılarında olur. Nişanda kızın ailesi damadın adamlarına “evet” 
dedikten sonra, çay bardaklarına şeker katılır ve karıştırılır. Bir anlamda kutlama yapılır. 
 44 
11 
 
Kısa sürede, Seriye‟nin ağırbaşlı, az konuşkan ve oldukça alicenap bir eş 
olduğu anlaşıldı. Kayınpederi de, Fadime nine de memnundu gelinlerinden. Bu 
evde, Seriye‟nin ne zaman yattığı, ne zaman kalktığı belli olmazdı. Allahverenin 
dilinden çıkan söz Seriye için kanundu. Fadime nine ise “insanın soyu sopu, 
menşei belli olmalı” diye tekrarlar dururdu hep. “Meşedi Umud‟un yetiştirdiği 
evlattan da bu beklenirdi zaten”. Kimse şimdiye kadar kaynatasının yanında 
Seriye‟nin çocuğunu kucağına alarak okşadığını, öptüğünü veya onunla 
oynadığını görmemişti. Bu sert göreneklere gelinler özellikle dikkat etmeliydi. 
Nâzım da memnundu evliliğinden. Ama onun yüreğinin derinliklerinde, bir aşk 
evi vardı artık, yıllar önce inşa ettiği. Râziye‟nin aşk evi... 
Maarif müdürlüğü Nâzım‟ın iş yerlerini onun görüşüne bile başvurmadan iki 
yıldan, üç yıldan bir değiştirip duruyor, yeni yeni tayinler çıkartıyordu. En son 
onu yüzün üzerinde öğrencisi ve otuza yakın öğretmeni olan internat23 orta 
okuluna, müdürün eğitim işleri yardımcısı olarak atadılar. Bu okulda yılların 
deneyimine sahip, bir zamanlar Nâzım‟a da öğretmenlik yapmış olan yaşlı hocalar 
vardı. Bu sebeple Nâzım‟ın onların sınıflarına girerek, derslerini denetlemesi 
önceleri bazılarına garip geliyor, özellikle eski kadroların gururuna dokunuyordu. 
Fakat Nâzım‟ın yeteneklerine ve zekasına şahit olduktan sonra, ilk günlerde ona 
bilgi taslayanlar genç öğretmeni rahat bıraktılar.  
Eğitimciler olsun, öğrenciler olsun, kimsenin Nâzım‟ın tavsiye ve taleplerini 
kulakardı etmek gibi bir lüksü yoktu. Bir kaç ay içerisinde onun bu denli saygınlık 
ve itibar kazanması, kesinlikle otoriter kişiliğinden, sertliğinden veya aşırı 
kuralcılığından kaynaklanmıyordu. Bilakis entellektüel düzeyi, derin bilgisi, 
mesleğine gönülden bağlı oluşu ve en önemlisi ise her kesle kendi dilinde 
konuşabilmek becersiydi onu okulda sevdiren. Nâzım‟ın mesleğini başarıyla icra 
etmesinde en önemli esin kaynağı ise, hiç kukusuz Meşedi Umud‟un terbiyesini 
almış Seriye öğretmen gibi bir hayat arkadaşına sahip oluşuydu.  
Bir gün, vali24 Kemal Gafarzade‟nin ilçeye ve daha sonra Nâzım‟ın 
öğretmenlik yaptığı köye geleceği haberi duyuldu. İlçe sakinleri Gafarzade‟yi az 
buçuk tanıdıkları için, köye gelir gelmez ayağının tozuyla önce okulun 
denetiminden balayacağından emindiler. Uzun boyu, zayıf yüzü, ince vücudu, 
parlak gözleri ve etkileyici bakışları olan vali, sık sık “mektep toplumun 
çeşmesidir” der dururdu. “Geleceği tesis edecek olan kadrolar, okullarda 
yetişirler. Bu yüzden eğitim kurumlarımızda öncelikli olarak maneviyatı 
yükseltmeye gayret etmeliyiz. Hatta ben derim ki okullar günlük olarak 
denetlenmelidir. Toplumumuzun dejenere olmasını istemiyorsak, eğitimin 
kalitesini yükseltmeliyiz. Aksi taktirde ekonomimiz de geriler, siyaset de çıkmaza 
girer…” 
Gafarzade köy meclisinin önünde makam aracından iner inmez, önce internat 
öğrencilerinin yaşam şartlarını görmek istediğini söyledi. Yatılı okul, savaşın ağır 
yıllarında ebeveynlerini kaybeden, kimsesiz ve öksüz çocuklar için açılmıştı. 
                                            
23 İnternat – Kimseziler için yatılı okul. 
24 SSCB döneminde vilayette devleti temsil eden en yüksek memura Vali değil, bölge parti komitesi 
başkanı anlamına gelen “Raykom” deniliyordu. Çeviri sırasında “vali” ifadesinin daha uygun 
düşeceği düşünülmüştür   
 45 
Burada eğitim alan öğrencilerden bazıları ise, genellikle köylerden gelen özürlü 
çocuklardı.  
Gafarzade bir katlı okul binasının uzun koridorunda yürürken sık sık 
duraksıyor ve duvar boyunca asılı olan çeşitli resimlere, grafiklere, cetvel ve 
çizelgelere hayranlıkla bakıyordu. Meraklı yüz ifadesiyle yanında duran okul 
müdürüne yöneldi: 
–Bu düzeni ve titizliği kime borçluyuz? 
–Bunlar Nâzım öğretmenin marifetleri efendim. 
Gafarzade sekizinci sınıfın kapısını açarak dersin tam ortasında içeriye girdi ve 
kendisine eşlik eden okul yöneticileriyle beraber, boş sıralardan birine oturdu. 
Çelimsiz, avurdu avurduna geçmiş bir öğrenci, yazı tahtasının önünde donup 
kalmıştı. Dakikalardır çözmesi gereken problemle uğraşan öğrenci, doğru cevabı 
bulmakta zorlanıyordu. Öğretmenin yardım çabaları ve gerekli gereksiz 
sıkıştırmaları da sonuç vermiyordu. Sınıfa giren okul müdürü ve il valisine 
şaşkınlıkla bakan öğrenciler, sınıfta oluşan resmi havadan sıkılmışa benziyorlardı. 
Tahtanın önünde duran öğrenci bildiklerini hepten unutmuştu. Birden 
matematik öğretmenine yönelen vali: 
–Müsaadenizle problemin çözümünde bu yakışıklı delikanlıya yardımcı olmak 
istiyorum. İtirazınız yoksa, sorunun cevabını beraber arayalım.  
Öğretmen de tıpkı öğrenciler gibi hayretle Gafarzade‟ye baktı. Onun şaka 
yapmadığını ve ciddi ciddi tahtanın önüne çıkmaya niyetli olduğunu görerek, evet 
anlamında hafifçe gülümsedi. Vali tahtanın yanına gelerek öğrenciye sordu: 
–Adın ne senin? 
–Vügar. 
–Çok güzel. Bu isim yakışıyor sana25. Hadi problemi beraberce çözelim 
seninle, diyerek kirli bezle tahtayı sildi. Daha sonra fındık büyüklüğünde tabeşiri 
eline alarak problemi çözmeye başladı. Yazı tahtasının sağ tarafı rakamlarla 
dolmuştu. Problemin çözülmesinde hangi förmülden yararlandığını ve bu sonuca 
nasıl vardığını Vügar‟a açıkladıktan sonra, vali yüzünü öğrencilere döndü: 
–Arkadaşlar sorunun nasıl çözüldüğünü gördünüz. Şimdi de kitaplarınızı açın 
ve bakın bakalım cevap doğru mu, yanlış mı? 
Öğrenciler hemen kitaplarının sayfalarnı çevirmeye, sorunun cevabını 
aramaya başladılar. Bulunca da koro halinde: 
–Evet hocam, cevap doğru, dediler.  
Yüzlerinde mutlu bir ifade vardı. 
Vali tabeşir tozuna bulaşmış ellerini silerek öğrencilere sevecen bir edayla: 
–Hocanız ben değilim, odur, diyerek matematik öğretmenini gösterdi ve 
Vügar‟la beraber oturdukları sıralara geri döndüler.  
Felsefe doktoru olan valinin, orta okul üç düzeyinde matematiği bu kadar 
derinden biliyor oluşu okul müdürü ve öğretmen de olmakla, herkesi şaşırtmıştı. 
Vali daha sonra diğer sınıflara da uğradı, öğrencilerle bir süre sohbet etti, sorular 
sordu, hatta o gün yapılan olağanüstü öğretmenler toplantısına da katıldı. 
Nâzım‟ın özürlü ve kimsesiz çocuklara verilen eğitimin öneminden ve 
zorluklarından bahseden konuşmasını dinledikçe, mesleğine yürekten bağlı olan 
bu genç öğretmene karşı, onda gittikçe derin saygı ve sevgi oluşuyordu. 
Gafarzade okuldan ayrılırken, Nâzım‟ın elini uzun süre sertçe sıkarak: 
                                            
25 Vügar - Vakur, mağrur. 
 46 
–Konuşmanızı beğendim, dedi. İstikbalinizi parlak görüyorum. 
Meslektaşlarınız sizin hakkınızda bana biraz bahsettiler. Bundan önceki görev 
yerlerinizde de nasıl çalıştığınızı biliyorum. Size teşekklür ediyorum hocam! İl 
parti yönetimi sizi yedek kadrosu olarak görüyor. Belki de en kısa zamanda 
önemli bir görev için bizden davet alacaksınız.   
Valinin bu vaadi üzerinden iki ay geçmeden, Nâzım‟ı il maarif müdürlüğüne 
müfettiş olarak atadılar. Öğretmenlikte olduğu gibi, yeni görevinde de işinin 
hakkını vererek azim ve başarıyla çalışıyordu. Kısa sürede ilçe sakinlerinin saygı 
ve takdirini kazanmıştı. Bu görevinde yaklaşık olarak iki yıl kaldıktan sonra, 
birgün valiliğe davet edildi. Kemal Gafarzade Nâzım‟ı sıcak karşılamıştı. 
–Ne dersin Nâzım, maarif sahasında çalıştığın yetmez mi sence? Biz 
düşündük, taşındık ve senin komsomol‟da26 çalışmanı uygun gördük. İlçe 
komsomol şubesinde başkan yardımcısı makamı boş şu anda. Şimdilik gençlerle 
çalışırsın, gerisine bakarız. Öğretmenlikte olduğu gibi komsomolda da dürüst 
çalışır, sana olan güvenimizi doğrultsan, kariyerinde ilerlersin. Her şey sana bağlı 
Nâzım. Eminim bu işin de hakkını ödeyeceksin. İş deneyimin, yeteneklerin bana 
böyle düşünmeme gerekçe veriyor.  
Nâzım hazır olmadığı ve beklmediği böyle bir teklif karşısında ne diyeceğini 
bilemedi.  
–Bana olan yüksek güveninizden dolayı, teşekkür ediyorum. Ama size bugün 
cevap veremeyeceğim. Sizden böyle bir teklif alacağımı beklemiyordum çünkü. 
Mümkünse eğer, bana yarına kadar muhlet verebilir misiniz? Düşünmem 
lazım…  
Vali gülümseyerek: 
–Buyurun, itirazım yok tabii... dedi. 
Ertesi gün onlar tekrar görüşerek kaldıkları yerden konuya devam ettiler. Ama 
dünden farklı olarak, bugünkü konuşma oldukça gergin havada geçiyordu. 
Nâzım‟ın valiye son sözü bu oldu: 
–Dün çok düşündüm efendim. Sizin teklifinizi kabul etmek benim için 
imkansız.  
–Niçin? 
–Bakın, bana inanıyor ve güveniyor oluşunuz beni gerçekten onurlandırıyor 
ve bu göreve başkasını değil de, beni layık gördüğünüz için size teşekkür 
ediyorum. Fakat… bunları söylemek benim için çok zor ama söylemeye 
mecburum… Şimdiye kadar böyle bir teklifi reddedeni, ne gördüm, ne de 
duydum. koltuktan imtina edeni hiç görmedim. Her kes seve seve bu koltuğa 
oturmayı kabul ederdi. Ederdi etmesine ama hakkını verecek miydi acaba? 
Meselenin can alıcı noktası da bu zaten.  
Vali dikkatle onu dinliyordu. Nâzım ise konuşmasına ara vermeden:  
–Yoldaş Gafarzade, maarif sektöründe bir takım başarılarım gerçekten de 
olmuş olabilir, dedi. Fakat aynı başarıyı komsomolda da sergileyebileceğimden 
kuşkuluyum doğrusu. Sizi utandırmak ve de en önemlisi, kendimi rezil etmek 
istemem.  
Böyle bir cevap valiyi açmadı. Nâzım ise kararında katı olduğunun altını 
çizerek: 
                                            
26 Komsomol - Komunist Gençler Birliği Tekilatı. Genç Komunistler. 
 47 
–İstikbalimiz gençlerin elindedir. Onlarla çalışmak büyük bir sorumluluk ister. 
Yüksek makam, ün, şöhret, yumuşak koltuk, rahat çalışma odasına kavuşmak 
için, böyle bir sorumluluğu üstlenmem aptallık, size karşı da bir saygısızlık olur. 
Lütfen yanlış anlamayın ama tekifinizi kabul etseydim sizi memnun edecektim 
öyle değil mi? Ben de bu görevin imtiyazlarından bol bol yararlanacak, vurgunlar 
yapacaktım. Böyle bir alçaklık yakışır mı bana? 
Gafarzade daha fazla israr etmek istemiyordu. Konuşmayı bitirerek:  
–Tamam, gidebilirsiniz, dedi. Ama unutmayın! Bugünkü inadınızla beni 
üzdünüz, size yakışmayan bir davranış bu! Anlaşılan sizinle ilgili olumlu 
düşüncelerimde yanılmışım ben... 
Nâzım: 
–Lütfen sözlerimden yanlış anlamlar çıkarmayınız! İtiraf ve samimiyetle, inadı 
karıştırmanızı istemiyorum, diyerek Gafarzade‟nin odasını terketti. 
Nâzım yüzlerini hergün görmeye alıştığı mesai arkadaşlarından ve sevdiği 
mesleğinden ayrılmak istemiyordu. Valinin ona dargın olması ise Nâzım‟ı fazla 
rahatsız etmiyordu. Oysa Kemal Gafarzade‟ye hayır demek, Nâzım‟a pahalıya 
patlayacaktı. Öyle de oldu.  
Valiliğin olağan genel kurul toplantılarından birinde, parti üyeliğine adayların 
adaylıkları tartışılırken, Gafarzade salonda bulunan katılımcılara, şöyle bir soruyla 
yöneldi: 
–Yoldaşlar, ne düşünüyorsunuz, komsomol başkan yardımcılığı nasıl bir 
görev? 
Sekreterin sağ tarafında oturan il belediye başkanı düğmelerini ilikleyerek, 
komutanın karşısında selam çakıyormuş gibi ayağa fırladı: 
–Komsomol başkan yardımcılığı şerefli bir görevdir yoldaş Gafarzade! 
Vali: 
–Oysa bizim muhterem Nâzım öğretmen, bu vazifeyi beğenmiyor. Şimdi size 
soruyorum arkadaşlar: Komsomolu beğenmeyen bir insan, gerçek anlamda 
komunist olabilir mi?  
Genel kurul üyeleri bir ağızdan haykırdılar: 
–Kesinlikle olmaz yoldaş Gafarzade!  
–O zaman Nâzım öğretmenin adaylıktan üyeliğe geçmesiyile ilgili teşkilatın 
çıkardığı karar iptal edilsin. Ona biraz daha zaman tanıyalım. İtimadımızı 
doğrular, komuniste yakışır şekilde yaşamaya başlarsa, partiye alırız.  
Bu sözlerle vali oturumu kapattı... 
Nâzım bu karara karşı çıkmanın, kendisini savunmanın anlamsız olduğunu 
biliyordu. En ufak bir itirazda bulunsaydı, derhal adaylıktan da atılacaktı. Bu 
devirde partiden ihraç edilenin hali ise, sudan çıkarılan balığın haline benzer. 
Bundan sonra kimse Nâzım‟ın yüzüne bile bakmazdı. Maarif şubesinde 
müfettişlik de yapamazdı artık. Bir tekmeyle koltuğundan indirerek, “git dağda 
bayırda öğretmenlik yap da, aklın başına gelsin” diye onu dağ köylerinin birine 
sürgün edeceklerdi. Kendi köyünde bile, partiden atılmış biri olarak bütün 
saygınlığını ve itibarını kaybedecekti. Bunları bildiği için de, oturumda ağzını 
açmaya ve konuşmaya cüret edemedi. 
Parti üyeliği ertelendikten sonra, Nâzım günlerce dalgınlıktan kurtulamadı. 
İşine doğru dürüst konsantre olamıyor, saatlerce odasından dışarı çıkmıyordu. 
Üstelik karşılaştığı her kes: 
 48 
–Nâzım hoca, genel kurulun onayını almadığını duyduk, parti üyeliğin 
ertelenmiş mi?  
–Hayrola?  
–Ne iş? 
Nâzım her duyduğunda sinir krizlerine girdiği bu can sıkıcı sorulardan köşe 
bucak kaçıyordu. Bir ay sonra yıllık izine çıkınca, çoluk çocuğunu de yanına 
alarak köyüne gitti.  
Nâzım‟ın başına gelenlerden Allahveren‟in de haberi vardı. Ama Nâzım‟la 
konuşmalarında kesinlikle bu mevzuya değinmiyordu. Oğlunun neden partiye 
giremediğini bir kere olsun sormamış, hangi nedenlerle bir yıl daha bekletildiği ile 
ilgilenmemişti. Hatta bir keresinde parti mevzusu kendiliğinden açılınca, ihtiyar 
şöyle konuşmuştu: 
–Parti dediğin nedir ki? Bunlar boş şeyler evladım! Mesela ben partiye üye 
değilim. Ölüyor muyum yani? Fazla uzağa gitmeye gerek yok, bizim şu köyden 
örnek vereyim. Kaç kişiyi tanıyorum, cebinde parti kartı olduğu halde evine 
yiyecek ekmek alamıyor. Bir çoğu da hatta bana muhtaç. Üst mahallede oturan 
Sübhanverdi partiye girmek için, iğneden ipliğe kadar elinde avucunda ne var, ne 
yoksa sattı savurdu, yedirdi parti yöneticilerine. Parti de onu soyup soğana 
çevirdikten sonra, bir kart tutuşturdu eline. Ya netice? Şimdi de bir it kadar 
köyde saygısı yok Sübhanverdi‟nin. Açlıktan öğlen vakti uyanıyor uykudan. 
Bağda bostanda bekçilik bile yaptırmıyorlar ona... 
Allahveren‟in oğlunun yüreğine su serpmek gayretleri gerçekten de takdire 
değerdi. Oğlunu rahatlatmak için elinden geleni yapıyordu... 
Bu tatsız olayların üzerinden on ay geçti. 
Herşey unutulmuştu artık. Nâzım da işine gücüne geri dönmüş, harıl harıl 
çalışıyordu. At sırtında köy köy dolaşrak, okulların eğitim seviyesini denetliyor, 
tavsiyelerini veriyor, gerektiğinde okul yönetecilerine ikazlarda bulunuyor ve her 
okulda bulundurulması zorunlu olan yoklama kitabına eğitim metodolojisiyle 
ilgili önerilerini yazıyordu. Ciddi kişiliğe sahip olan ve laubalilikten hoşlanmayan 
Nâzım‟dan bütün öğretmenler çekiniyordu. Tek hedefi öğrencileri kalitesiz 
eğitimin mağduru olmaktan korumak olan Nâzım‟ın, sertliği ve titizliği bazılarını 
rahatsız etmiyor değildi. Ama her ne olursa olsun, okullarını Nâzım‟ın 
denetleyeceğini duyan yönetici ve öğretmen kadrosu, kendilerine hemen çeki 
düzen veriyorlardı.  
Nâzım Çaykavuşan‟ın ücra bir okulunda denetleme yapıyordu. Akşamüstü 
köy okulunu arayan valilik görevlisi, Nâzım‟ın yarın sabah erkenden şehirde 
olması gerektiğini, sayın valinin onu bir an önce görmek istediğini bildirdi. 
Ahizeyi yerine koyan Nâzım uzun süre kendisini rahatsız eden kuşkulardan 
kurtulamadı. “Bu işte bir hayır yok” diye düşündü, “şu Gafarzade kolay kolay 
yakamdan ineceğe benzemiyor... yoksa yine bir tuzak mı kurmuş bana? Ne bu 
acele?..”  
Nâzım hemen atına atlayıp geri dönmek istese de, köy sakinleri onu 
durdurdular. Yaşlı bir köylü: “gecenin karanlığında dağ geçitlerinden, dar 
patikalardan yürümek tehlikelidir. Köyün doğru dürüst asfaltlı yolu olsaydı hadi 
neyse, gidilirdi. Yolunun üzerinde bayırlar, ormanlar var. Gece inince de yırtıcı 
hayvanların elinden kıpırdamak mümkün değil...” diyerek müfettişi uyardı.  
Aslında Nâzım gece yolculuğundan, hayvanlardan korkacak adam değildi. Tek 
endişesi yolda gelirken iki nalını düşürmüş olan atının gereken hızla ve çeviklikle 
 49 
koşamayacağıydı. Okul müdürü müfettişin atını nallaması için, köyün nalbantına 
haber yolladı. Nalbant ise, sırada beş altı hayvanın olduğunu, işine bitirince 
mutlaka müfettişle ilgileneceğini bildirmişti. Nâzım geceyi köyde geçirmeye ve 
atını sabahın erkenden nallamaya karar verdi.  
Semend27 at için köyden il merkezine kadar olan mesafenin fazla önemi 
yoktu. Bir göz kırpımında sahibini valiliğe ulaştıracaktı. Atın tek huysuzluğu, 
yabancıları kendine yaklaştırmamasıydı. Tanımadığı biri ona el uzatınca, amuda 
kalkıyor, hatta daha beteri koşarak uzaklaşıyordu. Nâzım bunu bildiğinden atı 
kendisi götürdü nalbantın yanına. Nalbant atı görür görmez, çukura düşmüş 
gözleri gülümsedi: 
–Sağlam bir ata benziyor. Dört dörtlük yani. İyi bakıyorsun ona anlaşılan. 
Eveet... doğru söylemişler atı besleyen atsız kalmaz. Fakat bizim yörenin cinsine 
benzemiyor. Galiba dışarıdan getirmişsin, he mi? 
–Evet öyle. 
–Peki söyle bakalım, dördünü de mi nallayayım, yoksa sadece arka ayaklarını 
mı? 
–Bir zahmet dördünü de. Böyle daha iyi olur bence.  
Nalbant bir daha sordu: 
–Rus malı nalımız var. Ama tavsiye etmem. Rusyanın yollarına bakma sen, ite 
fırlatmak için yerde bir taş bile bulamazsın, o kadar temiz yani. Rus nalı bizim 
taşlı, çör çöplü yollara dayanamaz. Ama ata sen biniyorsun... At da devlet malı 
olduğuna göre, Rus nalı daha kaliteli, onu mu çaksak yoksa?  
Nâzım gülümseyerek: 
–Usta sensin, takdir senin, diyerek öne geçti ve atın yelesinden yapıştı.  
Nalbant atın kuyruğunu arka bacağına bağladı ve tırnaklarını yontmaya 
başlayarak: 
–Eveet, dedi. Galiba sağ ayağına çivi batmış, yontulmaktan ürküyor hayvan. 
Bana gelmeden önce tecrübesiz birinin yanına götürmüşsün galiba. Şimdilerde 
eline çekiç alan nalbantım diyor. Vallahi elli yıldır bu mesleği yapıyorum, yine de 
çekici her elime alışımda bedenim titriyor. Hayatım boyunca bir keresinde Hacı 
Karaş‟ın katırını nallarken, çivi hayvanın etine girdi. Herifin katırı bir ay aksadı. O 
da bana iyi bir ders oldu. O gün bu gündür katır olsun, öküz olsun nal çakarken 
hata yapmayayım, yerini doğru tutturayım diye yüz ölçüp bir biçiyorum. 
Nalbant konuşa konuşa işini bitirdi ve belini doğrultarak ayağa kalktı. Nâzım 
ücreti ödemek için elini cebine soktuğunda, alnındaki ter damlacıklarını elinin 
tersiyle silen yaşlı adam: 
–Oğlum, komşu köylerden de gelirler yanıma, dedi. Her gün kaç onlarca at, 
katır, eşek, öküz nallıyorum. Yani bir Tanrı misafirine iyilik yapamam mı 
diyorsun? Her kesten de para alınmaz ki. Darılırım bak... 
Nâzım geri dönerek öğretmenlerle vedalaştı ve atını tam hız koşturarak il 
merkezinin yolunu tuttu. Akla gelen, hep başa gelir zaten. Valinin yine de 
komsomol‟dan sözedeceğini tahmin ediyordu. Aksi taktirde il maarif müdürü 
kala kala, valinin sıradan bir müfettişle konuşacağı hangi mesele olabilirdi ki?.. 
Sırtında hayallere daldığı semend at... Nâzım‟a mesleğini sevdiren onu işine 
bağlayan etkenlerden biri, garip de olsa işte bu attı. Eğitimli at, savaşın en ağır 
                                            
27 Semend –Kızıl ile boz renk arasında özel rengi olan at. 
 
 50 
dönemlerinde, cephe bölgelerinde bulunmuş, neredeyse insan dilinden anlar hale 
gelmişti. O yıllarda otomobil ne gezerdi? İlçede toplam iki tane Villis28 marka 
otomobil vardı sadece. Biri valinin, diğeri de belediye başkanının. Kolhozda ve 
çiftliklerde ise, bir iki adet kırık dökük kamyon vardı. Köylere gitmek için başlıca 
ulaşım aracı atlardı. Savaştan sonra cephe bölgelerinden geri dönen atlar, idare ve 
kuruluşlara tahsis edilmiş, ilçe maarif müdürlüğünün de payına işte bu semend at 
düşmüştü. Rivayetlere göre bu ata kurşun bile yetişemezdi. Şehirde ise onunla 
yarışabilecek at yoktu. Ara sıra köy yollarında köpek sürüleriyle karşılaşan Nâzım, 
onların hiç birisinin semend ata yaklaşamadıklarına defalarca şahit olmulştu. 
Kulaklarını kırparak köpeklerin üzerine saldıran at, sürüyü dağıtıyor, köpeklerin 
her birini farklı yönlerde kaçmaya zorluyordu.  
Düzlüğe çıktıklarında, Nâzım atın kafasını rahat bıraktı. Dörtnala kalkan at, 
toprak yolda halkalı nakışlar çizerek bir göz kırpımında seyrek palamut ormanını 
arkada koydu. Çalımsı bitkilerle kaplı alçak tepeleri geçtiklerinde, az ötede at 
yılkısı ve bir damızlık erkek at göründü. Bir keresinde saldırıya uğradığından, 
artık yoğurdu da üfürerek yiyordu. Nâzım atının yönünü değiştirerek sola çevirdi 
ve yılkıdan uzaklşamk için başka bir çığırla koştu. Semend atı farkederse, aygırın 
ona mutlaka saldıracağını iyi biliyordu. Çünkü her ne kadar Nâzım‟ın bindiği at 
sağlam olsa da, aygırla zor gelirdi göğüs göğüse. Nâzım başka bir yolla giderek, 
aşağıdaki ovanın boğazından geçti ve yanından pınar fışkıran palamut ağacının 
gölgesinde, yeşil yaprakların altında mola verdi. Terke bağladığı arpa ve saman 
dolu torbayı açarak, semend atın başına geçirdi. At acele etmeden torbadakileri 
yarıladıktan sonra, burnuyla hırlamaya ve tırnakları ile toprağı kazımaya başladı. 
Bu atın doyduğunun ve tormadan kurtulmak istediğinin işaretiydi. Nâzım çuvalı 
çıkararak, atı pınarın yanına götürdü. At dudaklarını pınarın taş zeminine 
yapıştırarak, serin sudan kana kana içti. Başını kaldırdığında ise sahibine teşekkür 
ediyormuş gibi, kulaklarını kırptı ve ağzını genişçe açtı. Az önce yediği arpa ve 
samanın yıpranmış dizginine takılan kalıntıları bir bir yere dökülüyordu. At 
boynunu ileriye uzatarak olanca gücüyle silkinmeye başlayınca sırtındaki yeni 
eğerin ve kalçalarının yanından akan terin Nâzım‟ı mest eden koksu, pınarın 
çevresinde biten otların ve çikelerin rayihasına karıştı. Ve işte o anda Nâzım‟ın 
morali iyice bozuldu. Tekrar hayallere daldı. Attan ayrılacağı doğdu içine, 
duygulandı. Ata acıyarak, şefkatle bakıyordu. At da sahibinin yüreğinden nelerin 
geçtiğini duyuyor gibiydi. Herhalde bunun için olacak ki kafasını uzatarak 
Nâzım‟a yaklaştırdı. Hırladı ve burnunun kanatları titredi. Arpa, saman kokusu 
gelen ılık nefesi sahibinin endişe dolu suratına yayıldı. Nâzım‟ın hayalleri daha da 
derinleşiyordu.  
İlk gözağrısını hatırladı. O kızı... 
–Râziye, ben ve semend at... Üçümüz de kocaman palamut ağacının altında, 
şu gölgede, pınarın yanında beraber olabilseydik... 
Nâzım‟ın dudakları pınardan fışkıran saf su gibi fısıldıyordu. Efkarlı bir 
ifadeyle derin bir ah çekti ve atın sırtına atlayarak tekrar yola koyuldu. Semend at 
sahibinin gönlünü almak istercesine rahvan rahvan yürüyor, onu hamak gibi 
sallıyordu. Nâzım‟ın aklı fikri ise başka yerlerdeydi artık. Şimdi de Gafarzede‟yi 
düşünüyordu. Şehirde kendisini yeni bir sürprizin beklediğinden emindi... 
                                            
28 Villis –Rus malı ilk jeep otomobil. 
 51 
Kemal Gafarzade gözlerinde gözlük, kafasını önüne eğmiş bir şeyler 
yazıyordu. Nâzım içeriye girince gözlüğünü çıkararak bir kenara koydu ve 
doğrularak Nâzım‟a oturması için yer gösterdi.  
–Önce söyle bakalım, akıllandın mı yoksa?.. 
Nâzım susuyordu. Vali ayağa kalktı ve odanın pencerelerindeki ince ipek 
kumaştan perdenin önünde sessiz sessiz volta atarak: 
–Biliyor musun Nâzım?... Sana saygım var, sana olan güvenim de sonsuz, 
dedi. Seni gerçekten severim. İşine, mesleğine bağlı, dürüst ve çalışkan 
delikanlısın. Bu yüzden seni değerlendirmek istiyoruz. Amacımız seni daha 
önemli pozisyonlara görmektir. Senin istikbalini düşünüyoruz biz.  
Vali koltuğuna oturarak konuşmasını sürdürdü: 
–Seninle baba ve evlat gibi konuşmak istiyorum. Takdir edersen son 
görüşmemizde çok yanlış bir şey yaptın ve bana başka bir seçenek bırakmadın. 
Komsomol‟da çalışmayı niçin bu kadar istemediğini merak ediyorum. Bir de 
diyorsun ki komsomol‟dan anlamam. Bense buna katılmıyorum. İnsanın 
yapamayacağı şey yoktur. Asla, asla deme! Büyük bir düşünürün dediği gibi 
“doğa insana doğuştan ihtiyaç duyduğu davranış ve düşünce biçimlerini 
aşılamaz”. Yani bunlar fıtrattan gelmiyor, daha sonra edinilir. Çalışarak, 
azmederek kazanırsın. Hayat tecrübem, yaşadıklarım ve gördüklerim bu görüşe 
katılmakta ne kadar isabetli olduğumu teyit ediyor. İnsan yalnız büyük 
sorumluluklar üstlendiği takdirde büyük başarılara imza atabilir. Hatta ben daha 
da ileri giderek, sorumlu, bilinçi ve azimli bir öğretmene cerahhlık görevi verilse 
bile, o ne yapar, ne eder kısa zamanda cerrahlığın da püf noktalarını öğrenerek 
başarılı bir ameliyat gerçekleştirebilir diyorum. Örneğin senin böyle bir yeteneğe 
sahip olduğundan son derece eminim. Diploma dediğin şey, sadece üniversite 
mezunu olduğunu tasdik eden önemsiz bir kağıt parçasıdır. Bize diplomalı değil, 
kafalı kadrolar lazım. Mesela bizim şehri ele alalım. Ne kadar istersen bilim adamı 
sayabilirim sana. Akademisyen kişiliğine, bilim adamı oluşuna aldanarak, çok 
önemli pozisyonlara getirdiğimiz adamlar oldu. Ya onlar ne yaptı? İşin içine 
ettiler! Ama okuma yazma bilmeyen bazıları, o sözde akademisyenlere taş 
çıkartırlar. Turnayı gözünden vuruyor, kuru çölü bile cennete dönüştürüyor 
herifler.  
Valinin gözleri tedirginlik doluydu: 
–Ülkemizde yaşanan ekonomik ve siyasi krizlerin temelinde beyin bunalımı, 
akıl ve zeka yetersizliği yatıyor. Toplumu oluşturan fertlerin entellektüel düzeyi 
geriledi mi, gelişmeyi, istikrarı unut gitsin. Köyün de, ilçenin de, cumhuriyetin de, 
büyük devletlerin de gelişmesi, akıl ve zekayla doğrudan ilişkilidir. Bazen bütçesi 
ve altını çok olan devlet, en güçlü devlettir derler. Saçmalık! Gerizekalıların 
yönettiği devlet ne kadar zengin olsa, tonlarla altına sahip olsa da, er ya da geç 
iflasa uğrayacaktır. Şehir de devletin küçük bir modelidir. Bu nedenle, şulelenerek 
ışık saçacağına inandığımız ve ümit beslediğimiz kıvılcımları etrafımıza toplamaya 
çalışıyoruz.  
Nâzım valinin söylediği herkesçe bilinen genel doğruları dikkatle diinliyor, 
fakar bu konuda kendi görüşünü dile getirmiyor, valinin baklayı ağzından 
çıkarmasını, asıl konuya geçmesini bekliyordu. Çok geçmeden vali beklenen şeyi 
yaptı ve lafı dönüp dolaştırıp Nâzım‟a getirdi. Masanın üzerinde duran yerel 
gazeteyi eline alarak, tashih ettiği makaleleri, altından çizgiler çektiği karmakarışık 
cümleleri Nâzım‟a gösterdi: 
 52 
–Şimdi bu gazete midir? diye sordu öfkeyle. Baştan sona kadar saçma sapan, 
ne idüğü belirsiz kavramlarla, yanlış düşüncelerle dolu. İnsanlar bunu okurken 
hakkımızda ne düşünüyor, ne diyor acaba?  
Vali bu sorunun cevabını bulmakta zorlanıyormuş gibi konuştu: 
–Genel yayın yönetmeni aslında değerli bir arkadaşımız. Yiğidi öldür hakkını 
ver, kalemi de fena değil. Ama tek başına yürütüyor bütün işi. Yardımımıza 
ihtiyacı var. Son iki yılda üç sorumlu yazı işleri müdürü değiştirdik. Hiç birisi de 
beklentilerimizi doğrulamadı. Şimdi de aklı başında birini arıyoruz ama nafile... 
Bulamıyoruz ki! Çok düşündük taşındık ve en son senin üzerinde durduk, başka 
çaremiz yok. Genel yayın yönetmeni de okumak istiyor, parti yüksekolkuluna 
gidecem diye tutturmuş. Okumak, kariyerinde ilerlemek arzusunun önüne set 
çekemeyiz. Ama kim dolduracak onun yerini? Kim? Uzun lafın kısası, seni 
ilimizin yerel gazetesine sorumlu yazı işleri müdürü olarak atamak zorundayız. 
Biliyorum, ilk günlerde epey zorlanacaksın. Ama bunu da atlatacağından eminim. 
Bir çok ünlü yazar ve gazetecinin, gençliğinde öğretmen olduğu biliniyor... 
Nâzım geriye yolun olmadığını anlamıştı artık. Direnmenin faydası yoktu. Bu 
sefer de valiye itiraz ederse, parti üyeliğine veda edebilirdi. Adaylık süresinin 
bitimine de toplam bir buçuk ay zaman kalmıştı. Gazete konusu hiç yatmadı 
kalbine. Ama elden ne gelir? Bu saatten sonra kalkıp hayır dese, hayatının en 
büyük ahmaklığını yapmış olur. İçinden oyula oyula, çaresizliğin verdiği acizlikle 
başkanın teklifini kabul ettiğini bildridi.  
Derdini, sıkıntısını paylaşacak adam arıyıordu. Gazetecilik nerede, ben nerede 
diye düşünüyordu kara kara. Gafarzade‟nin karşısına dikilerek “Nâzım 
öğretmendir ve öğretmen olarak kalacaltır! Sakın ona üstesinden gelemeyeceği, 
başaramayacağı bir göreve zorlayıp da, sonra emanete ihanette itham etmeyin. 
Rahat bırakın onu. Kendi mesleğini icra etmeye devam etsin” diyebilecek etkili 
ve yetkili „dayısı‟ da yoktu maalesef.  
İmdad dileyebileceği iki varlık vardı sadece. Gökte Allah, yerde ise rençber 
babası. Allahveren‟in elinden ise tırpanla ot biçmekten, tarla ekmekten, atın 
ağzına yularını geçirmekten, sabah akşam kotan peşinden sürünerek toprak 
bellemekten, önlüğünü takarak tohum serpmekten başka ne gelir ki? Buna 
rağmen üstesinden gelemediği bir sorun, zihnini meşgul eden bir durum ortaya 
çıktığında, babasına koşuyordu Nâzım. Çocukluk yıllarından böyle görmüş, böyle 
alışmıştı. Bir sıkıntı doğduğunda, baba oğul karşı karşıya oturarak meşveret 
ederlerdi. Babasının tavsiyelerini bire bir uygulardı hep. Defalarca sınamış ve 
babasının söylediklerinin aksine davrandığında sonucun çoğu zaman hüsran 
olduğunu görmüştü. Bu yüzden, sevdiği mesleğini bırakmak zorunda olduğunu 
anlayınca, ertesi sabah köyüne, babasını ziyarete gitti. Olayı bütün ayrıntılarıyla 
anlattı ona. Allahveren kendi yetiştirdiği siyah tömbekisinin tozunu eski piposuna 
doldurarak, üstüne de kor koydu. Acı dumanı içine çekerek: 
–Oğlum, şu bahsettiğin Gafarzade‟yi bizzat tanımasam da, sağdan soldan 
hakkında bir takım duyumlar almışımdır. Bir iki kere senden dinlemiş, iki kez de 
köyümüzü ziyaret ettiğinde görüşmüşüm. Konuşmasından, davranışlarından aklı 
başında birine benziyor. Bundan önceki valileri da gördüm ben. Mesela 
Gafarzade‟nin selefi bayağı hareketleri ve gevezeliği ile ün yapmıştı. Cümlesinin 
başı sonu belli değildi. Aklına ne eserse konuşuyordu. Şimdiki vali, bizi en son 
köy toplantısına çağırdığında, oldukça ölçülü ve ciddi konuşuyordu. Tavır 
hareketlerinden, konuşma uslubundan, bu koltuğu hakettiğine kanaat getirdim.  
 53 
Allahveren uzun piposunu emerek devam etti: 
–Böyle muteber, saygıdeğer adamdan artniyet beklemiyorum doğrusu. 
Elinden bir kötülük gelmez onun. Yanılıyor omayasın oğlum? Öğretmenlikten 
daha iyi bir meslek değil midir gazetecilik? Mektepte çalıştın, ismini duyurdun. 
Dürüstlüğün, azmin sayesinde meşhur oldun. O da bakmış ki kabiliyetli ve 
istikbal vadeden delikanlısın, biraz da gazetede çalışsın diye düşünmüş olmalı. 
Evladım hem terfi edeceksin, hem de gazetenin durumunı iyileştireceksin. Ben 
burada başka bir niyet görmüyorum oğlum. Senin gibi öğretmen memlekette 
çok. Onların arasından seni sayıp, seçmişse sağolsun derim. Sana bu denli itibar 
eden koskoca devlet adamıyla saklambaç oynar, ikide bir itiraz edersen sonun 
selamet olmaz. Adın nanköre çıkar. Ya seni denemek için yapıyorsa bunu? Ne 
diyorsa öyle yap oğlum, Allah kerimdir! 
Nâzım gazetecilikle öğretmenliğin farklı meslekler olduğunu babasına nasıl 
anlatacığını bilemiyordu. Sonunda kafasını kaldırarak: 
–Babacığım, bana boya badana yap, baltayı, dehreyi eline al ağaç, ot kes, 
tırpanı savur rüzgarını al deselerer, kabul edeyim mi?  
Allahveren hemen itiraz etti. 
–Hayır oğlum! Asla! Bunlar senin harcın değil.  
–İşte baba, gazetecilik de buna benziyor zaten. Makale yazmak da harcım 
değil. Rezil olmaktan korkuyorum.  
Allahveren baktı ki, Nâzım Nuh diyor Peygamber demiyor, daha fazla 
üstelemedi. Bir süre sustu. Piposunun koru sönmüştü. İki büklüm oldu sanki. 
Gözleri kısıldı, suratına gölgeler düştü. Mevzuyu beyninde bir daha evirip 
çevirdikten sonra: 
–Oğlum, dedi. Gafarzade basit adam değildir. Ne de olsa, şehrimizin 
padişahıdır. Elinin üzerinde el yoktur. Onunla sakın cedelleşme! Söyledğini 
yapmazsan bu işin sonu hayır olmaz. Akıbetinin nasıl olacağını Allah biliyor. 
İster misin başına belayı alasın? Bak az önce aklıma ne geldi! Bir deneyelim 
bakalım netice nasıl oluyor! Allaha tevekkül edelim, tutarsa katık, tutmazsa ayran. 
Bunun da bir yararı olmazsa, artık ne senin ne de benim bir şey yapmaya 
gücümüz yetmez. Seni yollamak istedikleri şu gazetenin müdürü ya da reisi 
midir... adı neydi onun?.. 
–Genel yayın yönetmeni mi? Zahit. Zahit Mehmedov.  
–Evet, evet Zahit... Bizim kirve Nazar‟ın eniştesi Feramez‟le senin bahsettiğin 
Zahit Mehmedov‟un karı taraftan uzaktan akrabalıkları var. Nazar da çok harbi 
adamdır, bir sözümü asla iki etmez. Biraz da tatlıdan matlıdan paket yaparız, 
Nazarı eniştesiyle beraber göndeririz Zahit‟in kapısına. Bırak da o halletsin bu 
meseleyi. Bir aksilik çıkarsa bile, sorumluluğu sen üstlenmeyeceksin. Gazetenin 
sahibi de, müdürü de o adam değil mi? Tamam işte! Gerekirse Nâzımla çalışmak 
istemiyorum diye itiraz eder valiye. Haklısın öğretmen nere, gazetecilik nere?  
Allahveren “verdiğin armağan kişiye layık olmalı” derdi hep. Derhal Fadime 
nineye bir sac kavurması ve eyirdek29 pişirmesini emretti. Sonra da kapısnın 
yanındaki arı kovanından bal dolu bir petek çıkararak bir kağıt parçasına büktü.  
İkindi vakti kirvesi Nazarı, eniştesi Feramez‟le birlikte genel yayın 
yönetmeninin evine gönderdi. Onların Zahit‟in köyüne gitmeleri ve geri 
                                            
29 Eyirdek –Sütle yoğrularak yağda kızartılan gevrek hamur işi.  
 54 
dönmeleri bir buçuk günlerini aldı. Allahveren‟in gözü yolda, kulağı seste 
kalmıştı. Nâzım da aşırı tedirgindi... 
Elçiler elleri boş geri döndüler. Nazar: 
–Eniştem de, ben de adama çok yakardık ama faydası olmadı, dedi. Yeminler 
etti durdu, bu iş beni aşar diye. Bu arada adamın karısı da bizden yana çok ısrar 
etti. Mehmedov hayır dedi, başka şey demedi. Evime kadar gelmişin madem, 
başımın üstünde yerin var. İstersen al kibriti, yak evimi, gıkımı çıkarırsam 
namerdim, dedi. Ama valinin işine karışamam ben! Gafarzade sözünün önüne 
söz koyanın gözlerini oyar. Aman benden uzak olsun! 
Allahveren ertesi sabah oğlunu şehire yolcu ediyordu. Son sözü de bu oldu: 
–Oğlum her şey alın yazısına bağlı. Allahın takdirinden bir yere kaçamazasın. 
Gazetede çalışanlar senden daha zeki, daha akıllı değil ya! Kimse anasından 
gazeteci olarak doğmaz zaten. Valiye karşı gelme. Allaha tevekkül et yürü!  
 
12 
 
Nâzım‟ın hayatında yeni bir sayfa açılıyordu. Her gün temasta olduğu, 
karşılaştığı öğretmen meslektaşlarıyla, maarif memurlarıyla sık sık görüşemiyordu 
artık. Eski iş yeri de, semend atı da gittikçe uzaklaşıyorlardı ondan. Gazete 
binasında hangi odaya girsen, gazete yığınları, daktiloların yeknesak sesi, defalarca 
yazılıp düzeltilen köşe yazıları vardı... Masaların üzerinde başlığı atılan veya 
bitirilerek matbbaya gönderilmek üzere hazır bekleyen çeşitli konulardaki 
makaleler... Gürültüsüyle binayı sallayan matbaa makineleri, üzerinde siyah, kirli 
ve yıpranmış üniformalı dizgiciler... Nâzım şaşkındı. İşin ucunu yakalayamamıştı 
henüz. Nereden başlayacağını bilemiyordu çünkü. Şimdilik genel yayın 
yönetmeni ne derse onu yapıyordu. Matbaa çalışanları yeni yazı işleri müdürünün 
amatör olduğunu bildikleri için, ona hiç bir şey sormuyorlardı. Arkasından onu 
çekiştirenler, alay edenler de az değildi. Bir tek matbaa müdürü Azizağa 
Aydınbeyov kıybet edenleri susturarak: 
–Utanın! diyordu. Her gelene bir kulp koymak adetinizdir zaten. Tecrübesi 
yok ki daha. Biraz alışsın bakalım, o zaman görürsünüz gününüzü! Sizin gibi 
tembellerin nasıl canına okuduğunu göreceğiz hepimiz.  
Eskiden olduğu gibi hâlâ gazetenin en ağır yükü genel yayın yönetmeninin 
omuzlarındaydı. Bunu Nâzım da biliyor ve başkasına yük olmanın verdiği 
ızdırap‟la kahroluyordu.  
Gür saçları, aydın bakışları, uzun boyu olan ve yaşı kırka yaklaşan Zahit 
Mehmedov‟un kalemi pek kuvvetli olmasa da, organizatörlük yeteneklerine 
diyecek yoktu. Onu değerli kılan en büyük özelliği ise hademeden, şube 
müdürüne kadar herkesle iyi geçiniyor olması ve güleryüzüydü. Ama konu iş 
oldu mu, sakın yaklaşma ona! Kimin haddine, yanlış bir adım atsın veya dili 
sürçsün? Nâzım da gazeteye geldiği ilk günden patronuna kanı ısınmıştı ve 
sürekli beraber dolaşırlardı. Zahit Mehmedov şimdiye kadar yazı işleri 
müdürlerinin hiç birisiyle Nâzım‟la olduğu kadar samimi ilişki kurmamıştı.  
Nâzım şehirdeki çarpık yapılaşmayla ve inşaat şantiyelerinde yaşanan 
yolsuzluklarla ilgili büyükçe bir haber yaptı ve köşesinde inşaat işletmelerini 
eleştiri ateşine tuttu. Bu, onun besmele çekerek yazıdığı ilk makaleydi. Nâzım 
genel yayın yönetmeninin odasına girerek yazıdğı makaleyi gururla Zahit 
Mehmedov‟un önüne koydu ve: 
 55 
–Siz de bakın lütfen. Tashihe, redakteye belki ihtiyacı vardır, diyerek 
sandalyelerin birine oturdu. 
Genel yayın yönetmeni yazı işleri müdürünün kendi girişimi ile, fevkalade 
önmli bir konuyu mercek altına almasına çok sevindi. Makaleyi eline alarak 
dikkatle okumaya başladı. Nâzım “çok başarılı bir yazı, aferin sana, beğendim” 
gibisinden övgü dolu sözler duyacağını umuyordu patronundan. Zahit 
Mehmedov makaleyi okuyup bitirdikten sonra ağır ağır başını kaldırdı ve asık 
suratla: 
–Bu ne biçim makale yahu? diye sordu. 
Nâzım‟ın vücudundan yüksek voltajlı elektrik cereyanı geçti sanki. Ağzını bile 
açamadı.  
Genel yayın yönetmeni: 
–Gazetenin dili sade, açık, akıcı, yani halk dili olmalıdır! Okuyucu için her bir 
cümlesi anlaşılır olmak zorundadır. Şu uzun, dolambaçlı, çok katlı dil 
akrobasilerine ne gerek vardı? Uslubun çok ağır. Senden bunu beklemezdim! 
diyerek önündeki kağıdı pis bir bez gibi Nâzım‟ın önüne fırlattı, al götür üzerinde 
bir daha çalış. Bu halde onu gazetede yayınlayamayız, dedi ve yüzünü başka yöne 
çevirdi.  
Nâzım makaleyi eline alarak kör pişman dışarı çıktı ve köşedeki küçük çalışma 
odasına geçerek kapıyı arkadan kilitledi. Çenesini avucuna almış, düşüncelere 
dalmıştı. “Nedir bu çektiklerim? Makale kötü olabilir, bunu anlayabilirim. Ama 
benimle içli dışlı, samimi olan bir insanın az önce bana karşı takındığı bu tavrına 
ne demeli?”  
Nâzım meslek yaşamı boyunca bu kadar ağır laflar duymamıştı kimseden. 
Sinirlerine hakim olamıyordu. Çocuk gibi ağlamaya başladı. Yüreğini boşalttıktan 
sonra, camı açarak hava aldı. Masanın üzerindeki sürahiden bir avuç su aldı, 
gözlerindeki kızarıklığı gidermek için yüzüne serpti.  
Mesai sonunda genel yayın yönetmeni kapıyı açarak: 
–Hadi gidelim, dedi.  
Sanki iki üç saat önce Nâzım‟ı azarlayan, keyifine soğan doğrayan kendisi 
değilmiş gibi rahat davranıyordu. Gazetenin yanındaki eski bir bağı ortadan 
ayıran büyük bir su arkının üzerinde kurulmuş köprülü çay bahçesinde oturarak, 
havadan sudan konuşmaya başladılar. Hiç birisi Nâzım‟ın makalesiyle ilgili iki laf 
dahi etmedi ve o tatsız dialoğu hatırlamadı. Ayağa kalktıklarında çay parasını 
Zahit ödedi. 
Tam ayrılacakken: 
–Nâzım baksana, dedi. Merkezden beş adet „Spidola‟ radyosu göndermişler. 
Üst düzey memurlara satılacakmış. Bana teklif ettiler, almadım, ihtiyacım yok 
çünkü. Birisini senin için bıraktım. Yarın gider alırsın. İsmini yazdrıdım, dükkan 
müdürü biliyor. Paran yoksa ben verebilirim...  
O gece Nâzım‟ın gözüne uyku girmedi. Eve getirdiği gazete ciltlerinde 
yayınlanan irili ufaklı çeşitli konulara ait makalelere göz attı. İnşaatla ilgili olanlara 
özellikle dikkat ediyordu. Daha sonra Zahit Mehmedov‟un kendisine iade ettiği 
makaleyi silbaştan yeniden yazdı. Geceyarısının geçtiğini gösteriyordu saatler. 
Seriye‟nin de azarlamasından sonra yatağına girerek hemen uyudu.  
Sabah erkenden mesai başlamadan gazetedeydi artık. Bu sefer makaleyi genel 
yayın yönetmenine bizzat götürmedi, şube müdürüyle göndermeyi tercih etti. Bir 
iki saat sonra şube müdürü Nâzım‟ın yanna gelerek: 
 56 
–Zehir gibi makale yazmışsın. Zahit Mehmedov çok beğendi. Yarın için 
baskıya gönderdi bile. Çok başarılı bir yazı olduğunu söyleyip duruyor.  
Nâzım gazetede yayınlanan makalenin altında kendi imzasını görünce, 
dünyaya gelen ilk evladını görmüş kadar mutlu oldu... 
Gecesi gündüzüne karışmıştı. Bir yandan gazete ve dergilerde yayınlanan 
makalelerin yazılış uslubunu inceliyor, diğer yandan da kendi kalemini sınayarak, 
sık sık yeni çıkışlar yapıyordu. Yazdıkları da gittikçe yankı yapıyordu şehirde. Bu 
arada ona itiraz eden hatta kin kusanlar da az değildi. 
–Falancanın adını yanlış yazmışsın. 
–O köyde öyle biri yok. 
–Asparagas işte buna derler. 
–Makalede garez sezdim. Bunu sana ödetmesem namerdim... gibilerinden. 
Bu tür sert ve bazen de tehdit dolu saldırılar, kalemi yeni yeni olgunlaşan 
gazeteciyi sarsıtyor, sabrını taşırıyordu. Oysa o her makalesini yazarken, dikkatle 
düşünüyor, yüz ölçüp bir biçiyordu. Bir keresinde Nâzım‟la karşılaşan Kemal 
Gafarzade şakamtrak bir vurguyla: 
–Kalemin hücuma geçmiş bakıyorum. Patronunu bile gölgede bırakmışsın. 
Aferin sana! Ama yazılarında birazcık dikkatli ol. Yanlış yapmamaya çalış. 
Eleştirmekten de korkma! Biliyorum, bazen sana tehdit savuranlar da oluyır. 
Ama karamsarlığa kapılmana gerek yok. Kusurları tespit eden ve sorumluluklarını 
unutan memurları kamçılayan gazeteceilere ihtiyacımız var bizim. Sağa sola 
yaltaklanan, beni sokmayan yılan bin yaşasın diyen silik kişilikli gazeteci 
bozuntularına ihtiyacımız yok. Bana gazeteclik nedir diye sorsalar, hiç 
düşünmeden keskin kalem, cesaret ve mücadeleci ruh derim! Ve tabii ki şahsi 
menfaatlerin esirine dönüşmemek ve olabildiğince objektif olmak. 
Nâzım kafasını sallayarak valinin sözlerine katıldığını ifade etti.  
Genel yayın yönetmeni gazetenin antetli kağıtlarını, mühürünü ve s. önemli 
evraklarını Nâzım‟a teslim etmiş, bunun nedenini ise şöyle açıklamıştı: 
–Ben bugün yarın ayrılacağım gazeteden. Parti yüksekokuluna gidiyorum. 
Kazandığımı bildiren mektup da aldım. Er ya da geç gazetenin sahibi sen 
olacaksın. Bu arada bir sır açmak istiyorum sana... Sorumlu yazı işleri müdürü 
olman için ısrar edenlerin başında ben vardım. Kemal Gafarzade senin ismini 
anınca, ben de “işte şimdi oldu” diyerek, ona katıldığımı bildirmiştim. 
Görüyorsun işte, yanılmamışım. Gafarzade zaten arif birisi, insanları tanır. Kimin 
ne mal olduğunu da iyi bilir. 
 
13 
 
Nâzım genel yayın yönetmeni olarak görevine başladıktan sonra, İlham 
müstear ismini kullanmaya başladı. Nâzım İlham imzası ülkenin yüksek tirajlı ve 
reytingli gazetelerinde de sık sık görülüyordu artık. Sağlık sektöründe yaşanan 
talan ve vurgunlarla ilgili kaleme aldığı eleştirel makalelerinden birinde, valinin 
doktor olan kızkardeşinin de ismi anılmış ve bir hastadan hediye aldığı iddia 
edilmişti. Nâzım doktorun kim olduğunu makale yayınlandıktan sonra öğrenmiş 
ve çok pişman olmuştu. Yaptığı “yanlışlığın” kendisine pahalıya mal olacağını 
düşünüyor, Gafarzade‟den fırça yiyeceğini bildiğinden, sürekli ondan kaçıyordu. 
Bir gün odasında oturmuş, gazetenin mizanpajını incelediği esnada telefon çaldı. 
Nâzım ahizeyi kaldırdı. Arayan valiydi: 
 57 
–Sağlık sektörünün içler acısı haliyle ilgili yazdığın yazıyı beğenerek okudum, 
dedi. Eline sağlık, nefis olmuş. Sıhhiye berbat durumda ve bu bataklıktan onu 
yalnızca bu tür cesur yazılarla çıkarabiliriz... 
Nâzım şok olmuştu. Vali kızkardeşini rüşvetçilikle suçlayan gazeteciyi 
arayarak makalesini övüyor ve bu tarz yazıların sık sık yazılmasını temenni 
ediyordu. “Enteresan bir adam... Başkası olsaydı başka türlü konuşurdu 
benimle... Hayret!”  
 
*** 
 
60‟lı yılların ortalarıydı. Nâzım gazetede beş altı yıl çalıştıktan sonra, Kemal 
Gafarzade istifa etti. Siyasetten ve parti çalışmalarından uzaklaşarak, akademik 
kariyeriyle uğraşmak onun her zamanki dileğiydi zaten. Bu konuda defalarca 
merkeze haber vermişti. Yazdığı doktora tezi de yıllardır tozlu rafta kalmış, bir 
türlü savunmasını yapamamıştı. Başını kaşıyacak vakti olmadığı için, bilimsel 
çalışmalarla ilgilenememekten yakınıp duruyordu hep. Şimdi de bir enstitüye 
müdür yardımcısı olarak atandığı için, oldukça mutluydu. Bütüh hayalleri gerçek 
olacaktı çünkü... 
Kemal Gafarzade‟nin yerine atanan Nâdir Nasrullayev önceleri köy ürünleri 
işletmesinde zooteknik uzmanı olarak çalışmış, son iki yılda da sözkonusu 
işletmede müdürlük yapmıştı. Oturduğu eski apartmanda yıllarca Nâzım‟a komşu 
olan Nâdir Nasrullayev, yaşta ondan büyük olmasına rağmen, Nâzım‟ı her zaman 
büyüğü olarak görmüş, onunla karşılaşınca yanına koşarak, önünde el pençe 
divan durmuştu. Sıkıştığında da yardım için hep Nâzım‟ın yanına gelirdi. Selefi 
Kemal Gafarzade nedendir bilinmez, Nâdir‟den nefret ediyordu. Defalarca onu 
görevinden almak istesede de, Nâdir‟in Bakü‟de, parti genel merkezinde çalışan 
akrabası Gafarzade‟yi arayarak, ona dokunmaması için yalvarmıştı. Hatta Nâzım 
bile defalarca Nadir‟i savunmuş ve görevinden alınmaması için Kemal 
Gafarzade‟ye ricada bulunmuştu... 
Nâdir Nasrullayev vali koltuğuna kurulur kurulmaz, eski kadroları tek tek 
“temzilemeye” başladı. Onların yerine, ahbaplarını ve yaltaklarnı topladı etrafına. 
Göreve getirdiği ve eskilerin yerine atadığı memurların uzmanlığı, zekası, 
dürüstlüğü ve güvenilirliği onu fazla alakadar etmiyordu. Zayıf kişilikli 
kadrolardan pek hoşlanan ve kendisi de şehirli olduğu için, şehirden olan 
hemşerilerini görevlere getiren yeni vali, son zamanlarda Nâzım‟ı da iğnelemeye 
başlamıştı. Vali olduktan sonra yüz seksen derece değişiveren Nadir, sanki bir iki 
ay önceki pısırık ve dalkavuk Nâdir Halafoviç değil de, yılların usta siyasetçisi ve 
küçük dağların yaratıcısıydı. Koltuğa oturduktan sonra yürüyüşü, oturuşu ve 
kalkışı bile değişmişti. Daha düne kadar omuz omuza çalıştığı, arkadaşlık ettiği 
insanların selamını bile güçlükle alıyordu. Kendisini büyüten, eğiten ve yetiştiren 
öz be öz dayısı yeğeniyle üç kere görüşmeyi denese de, Nâdir Halafoviç onu 
odasına almamıştı.  
–Ne olmuş yani dayımsa? Benim vaktim yok! Gitsin yardımcımla görüşsün. 
Son sözü işte bu olmuştu. 
Yürürken tesbih çevirerek ellerini belinde kenetliyor, sağına soluna 
bakmadan, yüzüne sert ve ciddi bir ifade katmaya gayret ediyordu. Neredeyse her 
gün son moda şık takım elbiseler giyiniyor, yeni kravatlar bağlıyordu. Onu 
yakından tanıyanlar Nâdir Nasrullayev‟in göreve geldikten sonra yüzünü sık sık 
 58 
masaj yaptırdığını ve seçlarını boyadığını iddia ediyordu. Her zaman içtiği 
Kazbek, Stoliçni, BT gibi ucuz sigaralardan artık vazgeçmiş, sert dumanı ve acı 
kokusu olan tombul Küba purosuna dadanmıştı. Nâzım valinin odasına girip 
çıktıktan sonra, püronun iğrenç kokusunun etkisinden günlerce kendine 
gelemiyordu. 
Eski kadrolardan topu topu üç veya dört kişi kalmıştı kamu görevlerinde. 
Onlardan biri de Nâzımdı30. Eğitimli, kültürlü ve yılların iş deneyimine sahip 
yöneticilerin hepsini bir bahaneyle görevinden almıştı vali. Nâzım Gafarzade‟nin 
kadrolaşma siyasetiyle barışmıyor ve fırastını bulunca ya da sırası geldiğinde köşe 
yazılarında da bu konuya doğrudan veya dolaylı şekilde değiniyordu. İşte o 
zaman da Nâdir Nasrullayev zıvanadan çıkıyor, Nâzım‟ın yüzüne karşı 
utanmadan haykırıyordu: 
–Eskilerden olduğun için bizim siyasetimizi beğenmiyorsun! Çalışma 
yöntemlerimizi ve ilkelerimizi reddediyorsun. Sen bir anarşistsin!  
Şimdilik duyduklarını hazmetmek zorundaydı Nâzım. Ne de olsa gazete 
valiliğin resmi yayın organıdır diye düşünüyordu. Gemide oturarak, kaptanla 
münakaşa edilmez. Biraz daha sabredeyim, bakalım sonu nasıl olacak bu işlerin... 
Pazar günü olmasına rağmen, Nâzım tatil yapmak yerine, evde çalışıyordu. 
Pencerenin önündeki çalışma masasının arkasına geçmiş, elinde kalem, önünde 
kağıt, belini bükerek, gözlerini kısmıştı. Seriye kocasının üçüncü çayını 
değiştiriyordu artık. Düşünce ümmanına dalan Nâzım ise, önüne konulan çay 
bardaklarını farketmiyordu bile. Bu huyu yüzünden karı koca arasında ara sıra 
ufak tartışmalar yaşanırdı. “İnsaf yahu, bana taze çay demle diyorsun, ama beş 
bardak soğutuyorsun, sonuçta hiç birisini içmiyorsun. Boşuna uğraştırıyorsun 
beni de. Sendeki bu garabeti bir türlü çözemedim. Çayı sıcak içerler. Sonra da ne 
yazarsan yaz! Kağıt kalem kaçmıyor ya!” Nâzım ise karısının yarı ciddi, yarı şaka 
ettiği sitemleri duymuyordu sanki. Duymuyordu derken, karısının peryodik 
olarak yaptığı tatlı serzenişlere alışmıştı artık. Nâzım‟ın dalgın halleri de anlaşılırdı 
aslında. Coşku ve ilham geliverince, kafasında karmakarışık ve dağınık cümleleri 
bir araya getirmek, bunları hızlı hızlı kağıda aktarımak zorundaydı. Bu yüzden 
kelimelerin sonlarında anlamsız çizgiler bırakıyor, düşüncelerine, dolayısıyla da 
kalemine yetişmek için acele ediyordu. Daha sonra da karmakarışık kelimelerden 
oluşan harf yığınlarını birleştirmeye gayret ediyordu. Bir yazı yazmak için onun 
ne eziyetlere katlandığını bir Allah biliyordu. Bazen cümlelerinin dağınıklığı 
yüzünden, kendisi bile ne yazdığını anlamıyor, işin içinden kolay kolay 
çıkamıyordu. Oysa acele etmediği zaman, yazıları oldukça anlaşılır, fevkalade 
güzel oluyordu. Kağıt üzerine kelimeler değil de, boncuklar diziliyordu adeta. 
Sadece sakin kafayla ve rahat ettiği ortamlarda başarılı yazılar yazdığına şahit 
olmuştu. 
Nâzım üst kısmı altuni şeritle çevrelenmiş bardağa elini uzattı. Çay buz gibi 
soğumuştu. Utandığı için bu sefer de çayının tazelenmesini isteyemedi. Seriye‟nin 
haline acıyordu. “Kadıncığaz sabahtan akşama kadar çocuklarla mu uğraşsın, 
yoksa ikide bir bana çay mı getirsin? Mutfakta kadına yardım edecek veya 
çocuklar ağladığında onlarla ilgilenecek adam gibi akrabalarımız da yok... Bu 
açıdan gerçekten de şanssısız. Yardım etmek akıllarından bile geçmez ama 
                                            
30 Herşey gibi gazeteler de devletin malı oldukları için, gazete çalışanları da memur statülü kamu 
çalışanlarıydı. 
 59 
Seriye‟nin kapısına para ve yardım için hiç düşünmeden gelirler. Hayret, herkesin 
gözü elimizde...” 
Nâzım düşünceli düşünceli, saatlerdir oturduğu çalışma masasının arkasından 
kalkarak, ikinci katta bulunan dairesinin uzun bakonunda volta atmaya başladı. 
Eski alışkanlığıydı bu. Yorulduğunda, tükendiğini hissettiğinde veya kaleminin 
yokuşa direndiğini gördüğünde balkona çıkarak, helal tarlalarda alın teriyle çalışan 
şanlı çiftçi ordusuna saygı duruşunda bulunan muazzam dağları seyrediyordu. 
Sonra da odasına geri dönerek, teybi çalıştırıyor ve divana çökerek, Üzeyir‟in, 
Fikretin bestelerini dinliyordu.31 Halk ozanlarının saz resitallerini dinlemeye de 
bayılıyordu. Müziğe kaptırınca kendini bir anda değişiveriyor, yenileniyor, 
arılaşıyor ve farklı dünyalara seyahat ediyordu adeta. 
Düşüncelerini toparladıktan sonra tekrar kalemine sarılmak istediği sırada, 
masanın üzerinde duran beyaz, yassı telefonun zili Nâzım‟ı hayal dünyasının inişli 
yokuşlu yollarında çıktığı söz avından ayırdı. Nâzım ahizeyi kaldırdı. Valinni 
sekreteriydi arayan:  
   –Nâdir Halafoviç odasında sizi bekliyor. 
Nâzım‟ın bir anda keyfi kaçtı. Telefonu kapatarak, asabı bozulmuş halde 
kafasının saladı. 
–Tatil gününde bile rahat bırakmıyorlar. Acaba ne oldu yine? Ne istiyor 
benden? diye, kendi kendine söylenmeye başladı. 
Seriye onun asık suratını görünce sesine neşe kattı: 
–Yine nereden esti soğuk rüzgar? Sessiz sakin oturmuş yazı yazıyordun, ne 
oldu sana? 
Nâzım elbiselerini giyine giyine: 
–Nasrullayev‟in sekreteriydi arayan. Vali beni bekliyormuş. 
–Bekliyorsa git o zaman. Bunun için mi kahrediyorsun kendini? Seni odasında 
alıkoyacağından mı korkuyorsun? diyerek Seriye gülmeye başladı. Koskoca şehrin 
valisidir, her halde önemli bir mesele için çağırıyor seni. Sabahtan beri masandan 
yapışmış oturuyorsun. Şehire çık, biraz havan değişsin. Dostlarınla, ahbaplarınla 
görüşürsün belki, keyfin açılır... 
Nâzım‟ın yorgun ve tedirginlik dolu gözlerinde zoraki bir terbessüm pırıldadı. 
–Öyle insanlar vardır, yüzlerini görmektense, görmemek yeğdir. Senin de bir 
bildiğin, bin bilmediğin var. Bir zamanlar şu anda Nasrullayev‟in işgal ettiği 
makama tarih, felsefe, kamu yönetimi okumuş memurları atarlardı. Sosyal 
bilimlerden anlayışı olanlar getiriliyordu bu göreve. Toplum yasalarını, insanı ve 
insanlığı tanıyanlar yönetiyordu memleketi. Onlarla konuşmak, anlaşmak da 
kolaydı. Çünkü senin konuştuğun dili anlıyorlardı. Basına, gazeteciye saygı vardı. 
Hruşçev geldi, yöneticiler zanaat sahibi, tercihen çiftçilik konusunda uzman 
olmalılar diyerek, yeni bir devir başlattı. Onun bu saçma çıkışından sonra, ilçe ve 
illeri ziraat mühendislerine, zooteknilere emanet ettiler. Bizim şu Nâdir 
Nasrullayev gerçekten hayvancılıktan iyi anlar, buna itirazım yok. Biraz 
insanlıktan da anlasaydı gam yemezdim valla. Lafınn başı sonu belli değil. 
Konuştukça olduğun yerde apışıp kalıyorsun hayretten. Gel de anlaş böyle biriyle 
bakalım nasıl anlaşıyorsun? Basının B‟sinden bile anlamaz ama gazetenin 
baskısıyla, mizanpajıyla ilgili ağız dolusu konuşur, “köşe yazısı nasıl yazılır” 
konusunda saatlerce brifing verebilir. Çıldırtıyor insanı yani. Ona katılmadığını 
                                            
31 Üzeyir Hacıbeyli, Fikret Emirov – 20. yy. Azerbaycan semfonik müzik bestecileri. 
 60 
söyleyince de kıyamet kopuyor, kötü adam oluyorsun. Genel yayın yönetmeni 
başkanı takmıyor, kale almıyor diyorlar... 
Seriye kocasının kravatının düğümünü sıka sıka: 
–Yeter Allah aşkına. Son zamanlar da, dır dırından gına geldi. Yanılıyorsun 
bence. Nasrullayev kötü biri değil. Ondan da beter valiler gördük.  
Nâzım ikrahla kafasını salladı: 
–Bilmedeğin o kadar şey var ki... 
–Sen de aşırı kinlisin ama. İnsanları affetmeyi beceremiyorsun. 
–Sahi mi? Nâzım sevecen bakışlarını karısının yüzüne dikdi. 
–Evet! Eskiden komşuyken onlarla Nâdir sık sık uğrardı bize. Sen değil 
miydin ikide bir onu eve davet eden. Hatırlar mısın, çiriş sebzeli börek yemeye 
nasıl bayılırdı? Adeta bir çocuk gibi saftı. İşte o  zaman anladım ne kadar 
mütevazı ve sade biri olduğunu. Bizim Rasimi kucağına alarak öperdi hep, 
diyerek Seriye altı yaşlı oğlunu gösterdi. Bir keresinde de cebinden on ruble para 
çıkararak çocuğa uzatmıştı, okullar yaklaşıyor, defter kalem alırsın diye. Hatta 
takıldı çocuğa, baban bu tür konulara dikkat etmiyor, işine kaptırmış kendini. 
Sebzeli böreği de pek bayılmıştı. Hayatım boyunca böylesini yemedim diye de 
itirafta bulunmuştu.  
Nâzım bir kaç adım geriledi ve bir sigara yaktı. Dumanını kenara üfürerek: 
–Gerçekten çok safsın, dedi. Soframızın başında oturttuğumuz insanların 
mütevazı, alicenap görüntüsüne benim de imrendiğim anlar oldu. Oysa aynı 
insanların bir koltuğa kurulduktan sonra ne kadar değiştiklerini ve iğrenç hal 
almaya başlayan suratlarını gördükçe, nefret etmeye başlıyorum onlara. İnsanlar 
bir sofra arkasında eşitçe ve beraberce bir lokma ekmeği paylaşarak yedikleri 
günlerde olduğu kadar, yüksek makamlar işgal edince de aynı tevazuyu ve sadeliği 
sergileme cesaretinde bulunsaydılar, dünya daha yaşanılır olurdu. Nefret, hırs, 
öfke, ihanet, kıskançlık gibi iğrenç huylardan ve hallerden uzak olurdu insanlık.  
Seriye kaşlarını çatarak yakışıklı kocasını tepeden tırnağa hafif ironi ve 
kızgınlıkla süzdü: 
–Sen değimemişsin. İnsan beğendirmek bayağı zor sana. Nasıl oluyor da 
Nâdir Nasrullayev herkesin gözünde iyi olabiliyor ama senin için o kötülerin 
kötüsü, ha?  
Nâzım konuyu daha fazla uzatmak istemediği için kısa keserek şakayla: 
–Yanılıyorsunuz Seriye hanım, dedi. 
–Ne gibi bir yanılgı bu? 
–Söyedin ya, kolay kolay insan beğenmiyorsun diye. Peki seni nasıl oldu da 
beğendim o zaman?  
Seriye ince bir tebessümle, elini hafifçe kocasının sinesine vurdu: 
–Hadi, hadi. Sana kalsa sbaha kadar çene çalarsın. Git hadi, bekliyorlar seni. 
Nâzım eğilerek Rasim‟in yanağına bir öpücük kondurdu ve daha sonra 
ufaklığı Feryazı eline alarak tavana kadar kaldırdı ve tekrar yere koydu. Kapıdan 
çıkmadan önce de gülerek Rasime parmak salladı: 
–Feryaz senin küçük kardeşin. Onunla uğraşma tamam mı? Ağabeyler 
kardeşlerini dövmezler. 
Tatil olmasına rağmen valilik binası haftaiçinde olduğu gibi kalabalıktı. 
Çalışanların bağıra çağıra yaptıkları telefon görüşmelerinin sesi, bütün binayı 
uğultuya boğmuştu. Valilikten ilçe, kasaba ve köylerdeki idarelere direktifler 
veriliyor, bilgiler alınıyordu. Sinirlerine hakim olamayan bazı memurlar telefonla 
 61 
ana avrat küfürleri savurmaktan da çekinmiyorlardı. Nâdir Nasrullayev‟in 
bekleme salonunda oturan genç sekreter hanım, durmadan çalan telefonların 
ahizelerini kaldırarak, başkanla konuşmak isteyenleri kendine has edalı üslupla 
başından savıyordu: 
–Başkan meşgul... yerinde yok... köylere gitti... yanında misafiri var... Bakü‟yle 
konuşuyor...  
Nâdir Nasrullayev yalnızca kendisine gerekli olan kişilerin telefonlarına cevap 
veriyor ve görüşüyordu. Nâzım odaya girince, vali: 
–Otur, dedi mırıldanarak ve gazeteciye duvar boyunca sırayla dizilmiş 
sandalyeleri gösterdi. Nâzım sessizce kendisine gösterilen yere oturdu ve 
bakışlarını valiye dikerek: 
–Sizi dinliyorum, dedi. 
Nâdir Halafoviç kafasını önüne eğerek bir süre daldı ve Nâzım‟ın yüzüne 
bakmadan: 
–Sluşay32, nedir bu yaptıkların? Valiyi takmıyorsun bile! Aklına ne eserse, 
yalan doğru bakmadan yazıyorsun. MTS‟33 müdürünün valiliğin genel kurul üyesi 
olduğunu bilmiyor musun? Kültür dairesi başkanının babasının eski 
ihtilalcilerden olduğunu bilmiyor musun? Hangi hakla, ne cüretle onlarla ilgili 
hiciv yazıyorsun gazetede? Şehrimizin iç meselelerini, sırlarını el aleme ifşa 
ediyorsun! Kendi gazetende bu konuları deştiğin yetmiyormuş gibi, ulusal 
gazetelere de dadandın. Tarımın hali içler acısıymış, ticaret batıyormuş, köyler 
mahvoluyormuş... ve daha neler neler! Hem de seçimlerden önce yapıyorsun 
bunları! Uykuda olanları da uyandırıyorsun. Baküdekiler bu makaleleri, köşe 
yazılarını okuyunca hakkımızda ne tür bir kanaate gelirler sence? İl valisi nerede, 
niçin ilgilenmiyor bu sorunlarla diye sormazlar mı?  
Vali ayağa kalkarak masanın üzerindeki “Çok Gizli” yazan bordo renkli ince 
dosyayı çelik kasaya koydu: 
–Belli ki seni partiye almakla hata etmişiz. Ama önemli değil! Biz bu yanlışı 
çabuk düzeltiriz! diyerek, kasanın kapısını sertçe çarparak kapattı. 
Nâzım dayanamadı ve öfkeyle: 
–Konuşma kürsülerinden yüksek sesle: “Tenkit noksanların aynasıdır. 
Tenkidin olmadığı yerde küf ve hareketsilik vardır! Tenkit partinin lokomotif 
gücüdür!” diye nutuk çeken saygın bir kişinin bugün bu şekilde konuşması bana 
garip geldi doğrusu!  
–Koskoca gazetenin genel yayın yönetmeni gündemin nabzını tutamıyorsa, 
aklına ne eserse konuşursa, amirlerinin toplantılarda formalite icabı söyledikleri 
şatafatlı nutukları ciddiye alırsa bu da beni şaşırtır! Ve bu şehrin valisi olarak, 
siyasi konularda büyük bir sıfır olduğunuzu söylemek zorundayım. Siyasetin 
s‟sinden bile haberiniz yok. Bir gazete yöneticisi ve de en önemlisi bir komunist 
olarak henüz yetişmediğinizi görüyorum. Parti çizgisini anlamaktan çok 
uzaksınız!  
Nâzım bunca hakareti sinesine çekecek adam değildi.  
–Bunları söylerken ciddi olmanıza rağmen, ben bu lafları şaka olarak 
algılıyorum. Ve beni yanlış anlayacağınızdan endişe etmeseydim, size parti 
olmadığınızı, aksine partinin milyonlarca üyesinden sadece biri olduğunuzu 
                                            
32 Sluşay – Beni dinle, bana bak anlamında (Rus.)  
33 MTS –Köylerde ziraat idarelerine bağlı olan tarım araçları müdürlüğü.  
 62 
hatırlatırdım. Bu arada geçici bir süre için valilik yaptığınızı da unutmayın. Bu 
tarz ucuz konuşmalarınız ise bende istihza doğuruyor. Az önce gözümde 
koskoca valiydiniz, saçma sapan konuşarak kendinizi küçük düşürmeseydiniz 
keşke.  
Vali öfkeden kudurarak: 
–Yoldaş gazeteci!!! Sen daha çocuksun tamam mı! Havalı havalı konuşma 
benimle! Bu sana pahalıya patlar! Anla artık! Kafana yerleştir iyce! Bu şehrin 
partisi, valisi, yasaması, yargısı, yürütmesi ve herşeyi benim! Ben! Anlaşıldı mı?! 
Ben Nâdir Nasrullayev! diyerek vali yumruğuyla göğsüne vurdu. 
–Sıraladıklarınızın dışında benim bildiğim bir şey daha var.  
–Neymiş o?  
–Sinesine vurarak, enaniyet sergileyenlerin ve tanrılığa soyunanların akıbeti 
her zaman hüsran oluyor.  
–Yani kehanetlerin var öyle mi? 
–Hayır canım, böyle bir iddiam yok. Demek istediğim, kendini idare 
edemeyen bir kişiye, koskoca bir şehrin yöneticiliği havale ediliyorsa, bu bizim 
hüğsranımızdır aslında. Ve belki de zavallı milletime Allah‟ın en büyük cezasıdır. 
Bunları anlamak için illa da filozof olmaya gerek yok. 
Başkan ayağa fırladı ve ellerini kollarını savurarak bağırmaya başladı: 
–Çıldırdın mı sen!? Kimsin sen ha?! Söyler misin?! Kim? Sıradan bir gazeteci! 
Beceriksiz kalemşör! Kendini ne sandın sen?! Oysa ben! diyerek yumruğunu 
tekrar göğsüne vurdu. Oysa beni bütün ülke tanıyor! Bu şehri de sana değil, bana 
havale etmişler! 
–Kendinizi yaratıcı kişilerle kıyaslamanız çok yanlış, dedi Nâzım istifini 
bozmadan. 
–Ne demek bu şimdi!? Başkan öfkeden kudurmuş gözlerle Nâzım‟ı yiyordu. 
–Böyle bir karşılaştırma sizin yararınıza değil demek istiyorum. 
Nâdir Halafoviç iğneye iplik geçirmeye çalışıyormuş gibi bir yüz ifadesiyle 
gözlerini kısarak Nâzım‟ın yüzüne çiviledi bakışlarını. 
–Neden? 
–Çünkü sizi adam eden koltuğunuzdur, şu dedebeli odanız, makam 
otomobiliniz, sahip olduğunuz geçici otorite ve... Nâzım bir şey daha eklemek 
istedi ama vazgeçti. Yazarları tanıtan, ünlü kılan ise sıradan bir kalemdir. Size 
göre bir kalemin fiyatı kırtasiyede çok ucuz ama taşıdığı anlam... Bunu anlayacak 
kapasitede olsaydınız, bir sorun kalmazdı zaten. O zaman böyle futürsuzca 
konuşmazdınız da. 
Başkan onun lafını bölmek istedi ama Nâzım ona fırsat vermeden 
konuşmasını sürdürdü: 
–Köylere, kasabalara her gidişimde saatlerce işçilerle, çiftçilerle görüşüyor, 
sohbet ediyorum. Onların dertlerini dinliyorum, sıkıntılarına ortak oluyorum. Bu 
bir manevi ihtiyaç aslında. Evet manevi ihtiyaç duyuyorum onların sözlerine. 
Yazılarım o halk bilgelerinin hikmetli sözleriyle cilalanıyor. Halbuki sizinle 
tanıştığım bunca yıl zarfında bir kere olsun dilinizden ibretli, hikmetli, akla 
mantığa uygun bir söz duymadım. Zaman zaman iddialı ve şaşalı, yumuşak ve 
sert konuşmalarınız ise hile, riya ve yalanla dolu. Bir zeka küpü, kültür okyanusu 
olduğunuzu zannediyorsunuz. Eller yaman ben yahşi diyorsunuz. Bir de şu 
yetkinizin başdöndürücü etkisinden kurtulabilseydiniz, derin siyaset olarak 
 63 
anlamlandırdığınız saçma sapan gevezeliklerinizin sizi halkın gözünde ne kadar 
küçük düşürdüğünü görürdünüz. Çok komik oluyorsunuz bazen. Çok! 
Başkan bir hamle yaparak bir daha onun sözünü kesmek istedi ama genel 
yayın yönetmenini durdurmak mümkün değildi artık. 
–Oturdukları koltuğu haketmeyen amatörleri, işlerinin ehli olmayan kuklaları 
gördükçe bazı kuşkulara kapılıyorum elimde olmadan. Yoksa bu bir sabotaj mı 
diye geçiriyorum içimden ister istemez. Yoksa sabah akşam bize düzen kuran dış 
mihrakların, istihbarat servislerinin oyunu mu? Onlar mıdır halkı partiden ve 
devletten nefret ettirmek için sizin gibi beceriksiz salakları yüksek makamlara 
getiren? Şehir ve köylerimiz viran olsun diye mi yapılıyor tüm bunlar? İnsanlar 
sefilliğe mahkum olsunlar diye mi? 
Vali bu sohbetin daha da uzayabileceğinden endişe ederek ayağa fırladı ve 
odanın sonunda bulunan kapıyı sıkıca kapatarak kilitledi. Tekrar dönüp masasına 
oturdu ve teslim olduğunu tescil edercesine yumuşak, yakarış dolu bir sesle: 
–Yeter! Ne olur sus lütfen. Kapatalım şu konuyu, diyerek bembeyaz olmuş 
suratına munis bir ifade katmaya çalıştı. Sen benden de beter sinirliymişsin be! 
Hemen köpürüveriyorsun, diyerek üzgünce kafasını salladı. Hepimizin sinirleri 
gergin, dedi ve zilin düğmesini bastı. 
Ön kapı kapalı olduğundan, arka kapıdan odaya giren sekreter, “buyurun” 
dedi. 
–Bize taze demli çay getir. 
Vali buları söyledikten sonra ayağa kalktı ve Nâzım‟ın karşısına oturdu. Tam 
da konuşmak için ağzını açacağı sırada sekreter elinde tepsiyle tekrar içeri girdi. 
Kız çayları masanın üzerine koyduktan sonra çıkmak için kapıya yöneldi:  
–Arayan olursa benim yerime sen konuş, dedi vali. Soranlara ise yanında 
ziyaretçi var, çok meşgul... içeride bir toplantı metni yazılıyor dersin. 
Sekreter: 
–Anlaşıldı, diyerek başkana saygıyla baş eğdi ve odadan çıkarak sıkıca kapıyı 
kapattı.  
Nâdir Halafoviç ve Nâzım odada yine baş başa kalmışlardı. Vali: 
–Bulunduğumuz makam ve mevkiyi bir kenara bırakalım, dedi. Herşeyden 
önce ben yaşta senden büyüğüm, bunu unutma. Bir yanlışlık yaptım farzedelim, 
sana haketmediğin ithamlarda bulundum. Ya sen? Az önce bana ettiğin laflara ne 
demeli? Bir valiyle böyle konuşmak yakışıyor mu sana? 
Nâzım ona itiraz etmek istese de, vali elinin tersiyle ona susmasını işaret etti: 
–Lütfen söyleyeceklerimi bitireyim, daha sonra istediğin kadar konuşursun. 
Hadi seninle vali ve gazete genel yayın yönetmeni olarak değil de, eski komşular 
gibi konuşalım. Eğer yüreğimde sana karşı en ufak bir kin, nefret varsa 
şerefsizim! Seni ne kadar çok sevdiğimi biliyorsun. Babanı da yakından tanırım. 
Ağırbaşlı ve namuslu insandır. Herkese yardım eden, ünlü bir hayırseverdir 
köyde. Onun müdahale ederse, insanlar kan davalarından bile vazgeçerler. Seriye 
yenge da karın olduğu için söylemiyorum ha, anam, bacım kadar saygım ve 
sevgim var ona. Sizinle komşuyken defalarca benim için sofra kurmuştur. Beni 
ise tanırsın sen, asla içtiğim kuyuya tükürmem. Soyumuzda, neslimizde kötülük 
ve dalavere yoktur. Şimdiye kadar hep sakladım senden ama bugün sırası geldiği 
için söylemek istiyorum. Gerçeği bilmek istiyorsan, kariyerinle ilgili çok güzel 
planlarım var. Bir ay önce Merkez Komite, yedek kadroların listesini talep etti 
benden. O listede senin ismini vali yardımcısı adayı oarak gösterdim. Geçenlerde 
 64 
de Bakü‟yle konuşurken, önümüzdeki olağan kurultayda seni yardımcım olarak 
ilan edeceğime dair üstlerin onayını aldım.... 
Bu tatlı konuşmalara aldırmayan Nâzım, öfkesini bir türlü bastıramıyordu. 
Sinirinden felç geçirmek üzereydi Kendini de çok berbat hissediyordu. Vali 
vaatleriyle onu sakinleştiremeyeceğini anlayarak, Nâzım‟ı kollarından tuttu ve 
kendine doğru çekerek kucakladı: 
–Bessovesni!34 Ben sana güveniyorum! Sırtımı sana dayamışım oysa sen 
kadrimi, kıymetimi bilmiyorsun.  
Baktı ki bu sözler de Nâzım‟ı etkilemiyor, vakur bir edayla: 
–Henüz çok gençsin, diyerek tekrar muhatabının gençliğine vurgu yaptı. 
Bilmediğin o kadar şey var ki senin. Bizimkiler de biliyorsun, çok uyanıklar. 
Yardımcımı gömdüğümü, helvasını bile  yediğimi biliyorlar. Herifin ömrü 
kurultaya kadardır. Niceleri onun koltuğuna kurulmak istiyor biliyor musun? Bu 
yüzden ara asıra seni yeren konuşmalar da yapıyorum, aramızdaki samimiyet belli 
olmasın diye. Böyle meselelerde politik davranmak lazım. Aramızdaki yakınlık 
duyulsa ve seni yardımcılığıma atamak istediğim bilinse, mahvolurum ben! Her 
yere şikayet mektupları yazacaklar. Kanımı emmeye dünden hazır bu pislikler. 
Sana şunu bunu az kötüle, eleştiri dozunu azalt dediğimde bunu niçin istediğimi 
senden biliyor musun? Tek amacım seni kollamaktır. Düşman kazanmanı 
istemiyorum! Yüz dost az eder, bir hasım yeter. Hem ne gerek var MTS 
müdürüyle gır gır geçmene, ona hiciv yazmana? Herifin köpek sürüsü kadar 
akrabalsı var. Neden kendi ellerinle, kendine kuyu kazıyorsun ki? Geleceğini, 
kariyerini de tehlikeye atıyorsun. Maşallah okumuş adamsın, önün de açık, bunu 
sen de biliyor olmalısın. Kim ömrünün sonuna kadar valilik yapmış bu şehirde? 
Hiç kimse! Yarın benim yerime atanmak için en şanslı adaysın. Senin gibi 
yetenekli, enerji dolu, dinamik, cesur bir genç kala kala, merkez tanımadığı, 
bilmediği birisine valilik görevini havale eder mi? Her gün bir hicivli köşe yazısı 
yazmakla sorunlar çözülmüyor dostum! Bakalım görelim bu söylediklerimden bir 
sonuç çıkaracak mısın kendin için.  
Dediğim gibi, senin bilmediğin bir sürü şey var. Ben yalnız kendimi mi 
düşünüyorum zannediyorsun? Senin geleceğin için de endişeliyim. Sadece senin 
için uğraşıyorum, benim ne çıkarım var bu işte? Yıllardır önemli makamlarda 
yöneticilik yapıyorum. Sürmediğim sefa kalmadı. Senden saklamanın ne anlamı 
var? Alacağımı almış, vereceğimi de vermişim. Ömrümün sonuna kadar bana 
yetecek param, malvarlığım var. Bunlar senin için de olsun istiyorum. İki senedir 
aynı elbiseler içerisinde görüyorum seni. Dünyanın bütün sefasından el etek 
çekmiş, sıkı sıkıya kalemine sarılmışsın. Yazdıkların da baştan ayağa kadar eleştiri 
ve hiciv dolu. Sana ne canım? Bu dünyayı sen mi kurtaracksın yani?! Keşke bütün 
sorunlar bir iki satır yazıyla çözülebilseydi... Şunu da sakın unutma! Başkaları için 
göz yaşı döken, sonunda kendisi kör kalır. Bir bak etrafına, her kes nasıl 
geçiniyorsa sen de öyle yap. İstikbal hazırla kendine. Yarın, bir gün çocuklarını 
evlendireceksin, bari onları düşün! Seriye hanım beş on saat okulda ders 
vermekle, sen de yaza yaza gözlerini kör etmekle aldığınız maaşla evinizi, 
çocuklarınızı geçindiremezsiniz. Biz bize otumuş konuşuyoruz, bunlar aramızda 
kalsın bak! Vali olmak da böyledir işte. Bereketli meslektir. Dünyanın parası, 
malını götürüyorsun. Evet, evet! Bu devirde, memur atama ve insanları tutklama, 
                                            
34 Vicdansız (Rus.) 
 65 
gözaltına alma yetkisini elinde bulunduran meslek sahipleri dönüyor köşeyi. 
Yazar çizer takımına saygı mı kalmış? Çoğu gazete bile okumuyor. Mesela ben 
hiç okumam. O kadar yoğunum ki, okuyacak vaktim yok. Ayda yılda bir kere, 
kurultay öncesi ve sonrası, ya okurum ya okumam.  
Başkan ayağa kalkarak içini çekti ve odada volta ata ata: 
–Nâzım tüm bunları seni düşündüğüm, değer verdiğim için söylüyorum, dedi 
ve ellerini cebine indirdi. Sonra da omuzlarını çekerek, artık sen bilirsin bundan 
sonra nasıl davranacığını.  
Nâzım oturduğu yerde taş kesilmişti. Yüz ifadesinden vali‟nin söylediklerine 
katılıp katılmadığı anlaşılmıyordu. Efsunlanmış gibi ifadesiz bakışları meçhul bir 
noktaya dikilmişti. Başını kaldırmak, vali‟nin gözlerine bakmak istedi. Ama 
yapamadı. Odaya karanlık çökmüştü sanki. Vali onun gözlerine mehtaplı gecede 
peşinden sürüklenen gölge gibi görünüyordu. Ellerini masaya yaslayarak ağır ağır 
ayağa kalktı ve soğukkanlı biçimde: 
–Gidebilir miyim? diye sordu. Morali bozuktu hâlâ.  
Katib ona yaklaşarak bir daha kucakladı ve: 
–Çok değerli arkadaşımızsın, keşke şu inadın olmasaydı, dedi. Yazık oluyor 
sana. Ama ne olursan ol, peşini asla bırakmayacağım senin! Şu kurultay bitsin, 
vali yardımcısı koltuğuna kurul, ondan sonra seninle nasıl davranacağımı iyi 
bilirim ben. 
Vali onu bıraktı ve kollarını indirerek: 
–Tamam, gitmek istiyorsan git. Kurultay biter bitmez, Seriye yenge güzel bir 
pilav bişirsin. Beni de davet edersin artık, değil mi? Yeni görevini kutladıktan 
sonra da, aklın başına gelsin diye Seriye yengeyle beraber sana iyi bir fırça 
çekeriz... 
Duvarlar bile bunca laf selinin karşısında dil açar konuşurdu belki de, ama 
Nâzım‟dan tık yoktu. Vali bir daha onun elini sıktı ve ve yanağını yanağına 
dokundurarak sevinç dolu bir sesle: 
–Vicdansız! dedi. Biz kardeşiz unutma! Seni başıboş bırakırsam Allah bilir ne 
dolaplar çevirirsin. Ama bunu asla görmeyeceksin! Bana bağlı olduğun sürece 
yakanı rahat bırakmayacağım. Sana akıl vermek, adam etmek zorundayım. Başka 
çarem yok. Seriye yengemin ekmeğini yemişim. Hem aramızda dağ gibi baban 
var. Onların yüzü suyu hürmetine sana elimden gelen yardımı göstermek 
zorundayım. Hadi hoşçakal. Allahveren amcaya da, Seriye hanıma da selamlarımı 
ilet. Delikanlılığına, çılgın davranışlarına da son ver artık. Aklını başına topla.  
Nâzım yüzünü çevirerek ön kapıya doğru yöneldi. 
Vali: 
–Orası kapalı, dedi. Arka kapıdan çık. Böylece seni gören de olmaz. Seni 
çekemeyenler var, dedi kodu yaparlar sonra. 
Bir kaç saat sonra Nadir Nasrullayev‟in odasına vali yardımcısı Garipzade 
girdi. Onlar parti konularını ve yaklaşan kurultayın hazırlıkları ile ilgili ayrntıları 
görüştükten sonra, özel konulara geçtiler.  
Garipzade: 
–İki kere kapıyı ittim ama açılmadı. Sekereter içeride genel yayın 
yönetmeninin olduğunu söyledi. Vali‟nin de morali bozuk dedi. Hayrola? Bir şey 
mi oldu? 
Vali: 
 66 
–Boşver olur böyle şeyler... Nâzım İlham işte... tanımaz mısın?.. Benden bile 
iyi tanıyorsun onu. Hangi yuvanın kuşu olduğu belli değil. Her gün bir makale 
yazarak şehrimizi el aleme rezil ediyor. Bu da yetmiyormuş gibi, bir de benden 
vazife istiyor. 
Garipzade: 
–Bak hele! Ne gibi bir vazife? 
Vali bir sigara yaktı ve sırtını oturduğu koltuğuna yaslayarak bacak bacak 
üstüne attı. Dudağındaki sigaranın dumanını tavana üfürerek: 
–İştahı çok kabarık, dedi. Aç tavuk rüyasında darı gördüğü gibi, bunun da 
gönlünden vali yardımcılığı geçiyor. Anlaşılan o ki, ya ben, ya da sen 
koltuklarımızı ona vermeliyiz. İkimizden birimiz, pılımızı pırtımızı toplayıp 
defolup gitmeliyiz buradan. Nâzım İlham da bizim koltuklarımıza 
kurulmalıymış... 
Garipzade‟nin keyfi kaçtı: 
–Ya siz ne söylediniz ona? 
–Ha.. ha.. ha.. vali bir kahkaha attı. Huyumu bilmez misin? Bir s...r çektim 
ona, kovdum odadan. Bu ona iyi bir ders oldu. Sıkıysa bir daha uğrasın buralara. 
Allahın cezası... yüzünü ekşitti ve Garipzade‟ye bakarak, bunlar hep senin 
yüzünden, dedi. Basın‟la ilgilenen yetkili sensin valilikte. Genel yayın yönetmenini 
fazla serbest bırakmışsın. Şimdi de durduramıyoruz herifi. Bizimle pazarlık 
yapacak kadar küstahlaştı pislik. Deminden beri hava atıyordu odamda, baktım ki 
fazla konuşuyor, susturdum şerefsizi. Anasından doğduğuna pişman ettim onu. 
Yönetim kurulunu toplantıya çağırmak ve onu görevinden almak üzereydim, diz 
çöktü önümde. Yalvarmaya başladı. Ben ettim sen etme dedi, itin köpeğin 
olayım. Manzara görülmeye değerdi. Ona bir saat muhlet verdim. Çekip temelli 
gitmezsen bu şehirden, seni polise teslim ederim dedim. Bunu duyunca herifin 
rengi sapsarı oldu. Acıdım yine de... Hadi git dedim! Bir daha da gövdenin 
girmediği yere başını sokmaya kalkışma dedim. En ufak bir duyum alırsam 
seninle ilgili, gazetenin kapılarını mühürleyip, seni bu şehirden köpek gibi 
kovarım. Haddini bil! 
Valinin safsatalarını dinledikçe, Garipzade zevkten dört köşe oluyordu. 
Yüzünde meraklı bir ifade dolaştı: 
–Ya o ne söyledi? 
Vali dudaklarını büzerek: 
–Ne diyebilir ki? Bana laf mı yetiştirecek? Dili dudağu kurumuş, dizleri 
titriyordu. Bir eşeklik ettim, bir daha asla yapmam. Gencim, tecrübesizim ve 
daha bir sürü ıvır zıvır... Kurultay öncesi olduğu için, fazla üzerine gitmek 
istemedim. Biraz da serbest dolaşsın bakalım, gerisine zamanı gelince bakarız. 
Vali elini eline çarparak kahkahayla: 
–Bunun yaptığı küstahlığa bak hele! Dikilmiş karşıma, utanmadan 
Garipzade‟yi görevinden al koltuğunu bana devret diyor. Ben de ona ne dedim, 
tahmin etsene. 
–Ne söyledin? Garipzde meraktan geberecek gibiydi. 
Vali elini yumruk yaptı sonra da orta parmağını kaldırarak Garipzade‟ye 
uzattı: 
–Ona işte bunu gösterdim. Garipzade‟nin tırnağı kadar bile değerin yok senin 
dedim. Avucunu yalarsın. Senin gibi yüzü gelse, Garipzadeye değişmem. Aklı, 
kültürü, bilgisiyle sana yüz basar. İnsanlar arasında saygısı da senden bin kat 
 67 
fazladır. Onun gibi değerli birisini görevinden alacak kadar salak mıyım ben? 
Garipzade benim sağ kolumdur.  
Garipzade bu lafları duyar duymaz belini bükerek, sahibinin önünde duran 
köle gibi ellerini kenetledi ve kısık bir sesle: 
–Teşekkür ederim, dedi. Hayatım boyunca bu iyiliğinizi unutmayacağım. Bana 
bu ekmek kapısını siz açtınız... 
Vali: 
–Tamam, tamam. Hadi sen git işlerinle ilgilen. Bunları sana, kimin kim 
olduğunu anlaman için söyledim. Dostunu düşmanını tanımanı istiyorum. 
Aslında son zamanlar seninle ilgili kötü duyumlar alıyorum. Nâzım‟la samimi bir 
arkadaşlığınız varmış. Sokakta yürürken bile, az kala kucaklaşıyormuşsunuz. 
Sakın ha! Ne olursa olsun, bugün aramızda geçen konuşma bu odanın dışına 
çıkmamalı. Nâzım‟la ilgili ne düşündüğümü şimdilik bir tek senin bilmeni 
istiyorum. Ama fırsatını bulunca, uygun ortamlarda Nâzım‟ın sayılı günleri 
kadlığını arkadaşlara söyleyebilirsin. Kurultayda kıçına indireceğiz tekmeyi... 
Garipzade: 
–Baş üstüne, diyerek ayağa kalktı.  
Hakimin karşısında ifade verdikten sonra beraat eden zanlının tavırları vardı 
onda. Minnet duygusu ve yüzünde zavallı ifadeyle Nâdir Halafoviç‟a defalarca 
teşekkür etti ve odadan çıktı. 
 
14 
 
Gazetenin çalışmaları gün geçtikçe çıkmaza giriyor, genel yayın yönetmeni ise 
dört bir yandan sıkıştırılıyordu. Valinin Nâzım‟a karşı takındığı tavrı gören 
yetkililer de, gazete çalışanlarına boynuz çıkarmışlardı. Nâzım bu işlerin kimin 
başının altından çıktığını ve kendisine sürekli çelme takanın kimliğini iyi 
biliyordu. Ama bu konuyu fazla deşmek istemediğinden, çkendi çabalarıyla, 
valiliğin en ufak bir desteğini almadan gazeteyi ayakta tutmaya çalışıyordu.  
Şehiredeki kamu kuruluşları elektrik ihtiyacını bir tek elektrik santralinden 
gideriyordu. Suyla çalışan bu küçük santral, geceler de çalışarak güçlükle de olsa, 
şehir merkezindeki elektrik direklerini aydınlatıyordu. Matbaadaki baskı 
makinesinin de tek enerji kaynağı su elektrik santraliydi. Santrali çalıştıran arkın 
suyunu, bazen ana kanaldan ayırarak bostanları sulamak için kullanırlardı. 
Bakü‟den misafir geldiğinde ise, cereyan azalıyor ve ampüller zayıflıyor 
bahanesiyle, valilik matbaadaki basım tezgahını çalıştırmaya izin vermiyordu. Bu 
durumda da, doğal olarak gazete zamanında basılamıyor, bunun sorumluluğu ise 
genel yayın yönetmenine yükleniyordu. Gazete Merkez Komiteye, abonelere 
zamanında ulaşmadı mı, valilik yaygara kopararak “gazete sahipsiz kaldı, kimse 
çalışmıyor, yan gelip yatıyorlar, gazeteciler genel yayın yönetmenini kale almıyor” 
gibisinden asılsız suçlamalarda bulunuyordu. 
Nâzım ateşle su arasında kalmıştı. Şaşkındı. Bu işin içinden nasıl çaıkacağını 
bilemiyordu. Döşemesinin tahtaları çürüyen çalışma odasında oturmuş 
düşünüyordu kara kara. “Vali benimle yüz yüze gelince tatlı diller döküyor, 
dışarıdan bakana bu ikili ne kadar da samimi dedirtecek kadar güleryüzle 
konuşuyor ama buna rağmen beni her yerde ve her Allahın günü çekiştirip 
duruyor, kötülüyor, aşağılıyor... Niçin? Bunca insanı üzerime kışkırtmasının 
altında yatan sebep nedir?” Nâzım içindekileri Nadir Nasrullayev‟in yüzüne 
 68 
haykıracak müsait bir an bekliyordu. Bu sefer onunla ciddi ciddi konuşmalıydı. 
Maalesef şimdiye kadar yaptığı bütün girişimleri sonuçsuz kalmıştı. Nasrullayev‟le 
her karşılaştığında, vali bir bahane uydurarak başından savıyordu Nâzım‟ı.  
En sonunda Nâzım başkanın sekreterini arayarak, uzun süren diplomatik 
girişimlerden ve tatlı dillerden sonra, kendisini başkana bağlamasını başardı. 
Sekreter kız, yaptığı şeyin bedelini ağır ödeyeceğini bildiği halde, Nâzım‟a hayır 
diyemedi ve arayanın kimliğini valiye bildirmeden hattı direkt odasına bağladı. 
Nâzım hemen konuya dalmak, gazetedeki krizden bahsetmek isterken, vali onun 
lafını böldü ve herzamanki laubali üslubunu takınarak konuştu: 
–Nâzımcığım! Azizim! Valiliğimizde her kesin sorumlu bir alan vardır. Basınla 
Garipzade ilgileniyor, bu tür ufak, önemsiz meseleleri onunla görüş sen. Benişm 
işim zaten başımdan aşkın. Kurultaya az kaldı biliyorsun. Merkezden her gün bir 
talimat, bir paket gönderiliyor. Şu belgeyi yolla, şunu bir an önce ilet, şunu 
bilmem ne yap... Kafam allak bullak oldu. Senin vali yardımcılığı meselen de 
çıkmaza girdi. Hep senin yüzünden! Seni uyarmıştım, bu mevzuyu sağda solda 
konuşma demiştim... Herkesle aran açık, her kes sana düşman! Artık bütün şehir 
biliyor seni yardımcım yapmak istediğimi. Her yerde bu konuşuluyor, hakkında 
ortalıkta dedi kodular dolaşıyor. Bu ikimizin arasında bir sırdı halbuki! Nerden 
duymuş bunu millet!? Hayret Vallahi! Eminim senin dilinden duymuşlar. Ya da 
evde çoluk çocuğa bundan bahsetmişsin, kadınları da bilirsin, sır saklamayı 
becermezler. İşin epey zorlaştı artık. Bakalım bir çaresini bulabilecek mıyız... Şu 
lanet olası Garipzade de rahat bırakmıyor beni. Neyse... telefonla konuşulmaz bu 
tür şeyler. Bu aralar çok yoğunum, biraz kendime geleyim seninle görüşür, her 
şeyi enine boyuna konuşuruz. Gelgelelim gazeteye... Son günlerde fena değil, 
epey toparlamışsın. Gazetenin sürekli gecikmesini dert etme sen, bu o kadar da 
önemli değil. Önemli olan içeriktir. Hem bu kargaşada gazete okuyan mı var 
canım?! Kimsenin gazete gibi bir derdi yok. Vallahi, bazen on gün bile elime 
almadığım oluyor gazeteyi. Kim ne derse desin, önemli olan benim beğeniyor 
olmamdır. Ben seni her yerde, her zaman savunmaya ve kollamaya hazırım, bunu 
unutma! Arkanda dağ gibi durmuşum, kimseye aldırma sen. Anladın mı ne 
demek istediğimi? Hoşçakal canım! Öptüm ha.. ha... ha... 
Nâzım onunla sıkıntılarını paylaşmak, gazetenin ne kadar zor durumda 
olduğunu anlatmak, bir takım sorular sormak isterken vali  ona fırsat vermedi ve 
saçma sapan konuşmasını bitirince telefonu kapattı. 
Nâzım valinin gelişigüzel sarfedilen cümlelerinde samimiyet parıltısı 
sezmiyordu. Bu tiksindirici uslup ve içi boş kelimeler, parti yöneticisinin 
gazeteciyi düşürmek için kurduğu tuzağa, iyice dşünülmüş bir plana benziyordu 
daha fazla. Gazetenin sürekli gecikmeli olarak çıkması, okuyucuların sitem ve 
şikayetleri, diğer yandan da valilik çalışanlarının bu aksamayı ona karşı koz olarak 
kullanması Nâzım‟ı çileden çıkartıyordu. Bu tür sıkıntılı dakikalarda ise Nâzım 
içini dökecek birilerini aramaya başlıyor, bazen de efkarını dağıtmak için gazete 
çalışanlarını bir araya toplayarak onlarla dertleşiyordu.  
Odasından çıkarak matbaaya geçti. Matbaa da tıpkı gazete gibi, iki katlı valilik 
binasının birinci katında bulunuyordu. Nâzım‟ın odası matbaanın kapısıyla karşı 
karşıyaydı. Dizgiciler kurşun harflerle dolu olan kasaların önünde oturmuş, 
sesszice karşılarındaki daktilo yazısının metnine bakıyor ve eğilerek metal harfleri 
tek tek ellerine alarak adeta kuyumcu hassasiyetiyle, mizanpaj sayfasına 
diziyorlardı. Nâzım içeriye girince her kes ayağa kalktı. Genel yayın yönetmeni: 
 69 
–Kolay gelsin, buyurun oturun, diyerek elini savurdu. 
Dizgiciler yerlerine oturarak çalışmaya bıraktıkları yerden devam ettiler. Basım 
tezgahının arksanıdan matbaa müdürü Azizağa Aydınbeyov‟un sesi duyuldu: 
–Nâzım muallim35, bak da gör işin içinden nasıl çıktığımızı! Bir tek ölüme çare 
yok bu dünyada. Allahın yardımıyla işler tıkırında gidiyor! 
Azizağa Aydınbeyov matbaanın temeli atılan günden, burada dirsek 
çürütüyordu. Orta boylu, çelimsiz vücudu, capcanlı gözleri ve çiçek bozuğu yüzü 
olan matbaa müdürü, siyah boyaya bulaşmış elinin arkası ile alnında 
tomurcuklanan ter damlalarını silerek Nâzım‟a yaklaştı: 
–Tezgahı çalıştırmaya muvaffak olduk, müsterih olun. Bırakın elektrik santrali 
valilik odalarını aydınlatsın. Biz bir çaresimi bulur işin içinden çıkarız... 
Azizağa Aydınbeyov elektrikli motorla basım makinesini birleştiren kemeri 
çıkararak bir köşeye fırlatmıştı. Makinenin çarkını da güçlükle çıkararak, yerine 
satırdan fazla ince olmayan yarım metre uzunluğunda metal parçası geçirmişti. 
Espiritüel kişiliğinden asla vazgeçmeyen matbaa müdürü güle güle: 
–İşte şimdi ninemin cehresine benzedi. Kulpundan yapış istediğin kadar çevir. 
Her gün iki farklı gazete basmak mümkün, diyerek çarkın sapından yapıştı, 
olanca gücüyle kendine doğru çekti  ve bir kaç defa döndürdü. Basım tezgahı tak 
tak sesleri çıkararak çalışmaya başladı. Nâzım matbaa müdürüne karşı 
minnettarlık ifade eden hayret dolu gözlerle kafasını salladı: 
–Helal olsun sana Azizağa! Bunun üzerine ne söyleyeceğimi bilemiyorum 
artık... dedi ve şaka yapmayı da ihmal etmedi, reformistler ve yaratıcı kişiler 
gazetemizde kala kala, gidip başkaları hakkında makale yazıyor, haber yapıyoruz.  
Dizgiciler gülmeye başladılar. Azizağa Aydınbeyov kendine has büyük bir 
ustalıkla mizanpaj sayfalarını düzenleyerek, civataların altındaki pulları sıkıştırdı. 
Baskı çarkları yerine oturmuştu artık. Azizağa ayağının birini ileriye atarak sağ 
eliyle yeni yaptığı demir kulptan sıkıca yapıştı ve çarkı olanca gücüyle 
döndürmeye başladı. Baskı makinesi artık çalışıyor, gazete sayfaları ise bir bir 
çıkıyordu. Bir süre sonra matbaa müdürünün nefes darlığı çektiğini ve 
yorulduğunu gören Nâzım, çarkın sapını Azizağa‟nın elinden çekip aldı. Ama 
fazla gazete basamadı. Patronun çark döndürdüğünü gören dizgicibaşı, hemen 
ileriye atıldı ve Nâzım‟dan sapı aldı. Gazete tezgahtan çıktıkça, işçiler 
mutluluktan kanat açmak, uçmak istiyorlardı. Omuzlarından ağır bir yükün 
kaldırıldığını hisseden Nâzım hafiflemiş, keyfi tekrar yerine gelmişti. Matbaanın 
bir köşesinde özenle harfleri dizen ve konuşulanlara müdahale etmeyen yirmi 
yaşlı Basire ayağa kalktı ve çarkı döndürmek için makineye yaklaştı. Azizağa 
Aydınbeyov yüzünü ona çevirerek şakacı bir uslüpla kıza itiraz etti: 
–Kızım sen çark döndüremezsin, tamam mı! 
Basire cesaretle: 
–Nedenmiş o? diye sordu. Sizinle aynı maaşı alabilirim ama çark 
döndüremem öyle mi? Hanginizden üstünüm ki ben? diyerek öne atıldı.  
Keyfi yerinde olan Azizağa dizgiciye takılarak: 
–Çarkı döndürebilirsin, bundan şüphem yok. Ama önemli olan tatlıyla 
baklavayı ayırt edebilmektir, dedi ve gülmeye başladı. 
                                            
35 Anlamı öğretmen olsa da, Azerbaycan‟da bazen bey, efendi, sayın anlamında da kullanılır. 
Komunizm döneminde “bey”, “efendi” gibi ifadeler, feodal döneme ait oldukları gerekçesiyle 
yasaklanmış, bu hitap şekli yerine “muallim” kelimesi kullanılmaya başlamıştı. 
 70 
Nâzım dışında matbaa çalışanları de gülüşmeye başladılar. Basire tatlı ve 
baklava kelimelerini duyunca, yarasına tuz serpilmiş gibi oldu. Gerildi ve 
yanaklarına hafif kırmızılık çöktü. Bozularak: 
–Hiç utanmaz mısınız siz? diye çıkıştı Azizağaya. Bari Nâzım muallimden 
haya edin. Bir yanlış anlaşılmaydı işte, oldu bitti... Tekrar bunu bana 
hatırlatmanıza ne gerek var? Sürekli alay konusu oluyorum. Düğünde de, yasta da 
dilinizden düşürmüyorsunuz tatlıyı, baklavayı... Allah aşkına bırakın şu bayağı 
espirilerinizi!  
–Ama kızım bu tarihi bir laf! Tüzüğü dikkatlice okusaydın tatlı‟nın anlamını 
bilirdin. Haklısın, Lenin ve Stalin‟in kitaplarında bu kelimeye rastlayamazsın. 
Hatta Karl Marx babamızın bile bundan haberi yoktu. Tatlı bizim valiliğin, 
saygıdeğer siyasetçilerimizin icat ettiği bir kavramdır. 
Bu sefer Basire‟nin de dudağına kondu hafif bir tebessüm. Azizağa‟nın espiri 
yapmadan bir dakika bile yaşayamayacağını bildiğinden, onunla tartışmaktan 
vazgeçti. Zaten ona laf yetiştirmek de mümkün değildi. Öfkesini yatıştırmak için 
bir adım öne çıktı ve çarkın sapını mesai arkadaşının elinden kızgınlıkla kaparak 
büyük bir hızla çevirmeye başladı. Matbaadaki arkadaşları hep bir ağızdan: 
–Bravo! Aferin sana! Valla motor bile bu hıza yetişemez, diyerek tezahürat 
yaptılar. 
Basire soluğu kesilene kadar çarkı çevirdi, yorulunca da geri çekildi. 
Duygulanmıştı ve fevkalade üzgün görünüyordu. Yanağında boncuk gibi asılı 
kalan damlayı Nâzım‟dan saklamak için yüzünü çevirdi ve çalışma masasına 
döndü... 
Ne de olsa kadın yüreği. Azizağa‟nın imalı konuşması derinden yaralamıştı 
kızı. Çalışanlar da bunu anlamış olacak ki güldüklerine pişman olmuş, 
susuyorlardı.  
Basım makinesi gürültüyle çalışıyor, çeşitli resim ve makalelerin basıldığı 
gazete sayfaları tomar tomar çoğalıyorlardı tezgahın önünde. Nâzım matbaa 
çalışanlarının az önce Basireyle alay edercesine gülüşmelerini görmezlikten 
gelerek, pencerenin önüne yaklaştı ve makineden çıkan yeni gazeteyi gözden 
geçirdi. Azizağa‟nın şakayla söylediği tatlı ve baklava kelimelerinin üzerine 
Basire‟nin bu kadar içerlemesine anlam veremiyordu. Yine de onların hiç birisine 
bu konuda bir şey sormadı. Dikkatini elinde tuttuğu gazete sayfasından ayırarak, 
çarkın kulpunu matbaa işçilerinin elinden aldı ve bir kaç defa hızla döndürdükten 
sonra bıraktı. 
–Tamam arkadaşlar, siz çalışmaya devam edin. Yorulursanız bana haber verin 
size yardım edeyim, utanmanıza gerek yok, diyerek odasına geçti ve bir iki dakika 
sonra Azizağa‟yı yanına çağırdı. Demin yaşanan ufak tartışmanın altında yatan 
sırrı öğrenmek için matbaa müdürünün ağzını aramaya başladı.  
Azizağa genel yayın yönetmeninin odasına niçin davet edildiğini hemen 
çakmıştı. 
–Nâzım muallim lütfen yanlış anlamayın... Çalışanları bir nebze olsun 
neşelendirmek, yüzlerini güldürmek için söyledim bunları. Sözlerimde artniyet 
aramayın lütfen. Basire‟yi kızım kadar severim ve inanın bana, gözümüz daima 
üzerindedir. Siz onu matbaaya getirdiğiniz gün, ona kızım dedim, beş çocuğum 
var, sen de altıncısı oldun. Baba kız olarak çalışacağız burada...  
 71 
Azizağa Nâzım‟ı vazgeçirmek için bir hayli uğraştı ama başarılı olmadı. Genel 
yayın yönetmeni meselenin aslını duymak istediğini ısrarla tekrarlayıp duruyordu. 
Azizağa son girişimde bulundu: 
–Nâzım muallim, bunca sıkıntınız, derdiniz varken, bir de bizim 
problemlerimizi de mi sırtınıza yükleyeceksiniz? Herkesten saklıyorsunuz ama 
biz sizin ne kadar zor durumda olduğunuzu ve sürekli baskı altında 
bulunduğunuzu biliyoruz. Hatta gazete çalışanlarını bile size karşı ayaklandırmaya 
çalışıyor bunlar. Diğer yandan da çalışmalarımız aksasın diye elektriğimizi 
kesiyorlar. Gazeteyi her yerde yeriyor, hakkınızda çeşit çeşit iftiralar yayıyorlar. 
Bunların kimin başının altından çıktığını siz de biliyorsunuz, biz de. Tüm bunlar 
valilik kaynaklı Nâzım muallim. Garipzade denen o asalağın karalama 
kampanyasının meyvalarıdır bunlar. Aslında Garipzade kim ki? Kocaman bir 
sıfır! O da valinin çaldığı havayı oynuyor. Vali da ikiyüzlünün teki. Tavşana kaç, 
tazıya tut diyor. Yüzünüze gülüyor ama arkanızdan Garipzade‟yi size karşı 
kışkırtıyor. Sizi çekemedikleri belli. Bunları saklıyorsunuz bizden ama biz zaten 
biliyoruz gazeteye karşı savaşın başlatıldığını. Bizim de tüm çabamız, 
gayretlerimiz gazetenin aksamadan, pürüzsüz çıkmasıdır. Aslında bizi fazla 
etkilemiyor valiyle aranızdaki sürtüşme. Siz kendinizi kollayın, dikkatli olun. 
Gelgelelim Basire‟ye... kızın bu kadar incineceğini tahmin edemezdim...  
–Azizağa! Mesele nedir? Hala anlatmanı bekliyorum! Tatlı, baklava, tüzük, 
Lenin, Stalin, valilik... Neler oluyor? Alaka kuramadım gerçekten.  
Matbaa müdürü baktı ki olmuyor, Nâzım kolay kolay vazgeçmeyecek, 
meseleyi olduğu gibi, ayrıntılarıyla anlatmaya koyuldu.  
 
15 
 
Bir süredir matbaa‟da dizgicilik yapan Basire, gazeteye bir tesadüf sonucu 
gelmişti. Kışın en sert günleriydi. Soğuk insanı iliklerine kadar donduruyordu. 
Nâzım öğle tatilinden sonra, evinden iş yerine geri dönüyordu. Şehrin merkez 
sokaklarından biriyle yürürken, birden gözü iki kadına takılıverdi. Onları 
tanıyordu sanki. Kadın ve yanındaki kız Nâzım‟a kuşku dolu gözlerle baktıktan 
sonra, utandıklarından başlarını indirdiler ve birbirlerine kısılarak gözden 
kaybolmaya çalıştılar. Sokağın sonundaki köşeden dönmek üzere oldukları sırada, 
Nâzım çıkardı ikiliyi. Bir zamanlar onların köyünde öğretmenlik yapmış ve Basire 
gilde, daha doğrusu Basire‟nin savaşta kaybolmuş dayısınını evinde konaklamıştı 
epey bir dönem. Adımlarını biraz da hızlandırarak onlara yetişti: 
–Basire! Tamam bacı!  
Basire eski öğretmeninin sesini duyunca durdu. Annesi de baktı ona. Her ikisi 
de sokağın ortasında donup kalmışlardı. Ana kız Nâzım öğretmenin onları bu 
halde görmesini istemiyorlardı. Tamam‟ın başına örttüyü beyaz eşarpın kenarları 
didik didikti. Ayağındaki eski ve yamalı kaloşların uçlarından parmakları 
görünüyordu. Üzerine giydiği dalgalı eteğinde beşten fazla yama vardı. Basire‟nin 
giydiği elbiseler nisbeten yeni olsa da, ölçüsünden çok büyük olduğu 
görülüyordu. Belli ki şehre geldiği için elbiseleri bir kaç günlüğüne ödünç almıştı. 
Kızcığaz ağır hastalıktan geçirmiş gibi çöp gibi zayıf ve halsizdi. Burnunu hafifçe 
sıksan, ruhunu teslim edecek gibi duruyordu. Nâzım iyice onlara yaklaşarak: 
 72 
–Hayrola? diye sordu. Tamam bacı, kışın ortasında şehirde ne işiniz var? Bu 
kadar yolu katettiğine göre herhalde önemli bir mesele olmalı. Bir sorun varsa, 
yardımım dokunabilirse size çekinmeyin, söyleyin.  
Tamam kadın mahçup edayla eşarpını alnının ortasına kadar indirerek: 
–Ne diyeyim evladım... Vallahi dilim varmıyor konuşmaya. Elbette bir 
sıkıntımız olmasaydı buralarda olmazdık... Bizim de kaderimiz böyle... 
Kelimler boğazında düğümlendi kadının. Gözlerini indirdi ve sustu. Nâzım 
kadının utandığını ve kendisini biraz cesaretlendirmek gerektiğini anladı. 
–Abla, lütfen sıkılmayın. Ne söylemek istiyorsanız söyleyin. Ben yabancı 
mıyım Allah aşkına? Hani öz kardeşiniz gibiydim? Köyünüzde öğretmenlik 
yaptığımda, yıllarca kayıp kardeşinizin evinde kaldığımı unuttunuz mu? Ben hala 
dün gibi hatırlıyorum o güzel yılları. Basire de derslerinde başarılı bir öğrenciydi, 
karnesi her zaman pekiyi notlarla dolu olurdu. Fakat bugün meyus gördüm 
sizleri. Basire hastalanmış mı yoksa? Anlatsanıza! Bir şey mi oldu? 
Annesi kızına bakarak kafasını salladı ve utangaçlıkla: 
–Hayır, dedi. Çok şükür sağlıklı. Allah kimseyi yoksulluk belasına düşürmesin, 
fakirlikle imtihan etmesin... Sen de benim kardeşim, ne gizlim saklım olabilir ki 
senden? Durumumuzu zaten biliyorsun. O günden bu güne fazla bir şey 
değişmedi ki... Bunları söylerken kahroluyorum utancımdan ama çocuklarım aç, 
yüzlerine bakamıyorum... Allahım bir oğlan çocuğu kısmet etmişti bana 
hatırlıyorsan, onu da sen köyden ayrıldıktan sonra azrail aldı elimden. Şimdi 
kapımdaki odunlarımı kesecek kimsem yok... Okula yeni tayin edilen müdür 
işimden attı beni, açıkta kaldım, bir gelir kapım vardı o da kapandı. Beş on kuruş 
maaşla zar zor geçiniyorduk, onu da çok gördüler bana... Evde bir tek ben 
çalışıyorum. Bu yaşlı halimle sabah erkenden kolhoza gidip akşam eve 
dönüyorum. Kolhoz işi de zahmetli, ağır bir iştir. Yeter ki çocuklar aç kalmasın 
diye katlanıyorum ama elimize avcumuza gelen kuruşlar da hemen gidiyor, 
bereketini göremiyoruz paranın. Evimizde beş on kilo unumuz, arpamız ya olur 
ya olmaz. Öğretmen kardeş, Allahın bildiğini sizden saklamama ne hacet? Perişan 
haldeyiz. Tek ümidim şu kızıma. Basire orta okulu bitirdikten sonra evde boş boş 
oturuyor. Üniversiteye göndermeye de gücüm yetmiyor. Ana kız çok düşündük, 
taşındık... Basire‟nin bundan sonra okumasının anlamı yok, kolhozdan da bir 
yardım beklemek abestir. En son da şehire gelmesine, bulaşıkçılık veya ne 
bileyim temizlikçilik yapmasına karar verdik. Ayda beş on kuruş ailemize katkısı 
olur belki. Biraz kendisi için de harcar, ihtiyaçlarını giderir, biraz da bize 
gönderir. Allaha tevekkül ettik, geldik işte buradayız... Bakalım bir iş bulabilecek 
miyim kızıma? Senden de Allah razı olsun, uzun ömürler versin, evlatlarına sağlık 
sıhhat versin. Bizi şu sokağın ortasında merak edip halimizi sordun ya, Allah de 
senin halini düzeltsin. Kötü günün ömrü az olurmuş. Bakalım kızıma bir iş 
bulabiliyor muyum? Bizim köyde çalışmışlığın vardır, biliyorsun herhalde 
kurtların sürü sürü dolaştığını oralarda. Şu anda da dizboyu kar var köyümüzde. 
Hava kararıncaya kadar yetişmem lazım eve. İneğimiz, buzağımız sahipsiz kaldı... 
Tamam sözlerini bitirerek, gözlerini kaldırmadan: 
–Hadi Allaha emanet ol kardeş, biz gidelim artık. Yolcu yolunda gerek. 
Bakalım Mevlam neyler... 
–Sizi bekleyen biri mi var yoksa? diye sordu Nâzım. 
–Öğretmen kardeş lütfen bizim yüzümüzden rahatını bozma. Hem geç 
kalıyorsun, senin de bir işin gücün vardır. Biz de gidelim artık... 
 73 
–Hayır! Nereye gittiğinizi ve sizi kimin beklediğini bilmek istiyorum.  
–Hocam, bu kadar ısrar ediyorsan madem söyleyeyim bari... Tanımazsın sen, 
rahmetlik kocamın uzak bir akrabası var, Ismi Nabat. Hastanede ahçılık yapıyor, 
hastalara yemek bişiriyor. Evi de şehrin azacık kenarındadır. Kamıştan 
ordürdüğü, içinden ve dışından kara balçıkla sıvadığı bir ev bu. Yağmurdan, 
rüzgardan koruyor ya, bu da yeter... O da benim gibi Allah‟ın boşverdiği bir 
kuldur. Bedbahtın teki. Kocası da yok... Fakirin cebi boş, kalbi dolu olur. 
Kapısına geldiğimde mutluluktan uçacak gibi oldu. Çok iyi karşıladı bizi. Bana 
hastanede bir temizlikçi arandığını söyledi. Maaşı da iki yüz rubleymiş. Vergisini 
mergisini ödedikten sonra, yüz yetmiş kalıyormuş. Bakalım artık... Kıza bu işi 
ayarlayabilse, Basire‟yi şehirde bırakıp geri döneceğim.  
Tamam kadın soğuktan ve utancından titriyordu. Basire annesinin kaloşların 
ucundan görünen parmak uçlarına bakarak, keşke Nâzım hoca bu halimizi 
görmeseydi diye geçirdi içinden.  
Bu garibanların halini gören Nâzım‟ın yüreği parçalanıyordu. Bir süre 
düşündü ve sonunda ana kızın yüzlerine şefkatle bakarak: 
–Beni takip edin, dedi ve yürüdü.  
Ana kız Nâzım‟ın peşinden yürüyerek, onu izlemeye başladılar. Nâzım 
gazetedeki odasının kapısını açarak içeriye geçti, Tamam‟ı ve Basire‟yi de davet 
etti. Onlara odun sobasının yanında oturmaları için yer gösterdi. Birbirlerine 
kısılarak sessizce kendilerine gösterilen yere oturardular. Isınınca birazcık da olsa 
kendilerine gelmişlerdi. Nâzım Basire ve Tamam kadını yalnız bırakarak yazı 
işleri müdürünün odasına geçti. Cebinden çıkardığı bütün paraları koydu 
masanını üstüne. Bir kaç ruble de yazı işleri müdüründen aldıktan sonra, matbaa 
müdürünü çağırdı. O da cebindeki bütün paraları son kuruşuna kadar Nâzım‟a 
verdi. 
–Bakın arkadaşlar, bunları sizden ödünç alıyorum. Bugün olmasa da, yarın 
mutlaka iade edeceğim. Paraya çok ihtiyacım var... Odamda annesiyle beraber 
genç bir kız oturuyor. Bir zamanlar köylerinde öğretmenlik yaptıydım. Kadının 
kardeşine ait evde kaldım yıllarca. Kızına da öğretmenlik yaptım. Kadın da 
namuslu, iffetli biri. Yoksul insanlar cömert olurlar, onca yıl benden kira parası 
bile almadı. Bir aileli gibi geçiniyorduk. Şimdi de çok zor durumdalar, kendilerine 
yardım edecek bir hayırsever arıyorlar. Elbiselerine bakınca insanın yüreği 
sızlıyor. O garibanlar size teslim. Alın götürün univermag‟a36. Gerekirse müdüre 
benim ismimi söyleyin, orada olmazsa bile, komşu dükkanlardan, ne bileyim 
depodan uygun kıyafetler bulsun onlara. Tamam teyze‟ye mutlaka bir ayakkabı, 
başörtüsü, kızı için de uygun bir şeyler alın işte... bu arada kaliteli olmasına da 
dikkat edin! Onlar için en güzelini yapmalıyız. Anlatabiliyor muyum? 
Yazı işleri müdürü ve matbaa müdürü bir ağızdan: 
 –Anlaşıldı Nâzım muallim! dediler. Gereken neyse yaparız. 
Azizağa kendine has incelikle: 
–El tutmak Alidendir37. Nâzım muallim büyük bir sevap kazanıyorsunuz! 
Nâzım: 
                                            
36 Sovyetler döneminde her şehirde bulunması gereken en büyük mağaza. Gıda ürünleri dışında, 
giyimden bijüteriye, tuhafiyeden kuyumculuğa kadar hemen hemen her şeyin ticaretinin yapıldığı 
süpermarket. Büyük şehirlerde iki üç, ufak şehirlerde ise bir tane “univermag” mutlaka bulunurdu. 
37 El tutmak, yani yardım etmek, ihsanda bulunmak Hz. Ali‟nin sünnetidir anlamında, Azerbaycan 
Şialarına özgü bir anlayış biçimi. Azerbaycanda kullanılan bir deyimdir. 
 74 
–Kıyafet işini bitridikten sonra da sakın onları bırakmayın, tekrar yanıma 
getirin tamam mı? Onlarla konuşacaklarım var, diye uyardı. 
Yazı işleri müdürü ve matbaa müdürü anne kız için söylenen her şeyin en 
güzelini satın aldılar. Tamam kadın yeni ayakkabısını kıyamıyordu ayağına 
geçirmeye. Bu güzel ayakkabıları çamurda, balçıkta kirletsem, görenler ne der? 
Şımarmış demezler mi? Hem yiyecek ekmek bile bulamazken, bu pahalı 
ayakkabılar benim nereme yaraşır? Saklarım, kızlarım büyüğünce giyerler, böylesi 
daha uygun olur.  
Kadının parmakları, içerisi suyla dolu olan kaloşun yırtık burnundan 
görünüyordu hala. Nâzım soğuktan morarmış parmaklara dikkatle bakarak: 
–Tamam abla, Basireyle ilgili planlarım var, dedi. Onu gazeteye işe alıyorum. 
Matbaada boş bir yerimiz var. Aylık maaşı da sekiz yüz ruble olacak. Ne dersiniz? 
Kadının sevinçten gözleri yaşardı. Titrek bir sesle: 
–Senin takdirin buysa, artık ne diyebilirim ki ben? Kurbanın olayım, bu nasıl 
bir iş olacak? Kızım gelir mi üstesinden? 
–Ne demek gelir mi? Hem de nasıl gelir! Benim öğrencim olduğunu 
unutuyorsunuz galiba? Basire‟yi iyi tanırım ben. Becerikli, yetenekli kızdır. 
Arkadaşları da yardımcı olurlar ona. Benim gözlerim de daima üzerinde olacak.  
Tamam gözlerini kaldırarak mahçup bir ifadeyle Nâzım‟a baktı: 
–Ayaklarının altında öleyim hocam. Gökte Allah, yerde sen. Bu sözlerden 
sonra ne diyeyim artık? Felek bize çelme takmış, bir sığınak yerimiz kalmadı. Bize 
yardım ettin, güleryüzle karşıladın, el uzattın ya Allah da sana yardım etsin 
hocam. Gözle görünmeyen Allahıma dua edeceğim. Rabbim hep seninle olsun 
hocam! Eli hep elinin üzerinde olsun… 
Nâzım: 
–Bugünden itibaren Basireyi işe alıyorum. Pekala, barınma sorununu nasıl 
halledeceğiz? 
Tamam kadın: 
–Oğlan olsaydı derdimiz olmazdı tabii, nerede kalırsa kalsın derdim, ama kız 
çocuğu olunca… demin bahsettiğim Nabat hanım vardı ya, hani kocamın uzak 
akrabası, hastanede ahçı olan? Onunla geçenlerde konuştuğumuzda kalacak yer 
mevzusunda ağzını aradım biraz. Yeter ki bir iş bulunsun dedi, kalacak yer 
benden. Zaten öğlenleri işte olacak, akşamlar da Allah‟ın verdiği rızıktan yeriz 
içeriz, şu daracık fakiranemin bir köşesinde yorgan döşek serer uyuruz. Kış 
bitsin, gerisi kolay. İlkbaharda İnşallah kamıştan bir oda daha ördürürüm, damını 
da örterim. Ondan sonra daha da rahat ederiz, ev genişler. Odanın biri benimle 
Basire‟nin olur, diğerinde de yetimlerim kalır. Fakir olduğuna bakma hocam, 
Nabatın zengin kalbi vardır. Soyu, şeceresi de mübarektir. Dedesi Süleyman bey 
meşhur, muhterem bir zattı. At yılkısının, koyun sürüsünün sayısı bilinmiyordu. 
Kimin öncesi, kimin sonrası işte buna derler:.. Soyu sopu kesildi adamın, bir tek 
kızı Nabat kaldı bu fani dünyada… Onun da kocası durup dururken kalp 
krizinden gitti. Ağabeyleri, erkek kardeşleri de savaşa gittiler, geri dönmediler. 
Baktı ki geçinemiyor, köyden şehire taşındı. Aldı çocuklarını kanatlarının altına, 
bir köşede, iyi kötü bir gecekondu yaptırdı kendine, geçinip gidiyor işte… 
Hastanede yemek yaparak, çocuklarını zar zor geçindiriryor. Kadınlığına bakma 
sen, pek çok erkekten daha mert ve çalışkandır. Beni görünce o da senin gibi pek 
duygulanmıştı hocam...  
Tamam kadın başörtüsünü düzelterek: 
 75 
–Evet Nâzım hoca… Allah daima seninle olsun. Şu yetime kanat gerdin ya, 
Allah de seni belalardan, kötülüklerden korusun. Kızıma bir iş bulundu, gayri hiç 
bir şeye ihtiyacım yok. Bu iyiliğini asla unutmayacağım. Kalacak yer sorununu da, 
hamdolsun Nabat kadın halletti sayılır. Allah ikinizden de razı olsun… 
 
*** 
 
Gözden uzak, otuz kırk evli, telefonsuz, radyosuz ücra bir dağ köyünden 
çıkarak, gürültülü ve kalabalık bir şehre taşınmak Basire için kolay olmamıştı. İlk 
günlerde çok sıkılıyor, gurbeti yaşıyordu. Anne, kardeş özlemi de acı çektiriyordu 
ona. İletişim kurmakta da zorluk çeken kız, kimseyle de içli dışlı, samimi 
olamıyordu. Zaman geçtikçe şehir yaşamına, yeni iş ortamına ve mesai 
arkadaşlarına yavaş yavaş alışmaya, ısınmaya başladı.  
Azizağa amca da her gün, her an Basire‟den söz ediyor, zekasına ve akılına 
hayranlığını dile getiriyordu. “Daha dün çalışmaya başladı ama işin ucunu da 
hemen yakalayıverdi. Toy deyip geçmeyin, birçoğunuzdan daha hızlı çalışıyor. 
Matbaanın işleri de büyük ölçüde Basire‟nin omuzlarında” diyordu matbaa 
çalışanlarına. 
İşe herkesten erken gelmek de adetiydi Basire‟nin. Amirinin verdiği bütün 
görevleri seve seve yerine getiriyordu. Munisliği ve güzel huyu sayesinde bütün 
çevresinin saygı ve sevgisini kazanmıştı. Mesai bitince de, yine aynı şekilde 
gözlerini yere dikerek, sağına soluna bakmadan doğruca Nabat teyzenin evine 
geri dönüyor, daracık odada yeni günün açılmasını bekliyordu. Pazar günlerinde 
Nâzım‟ın eşi Seriye onu evlerine davet ediyor, biraz sohbet ettikten ve yemek 
yedikten sonra, biraz erzak ve Basire‟ye uygun evde giyecek adına ne varsa, zorla 
kızcığazın eline tutuşturup evine yolcu ediyordu. Nâzım‟ın çocukları da 
Basire‟den ayrı kalamayacak kadar alışmışlardı ona. Seriye hep uyarırdı kocasını 
“ne olur kıza dikkat et, gözün hep üstünde olsun, yetimdir” diye. “Onunla iyi 
davranırsan Allah da karşılığını verir sana. Gazete onunla alay eden, onu 
sıkıştıran olursa, engel ol”.  
Aslında kadının bu kadar endişe etmesine gerek yoktu. Çünkü bu öksüz kıza 
herkes kardeş gözüyle bakıyordu iş yerinde. Kimse onu incitebilecek en ufak bir 
söz söylememişti şimdiye kadar. Şehire gelmeden önce annesinin verdiği tavsiye 
ve uyarıları asla aklından çıkarmıyordu çünkü. Ağırbaşlılığı, namusu ve ölçülü 
oluşu sayesinde, çevresindeki insanlarda kendine karşı bir tür çekingenlik 
oluşturmuş ve onlarla arasına mesafe koymuştu.  
Kızın canını sıkan, uykularını kaçıran sadece bir tek sorunu vardı bu dünyada. 
Bir veya iki ayda bir yapılan parti genel toplantılarında, vilayet parti başkanı‟nın 
tarafsızların salonu terketmesini talep etmesi Basire‟nin gururuna dokunuyordu. 
“Salonda oturanlardan daha mı az hakediyorum parti toplantılarına katılmayı” 
diye düşünüyordu kara kara. “Niçin arkadaşlarımdan ayırıyorlar beni? Parti üyesi 
olmak insana ayrıcalık mı sağlıyor yani? Benim de neslimde, soyumda yüzkızartıcı 
suç işlemiş kimsem yoktur. Benim de parmaklarım dizgi yapmaktan, harflerle 
uğraşmaktan nasır bağladı. Çalıştığım sürece bir kere olsun uyarı cezası 
almamışım. Bütün emirleri, verilen bütün görevleri bire bir uyguluyorum, işimin 
hakkını veriyorum...” 
Bir yandan da mesai arkadaşlarının Basire‟nin kulağını doldurmaları ve evde 
Nabat teyzenin partili olmanın faziletleri ile ilgili uzun uzun anlattığı hikayeler, 
 76 
Basire‟de partiye üye olmak hevesini doruğa ulaştırmıştı. “Bu devirde parti kartın 
olmadı mı, öl daha iyi” diyordu herkes. İstediğin kadar çalış, çabala hiç bir faydası 
yoktur. Kariyerinde ilerleyemezsin. Partili olmayana iş yerinde de saygı 
gösterilmez, adam yerine konuşmaz”.  
Basire de defalarca buna şahit olmuştu. Her toplantıda, bir süre genel konular 
konuşlduktan sonra, tarafsız olanlar dışarı çıksın deniliyordu. Yani “tarafsız 
olduğun için sana güvenilmez, yanında parti sırlarını açamayız” demek 
istiyorlardı aslında. Basire de tüm bu hakaretleri içine sindirerek, yüreğinde dert 
ediyordu. Bu çifte standarttan kurtulmanın tek yolu parti üyeliği olduğu için, kız 
bunun en uygun yolunu yöntemini bulmaya çalışıyordu. Oysa resmi prosedürden 
bile, en ufak bir anlayışı ve bilgisi yoktu kızın. Bu süreci ona anlatacak, yardımcı 
olacak ve yol gösterecek birini arıyordu. Dizgici arkadaşlarına açamıyordu 
derdini. “Ya alay konusu olursam?” diye korkuyordu. Sadece güvenebileceğini 
düşündüğü bir tek isim vardı aklında, o da Azizağaydı. Adam görmüş geçirmiş, 
yıllarca bu çevrelerde bulunmuş, bana muhakkak yardımı dokunur diye 
düşünüyordu. Yardım etmeyi kabul etmezse bile, bu konu aramızda kalacaktır. 
Kimseye açmaz bu sırrı biliyorum. Böylece gazete de maskaraya alınmam... 
 
16 
 
Pazar akşamı gazetede personelden yalnızca bir iki kişi kalmıştı. İşçilerin çoğu 
bir kamyonet bularak Süsen ormanına odun kırmaya gitmişlerdi. Genel yayın 
yönetmeni de, pamuk tarlalarında çiftçileri denetlemekle görevlendirildiğinden 
odasında yoktu. Matbaada Basireyle başbaşa kalan Azizağa, basım tezgahındaki 
ufak bir arızayı gidermek için uğraşıyordu. Metal kapağı yerine koymadan önce, 
makinenin içerisindeki bazı vidaları sağlam kapatmak için dudaklarını birbirine 
kenetleyerek, tornavidayı olanca gücüyle döndürüyordu. Basire elindeki dizgiyi 
yarıda bırakarak ayağa kalktı ve çekingen tavırla Azizağa‟ya doğru bir kaç adım 
attı. Matbaa müdürüne karşı olan sevgisi ve duyduğu yakınlıktan, yüreğini sadece 
ona açabileceğini düşünüyordu. Ama Azizağa‟nın meşgul olduğunu ve harıl harıl 
çalıştığını görünce, konuşmaktan şimdilik vazgeçti. Önce ona yardım etmek geçti 
içinden. Azizağa Basire‟nin ne yapmaya çalıştığını anlayınca müdahale etti:  
–Sen karışma kızım. Dizgi yapmak başka, koskoca makineyi onarmak 
başkadır. Bu senin harcın değil. Demir dümürle, koskoca parçalarla uğraşmak 
dolma sarmak kadar kolay mı sanıyorsun?  
Azizağa Basire‟nin bulunduğu yöne bakmadan eğildi ve metal kasanın 
içindeki ufak yedek parçalarını karıştırmaya başladı. Aradığını bulamayınca da, 
derin bir iç çekerek dim dik doğruldu. 
–Kızım seni anlıyorum, dedi. Bu devirde erkeklere ait bir çok iş kadınların 
omuzuna yüklenmiş. Bizim bir komşumuz var, tanımazsın sen, poliste çalışıyor... 
O tür adamları tanımasan daha iyi aslıdna. Odunu bile karısına kestiriyor. Kendisi 
de filinta gibi giyiniyor. Kırmızı şapkasını da kafasına koydu mu havasından 
geçilmiyor mahallede. Salak salak konuşması da yok mu... İş-ken-ce! Her kesle de 
uğraşıyor herif! Her kesle sorunu var yani. Oysa beş para etmez züppenin teki. 
Her gün sefa sürüyor. Bir oturuşta yarım litre votkayı boşaltabiliyor. Soyup 
soğana çevirmediği adam da kalmadı civarda. Düşmanıma bile reva görmem 
onun eline düşmeyi. Tanıdığım birine ne yaptı bir bilsen... Adam bir kavga 
sırasında birine tokat indirmdi diye, bu polis olacak geberesice pislik karısının 
 77 
boğazındaki zincirleri bile aldı zavallının elinden. Böylesinin kafasına bir kurşun 
çakacaksın. Şerefsizin yüzü kıpkırmızı, vücudu da sapsağlam. Utanmak sıkılmak 
nedir bilmez. Ama doğruluktan, dürüstlükten öyle bir konuşuyor ki, sanki 
boğazından helal lokmadan gayrı geçerse istifra eder. Karısı da garibanın teki. 
Vur kafasına, al elinden ekmeğini. Altı çocuğun elinde tükenip gidiyor. Şaşırmış 
kalmış kadıncığaz. Çocuklarına mı baksın, yemek mi yapsın, çarşıya pazara mı 
insin bilmiyor. Konuşunca da kocasından dayak yiyor. Benim vazifem eve para 
getirmektir, gerisi karı işidir, geber diyor. 
Tezgahın yanında duran telefon çalınca Azizağa sustu ve ahizeyi kaldırdı. 
Arayan dizgicibaşıydı. Süsen ormanına yakın olan köylerin birinden arıyordu.  
–Orman ağası odun vermiyor. 
Demek için aramıştı.  
–Elinizde fişiniz olabilir ama ben yine de veremem diyor. Valiliğin bana 
gönderdiği listede odun verilmesi gereken kurumların arasında gazetenin adı 
geçmiyor. Gazetenin oduna ihtiyacı yok diyor valilik. Ama illa da odun 
istiyorlarsa, Başarat ormanlarından alsınlar. 
Dizgicibaşının sesi kuyunun dibinden geliyordu sanki. Ne dediği 
anlaşılmıyordu. Ve aniden hat kesildi. Azizağa ahizeye ne kadar üfürdüyse de, 
cihazı tokatladıysa da faydası olmadı. Sonunda çabalarının anlamsız olduğunu 
görerek, ahizeyi yerine koydu ve Basireye yöneldi: 
–Görüyorsun işte. Bir fiş ayarlattık odun alacaz diye, ona da izin vermiyor, 
yamukluk yapıyorlar. Bunların maksadı çalışmalarımızı engellemek.  
Azizağa ağır ağır kafasını salladı.  
– Basire bunlar sana anlatılacak türden şeyler değil kızım, henüz çok gençsin. 
Komşumun hikayesini şunun için anlattım. Böyle şerefsiz, namussuz adamların 
önemli pozisyonlara geldiği bir devirde, kadına saygı gösterilmesini beklemek 
abestir. Gitti o güzelim günler, gitti... Bakıyorum da, bana yardım etmek geçiyor 
içinden. Civatalarla, vidalarla uğraşmak istiyorsun. Boşuna zahmet etme, buna 
müsaade edemem. Buna gururum izin vermez. Ne kadar ki sağıklıyım, nefes 
alabiliyorum, elim bacağım titremiyor, şu meretle uğraşacağım. Ben varken, sana 
mı kaldı ağır işleri omuzlanmak. Nâzım muallim hakkında çokca bahsetti bana. 
Şimdilerde her kes başına şapka koyuyuor, ama erkeklikten eser kalmadı... 
Azizağa konuyu değiştirerek sordu: 
–Kızım, galiba bana söylemek istediğin bir şey var senin. Hem bir garipsin 
bugün... 
Basire gözlerini indirerek baskı makinesinni üzerindeki lekeyi eliyle silmeye 
başladı: 
–Söylemeye de utanıyorum doğrusu. Sizin tavsiyenizi almak istemiştim bir 
konuda.  
–Buyur kızım, buyur! Benimle dertleşmeyip de kiminle dertleşeceksin? 
–Yaşım da, iş stajım da uygun. Yurtdışında olan, ya da sabıkası olan akrbamız 
yoktur. Partiye üyelik için dilekçe vermek istiyorum.38  
Azizağa kıza hemen cevap vermedi. Belini eğerek, gözlerini kıstı ve dizgideki 
yarım kalmış sütunların birinin yerini değiştirdikten sonra başını kaldırarak sordu: 
                                            
38 SSCB döneminde Komunist Partisine üye olmanın önkoşullarından birisi de kapitalist ülkeler 
diye isimlendirilen devletlerde yaşayan akrabanın olmamasıydı. Birinci dereceli akrabalr arsında 
sabıkası olanlar da partiye üye olamıyorlardı. 
 78 
–Partklom‟la bu konuyu görüştün mü?39 
–Hayır, önce size danışmamın daha doğru olacağını düşündüm. Bir tavsiyede 
bulunur, belki de partkom‟la kendiniz konuşrusunuz diye... Onu tanımıyorum, 
etmiyorum. Rica etsem siz konuşur musunuz? Evet derse... 
Azizağa az kalsın “biz parti üyesi olduk da ne oldu?” diyecekti ama kendini 
zor tuttu. “Paritye girdik dilimiz, ağzımız bal oldu da, bir tek sen kaldın açıkta. 
Yetim kızsın, başını indir işini yap! Parti senin neyine lazım? Güya partiye 
girmezsen mesleğini, dizgini elinden alan mı var? Zaten şöyle veya böyle bu 
zahmetli, zor işi yapmaya devam edeceksin. Bir lokma ekmek için bunca çileye, 
eziyete katlanacaksın. Değişen hiç birşey olmayacak ki! Başına belayı almayı bu 
kadar çok mu istiyorsun yani? Partili olmanın bin bir türlü zararı var insana. 
Oturumlara katıl, aidatları yatır, siyasi derslere git, teşkilatın emir ve talimatlarını 
yerine getir, nüfus değişikliği, iş yeri değişikliği sırasında yeniden kayıt tazele. 
Nikahlı avrat gibi oluyorsun adeta” demek istedi ama sustu...  
Düşündü ki, bunlar kız çocuğuna söylencek laflar değil. “Konuşursam aklına 
kötü şeyler gelebilir. Sonuçta hepimiz insanız, çiğ süt emmişiz. Yüzüme karşı 
söylemese de, yüreğinde bana karşı yanlış bir zan‟a kapılır, kendisini kıskandığımı 
düşünür belki de. Parti o kadar kötüyse, niçin o zaman kendi üye oldu, diye sorar 
haklı olarak...”  
Oysa gerçek çok farklıydı ve Aziazağa‟nın kendisi de bin pişmandı. Yanıp 
tutuşuyordu içinden.  
“Basire kız olmasaydı, karşımda şu anda bir erkek duruyor olsaydı ve 
güvenseydim ona, yüreğimde ne var, ne yoksa hepsini açar dökerdim. Anlatırdım 
ona durumu. Gençken Allah benim de aklımı başımdan aldı derdim. Minnetlere, 
sıkıntılara katlanarak partiye girdim. Şimdi de pişmanlıktan dizlerime vuruyorum. 
Çünkü ne partiye saygı kaldı, ne de partiliye. Bak işte! Göz önünde değil mi 
halimz? Partinin yayın organı ve en güçlü desteği gazete değil midir? 
Yazdıklarımız yüzünden, bize yapmadıkları kalmadı. Nâzım bir iki köşe yazısı 
yazdı, bir iki yetkliyi eleştirdi diye, bizi linç etmeye hazırlar. Hazreti vali‟nin 
gururuna dokunmuş yani...”  
Aslında kıza söyleyecek çok şeyi vardı. Örneğin, Nâzım İlham nereden bilsin 
kimin kim olduğunu? Vali‟nin arkadaşları kim, akrabaları, dalkavukları kimlerdir 
nereden bilsin? MTS müdürü ismi gazetede anıldı diye yaygara koparıyor. Her 
yerde durmadan gazete hakkında ileri geri konuşuyor. Şimdi de aç sırtlanlar gibi 
Nâzım‟ın üzerine çullanmak, onu parçalamak için fırsat kolluyorlar. Kanalın 
suyunu keserek tarlalara yönlendiriyorlar, gazetenin çalışmaları aksasın diye. 
Akşam oldu mı, merkezden misafirler var, ya da valilikte toplantı ypaılıyor, 
ampüller zayıf yanıyor diye matbaayı çalıştırmamıza izin vermiyorlar. Ya glavlit 40 
ne yapıyor? Vali ve yardımcıları gazeteye bakmadan, görmeden size sansür 
numarası veremem diyor. Odun almak için ricayla, minnetle zar zor fiş 
bulmuşuz, araba ayarlamışız, arkadaşlarımızı ormana göndermişiz şimdi de 
ismimizi listeden çıkarıyor, Başarat ormanına gitsinler diyorlar. Maksat gazete 
çalışmaz hale gelsin, Nâzım da görevinden alınsın. Sorunlar saymakla bitmiyor ki 
kardeşim... Tüm bunlar da kimin yastığının altından çıkıyor? Partinin güvendiği, 
                                            
39 Partkom – Parti Komitesi. Burada bölge parti komitesi sekreteri kastediliyor. 
40 Sansür kurulu. Kurul başkanı gazete, dergi ve kitaplar baskıya girmeden önce son okumasını 
yaparak, sansür no‟su veriyor ve basılıp basılamayacığını bildiriyor. 
 79 
görev ve sorumluluklar yüklediği yetkililerin! Sen de git katıl o partiye. Biz 
kurtulduk, cennetlik olduk ya, bir Basire kaldı! Santral kala kala, çarkı ellerimle 
döndürüyorum sabahtan akşama kadar! Bunu yapmaya mecbur muyum!? 
Kollarımın acısından, sızısından geceler uyuyamıyorum. Matbaa işi böyle mi 
olmalı? 
Basire arkanı olsaydı, Azizağa susar mıydı hiç? Herşeyi tüm çıplaklığı ile 
anlatırdı ona. Yırtarcasına boğazını haykırırdı: 
–Nâdir Nasrullayev, Garipzade gibi alçakların elinde oyuncağa dönüşen 
partiyi çöpe at gitsin. Deyyus güruhunun yönettiği bir partiye üye olmak 
istemiyorum ben! Gerçek bir kalem ustası, mert, okumuş, yardımsever bir insanı 
bu kadar sıkıştırmak, zulm etmek reva mı? Nâzım‟ın tırnağının bildiğini vali‟nin 
kafası bilmiyor. Niçin sudan bahanelerle süründürüyorsunuz garibanı? Onunla 
oturup kalkmayı, selamlaşmayı bile gurunuza yediremiyorsunuz. Oysa ismini bile 
yazamayan cahil kolhoz başkanları, kapınıza tekmeyle açarak giriyorlar 
odalarınıza. Pamuk, süt, yün işletmelerinin müdürlerini, konserve fabrikasının 
müdürünü görünce dibiniz düşüyor. Saygı duruşu yapıyorsunuz karşılarında. 
Adeta secdeye varıyorsunuz önlerinde. Yüzünüz gülüyor. Ama gazete 
personelinden birini gördünüz mü, kafanıza beş tonluk taş düşüyor sanki. 
Hırıltılıyla konuşuyor, gözlerinizi fıldır fıldır açıyorsunuz. Geberiyorsunuz 
pislikler! Partinin kafası basan kadrolara ihtiyacı yok ki! Sizin gibi cebinde bol 
parası, kafatasının içinde ise beyin yerine barsak olan gerizekalılarla yetiniyor? 
Azizağa içinden geçenleri Basire‟ye söyleyemediği için, yüreğinde fırtınalar 
başkaldırıyordu. Çaresi olsaydı “kızım ben bir hata ettim, bari sen etme” diye 
Basire‟nin önünde diz çöker, yalvarırdı ona. Bu düzenbazların saflarına katılarak, 
tertemiz adını lekeleme. Şer yuvasından, şeytanlardan uzak ol. O güzelim yıllar 
tarihte kaldı artık. Biz partiye üye olurken, insanlık şimdiki kadar çıldırmamıştı. 
Gönüllerde vicdan vardı, merhamet vardı. Şimdilerde parti dediğin bir fitne fesat 
yuvası olmuş. Allaha, Peygambere inanan kalmadı. Parti‟nin şerefi beş paralık 
oldu. Şerefsizi de, şereflisi de, hırsızı da namuslusu da partiden dem vuruyor. 
Basire bunları anlayacak kapasite değildi ne yazık ki. Bildiği tek şey “partili 
olursam bana da inanırlar. Kariyerim, istikbalim güvence altına alınır. 
Toplantılara, oturumlara katılırım. Tarafsız olduğum gerekçesiyle 
arkadaşlarımdan ayrı düşmem, salon dışına atılmam artık”. 
Elli yaşı olan Azizağa hayatı boyunca çok büyük zorluklara katlanmış, 
ihanetler görmüştü. Yaşadığı ülkenin siyasi rejimini ve düşündüklerini dile 
getireceği taktirde başına gelebilecekleri iyi biliyordu. Heyecanına hakim olmaz, 
duygusallığa kapılır da konuşursa kızın yanında, KGB geceyarısı onu yatağından 
alarak yok eder. Azizağa‟yı gördüm diyen de olmazdı. Kayıplara karışır, mezarı 
bile bilinmezdi. Rahmetli babasının “evladım çok biliyorsan, az konuş” diyerek 
sık sık oğlunu uyardığını bir an olsun aklından çıkarmıyordu. Azizağa‟nın 
Basire‟ye son sözü bu oldu: 
–Elbette kızım, Allah hayırlı uğurlu etsin. Dilekçeni yaz sen, ben de elimden 
gelen yardımı ederim sana. Ama peşin söylüyorum, partinin tüzüğünü, 
proğramını iyice okuyup ezberlemen gerekiyor. Parti teşkilatında, valilikte seni 
sözlü sınava çektiklerinde önce tüzükten, proğramdan soru soracaklar. Azacık 
heyecanlandın mı, veya bir soruya bile yanlış cevap verdin mi battın demektir. 
Siyasi bilgisi zayıf diyecekler. Gerçi son söz valinindir yine de. O evet derse, 
sorun kalmaz, diğerleri de onun aminhanlarıdır zaten. Ama her ihtimale karşı 
 80 
tüzüğü ve proğramı iyice hafızana kazı. Gerisi benim işim. Partkom‟la da bir 
yolunu bulur konuşurum. Ondan emin olabilirsin, bizim adamdır. Hemen 
dolduruşa gelen biri. Diğerlerini de bakalım artık, yumuşatabilecek miyiz?.. 
 
17 
 
Basire birinci oturumdan hemen geçmişti. Bütün delegeler bu kızın partili 
olmayı hakketiği konusunda hemfikirdi. Evet, kimse itiraz etmiyordu etmesine 
ama nedense yarım aydan fazlaydı kızın evrakları valilikte takılıp kalmıştı. Ve bu 
“durgunluk” fazla uzayacağını vadediyordu. Oysa prosedüre uygun olarak Basire 
günler, haftalar önce davet edilmeliydi mülakata. Nâzım ise bu mesele yüzünden 
onların kapısına gitmek, ricada bulunmak istemiyordu. Gitse de faydasının 
olmayacağını biliyordu çünkü. Bu kızın partiye geçişi onlara maddi bir gelir 
sağlamadığı ve işin ucunda çıkar olmadığı için, muameleyi suni olarak 
geciktiriyorlardı. Zaten insanları süründürmek, bir gelenek hâlini almıştı resmi 
dairelerde. Maddi karşılığı olmayan en ufak bir işe bile yakın durmuyordu bu 
insanlar. Tüm bunları bildiği için de, onlara ağız açmak istemiyordu Nâzım. 
Partkom ve Azizağa bu konu‟nun daha ne kadar uzayacağını sorduklarında ise, 
valilik yetkilileri: “bu aralar çok meşgulüz, biraz bekleyin” diyorlardı. Elbette 
Azizağa yutmuyordu bu yalanları, evrakların niçin sümenaltı edildiğini de çok iyi 
biliyordu.  
Basire‟nin bütün dertlerini ve sıkıntılarını paylaştığı tek sırdaşı Azizağaydı 
gazetede. Matbaa müdürü‟nün Allah korkusu, dürüstlüğü ve iyi niyetiydi kızı bu 
kadar ona ısındıran. Son günlerde Azizağa‟nın durumu iyice zorlaşmıştı. Her gün 
bir kaç kere “parti meselem ne oldu” diye sorup duruyordu kızcığaz. Ateşle barut 
arasında kalan Azizağa ise “kızım onların karın ağrısı başkadır, bizden rüşvet 
istiyorlar diyemiyordu” diyemiyordu ne yazık ki.  
Azizağa bir gün fırsatını bulup, valilikte parti üyeliğine geçiş konularıyla 
ilgilenen bölge müfettişine yaklaştı. Onun iş çıkışında yakalayarak, köprünün 
yanındaki lokantaya götürdü. Orada ona çatlayana kadar yemek yedirdikten ve 
içki içirdikten sonra da, cebine birazcık para sıkıştırdı. Ertesi gün, müfettiş 
Basire‟nin dosyasının eline alarak üzerinde büyük harflerle “TÜZÜK 
TALEPLERİNE UYGUN DÜZENLENMİŞTİR” yazdı ve aynı gün dosya 
parti komisyonuna gönderildi.  
Müfettişi tavlamak kolaydı, işin en zor kısmı ise bundan sonra başlayacaktı. 
Parti komisyonu başkanı Kayserzade‟ye nasıl yaklaşacığını, onunla nasıl 
konuşacağını bilemiyordu Azizağa. Basire‟nin dosyası bir kaç gün de part i 
komisyonunda sümenaltı edildi. Azizağa şehirde sayılıp seçilen ve sözü geçen bir 
iki kişiden rica ederek, Kayserzade‟ye telefon bile açtırmıştı. Arayanlardan biri: 
–Basire‟nin meselesini bu kadar uzatmaya ne gerek var arkadaş? Olumlu 
cevap ver, üye olsun bir an önce. Kızın bir tebessümü bile yeter sana. 
Kayserzade ise: 
–Merak etmeyin siz, en kısa zamanda partiye alacağız onu, diyerek 
geçiştiriyordu. 
Bazı önemli kişilerin ricasından sonra, Kayserzade nihayet Basire‟yle yüz yüze 
görüşmek için, onu makamına davet etti. Önce dikkatle dosyasını inceledi ve 
evrakları tek tek okudu. Ve başladı sözlü sınav... Marx, Engels, Lenin, Stalin‟in 
doğum tarihleri, bazı eserlerinin içeriği ile ilgili bir sürü soru sordu ve partinin 
 81 
tüzüğünü, programını dikkatle okuyup okumadığını yokladı. Kayserzade‟nin 
sorduğu bütün sorulara Basire hiç zorlanmadan cevap veriyordu. 
Kayserzade: 
–Çok zeki ve çalışkan birine benziyorsun, aferin sana! dedi. İstikbalin 
parlaktır. Beğendim seni. Müsterih ol, parti kartını de cebinde bil.  
–Teşekkür ederim, dedi kız mahçup ifadeyle.  
–Bir iki gün içerisinde komisyon üyeleri ile beraber senin meseleni istişare 
ederek, seni en kısa zamanda partiye alacağız, emin olabilirsin.  
Basire‟nin tombul yanaklarına hafif kırmızılık çöktü. 
–Sağolun yoldaş Kayserzade. Allah çocuklarınızı bağışlasın...  
Sevincinden şaşkına dönen Basire, durmadan ona hayır dua ediyordu. 
Kayserzade bir iki gün sonra partiye geçecek olan genç kıza imalı imalı: 
–Pekii... Farzedelim parti kartını aldın, sonra ne olacak? diye sordu. 
Basire onun ne demek istediğini anlamadığından, boynunu bükerek mazlum 
bakışlarını Kayserzade‟nin yüzüne dikti. 
Kayserzade yarı şaka, yarı ciddi bir yüz ifadesi ile: 
–Peki bu işin tatlısı olmayacak mı? Bizi kim görecek? 
Ve o anda parmağını ısırdı Basire. Parti komisyonu başkanının ne demek 
istediğini anlamıştı. Tam da ağzını açmış, Azizağa demek istiyordu, Kayserzade 
suratını ekşitti: 
–Hayır! Kesinlikle! Azizağayı karıştırma şimdi. Gerçi ben de Azizağa‟yı sever 
sayarım. Oldukça çalışkan, mesleğine bağlı bir ustadır. Matbaa‟nın bütün 
sorunlarını tekbaşına üstlenmiş, götürüyor. Ama biraz ağzı yırtıktır. Her yerde 
konuşacak bu meseleyi. Duyarsa, hemen patronunun avucuna koyacak. Nâzım 
İlham‟ı da tanırsın sen... Haberi olsa, vay halimize! Valiyle, vali yardımcısıyla da 
arası açık. Sonra onun topu, tüfeği karşısında duramayız.  
Kayserzade soğukkanlılıkla ekledi: 
–Komunist ser verir sır vermez! Dilim dilim doğrasalar da ağzından laf 
kaçırmaz! Bir şey yapacaksan bunu bir sen, bir de ben bilmeliyiz.  
Sonra da işaret parmağını kaldırarak,  
–Bir yeter, dedi. Anladın mı? Bir!  
–Evet anladım, dedi Basire. 
–O zaman kaçta geleceksen söyle, ben de odamda seni bekleyeyim. 
–Hemen! Şimdi! Bir saat sonra burada olurum, dedi Basire aceleyle. 
–Yooo. Hayır! Öğlen vakti olmaz. Yüz göz var üzerimizde. Dışarıdan 
görenler olursa, anlarlar hemen. Mesai bitiminde, hava biraz karardıktan, her kes 
de çekip gittikten sonra gel. Ama tekrar ediyorum! Bunu kimse duymamalı, 
bilmemeli!  
Basire il parti komitesinin bulunduğu muazzam valilik binasının mermer 
merdivenlerinden adeta uçarak iniyordu. Kendi kendine “bundan sonra kimse 
tarafsız olduğum için sen dışarya çık, diyeme bana!” diye düşündü sevinçle.  
Basirenin mutluluğu yere göğe sığmıyordu. O gün iş yerinde de sanki bir ateş 
parçası gibi sağa sola vuruyordu kendini. Azizağa gözünün ucuyla ona bakarak: 
–Kızım, bugün pek enerjilisin bakıyorum, dedi. Biraz meşguldüm, demin 
soramadım sana. Anlat bakalım, Kayserzadeyle ne konuştunuz? Nasıl geçti 
mülakat? 
Basire gülümseyerek: 
–Çok iyi geçti. 
 82 
–Ne dedi sana? 
–Hiç bir şey demedi ki. Tüzükten bir iki soru, Marx, Lenin, Stalin‟in 
tevellüdlerini sordu... Bunun gibi genel bilgiler işte... 
–Hepsine cevap verdin mi? 
–Evet Azizağa amca, ne sorduysa hepsine cevap verdim. Kendisi de çok 
memnun kaldı. İstikbalin parlaktır dedi bana. Sonra da git dedi, her şey güzel 
olacak... 
Azizağa elini işten ayırmadan, güçlükle matbaa bıçağını kaldırdı ve hırıltılı bir 
sesle: 
–Tebrik ederim, dedi. Gözlerin aydın. Önemli olan Kayserzade‟nin son 
sözüydü. O da bir kıllık yapmadı ya, demek ki gerçekten parti işin tamam senin. 
Genel kurul‟un parti komisyonunun kararını veto ettiği şimdiye kadar hiç 
görülmemiştir.  
Azizağa bunları söyledikten sonra, bıçağı kağıdın ölçülerine göre ayarlamaya 
ve tezgahın ufak tefek arızalarını gidermeye başladı. 
Basire ise iki de bir duvardaki saate bakıyor, mesainin bitmesini dört gözle 
bekliyordu. Aklı fikri Kayserzade‟nin ve tatlının yanında kalmıştı. Saat beş olunca 
çalışanlar eşyalarını topladı ve ikişer, üçer olarak gazeteyi terketmeye başladı. 
Basire bu gün her zamankinden farklı olarak, arkadaşlarını beklemedi ve işim var 
diyerek, hızlı adımlarla evine koştu. 
Daracık, izbe gibi evde, erkek işini de, kadın işini de tek başına yapan Nabat 
teyze, eski, yırtık bir elbiseyi üzerinde geçirmiş, tavandan gökyüzünün göründüğü 
delikleri tespit ediyor, onları sıvayla dolduruyordu. İki gün önce yağmur yağmış, 
evin içi suyla dolmuştu. Köşede yığınla duran elbiseler ve yorgan döşek 
sırılsıklam olmuştu. Kadını en fazla üzen ise, misafirler için ayrılmış yatak 
takımının ıslanmasıydı. Ve bir daha evin içi suyla domasın diye, sabah erkenden 
kolları sıvamış, tavandaki delikleri kapatmak için uğraşıyordu. Saman ve çamur 
karışımından oluşan sıvayla dolu kovayı her defa yukarıya kaldırdığında, bahtına, 
kaderine yakınıp duruyordu: 
–Allahın dünyada benden bedbaht kulu mu var? Kurban olduğumun 
huzurunda ne günah işledim de, bana bu kadar çile çektiriyor? Bir kocam olsaydı 
yanımda, bu köpek kulübesine sığınır mıydım? Herkes gibi benim de bir rahat 
evim olurdu. Lanet olsun komunizme. Aldığım beş kuruş parayla yetimlerimi mi 
geçinderiyim, yoksa çatıyı mı tamir edeyim?  
Basire yaralı av gibi nefesi kesilerek daldı evin içine. Nabatı görür görmez 
bağırmaya başladı: 
–Nabat teyze, Nabat teyze! 
Nabat elinde çamur dolu kova, omuzunun üzerinden arkasında duran kıza 
baktı. 
–Aaa sen misin Basire? Erkencisin bugün kızım, hayrola? 
Basire mutlu bir yüz ifadesiyle ona el salladı: 
–Hadi insene aşağıya! İnsene teyze!  
Nabat, kızın yeni bir haber getirdiğini anlamıştı. Elindeki kovayı tavana çakılı 
olan kancadan asarak acele etmeden aşağıya indi. Basire kadını kucaklayarak her 
iki yanağından öptü ve evin dışına çıkardı. Ağır ağır soluyarak: 
–İşim tamamdır Nabat teyze! Partiliyim artık ben! ve sesini alçaltarak, 
Kayserzade kimseye söyleme diye uyardı beni. Kayıp babamın ruhuna yemin 
ederim kimseye söylemedim. Ama sen anam gibisin bana. Biliyorsun, senden 
 83 
gizlim saklım olmaz. Bunları bir tek sana söylüyorum. Kıyamet de kopsa 
ağzından kaçırmayacağını biliyorum.  
Kadın şaşkın şaşkın kıza bakarak: 
–Kızım Kayserzade de kim oluyor? diye sordu. 
–Parti komisyonu başkanı. Evet, evet! Bu mesele de artık onun elinde. 
Benimle konuşmak için makamına davet etti. Sözlü sınava tabi tuttu ve 
sonuçlardan memnun kaldığını bildirdi. Geleceğini aydınlık görüyorum dedi 
bana. Parti kartını da cebinde bil dedi.  
Basire Nabatın kollarına girerek mutluluktan parlayan gözlerini ona çiviledi: 
–Nabat teyze, sen Kayserzadeyi tanımıyorsun! Öyle munis, tatlı bir adam ki! 
Onunla ilgili kötü şeyler söylemişlerdi bana. Dosyamı sümenaltı edecek diye 
endişe ediyordum. Her halde Allahım onun kalbine merhamet indirdi bugün. Bir 
kelime kötü söz duymadım dilinden. Konuşmanın sonunda da bunun tatlısını 
kim verecek diye sordu. Önce Azizağa demek istedim, ama kızdı bana. 
Azizağa‟ya güvenilmez dedi. Ağzı yırtıkmış da... Sonunda anlaştık, ben 
götürecekmişim tatlıyı. Sadece ikimiz bileceğiz bu konuyu... O ve ben! 
Nabat kurumuş çamur parçalarını üzerinden temizleyerek: 
–Dur kız! Bir dur bakalım aaaa! Değirmen gibi öyüdüp duruyorsun canım! Ne 
demek istediğini de anlamıyorum! Evet, partiye girmek istediğini biliyordum. 
Bugün de Kanizade midir nedir, sana olur demiş. Bunları anladım da, gerisini 
maalesef anlayamadım. 
Basire boynunda asılı olan boncukları karıştırarak heyecanla konuştu: 
–Bende onu anlatmaya çalışıyorum ya! Tatlı istedi benden ve işaret parmağını 
gösterdi. 
Nabatın kaşları çatıldı. Gözlerini genişçe açarak, parmağının ucunu ısırdı: 
–Kızım sabahtan beri söylesene bunu. Herifin derdi var desene... Sabahtan 
beri öve öve bitiremiyorsun adamı. Ben de kendi kendime güneş nereden 
doğmuş acaba diye düşünüyorum. Eveet. Bu devirde bedava iş bağlayan mı var? 
Kanizade para almadan sana parti kartı verecek kadar aptal mı? Ama bakmış ki 
gençsin, üstelik gazetede çalışıyorsun, üstü kapalı biçimde anlatmış sana derdini. 
Başkaları da duymasın diye uyarmış bir de...  
Basire sonu görünmeyen bir tunelde yürüyen insanın yüz ifadesini alarak: 
–Peki ne yapacağız şimdi Nabat teyze? 
–Ne yapacağız derken kızım, biliyorsun isteyenin bir yüzü kara olur, 
vermeyenin iki yüzü. Maalesef bu böyle. Aslına bakarsan onu anlamak da 
mümkün. Alver dünyasında yaşıyor, zaman böyle. Biz de bir yolunu bulup 
istediğini ayarlamalıyız. Başka çaremiz mi var? Koşan kes, düşmeye her an hazır 
olmalı. Bohçalarımı açar bakarım bir kaç kuruş bulunur belki. Canını sıkma sen, 
Nabat teyzen seninle! O da erkek mi yani? Onun gibi on erkeğe bedelim ben. Ah 
kızım, ah! Bilmediğin o kadar şey var ki senin... Komisyon başkanı olacak o 
dalavereci, işaret parmağını göstermekle aslında bin rubleye işaret ediyor. Biz de 
çaresi yok, vereceğiz artık. Aç kalmak pahasına da olsa yapmalıyız bunu. Biraz da 
az yeriz, ölmeyiz ki... 
Basire somurtarak bunun üzerine ne diyeceğini şaşırdı. Nabat acıyordu onun 
haline.  
–Kızım derdime bir dert de sen ekleme. Sakın ha, Nabat teyzem para pul için 
bu kadar söylenip duruyor düşünmeyesin! Vallahi paraya acıdığım falan yok. 
Evimden o para çıkmasa bile, komşulardan bulurum İnşallah. O konuda rahat ol 
 84 
sen. Beni öfkelendiren, çileden çıkartan dünyanın düştüğü hallerdir kızım. Benim 
rahmetli de komunistti. Ama vallahi, billahi sahtekarlığı, dalaveresi yoktu. Parti 
üyleği için para mı ödenirmiş, bu da nereden çıktı? En korkunç kabusta bile 
böyle bir şey göremezdik. Rahmetli biraz faaldi bu konularda, akrabaları arasında 
da pis işlere bulaşmış kimse yoktu, hemen aldılar partiye. Kendisi de Allah 
şahidimdir, dürüst adamdı. Kolhoz fedakarı diye de namı çıkmıştı. Onun partiye 
nasıl girdiğini, ne zaman girdiğini inan ben de anlamadım. Birgün kartını 
gösterdi, ben de fırkaya girdim dedi. Senin anlattıklarına bakılırsa, bugün parti 
ticarete dönüşmüş. Bunları daha evvel bilseydim, partiye girmene müsaade 
etmezdim. Kızım, Nabat teyze tercihime karşı çıkıyor deme sakın. Allah biliyor ki 
yaptığın seçime bir itirazım yok. Partiye giriyorsan gir. Allah hayırlı uğurlu etsin. 
Bilirsin, okuma yazmam yoktur benim, sadece adımı yazabiliyorum, o da 
güçlükle. İşim gücüm hastalara yemek bişirmek, bulaşıkları yıkamaktır. Hiç bir 
şey bilmesem bile, partinin de bir inanç oduğunu biliyorum. İnancı da ticarete 
dökersen, bunun sonu hayırlı olmaz, bundan eminim. Er ya da geç sözlerimde ne 
kadar haklı olduğumu ben görmesem de, sen mutlaka göreceksin kızım. Bu 
rezalet fazla uzun sürmez.  
Nabat konuştukça Basire‟nin sabrı tükeniyordu. Dakikalar geçtikçe de 
artıyordu tedirginliği. Kayserzadeyle anlaştıkları saate az kalıyordu. Nabat ise hala 
oyalanıyordu. Önce acele etmiyordu ama Basire‟nin heyecanını görünce, lafı fazla 
uzatmadı. Eve geçerek yorgan döşeğin üzerine örttüğü kilimi kaldırdı ve 
bohçalarını çıkaradı. Hepsini teker teker açtı ve bulduğu birer, üçer, beşer 
rublelik banknotları bir köşeye toplamaya başladı. 
–Kızım sakın yüreğinde bir şüphe kalmasın. Rabbime yemin ederim elimde 
avucumda ne var, ne yoksa hepsi bu. Burada kaç para olduğunu ben bile 
bilmiyorum. Sen benden iyi biliyorsun hesap kitabı. Say bakalım ne kadar var 
burada? 
Basire ezilmiş, buruşmuş paraları düzelterek, özenle birbirinin üstüne topladı. 
On, yirmi, otuz... ve sayıp bitirdikten sonra: 
–Nabat teyze burada çok az para var, dedi. Başkanın istediği kadar yok. 
Toplam üç yüz kırk ruble. Kayserzade de beni bekliyor. Geç kalırsam kızar bana. 
Onu kandırdığımı zanneder. Allah korusun, ya üyeliğime hayır derse!?  
Nabat kadın ortası yırtık yün şalını başına örterek, borç para almak umuduyla 
bir iki komşusunun kapısına gitti. Onlar da yeminler ederek paralarının 
olmadığını söylediler. Sadece fırıncı kadın yüz ruble verebileceğini söylüyordu. 
“Yüz ruble Basire‟nin derdine melhem olmaz” diye düşünen Nabat kadın, bu 
parayı almaktan vazgeçti. Evine kör pişman geri döndü. Basire onun eli boş 
geldiğini görerek daracık ev üstüne çöktü sanki. Kahroldu. Yanaklarında bir iki 
damla yaş belirdi. Nabat kızın bu hâlini görerek onu azarladı: 
–Kızım bunun için göz yaşı akıtılır mı hiç? Yok işte, yok! Yani ağlayıp 
sızlayınca parti meselen düzeliyor mu? Bir dur bakalım... belki bir çaresini 
buluruz. Yarına kalsaydı işimiz daha kolay olurdu. Doktorlardan borç alırdım 
belki de. 
–Hayır! Olmaz! Kayserzade beni bugün, şimdi bekliyor! 
Nabat şaşkındı. Ne diyeceğini bilemiyordu. 
–Ben, Allahın zavallı kulu, neyleyeyim şimdi ha!? Kız illa da bulacaksın diye 
tutturmuş... Kızım bende para yok. Komşular da vermiyor. Ne yapmamı 
istiyorsun? Nereden bulayım bu parayı?... Bak kızım. Gel biz seninle farklı bir şey 
 85 
yapalım. Evde bir çikolata kutusu var. Üzerinde kırmızı gül resimli. Bir hasta 
vardı, önemli biriydi, yanına gelen ziyaretçi getirmişti. O da bana hediye etti. 
Günlerdir evde saklıyorum, sandıkta kilitli duruyor. Çocuklar öğrenirse hemen 
elimden alırlar. İşte görüyorsun! Lanet olasıca Kayserzade midir nedir, onun 
kısmetiymiş demek ki. Çikolata kutusunu paket yaparız, yanına da evde 
baklavamız var biraz, ondan koyarız. Şimdilik bunları al götür, kapatsın çenesini. 
Paketi verirken de bolluca laf yap. Talebinizi karşılayacak kadar param yok 
üzerimde dersin. Çok ani oldu, bulamadım dersin. Evde bir tek bunlar vardı. 
Şimdilik bu tatlıları az da olsa çok görün ve kabul edin. Parti kartımı alırken bir 
daha size uğrarım de. Asla yalan söylemem, bundan emin olun, diye de ekle.  
Nabat kadının söyledikleri Basire‟nin aklına yattı. Hatta biraz da rahatladı. 
Zaten başka çaresi de yoktu. Kayserzade odasında onu bekliyordu. Nabat evde 
olan bütün baklavaları paket yaparak, Basire‟nin koltuğunun altına sıkıştırdı ve 
kızı parti komisyonu başkanının yanına gönderdi. Şaşkın ve öfkeliydi kadın. 
“Ademden Hateme kadar, bütün zamanlarda yetimlere yardım etmek, ihsanda 
bulunmak sevap sayılırdı. Dünyanın haline bak... Palabıyıklı, koskoca adamlar 
yetim kızlardan rüşvet istemeye başladı. Her halde Allahın bunlardan haberi 
yok... Olsaydı dul kadınla, yetim kızın malına, parasına göz diken aşağılıkların 
belasını verirdi. Bir de parti yetkilileriyiz diye geçiniyorlar. Bolşevik! Vali! Paraları 
da bir sürü. Allahım bu kadar parayı nasıl, nereden buluyorlar? Bu kadar evleri, 
villaları var. Takım elbiseleri, şık kıyafetleri, mücevherleri, altınları... Ama hala 
dünya malından gözleri doymuyor. Bir de konuşunca göreceksin onları! 
Namustan, kanunlardan, dürüstlükten ve insanlıktan dem vuruyorlar. Neden bu 
fırsatçıların, üçkağıtçıların kafasına göklerden taş yağmıyor ha? Neden? İnşallah 
birgün yağar...Her şeyin bir zamanı vardır...” 
Nabat donup kalmıştı kamışlı evinin önünde. Aklına kötü kötü şeyler 
geliyordu. Valilik binası partinin kalbidir. Kutsal bir mabettir bir anlamda da. Bir 
mabede rüşvet ve üçkağıt karıştı mı, insanların partiye güveni mi kalır? Bizim 
Basire de rüyalar aleminde vallahi. Deli kız. Ne yapacaksın partiyi? Başka bir 
uğraş bulamadın mı kendine? Babasız kızsın, otur oturduğun yerde... Sahipsiz 
bağda, bostanda yetişen meyveyi, sebzeyi bile koparmak, yemek haram kabul 
edilir bizim memlekette. Neden? Çünki dinimiz, imanımız, itikatımız var... Şehrin 
göbeğinde beyaz bir bina dikmişler, adını da “partinin evi” koymuşlar. İçerisinde 
de bin türlü dolaplar dönüyor. Şimdi insanlar o binada oturanlar hakkında ne 
düşünsün, ne desin? Vallahi eskiden duysam da inanmazdım. Basire‟nin 
meselesinden sonra, iyice boşverdim herşeyi. Artık en ufak bir kuşkum kalmadı. 
Nerede görülmüştür böyle bir rezalet? Ufacık bir parti kartı için, bin ruble para 
mı istenir? Hem de yetim bir kızdan! Zaten Allah babasını almış elinden, 
yeterince cezalandırmış yavrumu. Şimdi de elinde avucunda kalan beş on kuruş 
parayı da hakimiyeti mutlak olan parti mi alacakmış? Peki o bedbaht ne yesin, 
nasıl geçinsin? Köyünde ekmek bekleyen aç ninesine, kardeşlerine, anasına 
yardım etmesin mi? Para göndermesin mı? Vallahi batmalı, dağılmalı bu dünya! 
Yansın kavrulsun, kül olsun! Kıyamet de tez gelir İnşallah! 
Nabat içinden yanıp tutuşuyordu. Basireyle Kayserzade arasında geçen 
diyaloğu duyunca, sanki üzerine benzin dökerek, ayak parmaklarından kibrit 
çakmışlardı. Valiye, o binada oturan herkese ne kadar beddua ettiyse de, bir türlü 
rahat olamıyor, sinirlerini yatıştıramıyordu. 
 86 
Valilik binası şehri ikiye bölen dağ nehrinin sol kıyısında, üzerinde yassı 
kayalar olan tepenin yamacında, merkezden birazcık kenarda bulunuyordu. Eski 
yapı olan bu binanın birinci katında gazete ve matbaa dışında, başka idareler de 
vardı. Basire parti üyeliği meselesini halledecek yetkili şahısa götürdüğü hediyeyi 
koltuğunda sıkı sıkı tutarak, sağına soluna bakmadan bütün şehrin ümit ve 
minnet kapısı olan bu ihtişamlı binaya doğru yürüyordu. Bir ses duyunca, kafasını 
kaldırarak ürkek bakışlarıyla çevresine bakınıyor ve tekrar yoluna devam 
ediyordu. Basire şehirdeki bütün insanların kendisini izlediği hissine kapılmıştı. 
Sanki köşeden birileri fırlayacak da, elindeki nedir, onu nereye, kime 
götürüyorsun diye soracakmış gibi tedirgindi. Böyle bir soruyla karşılaşmamak 
için adımlarını hızlandırdı. Dalgınlığı yüzünden ayağı bir kaç defa çukura girdi ve 
az kalsın tepetaklak yere düşüyordu. Apartmanların sırayla durduğu sokağın 
arkasında bulunan valilik binasına vardı ve içeriye girdi. Yıllardır gazetede 
temizlikçlik yapan yaşlı kadın, Basire‟yi görünce şaşırdı: 
–Basireciğim! Sen misin! Kurbanın olayım nereden geliyorsun? Hayrola? 
Kadının sesindeki sevecen nolar, insanın içini ısıtıyordu. 
Basire bir anlık kendini kaybetti. Az kalsın Kayserzade‟nin yanına gittiğini ve 
ona baklava götürdüğünü söyleyecekti temizlikçiye. Ama kendini toparlayarak: 
–Önemli bir şey yok, dedi.  
Yüzü kıpkırmızı olmuştu. Bundan sonra gelebilecek sorulara muhatap 
olmamak için, hızlı ama mahçup adımlarla merdivenleri çıkmaya başladı. 
Kayserzade odasında ileri geri giderek volta atıyor ve arada sırada duvardaki 
yuvarlak saatine bakıyordu. Kahve rengi yeni takım elbisesi, şişman vücuduna dar 
geliyordu. Bu vazifeye atandıktan sonra, göbek çıkardığı için ceketinin önünü 
ilikleyemiyordu. Ona kalsa, şişmanlığının iki nedeni vardı: işinin oturaklı olması 
ve eskisi kadar yürüyüş yapamamasıydı. Özensiz bağladığı kravatının ucu 
kemerine kadar uzanıyordu. Yana dökülen saçlarını kulağının arkasından üste 
tarayarak, kafasının ortasındaki kelini az da olsa kapatıyordu. Kulağı tetikte, 
sabırsızlıkla Basire‟yi bekliyordu. Birden kapı açıldı ve beklediği kız: 
–Girebilir miyim? diye sordu ve cevabı beklemeden içeriye geçti. Kayserzade 
önce kızın elindeki pakete baktı ve daha sonra parlayan gözleriyle Basire‟yi 
süzerek: 
–Bu ne ya? Ay çok mahçup ettin beni, ne gerek vardı... diyerek palavra 
sıkmaya başladı.  
–Çam sakızı çoban armağanı, ufak tefek bir şeyler işte. Tatlı... 
Kayserzade iğrenç bir sırıtışla: 
–Senden tatlı olamaz ama, dedi ve kıza doğru bir iki adım atarak elindeki 
paketi çekip aldı ve masanın üzerine bıraktı. Kolunu Basire‟nin boynuna 
geçirerek kızı göğsüne sıktı ve kucakladı. Basire onun ne yapmaya çalıştığına 
anlam veremese de, geri çekilerek başını onun koltuğunun altından çıkardı. 
Bakire bir kıza karşı içinde başkaldıran şehvetin etkisinden, Kayserzade‟nin 
çehresi bembeyaz oldu. Hayatı boyunca taciz kelimesini bile duymamış Basire 
ise, ırz düşmanı, ihtiraslarının kölesi bu namussuz alçağın ona sarkıntılık etmeye 
çalıştığını anlamamış, bu davranışını yaşlı bir amcanın gösterdiği yakınlık olarak 
algılamıştı.  
Gecenin bu saatinde odada gencecik bir kız... Kayserzade‟nin içine şeytan 
doğmuştu... Parti komisyonu başkanı, yapay tebessümüyle bu iğrenç niyetini 
perdelemeye çalıştı. Utancından kızarmış Basire ise aceleyle: 
 87 
–Teşekkür ederim. İyi geceler, diyerek odayı terketti. 
Basire valilik binasından epey uzaklaştıktan sonra, Kayserzade‟ye söylemesi 
gereken şeyleri söylemeyi unuttuğunu hatırladı. Oysa Nabat teyze uyarmıştı onu. 
Baklavanın geçici bir hediye olduğunu, parti kartını alınca bir daha 
görüşeceklerini söylemeliydi Kayserzade‟ye. Dudaklarını ısırdı. 
–Aman Tanrım! Boynum kırılsaydı keşke! Nasıl unuturum bunu... Rezil 
oldum, rezil!  
Şehre çöken karanlık, Basire‟nin gözünde biraz da koyulaştı. Ah vahlar ederek 
geri döndü eve. Dakikalardır Basire‟nin geri dönmesini kapının önünde bekleyen 
Nabat teyzenin de gözleri yolda kalmıştı. Tamam kadının emaneti olan, genç, 
yeniyetme bir kızın tek sorumlusu oydu şu anda. Elinde olmadan kuşkulara 
kapılmaya başladı “şehirde bir sürü ırz düşmanı, pezevenk dolaşıyor... Ya 
sarkıntılık ederlerse kıza? Saldırır, kötü bir teklifte bulunurlarsa? O zaman 
Tamam‟ın lanetinden kurtulabilir miyim? Utancımdan, kahrımdan ölürüm...” 
Oyalanmak için tavukları ine topladı ve tekrar kapının önüne dönerek dağınık 
ve dalgın haliyle uzak bir noktaya dikti gözlerini. Parmaklarının ucunda 
yürüyerek, arkadan kadına yaklaşan Basire onun boynunu kucakladı. Nabat irkildi 
ve karşısında Basire‟yi görünce yüzü güldü. 
–Nasıl gittin, nasıl geldin kızım? Kayserzade‟yi gördün mü? Ne konuştunuz? 
Deminden beri gözlerim yolda, meraktan ölüyordum az kalsın. Aklıma kötü kötü 
şeyler geliyordu... 
Basire omuzlarını silkerek tereddütle: 
–Gittim görüştüm onunla, dedi. Paketi de verdim. Ama dalgınlıktan, para 
konusunu söylemeyi unuttum. Bundan sonra ne olacak bilmiyorum... Üyeliğimi 
uzatır mı dersin? 
–Başka hiç bir konuşmadınız mı? 
–Hayır. Paketi aldı, sonra da boynumu kucakladı. Odasına girdiğimde zahmet 
etmişsin, gerek yoktu, sen de çok tatlı şeysin dedi... 
Nabat teyze leb demeden leblebiyi anlayan kadınlardandı. Kayserzade gibi 
erkeklerin ne mal olduğunu bildiği için anında çözdü meseleyi.. Ama kızı 
üzmemek için bunları ona söylemedi. Yüzünü valilik binasına doğru tutarak 
ellerini genişçe açtı. 
–Allah belanızı versin İnşallah, diye haykırdı. Namussuzlar, şerefsizler!  Pislik 
yuvası! İşte benim partim! İşte benim valiliğim! 
Nabat partinin, valiliğin ünvanına uzun uzun lanetler, beddualar yağdırdı. 
Basire kadının bu öfkesine anlam verememişti. Her halde baklavaya acıyor, diye 
düşündü... 
 
 
18 
 
Basire gittikten sonra Kayserzade kapıyı kilitledi ve kızın getirdiği paketi 
açmak için masaya koştu. “Herhalde hepsi bozuk paradır, bunun için de paket 
hacimli görünüyor. Yüzlük, ellilik banknotlar olsaydı daha ince olurdu...”  
Çikolatayı ve bir miktar baklavayı görünce bozuldu. Az sonra da terden 
sırılsıklam oldu. Paketin kağıtlarını soğan kabuğu gibi bir bir açarak aralarına 
dikkatle baktı yine de. Çikolata kutusunun kapağını da açtı ama burada da para 
adına hiç bir şey yoktu. Aklı karıştı. Ne diyeceğini, ne düşüneceğini bilemiyordu. 
 88 
“Herhalde kız yanlış anladı beni. Keşke açık konuşsaydım onunla... Kabahat 
bende! İmalı sözleri anlamayacak kadar genç ve tecrübesiz olduğunu 
düşünemedim işte. Bedava parti üyeliği mi olur!? Nah! Matbaa dizgicisiymiş, 
işçiymiş... Bana ne ya?! Parti üyeliği yerine ha şu kolumu görür, kaltak! 
Kayserzade‟yi iyi tanımıyor anlaşılan!.. Ona el kol hareketleri yapmasaydım keşke, 
işte bu iyi olmadı. Ama pek tatlı bir parçaydı... Alıştıra alıştıra bitirmeliydim 
işini... böyle bir parça elden bırakılır mı hiç?... Avı kaçırdım, gitti artık.” 
Kayserzade derin bir ah çekti. “Peki valiye ne diyeceğim şimdi? Genel kurul 
toplantısına katılmak için yarın sabah erkenden Bakü‟ye hareket edecekti. İki üç 
gün kalması gerekiyor orada. Demin kendisi söyledi, Bakü‟ye bir kere gittin mi, 
yirmi otuz bin ruble bile yetmiyor, diye. Sadece otel masrafları olsa neyse. Parti 
Genel Merkezine cebin boş giremiyorsun. Mümkün değil. Herkes bir şeyler 
bekliyor senden. Kapıdaki güvenlikten ta üst düzey yetkililere kadar, herkes para 
istiyor. Elini cebine sokup da, bir mendil çıkarmak bile riskli. Hayvan gibi 
gözlerinin içine bakıyorlar, para çıkaracaksın sanıyorlar. Vali bunları boşuna 
anlatmadı bana. Geçen hafta ima etti zaten, senin işin kolay diye. Yaptığın tek şey 
partiye katılanların, kaydını yapmak. Vali de salak değil ya, biliyor bu kayıtları 
nasıl yaptığımı. Herşeyin bir bedeli var elbet. Bu yüzden aldığım parayı onunla da 
paylaşak zorundayım. Kara kaşıma, kara gözüme aşık değil ya! Onunla 
paylaşmazsam eğer, aramız açılır. Ensemden yakaladığı gibi atar dışarı beni. 
Yerime de başkasını koyar. Yetki de, güç de onda. Sonra benim halim ne olur? 
Sap gibi kalırım ortatda valla! Kim bana iş verecek? Görevinden alındın mı, 
öldün demektir. Arkadaşlar, dostlar da senden uzaklaşıyorlar. Bir selamı bile çok 
görmeye başlıyorlar. Bunlar da başımıza gelmesin diye, kazandığımız paranın bir 
kısmını valiye yedirmek zorundayız. Yardımcısı fazla önemli biri değil, yüzüne 
tükürsen yağmur yağdı diye şükredecek” 
Kayserzade dertli dertli düşünüyordu. Hangi bahaneyle vali‟nin karşısına 
dikilecekti? Bütün ümidini bugün Basire‟den alacağı bin ruble paraya bağlamıştı. 
Ondan aldığını ise valiye verecek, böylece yakasını onun elinden kurtaracaktı. 
Ama olmadı... Kız kafasına göre paket yapıp getirmişti. “Çocuk muyum beni 
baklavayla kandırıyorsun salak!? Basire‟ye güvenmesiydim bu kadar, sağdan 
soldan borça alırdım en azından...” 
Dahili telefonun sesi Kayserzade‟yi daldığı düşüncelerden ayırdı. Parti 
komisyonu başkanı ahizeyi kaldırdı: 
–Efendim! 
–Nerelerdesin sen be?! Hemen yanıma gel! 
–Baş üstüne! 
Kayserzade telefonu kapatarak başkanın odasına yollandı. Nâdir Nasrullayev 
masanın arkasında, ayakta duruyordu. Kayserzade içeriye girer girmez 
somurtarak: 
–Buyur, buyur geç! dedi ve ona masanın karşısındaki sandalyelerden birini 
işaret etti, yakın otur. Dışarıda beni bekleyen var mı? 
–Hayır. Bekçiden başka kimse yok. En azından ben kimseyi göremedim. 
Kayserzade komutanın önünde saygı duruşu yapan er‟e benziyordu.  
–Biliyorsun, yarın Bakü‟ye gidiyorum. Genel kurul toplantısından sonra da, 
belki bir iki gün kalırım orada. Bakanlıklarda biraz işim var. Bazı sorunları 
halletmeden işim bitmiş sayılmaz. Arkadaşları yolluyorum, eli boş geri 
dönüyorlar. Ellerinden iş gelmiyor beceriksiz heriflerin. Bakü‟de boş boş 
 89 
dolaşmaktan başka bir bildikleri yok. Bizzat ilgilenmezsem batarız. Geri 
döndüğümde ise geniş bir toplantı yapacağız. Sen de, ne kadar üye adayı, üye 
varsa hepsinin dosyasını hazırla, toplantıda onları bir bir ele alacağız. 
–Baş üstüne! 
–Tamam... bana dyecek bir sözün var mı? 
Kayserzade yutkunarak: 
–Hayır. Diyecek bir şeyim yok... 
–Emin misin? İyice düşün istersen?  
Formaliteye ve imalı konuşmalara gerek yoktu aslında, çünkü bu ikili oldukça 
samimiydi ve Kayserzade valiyi Bakü‟ye ne şekilde ve nasıl “yolcu etmesi” 
gerektiğini pek iyi biliyordu. Diğer yetkililer gibi fazla para vermese de, bin ya da 
iki bin ruble mutlaka vermeliydi, bu onun öncelikli görevleri arasındaydı. Ama 
bugün cebi boştu işte. Basire onu yanlış anlamıştı maalesef. Utancından ne 
yapacağını, ne diyeceğini bilemiyordu. Şu anda valinin son sorusunu cevapsız 
bırakmaktan başka çaresinin olmadığını anladı. Yüzü kızarmıştı. Kızarıklık yoğun 
ensesine ve boğazına kadar yayıldı. Birden vali‟nin bakışları sertleşti: 
–Tamam! Hadi git işine! Son günlerde seni aşırı rahat görüyorum. Üstelik 
kulaklarım her gün kötü şeyler duyuyor seninle ilgili. Yarın yolculuk var, 
şanslıymışsın. Bu yüzden üstüne gitmek, moralini bozmak istemiyorum senin. 
Ama bu pasifliğin devam ederse, seninle vedalaşmak zorunda kalırız, yollarımız 
ayrılır. Git hadi ve iyice düşün! 
Kayserzade‟nin dili dudağı kurumuştu. Söyleyecek söz bulamıyordu. Kör 
pişman odasına geri döndü. İçinden kendine lanetler ve küfürler yağdırıyordu. 
“Ah benim salak kafam! Gencecik kızı sıkıştırmak, ondan rüşvet istemek akıl karı 
mı? Nasıl da ihtimal vermedim imalı konuşursam beni anlamayacağına? Niye açık 
açık konuşmadım, bin ruble getir demedim ki ona? O da ne yapması gerektiğini 
bilirdi o zaman. Ona parmak göstererek, kaş göz işaretleri yaparak konuşursan, 
olacağı da buydu. Onda ariflik ne gezer? Gitmiş, para yerine bana baklava 
getirmiş. Nereden bilsin vali‟yi Bakü‟ye göndermek için ona bin ruble para 
vermem gerektiğini? Ben bittim artık, mahvoldum! Çekeceğim cezamı, başka 
çaresi yok. Bakalım zalim valinin baskılarına dayanabilecek misin Kayserzade? 
Bakü‟den döndüğünde indirecek kıçına tekmeyi. İşte o zaman aklın başına 
gelir...” 
Kayserzade dikkatsizliğinin bedelini ağır ödeyeceğinden kuşku duymuyordu. 
Yapacak bir şey de yoktu, olan olmuştu bir kere... Vali geri döndüğünde, ona 
yalvaracak, yakaracak, af dileyecek ve yeniden beğenisini kazanmaya çalışacaktı... 
Belki o zaman atılmazdı bu “bereketli” işinden.  
 
*** 
 
Kuzeyden alıç, yaban gülü otları, yabani armut, erik ve muşmula ağaçları ile 
kaplı alçak dağlarla, güneyden ise çıplak ve yassı tepelerle kuşatılmış şehir 
merkezine zifiri karanlık çökmüştü. Gecenin sükunetini küçük elektrik santrali ve 
şehri iki hisseye bölen dağ nehirinin gürültüsü bozuyordu sadece. O gece ne 
Kayserzade‟nin, ne de Basire‟nin gözlerine uyku girmiyordu. Vali‟nin çektiği 
fırçanın etkisi hala üzerindeydi parti komisyonu başkanının. Bu akşam yaşanan 
sert ve bunaltıcı dialogdan sonra, başına nelerin gelebileceğini hayal bile 
edemiyordu. Basire ise Kayserzade tarafından suni engellerle karşılaşıp 
 90 
karşılaşmayacağını düşünüyordu. Şu anda tek derdi, tasası parti üyeliğiydi kızın. 
Onların her ikisi için de bu gece kabusa dönüşmüştü. Vali ise Bakü‟de dağıtacağı 
para tomarlarından birinin eksik oluşuna yanıyordu. Eğer herhangi bir yetkiliye 
ödemesi gereken “haracı” ödeyemezse, başı derde girebilirdi.  
Gecenin sessizliğine sığınan dağlar, vadiler gökyüzünün altında yaşanan bu 
kötülüklere neden lanet yağdırmıyorlardı acaba? Zorbaların melanetlerine maruz 
kalanlara neden acımıyorlardı? Tertemiz gökyüzünde sevinçle parlayan yıldızlardı 
bir tek, çileli insanlara teselli verircesine gök kubbeden ılık bir tebessüm salan. Bu 
tebessümde yeryüzünü yaşanılmaz hale getiren insanoğluna ince bir istihza da 
vardı. Karanlık geceyi, aydınlık gündüzü, rızık kaynağı olan toprağı, mucizelerle 
dolu dünyayı insanlığa armağan eden Allahın sabrı, nankör kullarının bunca 
fenalığına ve bin yıllardır süregelen düşmanlığa rağmen tükenmiyordu.  
Arşa bir ses, gizemli bir melodi yükseliyordu bu gece. Nabat kadının namazı 
ve dualarıydı bunlar. Kamışlı evden gökyüzüne yükselen bu dualarda, zayıfları ve 
mazlumları kötülüklerden mahafaza etmesi isteniyordu Allahtan.  
Basire‟den duyduklarını içine sindiremiyordu kadın ama susmak zorundaydı. 
Konuşamaz, haykıramazdı nefretini ve öfkesini. Haklı olduğu halde duyuramazdı 
sesini. Tek çaresi kalıyordu, o da Allaha sığınmak. Tek teselli kapısı, sığınak yeri 
Onun kapısıydı. Kederinin ağır yükünü hafifleten, yüzlerce, binlerce insanın 
kabus gördüğü bu gecede ona ayrıcalık tanıyarak gönlüne ümit tohumları serpen, 
şer yuvalarının bir gün mutlaka yıkılacağına dair inancını artıran, inanan kadının 
tek silahıydı dua. 
 
 
19 
 
Bir kaç yıl daha geçti.  
Toplantı ardından toplantılar yapıldı il meclisinde. Basire‟den sonra dilekçe 
verenler partiye üye oldular, kartlarına kavuştular. Onun dosyası ise hâlâ tozlu 
raflarda bekletiliyordu. Ağır bir taş düşmüştü kuyuya sanki.  
Basire ise hâlâ ümitli ve iyimserdi. Derdini, sıkıntısını da kimseyle 
paylaşmıyordu. Evde, iş yerinde sık sık hayallere dalar, efkarlanırdı. Parti üyesi 
olamayacağı takdirde, bir vatandaş olarak tükeneceğini zannediyordu. “Demek 
ki, topluma faydası olmayan bir asalağım ben. Partiden ret cevabı alanı gazetede 
de çalıştırmazlar...”  
Basire‟nin gamdan ve tasadan her gün biraz daha mum gibi eridiğini gören 
Nabat teyze, bu işe parmak basmaya karar verdi. Kayserzade‟nin hastanede 
çalışan doktor akrabasına giderek, Basire için yalvaracaktı. Kızın parti meselesi 
düzelirse eğer, babasından yadigar kalan altın kolyeyi Kayserzade‟nin karısına 
hediye etmeyi düşünüyordu. Nabat teyze bu kolyeyi mutlu günlerinde asardı 
boynundan. Kocasını kaybettikten, ömrünün sonuna kadar kaderine yalnızlık ve 
yoksulluğun yazıldığını anladıktan sonra, ufacık bir bez parçasına sararak, 
sandığın dibine saklamıştı babsını hatırasını. Sakla samanı, gelir zamanı hesabı 
göz bebeği gibi korumuştu onu bugünedek. Gün gelir ekmek parası için 
bozdurmak zorunda kalırım düşümüştü. “Demek ki Kayserzade‟nin karısının 
kısmetiymiş kolye. Varsın olsun. Yeter ki Basire‟nin şu belalı üyeliği halledilsin”.  
Akşam olunca kolyeyi Kayserzade‟nin hastanede çalışana akrabasına verdi. 
Doktor hanım önce bu işe bulaşmak istemediğini söylese de, Nabat teyzenin 
 91 
perişan, yürek sızlatan halini görünce dayanamadı ve parti komisyonu başkanın 
evine gitti. Nabat teyze “Kayserzade para filan isteyecek olursa onu da 
hallederiz” demişti. “İstediği meblağ bende olmazsa bile, sağdan soldan bulur 
veririm, merak etmesin. Yeter ki kızın üyeliğini onaylasın bir an önce. Basirem 
yıkılır yoksa. Hatta gerekirse evimdeki kilimlerimi bile satarım...” 
Cevap fazla gecikmedi. Nabat teyzenin bu son ümidi de suya düşmüştü. 
Kayserzade “iki hafta önce gelseydin, bir younu bulur bu işi hallederdik” demişti 
akrabasına. “Artık çok geç. Teşkilatın birinci toplantısında Basire‟nin parti 
adaylığı veto edildi. Sebepse babasının savaşta kayıp düşmesinin arkasındaki sır 
perdesinin hala aralanmamış olmasıdır. Ya adam Almanların tarafına geçmişse? 
Hâlâ hayattaysa ve SSCB‟ye karşı Almanlar‟la işbirliği yapıyorsa? Kısacası 
babasının statüsü belirlenene kadar, onu partiye alamayız...”41 
Nabat teyze doktorun evinden eli boş geri döndü. Kayserzade‟nin uydurduğu 
bahane o kadar saçma, o kadar gülünçtü ki, kadın buna nasıl bir tepki 
göstereceğini bile şaşırmıştı. Eve varana kadar yol boyunca kendi kendine sitem 
etti durdu: “Doğru demişler, müslüman iş işten geçtikten sonra uyanır diye. 
Boynum kırılsaydı keşke! Bu kolyeyi daha önce niye çıkarmadım sandıktan? Niye 
daha önce teklif etmedim ona? Kafamı çalıştırsaydım mesele bu kadar uzanır 
mıydı hiç? Lanet olası bin rubleyi zamanında verseydik ona, şimdi bu masalı 
dinlemek zorunda kalmazdık. O zaman ne babasını hatırlardı kızın, ne dayısını. 
Babasının Almanlar tarafından Mazdok civarlarında öldürüldüğünü bütün şehir 
biliyor, şahitler de var. Asker arkadaşları kendi elleriyle gömmüşler onu. İsmi 
kayıplar listesine düşmüşse ne olmuş yani? Askerler kendi gözleriyle görmüşler ya 
cesedini! Tüm bunlar yetmiyor mu? Bu şahitler de fazla uzakta değiller ya! 
Kayserzade suni engeller çıkarmasaydı, artniyetli olmasaydı bu şahitleri bulur, tek 
tek konuştururdu. İşine gelmediği için yapmıyor bunu. Tanımaz mıyım onu 
ben...” 
Basire‟nin yüzüne bütün kapılar kapanmıştı. Annesi ara sıra ona: “insan 
kısmetinden fazlasını yiyemez” derdi. Basire bir daha parti ismini ağzına almadı. 
Kendi dünyasına çekilerek gazete ve ev arasında mekik dokumaya başladı. 
Gazete, ev ve Nabat Teyzesiyle baş başa vererek, sabahın açılmasını bekleme. Bu 
hayattan artık hiç bir beklentisi yoktu kızın.  
Gazetedeki mesai arkadaşları da az çok anlıyorlardı onun neler çektiğini. Ama 
meseleyi deşerek kızın derdini tazelemek istemiyorlardı. Basire‟nin babasıyla ilgili 
anılarını tazelemek, kapanmakta olan yarasını deşmek anlamsızdı. Olan olmuş, 
geçen geçmişti... Rahmetlinin kemikleri bile çürümüştü. Kıza yeniden babasını 
hatırlatmak insafsızlık olurdu. Mesai arkadaşları da Basire‟nin parti üyeliğinin 
babasının savaş kayıpları listesinde olması yüzünden çıkmaza girdiğini 
biliyorlardı. Herkes, soyunda yüz kızartıcı suç işleyen biri bulunan kimsenin 
partiye üye olamayacağını biliyordu. Bu yüzden Kayserzade‟de veya başkasında 
kabahat aramak yanlıştır diye düşünüyorlardı.  
Bu söylenenler bir tek Azizağa Aydınbeyov‟un aklına mantığına yatmıyordu. 
Kayserzade‟nin ne mal olduğunu iyi biliyordu çünkü. Bir işi halletmesi için 
mezardan babası kalkıp gelse faydası yoktu. Onun tek derdi paraydı, para! Eline 
                                            
41 İkinci Dünya savaşında almanlara esir düşenler ve ismi savaş kayıpları listesine girenler vatan 
haini olarak kabul ediliyordu. Stalin‟in savaş sloganı bu konuda çok anlamlı ip uçları veriyor: 
“Savaşta ya ölünür, ya da zaferle geri dönülür. Üçüncü bir ihtimal bulunmuyor”. İlla ki esir 
düşenler potansiyel ajan olarak görüldüklerinden, kurşuna dizilmeyi hakediyorlardı. 
 92 
kupür sıkıştır, tükür yüzüne, yarabbi şükür der. Mesai sonrası bir kaç defa 
Azizağa ile baba-kız gibi samimi konuşmaları olmuştu. Basire Kayserzade ile 
arasında geçen konuşmanın içeriğini bütün ayrıntılarıyla anlatmasa da Azizağa, 
ucundan bucağından duyduklarından kendisi için gereken neticeyi çıkarmıştı. 
Duydukları Azizağa‟nın kuşkularını biraz daha artırmıştı. Üstelik çok zeki ve 
derin hayat tecrübesi olduğundan, bu o kadar da zor değildi onun için. Meseleyi 
hemen çakmıştı. Parti üyeliğinin engele takılması kesinlikle babasının kayıp 
listesinde olmasından değildi. İşin içinde başka şeyler vardı. Azizağa bu sırrı 
öğrenmek için bin bir usule el attı ama bir sonuç elde edemedi. Bir akşam 
Kayserzade‟yi -iş çıkışında yakalayarak- şehir dışına dolaşmaya davet etti. Nehir 
kıyısında uzun uzun dolaştılar. Köprünün başındaki lokantanın yanından 
geçtikleri sırada, Azizağa usulca Kayserzade‟nin kolundan yapışarak: 
–En son ne zaman kebap yediğimi hatırlamıyorum, dedi. Burada biraz 
oturalım mı, ne dersin? Zaten mesai saati de bitti. Odaların birinde oturur, 
içkimizi içeriz. Dünya fani, ara sıra eğlence de ihmal edilmemeli.  
Kayserzade dünden hazırdı böyle bir teklife. Sırıtarak: 
–Bu tür kuytu mekanlarda yemek yemenin, içki içmenin tadı başka oluyor, 
dedi. Aslında parti yetkilisinin pavyonlara girmesi hoş bir şey değil. Çünkü 
görürlerse, hemen dedi kodusunu yapıyorlar. Ama sen de haklısın, ara sıra bu 
kuralı ihlal etmek de gerekiyor. Şu mereti içmeden de olmuyor biliyorsun, diyerek 
pantalonunu yukarıya çekti ve iri göbeğine dar gelen gömleğinin düğmelerini 
ilikledi. Zayıflamak için başvurmadığım yöntem kalmadı ama olmuyor işte, 
olmuyor. Üzerime elbise bulamıyorum. Doktorum da diyet yap diye tutturmuş. 
Tamam ama yemekli toplantılara düştün mü, diyet miyet anında unutuluveriyor, 
na yapayım? diyerek sitem etti.  
Lokanta çalışanları bugünkü müşterilerinin kimler olduğunu duyunca, 
heyecana kapıldılar ve hemen VIP müşterileri için düşünülmüş küçük odanın 
kapısını açtılar. Kayserzade ve Azizağa genel salonda oturan müşterilerin gözüne 
görünmemek için binanın arkasından dolaşarak odaya geçtiler. Yumuşak 
koltukları olan bu temiz ve komforlu odada, masanın üzerine temiz sofra 
serilmiş, kaliteli yemek takımları dizilmiş, pencereye ise ipek perde asılmıştı. 
Siparişi almak için huzurlarına bizzat pavyon sahibi geldi. Kayserzade parti 
yetkilisine has olan kibirli edayla: 
–Mönüde ne var bugün? diye sordu. 
Pavyon sahibi öne atıldı ve coşkuyla: 
–Kuş sütü, ceylan iliği ne emrederseniz efendim! 
Kayserzade bu ilginç cevaptan hoşnut olarak sırıttı ve Azizağaya döndü: 
–Hazırcevapları severim. Aferin! 
Pavyon sahibi bu iltifattan dört köşe oldu.  
–Alkol olarak da votka, konyak, şarap, şampanya, bira, ne çeşit içki isterseniz 
var... 
Pavyon sahibinin açık sözlülüğü Kayserzade‟yi memnun etmişti: 
–Votka iyi gider bence. Evet votka! dedi ve ellerini ovuşturarak, erkeğin içkisi 
votkadır, diye ekledi. 
Göz açıp kapayıncaya kadar pavyonda yiyecek, içecek olarak ne varsa 
masanın üzerine dizildi. Yarım litrelik votka şişesinin biri boşalmış, öbürünün 
dibinde ise az buçuk bir şey kalmıştı. Kayserzade‟nin hali perişandı, iyice sarhoş 
olmuştu. Azizağa kolay kolay bu tür yerlerde yemek yiyen adamlardan değildi. 
 93 
Basire‟nin problemini çözmek için kendini zorlamıştı bugün. Lokantalarda 
yemek yemek benim nereme yakışır diye düşünürdü hep. Bu tarz mekanlar için 
ne hevesi vardı, ne de parası. Bugün de iştahı fazla değildi aslında. Karşısındaki 
“misafiri” yanlış anlamasın diye, kendini biraz atıştırmaya zorluyordu. Buradaki 
misyonunu bir an olsun unutmuyordu ve zamanı gelince Kayserzade‟nin ağzını 
aramaya başladı: 
–Ne güzel oturmuş kebabımızı yiyor, içkimizi içiyoruz. Sırası değil biliyorum 
ama bir konuda sana sormak istediklerim var, dedi. Her kes kafasına ne eserse 
konuşuyor bu aralar. Biliyorsun, ben dedikodulardan uzak birisiyim ve gerçeği 
yalnız senden duyabileceğime inanıyorum. 
Kayserzade bir peçete alarak, yağlı dudaklarını sildi.  
–Buyur canım buyur. Biliyorsun, sana sonsuz sevgim ve saygım vardır, 
şerefsizim yalan söylüyorsam! Kendimden bile çok seviyorum seni... 
–Bundan hiç kuşkum yok. Yalnız erkek erkeğe konuşmalıyız seninle. 
Konuşacaklarımız burada, ikimzin arasında kalmalı, tamam mı? 
Kayserzade önce güldü sonra da yerinden kalktı. Sarhoş sarhoş sendeleyrek 
Azizağa‟nın üzerine çöktü. Onu kucakladı, sağ ve sol yanaklarından öpmeye 
başladı. Azizağa tiksintiyle yüzündeki yağlı lekeleri sildi ve Kayserzade‟yi 
sandalyesine oturtarak sallamaya başladı:  
–Seyfettin Bedeloviç! İyi misiniz? 
Kayserzade baygın baygın mırıldandı: 
–Evet canım, iyiyim!.. Hani soru soracaktın bana?.. Seni dinliyorum... Sen 
benim en harbi arkadaşımsın...  
Azizağa fırsat bu diyerek: 
–Azizim sıcak, içten sözlerin için sağol. Soracağım ise bizim matbaada çalışan 
Basire‟yle ilgili. Kızın parti üyeliğine kim çomak soktu dostum? 
Kayserzade maden suyundan bir yudum alarak, genizini temizledi ve elini 
göğsüne vurarak: 
–Ben! dedi. İşte bu kardeşin! 
–Bak kardeş, aramızda yabancı yok, biz bizeyiz şurada. Lütfen dürüst ol. 
Niçin yaptın bunu? Sebebini merak ediyorum. 
Kayserzade bir kahkaha attı sonra da kurnazca sırıtarak: 
–Sebep mi? Sebebi çoook... dedi. 
–Mesela? 
–Mesela... Basire dediğiniz şu kız... Ama laf aramızda fevkalade tatlı bir şey 
ha!... İnsan nefsine hakim olamıyor yani... mu ha ha ha. 
Azizağa‟nın bakışları sertleşti: 
–Öksüz bir kız hakkında bu tür laflar sarfetmek sana yakışmıyor arkadaş! 
–Yok canım, şaka yapıyorum ben... Öylesine parantez açtım işte, ciddi 
olduğumu düşünmüyorsun ya? Ama her şakada bir gerçek payı var yine de. 
Haksız mıyım yani? Öksüz dediğin o Basire, yavru kuzudan da şirin mu ha ha. 
İnsanın çiğ çiğ yiyesi geliyor. Onun gibi çıtırdan kim vazgeçer?  
Azizağa‟nın elleri titremeye başladı. Ayağa kalkmak, karşısında oturan insan 
görünümlü bu domuza bir iki tokat indirmek geçti içinden ama kendini güçlükle 
tuttu. Sarhoştur, ne konuştuğunun farkında değil, canı cehenneme diye düşündü. 
El kaldırırsam mahekemelerde süründürür, parti yöneticisine tokat atmak neymiş 
göster bana... 
 94 
Kayserzade iyice sızmıştı. İçtikçe de ağzından iğrenç, mide bulandıran 
cümleler dökülüyordu: 
–Şehirdeki kızlar, sizin matbaa ceylanının ayağının tozu bile olamazlar! Evet, 
evet! Sanatoryumlarda, kaplıcalarda da çok kızlar gördüm. Tonlarca makyaj 
yaparlar suratlarına ama buna rağmen çirkindirler yine de. Sizin şu Basire ise... 
Yanlış anlama sakın... Demek istediğim, gözüne, kaşına, yüzüne hiç bir şey 
sürmediği halde, yanakları çilek gibidir. Yanlış anlama bak! Aklına kötü şeyler 
gelebilir belki... Sakın ha! Kardeş kardeşe konuşuyoruz işte. Burada ikimzin 
dışında kim var ki? Biz erkeklerin adetidir zaten. Güzel, cazibeli kadın gördük 
mü, eriyoruz hemen. İstediğimizi elde edemeyince de, kıybetlerini yapıyoruz. Ben 
de laf olsun diye konuşuyorum işte... Hem Basire‟nin öyle sessiz sakin 
dolaşmasına bakma. O da yetişkin bir kızdır artık, gözleri oynuyor baksana... 
Aranıyor yani... Amaaan! Sen tanımıyorsun kadın kısmını... Sizin dizgici kızın 
pejmürde hali yüreğimi sızlatıyor. Fakirlikten olsa gerek. Yoksa ona pahalı, şık 
kıyafetler giydirirsen dünya güzeli olur şerefsizim...  
Omuzlarını silkerek devam etti: 
–Amaan bana ne ya!? Allah sahibine bağışlasın. Benim bir manitam var zaten. 
Gerçi güzellikte Basire onu sollar ama o da fena çıtır değil. Tek kusuru evli 
oluşudur. İki de çocuğu var. Biri de bana benziyor lan! Sanki burnumdan düşmüş 
piç, bir elmanın iki yarısı gibiyiz... Basire mi ilgilendirir beni yahu!? O kim, ben 
kim? Basire mevzusunu açan da sen oldun, ben değil.... Alımlı kız, çoook güzel, 
çok!.. Boyu, posu, ağzı, gözü hepsi yerinde. Sanki usta bir ressamın fırçasından 
çıkmış afet. Allah her kese karşı bu kadar cömert davranmıyor biliyorsun. Ama 
şimdiden söylüyorum, hayatta onun işi çok zor olacak. Çünkü Allahım güzellik 
vermiş bir kere... Bütün erkekler onunla ilgilenecek, peşine takılacaklar... Evet, 
evet güzellik namusa düşman! Aklı başında adam güzelle evlenmez. Güzelden 
kaçmak gerekiyor. Hem bana ne ya?! Basire çocuğum yaşında. Arkanım olsaydı, 
ya da bir idarede çalışsaydık belki de... O zaman kancaya takardım onu. Ama seni 
tanırım ben, bu tür sohbetlerden hoşlanmazsın... Susuyorsun ama gözlerinden 
okunuyor... Elinde olsa barsaklarımı deşer, dökersin yerlere... Başımı kesmeye 
bile hazırsın... Ama susuyorsun... Gıkın çıkmıyor! Allah bilir neler düşünüyorsun 
şimdi. “Bırak parti komisyonu başkanı, genel kurul üyesi Kayserzade Seyfettin 
Bedeloviç karşımda palyaçoluk yapsın, konuşsun istediği kadar. Ben de kıs kıs 
güleyim içimden” diyorsun değil mi? Yaptığın erkekliğe sığar mı ulan! Namert 
herif! Sabahtan beri erkeklikten dem vuran sen değil misin? Hadi gel erkekçe 
konuşalım seninle demiyor musun?.. 
Azizağa‟nın içinde volkanlar püskürüyordu. Çaresi olsaydı tükürürdü yüzüne 
pisliğin. Ama sinirlerine hakim olmaya çalışarak Kayserzade‟nin lafını böldü: 
–Tamam dostum, tamam. Söylediklerinde sonuna kadar haklısın. Ama benim 
duymak istediklerim bunlar değildi. Sen çok farklı konulara daldın arkadaş... 
Kayserzade muhatabına doğru eğildi ve faldır faldır açılmış gözlerini onun 
yüzüne dikdi:  
–Ne sormuştun ki sen dostum? Unuttum da... 
–Deminden beri hakkında konuştuğun kızın parti üyeliği meselesi ne oldu 
diye sormuştum? Niçin engele takıldı? 
–Hangi kızın? Basire‟nin mi? 
–Evet. 
 95 
–Doğrusunu istersen senin şu Basire bizim partinin tüzüğünü doğru dürüst 
öğrenememiş. Sen Azizağa Aydınbeyov ise ona kötü hocalık yapmışsın!  
Azizağa ona itiraz etti: 
–Sen ne diyorsun?! Basire partinin tüzüğünü de, programını da ezbere biliyor.   
Kayserzade azacık doğruldu ve kahkaha attı:  
–Haklısın, sana katılıyorum. Basire tüzükte yazılanları ezbere biliyor, doğru! 
Bülbül gibi şakıyor hatta. Ama tüzüğe yansımayan, yazılmamış kanunlarımız var. 
Bunları da ezberleseydi fena olmazdı, dedi ve çenesini Azizağa‟ya doğru uzatarak 
pis pis sırıttı: 
–Yazılı kanunlar vardır... Ve asla, hiç bir yerde okuyamayacağın, şifahi 
kanunlar vardır... Yazılmamış kanunları daha iyi öğrenenler ve bu kanunlara 
uygun olarak yaşayanlar, hayatta her zaman başarılı olurlar, işleri hep rastgetirir. 
Yazılı kanunların kulpundan tutunanlar ise, her zaman rezil rüsvay olurlar. 
Ezilirler, itilir kakılırlar. Mu ha ha ha... Anladın mı kardeş ne demek istediğimi? 
Matbaa müdürüm benim!!! Senin sabahtan beri sorup durduğun Basire, partiye 
üye olmak istiyor. Ama tatlıyla baklava arasındaki farkı bilmiyor! Düşünsene! Bu 
kadar basit şeyleri bilmeyen bir gerizekalıdan komunist olur mu? Asla ve kat‟a! 
Tatlı başka şeydir, baklava ise başka. İşte bu ayırım, doğrudan partimizi 
ilgilnediren önemli bir konudur. Komunist dediğin siyasetten anlayacak! 
Basirecik kuzusu ise, siyaset nedir bilmiyor. Çok saf ve taşkafalıdır! Mu ha ha 
ha... özet olarak durum böyle! Ona bu konuda ders veren olsaydı, tüzüğün 
dışında da yazılmamış tüzüğümüzün olduğunu anlardı. Bu bilgi hayatı boyunca 
çok gerekli olur ona... 
Kayserzade rüyadan uyanmış gibi, aniden irkildi ve doğruldu. Tavan ve 
duvarlar üstüne geliyordu sanki. Yüzünü, gözlerini ovmaya başladı. Bir süre sustu 
ve kendini toparladıktan sonra: 
–Hayır! Hayır! dedi. Şaka yapıyorum tabii. Yanlış anlama, deminden beri ciddi 
değildi söylediklerim. Hayır canım... Seni biraz neşelendirmek, biraz da kızdırmak 
istedim sadece. Benim şakalarım da bitmiyor ki... Gerçeği bilmek istiyorsan, 
Basire‟nin üyelik meselesi babası yüzünden bariyere takıldı. Evet babası 
yüzünden... Onun savaşta kaybolduğu söyleniyor, bu hikaye çok muammalı 
valla... Bir sürü kuşkular dolaşıyor kafamızda. Konuyu enine boyuna 
araştırmadan kızı partiye alamayız. 
Kayserzade içkinin tesiriyle saçmaladığına pişmandı şimdi. Acilen durumu 
düzeltmesi gerekiyordu ama nasıl? Biraz sustuktan sonra, ceplerini karıştırarak 
çakmağını çıkardı ve bir sigara yaktı. Sigaradan sinirli sinirli bir iki fırt çekti, sonra 
da asabi halde izmariti bir köşeye fırlattı. Mayışmış gözleriyle önünde duran 
yarılanmış votka şişesine baktı ve boş kadehini eline alarak Azizağaya: 
–Hadi bitirelim şu mereti, dedi, yolun yarısında durulmaz. Sonuna kadar 
boşaltmazsak şişeyi düzelmez yoksa dünyanın hali. Şu zem zem suyu da olmasa... 
İçince mest oluyorsun, keyfin yerine geliyor. Dünyanın sorunlarını, sıkıntılarını 
unutuyorsun... 
Kayserzade kadehi bir dikişte boşaltarak, yüzünü ekşitti. Anestezisiz ameliyat 
geçiren hastanın ifadesi vardı suratında. Sofradan bir ekmek parçası alarak 
burnuna tuttu ve kokladı. 
–Meret de çok koyu be! Barut gibi, şerifsizim... İspirtosu çok fazla galiba. Ev 
yapımı votkaya benziyor. Şimdilerde korsancılar o kadar ustalaşmış ki, fabrika 
malıyla, ev yapımı votkaları ayırt etmek neredeyse imkansız. Oturduğu 
 96 
sandalyenin sırtına yaslanarak yana dökülen saçlarını sarhoş tavırlarıyla topladı ve 
kafasının ortasındaki keli kapattı. Dili kekeleye kekeleye sordu: 
–Sence kaş yaşındayım? 
Azizağa: 
–Otuz belki de otuz beş. Daha fazla da olabilir... dedi. 
–Peki ya senin kaç yaşınız var? diye sordu Kayserzade.  
–Elliye merdiven dayadım. Yaşımı başımı aldım artık, dedi Azizağa şakacı bir 
uslupla.  
Kayserzade belirsizce gülümseyerek: 
–Akıl yaşta değil, baştadır! dedi. Ne yazık ki senin kafan yaşına yakışır 
düzeyde çalışmıyor. Bilgiçlik taslıyorsun ama dangalağın tekisin. Benim valim 
senin gibi, gazetenizin genel yayın yönetmeni Nâzım İlham gibi gerizekalı değil. 
Her ay partiye üye olmak için kaç kişinin başvurduğunu ve kaç kişiye ait dosyayı 
incelediğimi ve onayladığımı, hatta bundan ne kadar kar ettiğimi de biliyor. 
Kazandığım paranın bir kısmını ona vermek zorundayım. Yoksa camiden köpeği 
kovar gibi, kovar beni işimden. Evet evet. Yalnız bana değil, her kese aynı haraç 
muamelesi uygulanıyor. Kim zamanında “aidatını” ödemezse vay onun haline! 
Sen vali olmanın ne demek olduğunu bilir misin? Sakın bunun anlamını 
öğrenmek çin luğatlere, ansiklopedilere başvurmayasın! Buna gerek yok, boşuna 
zahmet etme. Ansiklopedilerde bu tür bilgilere yer verilmez. Yazılmayan 
kanunları var bu ülkenin. Bizim şu SSCB denen memleketimiz, yazılmamış 
kanunlarla yönetiliyor zaten. Vali olmak demek -  en akıllı insan olmak demektir. 
Bu makamda bulunmak, doktora iğne yapmayı, öğretmene ders okutmayı, 
ressama resim çizmeyi, ziraat mühendisine çiftçiliğin püf noktalarını öğretmeyi, 
inşaatçıya bina yapmayı, insanların cebine girmeyi, zayıfları ezmeyi ve alçaltmayı, 
amirlerine yalakalık etmeyi, zevkü sefa sürmeyi, mal ve para biriktirmeyi, yetimin 
hakkını gaspetmeyi, çoluk çocuğuna en güzel yiyecekleri yedirmeyi ve elbiseleri 
giydirmeyi gerektiriyor. Herkese akıl hocalığı yapacak yani... Oysa partimizin 
proğramında yazılanlar ise... canım palavra bunlar, palavra! Proğramı, tüzüğü 
takan mı var? Yazılı kanunların hiç bir yerde geçerliliği yok! Bunlara inanan da 
aptaldır! Mesela sizin şu Nâzım İlham gibi! Kanunların kuyruğundan sıkı sıkıya 
yapışmış bırakmıyor. Onun yazdıklarını önemseyen, okuyan mı var? Hayır! 
Söyler misin bana Allah aşkına, şu gazete dediğiniz nesne ne anlama geliyor? 
Salaklardan başka kim okuyor onu? Kim değer veriyor basına? Sizin yaptğınıza 
kağıt israfı denir. Şehirde bir bakkalınki kadar bile itibarınız yoktur. Valimiz 
esnafı, tütüncüleri veya meyve hallerinin sahiplerini görünce yüzü gülüyor, keyfi 
yerrine geliyor, sanki çiçekler açıyor çehresinde. Nâzım‟ı veya diğer gazetecileri 
görünce ise, zehir gibi oluyor. Saldırgan hayvana dönüşüyor birden bire. Size 
acıyorum valla. Düpedüz ameleliktir sizinkisi. Sabahtan akşama kadar iğneyle 
çukur kazıyorsunuz. Zahmetiniz çok, hurmetiniz yok! İşte bu yüzden, gidin 
kendinize doğru dürüst bir iş bulun diyorum. Şunun bunun eline, ayağına 
dolaşmayın. Gerçeği bilmek istiyorsan eğer, vali de, yardımcıları da, üst düzey 
yetkililer de, idare müdürleri de, yöneticiler de, kısacası her kes sizden nefret 
ediyor. Deve nalbanta bakar gibi bakıyorlar size...  
Kayserzade konuştukça daha da fitilleniyordu. Azizağa karşısında oturan 
sarhoşun sözlerinde hakikat payı olduğunu dikkate alarak, lafını kesmiyordu. 
Kayserzade birden sustu ve ayağa kalkarak duvardan tutuna tutuna kapıyı açtı. 
Koridora çıktı ve tualetin nerede olduğunu sordu... Bir iki dakika sonra sendleye 
 97 
sendeleye geri dönerek, yerine oturdu ve etrafına bakındı. Sonra da süzgün ve 
baygın gözlerini Aydınbeyov‟un kırışmış suratına dikti: 
–Galiba saçmaladım ben değil mi? Muha ha ha... Sen de uyanık alçağın 
tekisin. İçkiyi fazla kaçırdım...Bunun da tek müsebbibi sensin rezil herif... Aman 
Tanrım neler konuştum ben?! Ben ki, parti komisyonu başkanı Kayserzadeyim! 
Kabahat bende! Sen benimle aynı masa arkasında oturacak adam mısın be!? 
Kayserzade şehirde beş on önemli adamdan biridir! Oysa sen bir matbaa 
faresisin! Sabah akşam durmadan siyah boya tozu yutuyorsunuz! O lanet olası 
gazetede çalışanlar hakediyor bunu zaten. Geberin ulan, geberin!... 
Kayserzade bilincini kaybetmek üzereydi. Yere düşeceği sırada Azizağa 
hemen ayağa fırladı ve sarhoş adamı kolundan yakaladı. Kayserzade bayılmıştı 
artık.  
Garsonlar onu güçlükle dışarıya çıkardılar ve lokanta sahibinin arabasına 
koyarak, evine götürdüler... 
 
*** 
 
Nâzım deminden beri elini çenesine dayamış, gözlerini kırpmadan Azizağa‟yı 
dinliyordu. Matbaa müdürünü dinledikçe, bütün varlığı ile sarsılıyor, dehşete 
kapılıyordu. Nâzım‟ın liyakat ve şeref dünyasında böyle pisliklere yer yoktu 
çünkü. Matbaa çalışanlarının Basire‟ye şakayla takıldıkları “baklava ve tatlı 
arasındaki fark”, “tüzüğün ezberlenmesi” gibi laflar demek ki bu anlama 
geliyormuş... Nâzım babasının kayıp asker olması yüzünden değil de, beş on 
kuruş para için Basire‟nin partiye alınmadığını duyunca sanki gözlerinde nefret ve 
hiddet ateşi parladı. Kafasını ağır ağır kaldırarak yüreğinde bir sancıyla ve kendini 
zorlayarak, matbaa müdürünün yüzüne baktı. Matbaa müdürü, Nâzım‟ın öfkeli 
olduğunu görerek ayağa kalktı: 
–Gidebilir miyim? 
Nâzım kafasını salladı: 
–Evet, buyurun... 
Konuştuğuna pişman olan Azizağa, suçlu insanın yüz ifadesi ile terketti odayı. 
 
20 
 
–Zor bir dönemden geçiyoruz, diye düşündü Nâzım. Dürüstlükten ve 
ahlaktan ağız dolusu dem vuran pala bıyıklı erkekler, yiyecek gıdayı, giyecek 
elbiseyi zar zor bulan kimsesiz, yetim kızdan rüşvet almaya yelteniyorlar... Doğru 
demişler alışmış kudurmuştan beterdir diye... Nâzım derin bir ah çekti. Donup 
kalmıştı koltuğunda. Hayal dünyasında çocukluğuna seyahat etti. Savaş yıllarında 
yaşadığı bir olayı hatırlamıştı... 
O sıralar çok gençti, orta okul birinci sınıfta okuyordu. İkinci Dünya 
Savaşının dorukta olduğu yıllardı. Dünya alevler içinde yanıp tutuşuyordu. 
Karanlık çökünce, köyü yanıklı ağıt sesleri sarıyordu. Nâzım savaşa iki oğlunu 
gönderen amcasının karısı Fadime‟nin ağıt yakışını duydukça, tüyleri diken diken 
oluyordu.  
Akşamlar ah akşamlar 
Mum yanar ah akşamlar 
Yerli yerine gider, ana! 
 98 
Yersiz nerde akşamlar?! 
Namazını orucunu hiç aksatmayan Fadime nine ağır derdini yanık ağıtlarına 
döküyor, gecenin gamlı sükunetini daha da ağırlaştırıyordu. Nâzım, Fadime 
ninenin ağıtlarını dinledikçe, kendisi de arada bir duygulanıp için için ağlıyordu. 
Fadime nine Nâzım‟ın yaşlı gözlerini gördüğünde biraz sakinleşiyor ve göz 
yaşlarını sile sile: 
–Ağlama yavrum, diyordu. Bana aldırma, sen çocuksun daha, ıztırap çekecek 
yaşta değilsin. Ahlimanla Şirzad‟ı hatırlayınca dayanamıyorum işte. Sen evde 
oturma yavrum, koş arkadaşlarınla oyna. Allah kerimdir! Bakarsın bir gün sağ 
salim geri dönerler İnşallah, belli mi olur? Yavrularım hayattaysa eğer, esirgeme 
merhametini onların üzerinden Allahım!  
Nâzım annesinin yüzünü bile görmemişti. Anası Firengiz genç yaşta dünyasını 
değişmişti. Dini bütün bir kadındı. İbadetini asla aksatmazdı. O sıralar 
komünizm bu topraklara yeni yeni geliyordu. Etrafta „kolhoz‟lar kurulacak diye 
bir dedikodu dolaşıyordu. Kadın erkek arasında fark gözetilmeyecek; kadın da 
erkek de aynı işi yapacak; herkes bir yerde çalışacak, bir yerde yemek yiyecekti. 
Firengiz, kolhozu duyunca ve ne anlama geldiğini öğrenince içinde bir sıkıntı 
peyda oldu. Her namaz sonrası ellerini kaldırarak yalvarıyordu Allah‟a. 
–Allahım, nedir bu çektiklerimiz? Şu kolhoz da ne oluyor? Bu da nereden 
çıktı? Yalvarırım o günü gösterme bize. Namusumuz, şerefimiz, iffetimiz 
çiğnenecekse kolhozlarda, ölmeyi yeğlerim. Al canımı da kolhoz molhoz 
görmeyeyim! 
Sanki Allah hemen kabul etmişti Firengiz‟in duasını. Nâzım yeni yeni adım 
atmayı öğreniyordu, Firengiz‟i ecel aldı. Duası makbul olmuştu... Kolhozlu 
günleri gerçekten de görmedi. Nâzım amcasının karısı Fadime ninenin 
himayesine verildi. Fadime‟nin kocası İmralı da heybetli, babayiğit adamdı. 
Hapşırdığında dam ve duvarlar sallanırdı. Yiğitlikte köyün yarısına bedeldi. 
Küçük kardeşinin ismi Allahveren‟di. İmralı dünyalar kadar seviyordu kardeşini. 
Bazen “evlat beldendir, karı elden, kardeş ise candan” derdi. Ablaları, kız 
kardeşleri İmralı‟nın mateminde yüzlerini yırtarak: arşın adımlı, Köroğlu heybetli, 
dağ omuzlu gardaşımız vay! diyerek ağıt yakıyorlardı. İmralı Ermeni mezalimi 
yıllarında gavur kurşunundan şehit düşmüştü. Öldükten sonra kardeşi Allahveren 
merhum ağabeyinin karısı Fadime‟yi, oğulları Ahliman ve Şirzat‟ı himayesine aldı. 
Konu komşu, akraba Allahveren‟e, “bakma Fadime‟nin senden bir kaç yaş büyük 
olduğuna. Evine tanımadığın bir gelini getirene kadar, Fadimeyle evlen, olsun 
bitsin”, diyordu. “İmralı‟nın karısını çocuklarını sokağa atsan, el aleme rezil 
olursun. Kanatlarının altına al onları, ailen olsunlar. O zaman İmralı‟nın da ruhu 
hoşnut olur...” Allahveren bu teklifi edenlere öfkelenerek sert çıkmış ve köhne 
adetlerden iğrendiğini, güneşle ay kavuşsa bile, ağabeyinin emanetiyle bir yastığa 
baş koyamacağını açık olarak söylemişti. “Fadime ablamdır, Ehlimanla Şirzat ise 
evlatlarımdır” demişti. “Gerekirse ömrümün sonuna kadar onları sağ omzum 
yorulunca sol omzuma, sol omzum yorulunca sağ omzumda gezdiririm. Asla 
onları evimden uzaklaştırarak iki ayrı hanede ocak yakmam. Her şeyimiz bir 
damın altında olmalıdır”, diyordu. 
O günden sonra Allahveren ağabeyinin çocuklarına babalık yapmaya başladı. 
Fadime de Allahveren‟in bir süt emen kızına ve yeni yeni adım atmaya başlamış 
Nâzım‟a analık ediyordu. Nâzım çok bağlanmıştı Fadime‟ye. Bir gece bile onsuz 
uyuyamıyordu. Fadime nine‟den ilk kez dinlemişti Muhammed Peygamber‟in 
 99 
hayatını ve sünnetini. Yalanın ve sahtekarlığın büyük günahlar olduğunu 
çocukluk yıllarından biliyordu artık. Delikanlı yıllarında da dalaverelerden, kötü 
amellerden uzak duruyordu. Orta okulu ve liseyi bitirdikten sonra bile, en büyük 
mürşidi babası ve onun nasihatleri, tavsiyeleriydi. Onunla arkadaşlık yapan köylü 
gençler, Nâzım‟a „sen yalan nedir bilmez misin?‟ diye sorarlardı dudak büzerek. 
En ufak, en masum yalanı bile söylerken kızarıyordu çünkü. Bir kötülük etse, 
yanlış bir şey yapsa Fadime ninenin duyup kızacağını ve anasının ruhunun 
incineceğini düşünüyordu. Alışamıyordu bir türlü yaşadığı toplumun yeni 
düzenine. Bir kabahat işlediğinde kendi kendini affedemiyordu. Doğruluğu, 
dürüstlüğü dillere destan olmuştu. Menfaat beklemeden, sonucunu düşünmeden, 
ne olacaksa olsun diyerek iyilik yapardı. Nâzım‟ın hamuru önceden nasıl 
yoğrulmuştuysa, hep öyle devam etti.  
Fadime nine bir akşamüstü çeşmeden döndüğünde, omuzundaki su dolu 
bakır testiyi yere koyarak, azacık dinlendi. Daha sonra da Nâzım‟ı bir köşeye 
çekerek dedi. 
–Suyun sesinden, kadınların çıkardığı gürültüden iyi duyamadım ama 
zannediyorum sabah erkenden şehire giden kafile var, dedi. Yanlış duymadıysam 
biri Menzer öğretmen, diğeri de kolhozun paralarına, hesap kitabına bakan Karaş 
olmalı. Üçüncüsü de mektebin demirbaşından sorumlu... adı neydi onun ya?.. 
Hızırali, evet Hızırali. En az üç kişi gidecek şehire. Hadi durma, kalem kağıt getir 
Şirzad‟a ve Ahliman‟a birer mektup yazalım. Sabahleyin sen de onlara katılır, 
şehire gidersin, zarfları posta idaresine teslim edersin. Bakalım cevap gelecek mi? 
Son mektuplarında “yerimizi değiştirir, başka bir cepheye gönderirlerse sana 
mutlaka haber vereceğiz ana” diye yazmışlardı. Nâzımcığım, kurbanın olayım, 
yerleri değişse de, değişmese de şimdiye kadar havadis almalıydım yavrularımdan. 
Dilim kurusun, başlarına kötü bir şey gelseydi, devlet kara mektuplarını yollardı 
bize. Epey zaman oldu, ama hala haber filan yok. Ne kendileri yazıyor, ne de 
devletten mektup alıyoruz. Kim bilir, belki de savaşın en ateşli yerindeler bu 
yüzden mektup yazacak vakit bulamıyorlar. Haksız mıyım çocuğum? Hadi 
durma, kağıt kalem getir yazalım nektupları, bakalım ne olacak... 
Nâzım kağıt kalem getirerek, tahta yatağın önünde duran yazı sehpasının 
arkasına geçti. Fadime de çocuğa yaslanarak yanına oturdu ve nuru yavaş yavaş 
sönmekte olan gözlerini sehpanın üzerindeki beyaz sayfaya dikdi: 
–Önce başlığını at, sonra ben söyledikçe sen yazarsın. 
Nâzım sayfanın başına “Hasretli Mektup” ibaresini yazarak Fadime nineye 
döndü: 
–Söyle bakalım. Ne yazacam? 
–Selam kelamdan sonra yaz ki evladım köye postacı geldiğinde ailecek önüne 
koşuyor, çantasının içine bakıyoruz. Herkese mektup dağıtıyor, bir tek sizden 
haber yok. Bana bu zulmü niçin reva görüyorsunuz? Çantada mektubunuzun 
olup olmadığını anlayana dek, ölüp diriliyorum. Hem yaz ki, ananız alışmış zaten, 
ağlıyorum içim boşalıyor, rahatlıyorum az da olsa. Peki ya amcanız? Ona 
acımıyor musunuz? Gamınızı çekmekten kahroluyor Allahveren. Sabah kolhoza 
gidiyor, akşam geri dönüyor. Her Allahın günü de hep sizi sorup duruyor. 
Çocuklardan bir haber var mı Fadime, diye soruyor. Mektup filan aldın mı? 
Nâzım bir kaç defa yazıya ara vererek, bön bön bakmıştı kadının yüzüne. 
Çocuğun duraksadığını gören Fadime nine ise, çileden çıkarak fırçalamıştı onu: 
 100 
–Ne var? Ne bakıyorsun yüzüme evladım? İlk kez mi görüyorsun beni? 
Yazsana be! Duyduklarını aynen yaz! 
Nâzım mektupta her şeyin yazılamayacağını bildiğinden, bazen duruyor ve 
Fadime ninesini dikkatle dinledikten sonra, uygun bulduğu kısımlarını yazıya 
döküyordu. Ama ne yazdığını Fadime nine tabii ki bilmiyordu. Nâzım‟ın kafasına 
göre hareket ettiğini ve bazı kısımları yazmadığını bilseydi darılırdı. İmralı gibi bir 
kocayı kaybetmişti kadın. Ardından da cepheye iki yiğit oğul göndermişti. Yüreği 
yaralıydı. Nâzım sakınıyordu onun kalbini kırmaktan. Fadime ninenin dediği her 
şeyi, Nâzım baş üstüne diyerek yazıyordu. Fadime nine bir ara duraksadı ve elini 
Nâzım‟ın omzuna dokundurarak: 
–Evet, evet, dedi. İyi ki hatırladım. Şunu da yaz... oğlum açlık bir yıl sürer ama 
utanç bin yıl. Aklınızı başınıza toplayın ha! Komutanlarla, asker arkadaşlarınızla 
davranışlarınıza dikkat edin. Bu askerleri doğuran anaya, eken babaya helal olsun 
desin her kes! Doğru mu, yanlış mı bilmiyorum ama, vebali söyleyenlerin 
boynuna, köyde bir dedi kodudu dolaşıyor bu aralar. Uzun Hasan‟ın oğlu askerde 
sabun yemişmiş. Keremali‟nin oğlu da tütün suyu içerek kasten kendilerini 
zehirlemişler, doktorlar çürüğe çıkarsınlar, askerlikten muaf tutulsunlar diye. 
Kapı komşumuzun oğlunun cephede kendi eline kurşun sıktığı da söyleniyor. 
Hastanede üç parmağını keserek, evine yollamışlar. Savaş gazisiyim, malul‟üm 
diye dolaşıyor ortalıkta ama kimsenin inandığı da yok, her kes şüpheyle bakıyor 
onlara. Sakın ha evladım! Siz de böyle bir rezilliği yaparsanız, südümü helal 
etmem! Babanız İmralı‟nın sizden geri kalır yanı mı vardı? İnsan öldüğü zaman 
da şerefiyle ölmeli! İmralı‟nın adına layık evlatlar olun, babanızın hatırasını 
lekelemeyin! 
Nâzım biri Şirzat‟a diğeri Ahliman‟a, aynı içerikte iki mektup yazdı. Sonra 
bunları iki temiz zarfa koyarak ağızlarını tutkalla yapıştırdı ve üzerlerine kurşun 
kalemle adresi yazdı: Polevaya Poçtovaya... 
Fadime nine mektubu kaybetme sakın, güvenli bir yere sakla diye bir de uyarı 
yaptı. Nâzım da kadının endişesini görerek zarfları ceketinin iç cebine koydu. 
Fadime nine emin olmak için, yakasındaki firketeyi çıkardı ve Nâzım‟ın 
mektupları sakladığı cebin ağzını tutturdu. 
Allahveren‟in Nâzım dışında evladı yoktu. İkinci evliliğinden de çocuğu 
olmuyordu. Gözünün nuru bir tek Nâzım‟dı. Bu yüzden onun üstüne titriyordu. 
Nâzım‟ın sabahleyin şehre gideceğini duyduğunda, keyfi kaçmıştı. Yollarda 
eşkıyalar kol geziyorlar, diye düşündü, yolda çocuğuma bir felaket musallat olursa 
ne yaparım ben? En iyisi mektupları şehre giden köylülerden birine verelim, 
kutuya o atsın. Ama Allahveren böyle düşünse de, bunları evde açık açık 
söyleyemedi. Fadime‟nin Nâzım‟ı herkesten çok, Allahveren‟den bile çok 
sevdiğini biliyordu. Fadime‟nin gözünde Şirzat ve Ahliman‟ın yeri başkaydı, 
Nâzım‟ınki ise bambaşka. Fadime de mektupları şehre giden köylülerden birine 
verebilir, Nâzım‟ın eziyete katlanmasına müsaade etmezdi. Ama mesele de buydu 
ki Fadime nine Nâzımdan başkasına güvenmiyordu.  
O gece yılanın soktuğu adam uyudu; Fadime ninenin gözlerine uyku girmedi. 
Nâzım nasıl gidecek, nasıl geri dönecek diye düşünüp duruyordu. Mektupları 
nasıl atacak posta kutusuna? Sabah erkenden kalktı abdestini aldı ve namazını 
kılarak Allah‟a dua etti. Daha sonra Nâzım‟ı uyandırdı. Nâzım tahta yatağından 
kalkarak gözlerini ovmaya başladı: 
 101 
–Nine bir çay versene bana, içip hemen çıkacam. Giderler, yetişemem onlara 
diye korkuyorum. 
–Hemen yavrum, hemen. Fadime nine çabucak ona kahvaltı hazırladı.  
Sonra da Nâzım‟ı bağrına basarak dakikalarca nasihat etti: 
–Evladım, Nâzım‟ım. Mektupları kendi ellerinle teslim et postaya, tamam mı? 
Hatta gerekirse acil postayla yolla. Masraflı olsa da, böylesi daha güvenlidir. 
Köylülerden de sakın ayrılma! Onlarla da dün konuştum. Üçü de köyün çıkışında 
seni bekliyor. Köprüden geçerken zaten sorun çıkmaz, ama nehire girecek 
olursanız, dikkat et, mektuplar ıslanmasın, dedi ve Nâzım kapıdan çıkarken 
ekledi: 
–Güle güle evladım, hayırlı yolculuklar! Sağ salim gider gelirsin İnşallah! Bu 
arada cepheden dönen askerlere rastlarsan şehirde, bir zahmet sor onlara bizim 
çocukları görmüşler mi diye? 
Şehre inen yol, köyün önünden akan kurumuş nehirden geçip derin nehre 
kadar uzanıyor. Taşlı köprüden geçmek için en az yarım saat yürümek 
gerektiğinden, yolu fazla uzatmak istemeyenler soyunarak nehrin nispeten sığ 
olan yerinden geçiyordu. Yaya olarak şehre dört saatte varmak mümkündü. Ama 
at sırtında bu mesafe dört kat azalıyordu. Ata bir kamçı vurdun mu, bir saat 
sonra şehirdesin. Arabayla ise göz açıp kapayıncaya kadar bu mesafeyi kat etmek 
mümkün. Ama arabayla yolculuk yapmak her babayiğidin kısmetinde değildi. 
Menzer öğretmen de, Karaş da, Hızırali de hiçbir zaman bu yolu arabayla 
gitmemişlerdi. Nâzım da.  
Köyde atı, katırı olana şanslı adam diyorlardı. Bu sefer yolculuk yapanların da 
aslında şansları yaver gitmişti, çünkü Hızırali şehre kara katırı ile gidiyordu. 
Köyde herkesin gözü bu kara katırın üstündeydi. İki atın yükünü koy sırtına, 
kendin de otur üstüne, katır aldırmadan yürürdü. Fakat boynu kırılasıcanın çok 
inatçı bir huyu vardı. Delileri geldi, cinleri uyandı mı, görme sakın yüzünü. Ne 
ileriye giderdi, ne de geriye. İşte o zaman da öfkeden kuduruyordu Hızırali. Kalın 
çubuğunu alarak havada savuruyor ve katırın canını yakıyordu. Ha bire 
vuruyordu. O zaman katır gerileyerek yularını Hızırali‟nin elinden koparıyor ve 
süratle koşuyordu köyün üst tarafındaki büyük vadiye doğru. Katır oraya gitti mi, 
erkek isterdi ona yetişecek, yakalayıp geri getirecek. Hızırali de çoluk çocuğunu 
da alıp yollara düşer, bin bir sıkıntıya, eziyete katlanarak katırı yakalayıp evine 
getirirdi. Bugün kara katır Hızırali‟nın altında kuzu gibi yürüyordu. Nehrin 
kıyısına vardıklarında Hızırali önce Menzer öğretmeni, sonra Nâzım‟ı ve daha 
sonra da Karaş‟ı katırının sırtına bindirerek nehrin karşısına geçirdi.  
Menzer incecik, zayıf bir kızdı. Örükleri beline kadar uzanıyordu. Tatlı dili, 
masum bakışları vardı. Konuşunca ağzından bal damlardı. Asla abuk sabuk 
konuşmaz, ağzına kötü şeyler almazdı. İki ağabeyi vardı ve kendisi evin tek 
kızıydı. Ağabeylerinin ikisi de savaşa gönderilmiş ve geri dönmemişlerdi. Yaşlı 
babası evlat hasretine daha fazla dayanamayarak vakitsiz ayrılmıştı dünyadan. 
Sabah akşam göz yaşı dökmekten annesinin gözlerine perde inmişti, iyi 
göremiyordu. Bir çatı altında bir Menzer öğretmen, bir de zavallı annesi 
kalıyorlardı. Köyde liseyi bitirdikten sonra, bütün arkadaşları sağa sola 
dağılmışlardı. Bir çoğu üniversiteyi kazanmıştı. Menzer ise evinde kalmıştı. Hasta 
annesine bakacak başka kimse olmadığı için hiç bir yere ayrılamıyordu. Onu 
yalnız bırakamazdı. Savaş yıllarında okullarda öğretmen açığı yaşandığından, 
Menzer‟e ilk okul öğrencilerine öğretmenlik yapmak teklif edildi. Köyünde 
 102 
öğretmenlik yaparak beş-on kuruş kazanıyor ve zar zor geçimini sağlıyordu. Onu 
Bakü‟den gelip köyün sağlık ocağında çalışan, kendisinden on yaş büyük bir 
doktor istedi. Doktor çok ısrarlıydı ve kızın peşini bırakmıyordu. Biraz da 
böbürlendiğinden kızın gözü onu pek tutmadı. Sürekli kaçıyordu ondan. 
Doktorun eve yolladığı elçilere de şöyle demişti: 
–Benim nereme yaraşır kocaya gitmek? Bir çift gardaş yitirdim savaşta. 
Gözümün yaşı kurumadı henüz. Babam da yok, anam da özürlü. İkincisi de 
tencere yuvarlanır, kapağını bulur derler. Doktor beyse yanlış tercih yapmış. Ben 
nere, şehirli, okumuş doktor nere? Hem anamı da yalnız bırakırsam, el alemin 
kınamasından kurtulamam, rezil rüsvay olurum köyde. Duyanlar yaşlı hasta 
anacığını nasıl terkettin diye tükürmezler mi yüzüme? 
Doktor Nuh diyor, Peygamber demiyordu. Menzer‟in karşısına dikilerek ona 
diller döküyor, yalvarıp yakarıyordu. Ama Menzer sözünden dönmedi. Doktor 
bütün köyü Menzer‟in evine gönderdi, anasına da bakarım diye de ekledi. 
Menzer‟i de, anasını da yağ bal ile besleyeceğim dedi.  
Kısacası herif sülük gibi yapışmıştı ve kızdan vazgeçmek gibi niyeti yoktu. 
Köyde insan kalmadı ki Menzer‟in kapısına dayanmasın. Sonunda küçük bir 
düğünle Menzer‟i evlendirdiler doktorla. Ama Menzer‟in ilk oku ne yazık ki taşa 
çarpmıştı. Doktor Menzer‟in hayatını zehir etmişti. Sabah akşam evde dırdır ve 
kavga vardı. “Annen defolup gitsin evine, kör ihtiyar bana mı kaldı, milletin 
kendi anasına bile bakmadığı, himaye etmediği bir devirde, el âlemin yaşlısına mı 
bakacağım”, diye söylenip duruyordu... 
Menzer bir gün anasının kolundan tutarak baba evine geri döndü. Bundan 
sonra, doktor ne kadar yalvardıysa, “yanlış yaptım, affet” deyip kızın kapısında 
süründüyse de faydası olmadı. Menzer kocasının yüzüne karşı “anamı 
beğenmeyeni ben hiç beğenmiyorum” diye haykırmıştı. “Senin gibi kocaya sahip 
olmaktansa, evde kalayım daha iyi. Kandırdılar beni, bir hata yaptım, şimdi 
anlıyorum değmezmiş sana. Zararın neresinden dönersen kârdır. Doktor olma, 
istersen padişahın oğlu ol, bugünden sonra senin gibi ikiyüzlü, hain adamı 
tanımak bile istemiyorum. Dünyada erkek çok ama anne bir tanedir anlıyor 
musun? Bir tane!” 
Menzer o gün bu gündür üç yıldır kocasız, tek başına anasına bakıyordu. 
Bakü‟den ta Şekilere kadar gezip dolaşmıştı ama kimse cüret edip de onun 
hakkında çirkin bir laf edememişti. Kaç yerden kapısına elçiler gelmişti ama 
cevabı kısa ve netti, hayır! Herkesi eli boş geri yolluyordu. Anam hayatta olduğu 
sürece, asla evlenmeyeceğim! diyordu. Menzer güzel ve alımlı kızdı ve bu güne 
kadar namusuyla, dürüstlüğü ve iffetiyle ün salmıştı köyde. Köyün serseri 
delikanlıları bile ona kötü niyetle yaklaşamıyorlardı. Bunun bir sonuç 
vermeyeceğini biliyorlardı çünkü, rüzgar kayadan hiç bir şey koparamaz. 
Menzer‟i yolundan döndürmek çok zor. Köyde de kazandığı saygı ve sevgi sırf 
bu huyuna göreydi. Karaş ve Hızırali de ona bacım diyorlardı.  
Hızırali‟nin de kalabalık ailesi vardı. Kendisi okulda demirbaştan sorumluydu. 
Çoluk çocuğuna yedirmek için şehre un almaya gidiyordu. Çok dürüst ve 
namuslu biriydi. Saçı sakalı bembeyaz olsa da, görenler en fazla kırk yaşında 
olduğunu düşünüyorlardı. Bacağının teki doğuştan kısa olduğu için, yürürken eğri 
yürüyordu, aksıyordu. Aksadığı için askerlikten muaf tutulmuştu. Bu konuda 
herkes onun çok şanslı olduğunu düşünüyordu. Köyde kimsenin işine 
karışmazdı. Büyüklerle büyük olurdu, küçüklerle küçük. Defalarca Menzer‟e „hadi 
 103 
atla katıra‟ diye teklif ettiyse de, Menzer „zahmet etmeyin gerek yok‟ diyerek 
yürümeyi tercih etmişti.  
Hızırali bir kaç defa Karaş ve Nâzım‟ı bindirdi katırına. Karaş kolhozda 
haznedar olarak çalışıyordu. İkinci dereceden maluldu hem de. Onu, kaşının 
üzerindeki yarayı muayene etmek için şehir merkezine, sağlık kontrolüne 
çağırmışlardı. Savaşta mermi yarası almıştı. Doktorlar hastanede röntgenini 
çekerek, içeride ufak bir mermi parçası kaldığını ama çok küçük olduğundan 
çıkarmanın mümkün olmadığını bildirmişlerdi. Ara sıra derinde bulunan mermi 
parçası sızlamaya başladığında, Karaş başlıyordu tay gibi bağırmaya. Çok şakacı 
bir yanı da vardı bu arada. Onunla yolculuk yapanlar asla yorulmazlardı. Bir laf 
söyledi mi, mutlaka karnını tutarak kahkahayla gülmeye başlıyordu insan.  
Yokuşu çıktıktan sonra, düzlük bir arazide buldular kendilerini. Karaşın 
gevezeliği yine üstündeydi. 
–Hızırali izin ver de biraz katırına ben de bineyim. Karşılığında ilginç bir 
hikaye anlatırım size. 
Hızırali de takılarak cevap verdi ona: 
–Karaş ya, sen adam akıllı konuşmayı beceremezsin ki kardeşim. Hem bir 
kere bindin ya katırıma, bu da yeter sana. Katır babanın malı mı ya?  
Karaş: 
–Parasını öderim lan. Ne kadar istiyorsun, söyle? diyerek elini cebine indirdi.  
Hızırali baktı ki Karaş‟ın keyfi yerinde, kafasını salladı: 
–Paran çok öyle mi? Haznedar olmanın faydaları işte. Ama yanlış adama 
rastlamışsın, senin beş on kuruşuna ihityacım yok kardeşim. Bu kadar zenginsen 
madem, yoğurt al, kel kafana sür. Bakarsın saçların da uzar. 
Herekes kahkahayla güldü. Hızırali yüzünü Karaş‟a çevirerek: 
–Tamam be, dedi. Zaten rahat bırakmayacaksın beni biliyorum. Hadi gel otur, 
yeter ki gevezelik etme, diyerek katırdan indi ve yuların ucunu ona uzattı. 
Karaş katırı yol kenarında duran ağacın altına götürdü ve bacağını hayvanın 
üzerinden atarak oturdu. Sonra da kasketini gözlerinin üzerine indirdi ve 
parmağının ucuyla ensesini kaşıyarak: 
–Geçen Cuma vali yardımıcısıyla beraber köye bir profesör gelmişti. Onların 
konuşmalarını dinlediniz mi hiç? diyerek yanında yürüyenle soru yöneltti. 
Hızırali: 
–Köye bir profesörün geldiğini ben de duymuştum. Ama ne diye geldi, ne 
konuştu bundan haberim yok. 
Karaş kurnazca gülümsedi: 
–Vallahi billahi Hızırali, Menzer bacım da beni affetsin ama toplantı yerine 
salonda gırgır, şamata vardı.   
–Ne şamatası be, ne diyorsun sen? Ben öyle bir şey duymadım. Anlatsana. 
Karaş: 
–Dinle o zaman, diyerek katırın yularını çekti ve hayvanın hızını yavaşlattı. 
Her zamanki gibi ellerini kollarını savurarak konuşuyordu: 
–Geçen Cuma günü adeta telef olmuş hayvanlar gibi, hepimizi kolhozun 
konferans salonuna topladılar. Bakü‟den derin mi derin bir profesör gelmiş 
dediler. Ateizmden bahsedecekmiş köylülere. Kolhoz ve parti komisyonu 
başkanları profesörün solunda, vali yardımcısı ise sağında oturuyorlardı. 
Hepsinin de suratı mahkemi duvarı gibi. Profesör Marks‟tan, Lenin‟den, 
devrimden uzun uzun lafazanlık etti. Din bir afyondur dedi, insanları 
 104 
salaklaştırıyormuş. Dinden uzak durulmasını öğütledi durdu. Allah da, 
Peygamber de gericilerin uydurmasıymış. Onlara sakın inanmayın! Millet baktı 
profesör saçmalıyor, yerlere tükürerek teker teker salonu boşaltmaya başladılar. 
Babam en arka sırada oturuyordu. Ama kulağı profesördeydi, pür dikkat 
dinliyordu onu. Profesör ileri geri konuştuktan, içini döküp rahatladıktan sonra, 
vali yardımcısı ayağa kalktı ve “sayın profesöre sorusu olan var mı” diye sordu. 
Kimseden ses çıkmadı. İşte o sırada babam oturduğu yerinden kalkarak milleti ite 
kaka, kürsünün yanına geldi ve profesörün karşısına dikilerek “sana bir sorum 
olacak yoldaş profesör” dedi. Profesör de buyurun diyerek izin verdi. Babam 
“yoldaş profesör at ne yer?” diye sordu. Profesör gülümsedi ve “ot yer” dedi. 
Babam tekrar sordu “Peki ya koyun, keçi ne yer?” Profesör, babam onunla alay 
ediyor zannetti. Kızdı biraz ve çocukça sorular sorup durma bana diye çıkıştı. 
Koyun, keçi ottan başka ne yiyebilir ki? Babam da profesörün gözlerinin içine 
bakarak tekrar sordu “sayın profesör, söyler misin bana, bu hayvanların hepsi ot 
yediği halde nasıl oluyor da at sıçarken ishal gibi pisliyor, koyun ve keçilerin 
kakaları ise yuvarlaktır?” 
Karaş ellerini birbirine çarparak bastı kahkahayı: 
–Yemin ederim, babam bu soruyu sorduktan sonra profesörün dili dudağı 
kurudu. Herif önce terledi, sonra da yutkunmaya başladı. Bu soruya cevap 
veremem dedi, zoolog değilim çünkü. Babam ağzını profesörün yüzüne iyice 
yaklaştırarak haykırdı: 
–Yoldaş profesör, nasıl oluyor da sıradan bir koyun, keçi, at pisliğinden 
anlamadığın halde, Allahtan, Peygamberden dem vuruyorsun ha?! Başka mevzu 
bulamıyor musun konuşacak? Karaş katırın sırtında ellerini kollarını sallayarak: 
–Babam bunları söyledikten sonra, salondakilerin hepsi gülmekten çatlayacak 
gibi oldular, fenalık geçirenler de oldu. Profesörün suratı yetişkin domates gibi 
kıpkırmızıydı. Babam lafı fazla uzatmadı. Doğruca kapıya yürüdü. Salondakiler 
de onu takip ederek, çekip gittiler. 
Hızırali doyasıya güldükten sonra: 
–Babanın diline kurban olayım, dedi. Senin ihtiyar, profesörü mahvetmiş 
desene yahu! Bunları duymak ilaç gibi geldi bana inan ki. Dünyamızın içine 
edenler de, zaten bunlar gibi gerizekalı profesörler değil midir? Sahi ya! Ulan 
ahmak oğlu ahmak, sana soran lazım, ne uğraşırısın Allahla, Peygamberle, 
taşkafalı! İşin gücün yok mu senin? Kitabsız herif! 
Hızırali profesörün ünvanına bir çuval hakaret yağdırdıktan sonra: 
–Ulan Karaş, dedi. İçimden geldi şerefsizim, babanın yüzü suyu hürmetine 
şehire kadar inme lan katırın sırtından. Helal olsun babana!  
Az geriden onları takip eden Menzer‟le Nâzım, duyduklarına karşı kendi 
görüşlerini ifade etmeseler de, kıs kıs gülüyorlardı. Hızırali barut fıçısı gibi 
olmuştu adeta. Durmadan sitem ediyordu: 
–Nedir bu çektiğimiz? Ne biçim devir bu böyle? Eskiden evlerimizin 
kapılarını sonuna kadar açık bırakır, istediğimiz yere çekip giderdik. Evinde 
kiloyla altının da olsa, hırsızlık yapmak kimsenin aklından geçmezdi. Her keste 
Allah korkusu, Peygamber sevgisi vardı. Artık profesör gibi deyyusların devrinde 
yaşıyoruz. Mantar gibi çoğalmış pislikler. Namus, iffet, haya, saygı, sevgi hepsi 
yok olup gitmiş. Hayaletler gibi dolaşıyoruz ortalıkta. Allah‟ın gazabı, öfkesi de 
bu yüzden. Her yer kan gölü, dünyayı alevler sarmış. Rusya‟dan ta buralara kadar 
her yerde savaş var... Herhalde bize ders olsun diye başlattı bu savaşı. Allah 
 105 
parmak sokarak, insanın gözünü oymaz. Sabrı tükendiğinde aklımız başımıza 
gelsin diye bu tür felaketler yolluyor üzerimize.  
Nâzım‟ın kulağına bir yerlerden köpek iniltisi geldi. Çocukça bir merak sardı 
onu, etrafına bakınmaya başladı. Ama hiç bir şey göremedi. Civarda köy kasaba 
olsaydı anlardı bu sesin kaynağını. Kuşkulanmazdı belki de. Ama bu vadide 
köpek ne gezer? Çiftlik de yok buralarda... Nâzım tuvaletini yapmak bahanesi ile, 
yol arkadaşlarından ayrılarak kayaların arkasına geçti. İnilti daha da yaklaşıyordu. 
Nâzım ilerideki dimdik duran kayanın üzerinde çıktığında köpeği fark etti. Vücut 
yapısından belli oluyordu Kangal köpeği olduğu. Önden bakıldığında aslana 
benziyordu. Köpek tüylü boynunu bükerek, budunu yaladıkça sızlıyordu. Yaralı 
olduğu belliydi, aksi taktirde Nâzım‟ı görünce hemen saldırırdı. Veya kuyruğunu 
kısarak kaçıp giderdi. Nâzım eğilerek ona bir taş fırlatmak istedi. Ormanın 
girişinde öküz otlatan ihtiyar çoban, palamut ağacının gölgesinde oturmuş, 
deminden beri Nâzım‟ı izliyormuş. Onun yerden taş aldığını görerek hırıltılı bir 
sesle: 
–Allahın hayvanına taş atmak günahtır evladım, dedi. Üstelik yaralı bir 
köpeğe. Sen yoluna devam etsene çocuk, hayvan seni rahatsız mı ediyor? 
Namussuzun, soysuzun teki kurşun sıkmış ona. Bacağına isabet ettiği için 
ölmemiş, ama acı çekiyor. Kaç gündür durmadan uluyor. Sana beddua eder, 
dokunma ona... 
Çoban bunları söyledikten sonra uzaklaştı, az ötedeki vadiye doğru yürüyen 
öküzlerine yetişmek için yürüdü. Ve tepenin karşı tarafına geçerek gözden 
kayboldu. Nâzım yerden aldığı taşı tekrar yere atarak, Fadime ninenin kendisine 
verdiği yağlı dürümü cebinden çıkardı ve köpeğin önüne fırlattı. Köpek şaşkın 
şaşkın Nâzım‟ın yüzüne bakıyordu. Nâzım onun sahibi olsaydı, hemen ona 
doğru koşarak, ayaklarına sarılırdı. Oysa bir kerecik de olsa Nâzım‟ın karşısında 
kuyruk sallamadı. Ve dahası önüne atılan dürüme bile aldırmadı. Nâzım bir hayli 
baktı köpeğe, bir şeyler yapmak istiyordu ama yapamıyordu. Arkadaşlarının onu 
merak edeceğini düşünerek, fazla vakit kaybetmek istemiyordu. Geldiği patikayı 
takip ederek, yola çıktı. Köylüleri ilerideki köşede durmuş onu bekliyordu. Kara 
katır da bu molayı fırsat bilerek, yol kenarında biten yeşil otlardan açgözlülükle 
tıkıştırıyordu. Nâzım onların yanına yaklaştıktan sonra kafile yola koyuldu tekrar. 
Karaş hâlâ katırın sırtında oturmuştu. Yol boyunca herkes bir şeyler 
konuşuyordu. Özellikle de Karaş şakalarından ve çalçeneliğinden geri 
kalmıyordu. Menzer ise suskundu. Nâzım‟ın aklı köpeğin yanındaydı hâlâ. „Nasıl 
olmuş da kaybolmuş zavallı? Akıbeti ne olacak? İyileşip ayağa kalkabilecek mi? 
Hangi deyyus kıydı ona? Niçin kurşun sıktı?‟ bir sürü soru dolaşıyordu kafasında 
çocuğun. Köpeğe kurşun sıkanı gözlerinin önünde canlandırıyor, kalbi nefret 
doluyordu. O adam karşısına çıksaydı, ona küfürler, lanetler yağdırırdı. Hatta 
köpeğe kıyan o şerefsize tekme tokat girişirdi. Acıyordu hayvana, hayalen hep 
onun yanındaydı. Ama bu konuda Menzer‟e, Hızırali‟ye, Karaş‟a hiç bir şey 
söylemedi. Söylersem benimle dalga geçerler diye düşündü. Dünya ateşler içinde 
yanıyor, her gün yüzlerce insanın ölüm haberi ulaşıyor cepheden, sense bir 
köpeğin haline acıyorsun. Aptal çocuk... Üstelik Karaş‟ın diline ağzına düştüm 
mü, kolay kolay kurtulamam. Meseleyi inanılmaz yerlere götürerek büyütecek, 
alay edip duracak benimle. Bu yüzden köpek konusunu hiç açmadı. Karaş ve 
Hızırali ise, tatlı muhabbetlerini sürdürüyorlardı. Stalin ve Hitler hakkında bir 
sürü uyduruk hikayeler anlatıyorlardı. Bütün konular eninde sonunda dönüp 
 106 
dolaşıp savaşa bağlanıyordu... Menzer ve Nâzım ise kesinlikle onların sohbetine 
karışmadan yürüyorlardı. Kafalarını indirmiş, derin bir sessizlik içerisinde kara 
katırın peşinden yürüyorlardı. Karaş arada bir altındaki katırı dirsekliyor ve yuları 
elinden bırakıyordu. Katır hızlanarak dörtnal toz bulutları kaldırarak koşunca 
Hızırali kızıyordu: 
–Ulan, yine oynattın mı yoksa? Yavaş olsana be! Görmüyor musun sana 
yetişemekte zorlananlar var? Menzer kadındır, Nâzım ise çocuk. Seninle 
yarışacak güçte mi onlar? 
Şehir merkezine vardıklarında önce halk pazarına uğradılar. Hızırali terkine 
bağladığı arpa, saman dolu çuvalı açarak katırın kafasına geçirdi. Daha sonra at 
ahırının bekçisine yaklaşarak avucuna bir üçlük sıkıştırdı ve: 
–Şehirde bir iki saatlik işimiz var, dedi. Biz dönene kadar gözün katırın 
üzerinde olsun. Bir sürü piç var buralarda. Hırsız, eşkiya, serseri kaynıyor şehir. 
Sakın ha, bir anlık dalgınlığa gelirsin katırın yeni ördürdüğüm çulunu açarlar. 
Bugün ilk kez örtüyorum üstüne. Gözünü bir saniyelik üzerinden ayırdın mı, çula 
veda edebilirsin.  
Bekçi yıllardır tanıdığı komşu köylüsüne: 
–Tamam, tamam, sen müsterih ol, dedi. Katırını bıraktığın gibi bulacaksın, 
söz veriyorum. 
 
21 
 
Akşam olunca onların her biri şehirdeki işlerini bitirerek çarşıdan, pazardan 
satın aldıklarını yanlarına alarak, köylerine doğru yola koyulmaya hazırlandılar. 
Hızırali yoldaşlarını şehrin üst kısmındaki pınarın yanında bırakarak, katırını 
almaya gitti. Haftalık halk pazarı dağılmıştı. Meydanda parmakla sayılacak kadar 
az insan vardı. Onlar da terazilerini tezgahlardan kaldırıyor, satılmayan 
meyvelerini, patatesleri kapalı bir yere yığarak, bekçilere teslim ediyorlardı. 
Hızırali pazar meydanından geçerek, ilerideki büyük ahıra yöneldi. Katır yerinde 
yoktu. Hızırali az kalsın fenalık geçiriyordu: “Yine huysuzlandı hayvan galiba. 
Belki de çocuk mocuk korkutmuş, o da ipini koparıp kaçmış... Ya çalmışlarsa 
hayvanı?” diye düşündü. Kalbinde bin bir türlü şüphe başkaldırıyordu. Başından 
duman çıktı sandı. Bekçi‟yi bularak karşısına dikildi ve öfkeyle: 
–Şerefsiz! Namert! Güvendim, paha biçilmez katırımı emanet ettim sana. 
Nedir bu başıma getirdiklerin!? Senin gibi komşu olmaz olsun be! 
Bekçi istifini bozmadan elindeki gazete parçasına tütün sara sara: 
–Kafamı bozma arkadaş! Dünyadan haberin yok senin! Bağırov42 şehirde. 
Polisler geldi, katırı aç, ahırın arkasında bir yere bağla dediler. Bağırov şehirde 
dolaşırken katırı görürse kızarmış.  
–Bunları külahıma anlat sen! Benim katırımın Bağırov‟la ne alıp veremediği 
var? Bağırov hayatında katır görmedi mi hiç? Uydurmasını bile beceremiyorsun! 
Söyle katırım nerede? Ha?! 
Bekçi çılgına döndü: 
–Bana bak Hızırali! Komşu köyden olduğun artık umurumda bile değil 
tamam mı? Bir daha buralara uğradığında senin katırına matırına bakarsam 
                                            
42 Mir Cafer Bağırov – yirmi yılı aşkın bir süre Sosyalist Azerbaycan‟da Birinci Sekreter görevinde 
bulunmuş ve ülkeyi yönetmiş, Stalin‟in en önemli kurmaylarından birisi.  
 107 
namerdim! Nasıl oluyor da öz köylünün, kapı komşun Behbut oğlu Familin, 
Bağırov sayesinde hapisten kurtulması umurunda bile değil, ama katırını açıp on 
metre ötede bağladığım için sabahtan beri bana hakaret edip duruyorsun!? 
Hızırali Behbut oğlu Familin adını duyar duymaz durgunlaştı. Alnının 
ortasına kadar inen şapkasını yukarıya kaldırarak bekçiye hayret dolu gözlerle 
baktı: 
–Bizim şu değirmenci Famil‟den mi bahsediyorsun? 
Bekçi “sen salak mısın” der gibi baktı Hızırali‟ye. 
–Hayır canım, İrandaki, Turandaki Famil‟den bahsediyorum. Sizin köyde kaç 
Famil var oğlum? İki Famil yok ya! Bir Familiniz var ve sen de onu tanıyor 
olmalısaın. Deminden beri bir Kuran kadar söz sarfettim, sense uyuyorsun hala. 
Aklın fikrin katırında tabii. Ne hallere düştük Tanrım! Katır insandan fazla değer 
görüyor... 
Hızırali söylediklerine göre pişman olmuştu. Bekçinin yanına sokularak, 
mahçup bir ifadeyle: 
–Emmoğlu, ne olur kusuruma bakma, dedi. Kızgın anıma denk geldi, unut 
gtitsin. Özür dilerim. Laf aramızda, son zamanlar sen de aşırı alıngan olmuşsun 
ha! Beni de anlamalısın kardeş, bu katır benim herşeyimdir! Evin bütün odunu, 
hayvanların otu, samanı katır‟ın sırtından geçiyor. Ben de nereye gitsem, 
ayaklarımı yerden kesen bir tek bu hayvandır. Kolu kesik Hazreti Abbas‟a yemin 
olsun, henüz sıpayken bu katır için bir inek, bir dana, üstelik de bir sürü para 
ödedim. Hâlâ daha borcum var. Bu yüzden ahırın içinde göremeyince onu, 
kafama yıldırım düştü sanki. Ne söylediğimin da farkında değildim. Oldu bitti 
işte. Sen de oku atıp, yayını saklama. Anlat bakalım, şu Bağırov olayı da neymiş?  
Bekçi siyah tömbekiyle, eski gazete parçasından sararak hazırladığı sigarayı 
yaktı. Bir iki fırt çektikten sonra da çömelerek oturdu ve sırtını ahırın duvarına 
yasladı: 
–Dün sizin köylü olan Behbut oğlu Famili savcı çağırmıştı yanına. Baktım ki 
gece kalacak yeri yok, aldım götürdüm evime. Ah Hızırali ah! Allah düşmanıma 
bile böyle bir dert vermesin. Zavallı sabaha kadar gözlerini yummadı. Hapse 
girersem çocuklarımın hali ne olur, diyerek sitem edip duruyordu. Acıdım 
Famil‟e. Bu devirde yedi çocuk büyütmek kolay mı sanıyorsun, diye sordu bana. 
Avrat çevik, kurnaz olsaydı derdim olmazdı. Belki çalışır, ekmek parası kazanırdı. 
Ama o da uyuşuğun teki. Yemek pişirmek dışında elinden bir iş gelmiyor. Ben de 
bi.raz teselli ettim Famil‟i. Allah kerimdir dedim, Ondan ümit kesilmez. Yaprağı 
dalından düşüren kuvvet vardır. Sabah ola hayrola. Bakarsın yarın bir çözüm 
bulunur. İşin zora girerse gereken mercilere dilekçeler, şikayet mektpları yazarız, 
telegraflar çekeriz. 
Bekçi istihza ile güldü: 
–Koskoca adamı hangi bahaneyle savcılığa çekmişler biliyor musun? Altı 
pud43 arpa yüzünden! Altı pud arpa! İdaredeki adamımızdan savcının cezai 
hükmü onayladığını öğrendik. Mahkemeden kesin hapis kararı çıkacak, Famil de 
boylayacak kodesi. Yavruları da açıkta kalacak... Bu devirde bir kere cezaevine 
girdin mi, içeriden kolay kolay çıkamazsın artık.  
Hızırali: 
                                            
43 Pud – Eskiden kullanılan 16.4 kilogramlık Rus ağırlık ölçüsü birimi. 
 108 
–Ulan meraktan çatlatacaksın beni. Ne geveleyip duruyorsun be? Daha evvel 
duymuştum zaten bu hikayeyi. Famil‟in akıbeti ne oldu? Sen onu anlat! 
Bekçi: 
–Altı aylık mısın yahu? Ne havsalasız adamsın sen. Herif kurtuldu sonunda. 
Hızırali gözlerini büyükçe açarak öne atıldı: 
–Nasıl yani? Kurtuldu mu?  
–Nasıllığı şöyle oldu... Evde oturmuş yemek yiyorduk. Bizim karı da her 
ihtimale karşı bir yastık, bir de yün battaniye hazırlamıştı. Hani savcı Famil‟in 
tutuklu yargılanmasına karar verirse eğer, hücresine gönderelim diye. Famil‟in 
boğazı düğümlenmişti. Hapse girmek kolay mı sanıyorsun? Ne de olsa iki yıllık 
tecrübem var. Yaşamayanlar bilmez mahpusluğun çilesini. Allah hasmıma bile 
göstermesin. Famil‟e biraz teselli verdim. Yeni kalkmıştım ayağa, benim maarifte 
çalışan büyük oğlan, Rüstem‟i diyorum tanırsın, eve bir daldı, ödüm koptu. 
Çocuğun peşinden iblis koşuyordu sanki. Oğlum dedim hayırdır İnşallah. “Baba 
Bağırov gelmiş şehire, şu anda valilikte oturuyor. Herkes korku içerisinde. Az 
sonra çıkıp şehirde dolaşacak. Pols seni arıyor. Hemen koş ahıra, çevresini 
toparla, temizle biraz. Bir tek at, eşek kalmasın oralarda”. Bekçi elini sertçe dizine 
vurdu, ulan Hızırali, şerefsizim şehir ahalisi birbirine girmişti. 
Hızırali kaşlarını çattı ve gözlerini hayretle kısarak: 
–Eveeet. Anladım şimdi... anladım. Tabii ya! Birazcık ben de duymuştum 
ucundan kulağından. Bakü‟den, hem de çok büyük yerden gelenler var dediler. 
Dükkanları bir görecektin, pırıl pırıl, tertemizdi. Satıcılar, müdürler de ipek gibi 
yumuşamışlardı. Öyle tatlı, öyle saygılı konuşuyorlardı ki müşterilerle, insan 
elinde olmadan hayırdır, gün nereden doğdu diye soruyordu. Baştan söyleseydin 
ya! Yılan yıldız görmeden ölmez. Mesele buymuş demek ki... 
–Lafımın arasına girme. Bitireyim, yorumlarını daha sonra yaparsın. Nasıl 
oldu ben de anlayamadım. Birden içime doğdu, Famil‟in sıkıntısını Bağırov‟a 
anlatmak istedim. Hemen oğlumu çağırdım, Rüstem dedim, Famil‟in adından 
Bağırova bir dilekçe yazsana. Sonra da bir yerde gider zarfı eline tutuşturursunuz, 
bakalım sonu nasıl olacak. Rüstemi de tanırsın. Valla oğlum olduğu için 
söylemiyorum, kalemi pek kuvvetlidir keratanın. Yazdıkları taşı bile konuşturur. 
Bu teklifi Rüstem de beğendi. Bir kalem aldı eline ve Behbut oğlu Famil‟in 
adından aceleyle bir mektup yazdı. “Yoldaş Bağırov ben bir zamanlar parti 
üyesiydim, kalabalık da bir ailem var. Kendimi bildim bileli deyirmende çalışırım. 
Okumam yazmam olmadığı için, aldığım parayı sayamamışım. Altı pud arpam 
eksik çıkmış, şimdi de beni mahkemeye çıkarıyorlar. Yardım edin ne olur...” 
Bekçi: 
–Dizlerim uyuştu, diyerek ayağa kalktı ve konuşmasına devam etti. Demek 
istediğim, insanın işini Allah rasgetire. Mektup Bağırov‟un eline geçtikten sonra, 
savcı, vali acaip fırça yemişler. Famille uğraşan herkesi rezil rüsvay etmiş Bağırov. 
Size tekme yumruk girmeden bırakın adamı gitsin demiş onlara. Lan Hızırali, şu 
savcı, vali, belediye başkanı, emniyet müdürü var ya?! Bizi karşılarında görünce, 
Azrail‟e oluyorlar. Şerefsizim, Famil öyle şeyler anlattı ki bize, hayretten 
yerimizde apışıp kaldık. Bizim yanımızda aslan kesilenler Bağırov‟un karşısında el 
pençe divan duruyorlarmış, gıklarını bile çıkaramıyorlarmış. Uzun lafın kısası 
arkadaş, Famil‟i altı pud arpa yüzünden az kalsın içeriye tıkayacaklardı, çok şükür 
paçayı kurtardı... 
Hızırali gözlerini göklere kaldırarak: 
 109 
–Sana inanmayana lanet olsun, dedi ve bekçiye yöneldi, Bağırov bu şehre 
boşuna gelmedi, onu buraya getiren Famil‟in Allahı‟dır. 
Hızırali bunları söyledikten sonra dudağının altından bir şeyler mırıldandı ve 
salavat çekti. Geçen Cuma, bizim köye bir profesör gelmişti. Milleti toplamış 
etrafına, Allah, Peygamber yok diye, ıvır zıvır konuşmuş. Peki Alah yoksa, 
Bağırov‟u şehire kim getirdi? En ufak bir ümidi olmadığı halde, Behbut oğlu 
Famil nasıl oldu da birden bire kurtuldu? 
Bekçi sırıtarak: 
–Bir avuç arpa için Famil‟in hayatını karartmaya hazırdı şerefsizler! Bizi 
yaratan Rabbime yemin ederim, adama serbestsin artık, gidebilirsin dedikleri an, 
yavaş kaçan namerttir diyerek, tükürdü tabanına ve doğruca köyeüne koştu.  
Hızırali: 
–Allaha binlerce şükürler olsun. Dilerim sen de hep güzel haberler işitesin, 
diyerek bekçi ile vedalaştı. 
Ahırın arkasına geçerek katırını yularından yakalayarak peşinden sürükledi ve 
koyuldu yola. Çeşmenin yanında onu bekleyen arkadaşlarının yanına geldi ve 
birlikte köylerine doğru yol aldılar. Şehirden çıktıklarında güneşin sarılığı kalmıştı 
sadece. Tarlalar yavaş yavaş boşalıyordu. Hayvanlar otlaklarından dönerek 
civardaki ahırlarına gidiyordu. Göletlerde yüzlerce kurbağa, koro halinde 
seslerine ses katarak günbatımının sükunetini bozuyordu. Kara katır, üzerindeki 
iki çuval una aldırmadan boynunu dik tutmuş, kuyruğuyla kendisine saldıran 
sinekleri kovuyor ve Hızırali‟nin yedeğinde usulca yürüyordu. 
Nâzım lokantada kendisine verilen kepekli ekmekten bir iki lokma kopararak 
ceplerine koymuştu, geri dönüşte yol kenarındaki kurşunla yaralanmış köpeğe 
vermek için. Ama bunu kimseye hissettirmemeliydi. Düşündü ki, yaş olarak 
kendinden büyük arkadaşları, bunu duyarsa, pek hoş düşmez. Hızırali de, Karaş 
da, belki Menzer bile, yüzüne karşı söylemeseler de, içlerinde onun hakkında 
kötü bir yargıya varırlar. Millet yiyecek ekmek bulamazken, bu şımarık çocuk, 
köpeği besliyor diye. 
Hızırali bugün şehirde gördüklerinden, duyduklarından biraz bahsetti, sonra 
da arkadaşlarına dönerek, katırın sırtındaki un çuvallarına işaret etti: 
–Pudunu kaça aldım biliyor musunuz? 
–Kaça aldın? diye sordu Karaş. 
Hızırali başını saladı ve yanıklı bir sesle: 
–Cesedimi gör Karaş, bu tacirlerde insaf denen şey kalmamış. Un istedim, 
önce kıvırmaya başaldı, naz yaptı bana. Sen dedi, aydan mı geldin? Savaşın en 
şiddetli günlerini yaşıyoruz, un diyenin kulağını kesiyorlar. Bu tantanada un mu 
olurmuş? 
Hızırali gülümsedi: 
–Bana da Hızırali derler! Herifin konuşmasından anladım ki unu var ama 
kurnazlık yapıyor. Başladı bana masla anlatmaya. İki çuval ayarlayabilirim dedi. 
Ama dükanın unu değil, karaborsadan aldım. Pudu sekizyüz ruble. Dakikalarca 
yakardım yalvardım fayda etmedi. Anam ölsün, babam ölsün dedi, bir kuruş da 
indirim yapamam. Alacaksan al, almayacaksan git işine. Un almak için bana 
yalvaran çok! Baktım ki adam dediğinden dönmüyor, çaresiz kaldım, kabul ettim 
ben de. Hayvan oğlu hayvan, kara unun pudunu bana sekiz yüz rubleye sattı. 
Hem bir sürü ricadan, minnetten sonra. 
Hızırali Menzer‟e sordu: 
 110 
–Mesela sen bir köy öğretmenisin. Aylık maaşın kaç?  
–Tecrübesi olan uzman öğretmenler fazla maaş alıyor ama benimkisi yediyüz 
ruble. Gelir ve bekrarlık vergileri44 alındıktan sonra da, geride altı yüz ruble 
kalıyor.  
Hızırali: 
–Al işte! Şimdi siz yapın bakalım hesabınızı. Bir pud un, bir öğretmenin aylık 
maaşına bedel. Çoluk çocuğumuzu geçindirmek için bir un yetiyor mu?.. Sadece 
ekmek mi yiyeceğiz? 
Karaş‟ın keyfi kaçtığı için, Hızırali‟nin sözlerine karşılık vermiyordu. 
Deminden beri, tek kelime bile etmemişti. Her zaman espiri yapan, neşeli kişiliği 
ile tanınan Karaş değildi sanki yanlarında yürüyen. Hızırali ona takılarak: 
–Birader, suratın asık bakıyorum. Gemilerin mi battı deryada? 
Karaş somurttu önce, sonra da isteksizce gülümsedi: 
–Muayeneden geçerken doktorlar beni çok uğraştırdılar. Komisyon başkanı 
“bu adamın kafasında mermi filan yok” diyerek iki ayağını bir çarığa soktu. İnsaf 
et dedim, olur mu? Hayır, sakat filan değilsin dedi bana. Yaramın dikiş yerini 
kurcaladılar, kendime bir türlü gelemiyorum şimdi de. Başım zonkluyor, kendimi 
berbat hissediyorum. Alnım ve ensem de uyuşmuş. Güçlükle yürüyorum 
görmüyor musun? 
Hızırali ona takıldığına pişman oldu. Acıdı zavallıya.  
–Şu yokuşu çıkalım, düzlüğe indiğimizde katıra binersin. Merak etme, hiç bir 
şey olmaz ona. Fazla yükü de yok zaten, topu topu on pud un. 
Karaş: 
–Hayır, dedi. Ben yorulmadım! Yaram ağrıyor sadece. Doktorlara merminin 
yerini fazla kurcalamayın dedim, dinlemediler beni. Komisyon başkanı inatçı 
öküzün teki. Suratında meymenet yok. Böylesini yatıracaksın falakaya... Herif 
beni dinlemek bile istemiyor ya! Yarama basma, acıyor diyorum, köpek gibi 
saldırıyor, bana mesleğimi mi öğreteceksin diyor. Hiç birşeyciğin yok senin, 
sapasağlamsın. Fi tarihinde kafana mermi isabet etmişse de, artık tamamen 
kapanmış yaran, iyileşmişsin. Devletten emekli maaşı alabilmek için sahtekarlık 
yapıyorsun sen diyor. Sahtekralık yapanın anasına, avradına küfredeyim mi 
demek istedim ama tuttum kendimi. Bunların bana yaptıklarına bak! Vatan için 
feda et kendini, sıhhatin elden gitsin, bunun karşılığında ise canını ala ala beş on 
kuruş emekli maaşı versinler... Şu lanet olası komisyondan her geçişte, 
mahvoluyorum. Bu kadar sağlık kontrolü mü yapılır birader? İt oğlu it! 
Görmüyor musun, kör müsün? Belli olmuyor mu sakat olduğum? Benim gibiler 
Hitler‟in kurşunlarına karşı sinelerimizi siper etmeseydik, sen şimdi Allah biliyor 
nerelerde geberecektin! Suratına, vücuduna bakıyorum, pislik herif, sıpa gibi! 
Soysuz namerd! Onun karın ağrısını biliyorum ben aslında. Para istiyorlar 
benden! Ben parayı nereden bulayım? Komisyonu da bilirsin, rüşvet vermedin 
mi, emekli maaşını kesiyorlar. Oysa bas parayı, sapasağlam da olsan, sakattır diye 
sana maaş bağlayacaklar... 
Yaralı köpeğin can çekiştiği noktaya vardıklarında, Nâzım bir bahanesini 
bularak arkadaşlarından uzaklaştı. Köpeğin altında yattığı büyük taşın üzerine 
çıktı. Hayvan Nâzım‟ı görünce tanıdı hemen. Sabahleyin ona dürüm veren çocuk 
                                            
44 Bekarlık vergisi – Sovyetler Döneminde evli olmayanlara gelir vergisi dışında uygulanan ek bir 
vergi türü.  
 111 
olduğunu anladı. Nâzım „acaba dürümü köpek mi yedi, yoksa kurt kuş mu 
götürdü? Köpek bir kaç kere pençelerini yere sürterek gerildi ve doğrulmak 
istedi. Fakat arka bacakları kalkmıyordu. Tekrar yerine uzanarak, inleye inleye 
yaralı yerini yalamaya başladı. Nâzım cebindeki ekmek parçalarını çıkararak 
köpeğin önüne attı. Sokak köpeği olsaydı hemen atlardı ekmeğin üstüne. Ama 
yaralı hayvan aç veya tok olduğunu bildirmedi. Kendisine fırlatılan ekmeklere göz 
ucuyla bakarak, tekrar dik tuttu boynunu. Geniş, kırmızı dilini çıkararak, ağır ağır 
solumaya başladı. Yaralı olmasına rağmen neredeyse Nâzım‟ı dikkate almıyordu. 
Başına kaldırarak şaşkın bakışlarla baktı Nâzım‟a ve daha sonra ağzını gökyüzüne 
tutarak kurt gibi ulumaya başladı. Nâzım düşündü ki köpek, yer yüzünü saran 
fitne fesadı, gökyüzündeki gözle görünmeyen yaratıcıya şikayet ediyor ve belki de 
onu bu hallere düşürene beddua ediyordu. Nâzım‟ın tüyleri diken diken oldu. 
Allah‟ın dilsiz, ağızsız hayvanını yaralayan kişiye kalbi nefretle dolup taştı. 
Merhamet dolu bakışlarla köpeği son kez süzdü ve geri döndü arkadaşlarına. 
Kendi kendine “köyümüze yakın olsaydı bu yer, gam yemezdim” diye düşündü 
“her gün sahipsiz, yaralı köpeğe yemek getirirdim. O zaman Allah da hoşnut 
olurdu benden... Nâzım kaya parçasının üzerinden inerek, hızlı ve büyük 
adımlarla yola çıktı. Ve koşarak yetişti arkadaşlarına. 
Yukarıya kalktıkça, arasından gürültüyle nehir akan dere daralıyor, yüz yüze 
duran yüksek kayalar, sanki insanları aralarına alarak sıkıyordu. Taşlara 
dokundukça, kazan gibi fokur fokur kaynayan, coşarak taşan köpüklü suların sesi 
insanın kafasında acaip bir uğultu oluşturuyordu. 
Karaşın gittikçe daha da gama battığı belli oluyordu. Hızırali defalarca onunla 
konuşmaya çalıştı, ama Karaş‟tan ses çıkmadı. Bazen duraksıyor ve elini kafasına 
götürüyordu. Cebinden mendilini çıkararak, yosun kaplı kayadan süzülen su 
damlalarında onu ıslattı ve alnına, boynuna boğazına sürdü. Gittikçe hiddetten 
boğuluyor, yabancı ve korkunç insanların arasında bulunuyormuş gibi, ara sıra 
arkadaşlarına garip ve kuşku dolu gözlerle bakıyordu. Kaçmak için fırsat 
kolluyormuş gibi, sık sık etraftaki kayalara bakıyordu. Arkadaşları onun bu garip 
davranışlarını, kafatasının içindeki mermi parçasının verdiği acıya bağlıyordu. 
Bunun geçici olduğunu düşünüyorlardı. Az sonra düzelecekti her şey... Kayaların 
yamacındaki daracık yoldan geçerek, ilerideki geniş bir araziye çıktıklarında Karaş 
yaralı aslan gibi böğürmeye başladı. 
–Samalyot! Samalyot! Lajıs! Lajıs!45   
Menzer ve Nâzım ürkerek birbirlerine sığındılar. Hızırali, Karaş‟ın bazen bu 
tür bunalımlara girdiğini ve garip davranışlar sergilediğini biliyordu. Katırın 
yedeğini Nâzım‟a verdi ve Karaş‟ı kucaklamak istedi. Karaş: 
–Samalyot! Samalyot! Lajıs! Lajıs! diye bağırdı tekrar ve kendini yol 
kenarındaki hendeğe attı. Kafasını otların, bitkilerin arasına soktu. Hızırali 
çabucak onu kolları arasına alarak sıkı sıkıya sarıldı. Karaş‟ın kendini taşlara 
kayalara çarpmasından endişe ediyordu. Karaş Hızırali‟nin kucağında bir hayli 
kıvrandı, ayaklarını sağa sola salladı, ağzı köpüklendi. Hızırali‟nin kucağında 
terden sırılsıklam olmuştu. Neden sonra kendine geldi Karaş. Uykudan yeni 
uyanmış gibi gözlerini açtı ve sağına soluna bakındı. Hızırali kollarını boşaltarak 
ayağa kalktı. Karaş etrafında arkadaşlarını görünce, elinde olmadan geçirdiği 
nöbet yüzünden utandı. Ayağa kalktı ve yakındaki pınara doğru yürüyerek, 
                                            
45 Uçak! Uçak! Yere yatın! Yere yatın! (rus) 
 112 
yüzüne bir iki avuç su vurdu. Nâzım ve Menzer‟in ağzı dili kurumuştu. Hızırali 
kendi kendine söylenmeye başladı: 
 
–Bu savaşı başlatanların Allah belasını versin! Çektiğimiz bütün sıkıntılar bu 
savaş yüzündendir. Böyle hayat mı olur? Şimdi biz olmasaydık yanında, Karaş 
kendini dağdan kayadan boşluğa atacaktı maazallah... 
Stalingrad civarlarında yapılan çatışmada gelmişti Karaş‟ın başına bu felaket. 
Alman uçakları göklerden bomba yağdırıyorlardı. İşte o zaman bombalardan biri 
Karaş‟ın saklandığı hendeğe düşmüş ve yerin altını üstüne getirmişti. Karaş 
bilincini kaybetmiş ve iki gün boyunca toprağın altında kalmıştı. Yaralanmıştı 
ama ondan da kötüsü ruh hastası olmuştu. Diğer yandan, kafasının içindeki 
mermi parçası yerinden oynadığında, acıdan sabahlara kadar kıvranıyor ve 
dayanılmaz eziyetlere katlanıyordu. Savaşın dorukta olduğu yılları, bulunduğu 
cepheleri, üzerlerine bomba yağdıran Alman uçaklarını getirdikçe gözünün 
önüne, işte bu hale düşüyordu: “Samalyot! Samalyot! Lajıs! Lajıs!” diye bağırıyor 
ve nerede bir çalı çırpı bulsa, kafasını otların arasına sokarak, saklanıyordu. 
Mütemadiyen bu tür nöbetler geçirdiğinden, evlenemiyordu da. Evlenmek 
isteseydi bile, ona kız veren mi vardı? Hangi kız gençliğini feda ederdi bir ruh 
hastası için? 
Bu olaydan sonra Hızırali de, Nâzım ve Menzer de kendilerine uzun süre 
gelememişlerdi. Karaş da erkekliğe sığmayan utanç verici bir suç işlemiş insanın 
yüz ifadesi ile yürüyor, kafasını kaldırıp arkadaşlarının yüzüne bakamıyordu. Bu 
sebeple geriden takip ediyordu onları. Bir kaç defa mendilini çıkararak gözlerine 
götürdü. Onun için için ağladığını bir tek Nâzım görebiliyordu. Çünkü bu 
olaydan sonra, gözleri hep onun üzerindeydi. Hızırali katırın önünden yürüyordu. 
Menzer‟in ise sağa sola bakmak gibi alışkanlığı yoktu. Bir tek Nâzımdı herkesin 
davranışlarını dikkatle izleyen ve en ufak bir ayrıntıyı bile gözden kaçırmayan. 
Nâzım‟ın bir huyu da, her şeyi kendine dert etmesi ve sıkıntılarını içine atmasıydı.  
Uzun bir süre hiç konuşmadan yürüdüler. Herkes susuyordu. Kara katırın ise 
dünya umurunda değildi. Yükünün ağırlığına aldırmadan, şu taşlı, engebeli 
yollarda bir kere de olsa tökezlememişti. Ara sıra fırsat bu fırsat diyerek, yol 
kenarlarında biten uzun otların uçlarını kopararak, çiğniyordu. Onun yeni nalı, 
keskin ve kaygan taşlara sürtüldükçe yollara kıvılcımlar saçılıyordu. 
Nehir boyunca uzanıp giden yol genişleyince kalın ormanlarla örtülmüş 
dağlar, tepeler boy göstermeye başlıyor. Güneydeki çıplak dağların yamaçlarında 
on beş-yirmi evlik küçük küçük köyler göze çarpıyordu. Hızırali yol 
arkadaşlarının düşüncelerini Karaş meselesinden ayırmak için, yeni bir sohbet 
mevzusu açmaya karar verdi: 
 
–Eskilerin kafası çalışırdı. Adım atmadan önce, yüz ölçüp, bir biçerlerdi. Şu 
ilerideki köylere bakar mısınız... Bakın da, evlerini nerede inşa ettiklerini görün. 
Hayvanların barınması için ahırları, içecek suları, odun kesmek için ormanları, 
evler yapmak için taşları, kumları, tahıl ekmek için bolluca toprakları var. Nehir 
de hemen yanıbaşlarında akıyor. Mezarları için taş ocaklarını bile düşünmüşler. 
Şimdikiler ise... 
Hızırali kafasını sallayarak bir anlık sustu ve tekrar konuşmasını sürdürdü: 
–Şimdiki yetkililerimiz ise çekin gidin diye tutturmuşlar. Bizi verimli toprağı 
olan köylerimizden kovmak, çöllere, sahralara yerleştirmek istiyorlar. On, onbeş 
 113 
köy biraraya gelerek birleşmeli diyorlar. Neymiş efendim, yeni komunizm köyleri 
kurulacakmış. Halbuki çölde rüzgarın nefes kestiğini düşünemiyorlar. Kış 
mevsiminde çölde iti kuyruğundan da bağlasan, bir dakika bile durmaz orada. 
İçecek suyu, sığınmak için dağları, vadileri, gölgelenmek için ağaçları yok. Sözde 
derin kuyular kazarak motorla su çıkaracaklarmış. Birader ya! Buz gibi 
pınarlarımızı bırakıp da, niçin kuyu suyu içelim ki? Yarın Allah korusun ortalık 
karıştı, it sahibini tanıyamaz hale geldi, savaş buralara kadar ulaştı farzedelim. 
Hitler bombalarından birini de bizim kafamıza indirdi, elektrikler filan da gitti 
diyelim. O zaman nereden bulacaksın suyu, hangi kuyudan çıkaracaksın? Birader, 
o çöllerde tavuğa fırlatacak ufacık bir taş bile bulamazsın ya! Peki yarın ev 
yapmak isteyen, taşı, kumu, sıvayı nereden bulacak? Kültürlü mültürlü, okumuş 
olmakla mesele bitmiyor kardeşim, başta akıl olmadıktan sonra diploma dediğin 
paçavradır, paçavra! Bizim yöneticilerde akıl ne gezer? Her gün bir sevdaya 
kapılıyorlar. Reform yapıyoruz diye bin yıllık tarihi olan köyleri boşaltıyorlar. 
Pekala, farzedelim boşalttınız köyleri ve hepsini de biraraya getirerek 
birleştirdiniz. O zaman tarlalar, bağlar, bostanlar, pınarlar, çimenler başı boş mu 
kalacak? Mesela bizim Balahasanlı Mikayılı hatırlayın. Bir zamanlar koyun 
sürülerinin başı sonu görünmüyordu. Kolhoz hepsini aldı elinden, kendisine ise 
beş on koyun verdi, bu da sana yeter diye. Şimdi onu köyünden de kovarsan, 
koyunlarını nereye götürecek? Dostlar beni ayıplamayın ama, eğer bizim 
siyasetçilerin akıldan nasipleri varsa, babam köpek olsun hürsün derim ben. 
Hepsi bin bir türlü sahtekarlıkla, dalavereyle milletin kanını emmek için 
kurulmuşlar o koltuklara.. 
Hızırali köylerin boşaltılarak birleştirilmesine isyan ettikten sonra, Behbut 
oğlu Famil‟in başından geçenleri anlatmaya karar verdi. Arkadaşlarına sordu 
önce: 
–Famil‟in hikayesini duyan var mı aranızda? 
Dakikalardır susan Karaş öne atılarak boğuk bir sesle sordu: 
–Ne oldu ki Famile? 
–Ne olacak, müfettişler değirmenini yoklamışlar, altı pud arpanın eksik 
olduğunu tespit etmişler. Ama herifin ninesi secdedeymiş o sırada. Bağırov 
savcıyı da, emniyet müdürünü de, valiyi de rezil etmiş, rahat bırakın Famil‟i demiş 
onlara. Anlayacağın Famil‟i büyük bir musibetten kurtarmış.  
Karaş Famil‟in hapse girmekten kurtulduğunu duyunca rahat bir nefes aldı: 
–Kardeş, millet sağda solda Bağırov‟un ünvanına inanılmaz kötü laflar ediyor. 
Haydutun tekidir diyorlar. Konuşanın kafasına sıkıyormuş hemen. Nasıl oldu da 
Famil‟i kurtaracak kadar insafa geldi? 
Hızırali: 
–Belki de keyfli anına isabet etmiş. Ama ne derlerse desinler, Bağırov‟un 
mertliği de var. Savaş‟ın en şiddetli anında, Muradlı köyüne gelerek, öksüz 
çocuklar için yatılı okul açtı. Milletin başına gökten ateş yağıyor, insanlar 
bombalardan saklanacak delik bulamıyorlar, Bağırov ise bir öğretmenin ricası 
üzerine köye gelerek, memleketin bir sürü derdi varken sokakta kalan kimsesiz 
çocuklar için okul açıyor. Allah aşkına söyler misin, bu adama gaddar denebilir 
mi bundan sonra? 
Karaş: 
–Hızırali sen şimdi Bağırov yufka yürekli mi demek istiyorsun bize? diye 
sordu. Pekala, o zaman bizim köylü Ferit oğlu Habib‟in bir gecenin içinde 
 114 
kaybolmasına ne diyorsun? Habib‟in suçu neydi? Nereye götürdüler adamı? 
Buharlaşıp havaya uçtu sanki, bir anda kayboldu. Adını da siyasi mahpus 
koydular. Ferit oğlu Habip nereden siyasi mahpus oldu be?! Devlete kurşun mu 
sıktı? Eşkiyalık mı yaptı?! Banka mı soydu? 
Hızırali Karaş‟a katılmadı. 
–Senin de söylediğin laf mı şimdi?! İmam Hüseyin için ağlarken, Yezid için de 
bir damla gözyaşı dökmeli. Eğri oturalım, doğru konuşalım arkadaş. Bağırov 
Ferit oğlu Habib‟i nerden tanısın? Habib‟i satanlar, tuzağa düşürenler bizim 
buradaki pezevenklerdir! Kendi komşusu onun hakkında olur olmaz iftiralarda 
bulunduktan sonra, yukarıdakiler ne yapsın? Ferit oğlu Habib‟i daha düne kadar 
onun bunun kapısında sürünen, dilenci Mecid‟in sattığını herkes biliyor. İt oğlu it  
meğerse NKVD ajanıymış!46 Şikayet mektubu yazmış NKVD‟ye, Ferit oğlu 
Habip sovyetlere karşı çıkıyor, rejimi beğenmiyor diye. Hani şu buğday ambarı 
yanmıştı ya? Güya onu da Ferit yakmışmış.  
Karaş söylediklerinde ısrarlıydı: 
–Yaşın benden büyük olsa da Hızırali, inatçını tekisin. Seninle laf 
dövüştürecek güç yok bende. 
–Canım herkesin kendi aklı, görüşü var. Sen Bağırov kötüdür diyorsun, bense 
aksini iddia ediyorum. Behbut oğlu Famil‟den, Muradlı köyünde açılan yatılı 
okuldan örnekler veriyorum. Bunlar şimdi yalan mı diyorsun? Ben göz önünde 
olan şeylerden bahsediyorum, sen ise havadan sudan konuşuyorsun. 
Hızırali ve Karaş aralarında yaşanan söz düellosü nedeniyle biraz bozulmuş 
görünüyorlardı. Tartışmanın uzayabileceğini düşünerek, her ikisi de susmaya 
karar verdi.  
Etrafa karanlık çöküyordu. Onlar yassı tepenin yokuşunu aşarak düzlüğe 
çıktılar. İlerike Gölcük vadisine inmeleri için daha yarım kilometre kadar mesafe 
kalıyordu. Nâzım‟ın aklına birden bire korkunç bir şey geldi. Sisli bir kuşkuydu 
bu: “Ya yolda yolumuzu kesen olursa?!”. Kafasındaki şapkanın siperliğinden 
tutarak aşağıya çekti. Daha sonra eğilerek çarığının bağını sıktı, giydiği nakışlı yün 
çorabının boğazını yukarıya çekti. Aklına aniden geliveren bir anlık kuşku, artık 
yok olup gitmişti.  
Bu vadi, devlet tarafından zorla boşaltılmış ve şimdi yeri kimse tarafından 
bilinmeyen Gölcük köyünün ismiyle anılıyor. Öğle vakti bile burada geçen 
yolcuların yürekleri dehşet ve korkuyla doluyor. Vadinin dibinden geçen yolun alt 
tarafında böğürtlen çalıları ve uzun kamışlarla örtülmüş korkunç bir uçurum var. 
Buradan yaban domuzları bile geçemez. Yolun üst kısmındaki kayalık ormanlara 
bakınca insanın tüyleri diken diken oluyor. Vadide “hu” desen, yankısından sağır 
olursun. Hızırali kara katırının uzun yedeğinden sıkı sıkıya tutunarak önde 
yürüyordu. Menzer ve Nâzım ise sabahtan beri yaptıkları gibi katırın arkasından 
değil de, Hızırali‟nin hemen yanından yürüyorlardı. Karaş‟ın saatler önce geçirdiği 
nöbetten eser kalmamıştı, artık iyice kendine gelmişti. Yüzündeki acı dolu ifade 
ve kırışıklar yavaş yavaş yok olmuştu. Karaş şapkasının siperliğini azacık 
kaldırarak neşe dolu bir sesle: 
–Hızırali sabahtan beri durmadan konuşuyorsun, biz de kuzu kuzu dinliyoruz, 
dedi. İzin ver bir iki laf da biz edelim. 
Hızırali şaşırarak: 
                                            
46 NKVD – İkinci Dünya savaşı yıllarında, daha sonra ismi KGB‟ye dönüşen istihbarat kurumu. 
 115 
–Konuş birader, ağzına kilit vuran mı var? dedi. 
Karaş: 
–Hızırali söylediklerine katılıyorum, haklısın abi. Küçük köylerin hepsini 
boşalttılar, viran koydular, izleri bile silindi bu topraklardan. Ya bizimkisi gibi 
büyük köylerin durumu daha mı iyi sanıyorsun? Kaç aileyi ağlar bıraktılar 
köyümüzde? Sana babamdan örnek vereyim. Sovyetler geldikten sonra elinde 
avucunda olan herşeyi zorla aldılar adamın elinden, verdiler kolhoza. Şimdi de 
vergi yükü altında eziliyor zavallı. Bir aydır durmadan “köyümüzden rızık, 
bereket kayboldu, çekip gitti” diyor. “Hadi pılımızı pırtımızı toplayıp şehre 
gidelim”. Babamı anlıyorum, ne yapsın adam? Ne zamana kadar fakirliğe 
katlanacak? Kolhozun kasasından elime beş on kuruş gelmeseydi, ailecek 
mahvolup giderdik. Valla Hızırali, böyle devam ederse köy hayatına dayanabilen 
bir erkek de kalmayacak. Şimdiden ayağı yere basan tutuyor şehrin yolunu. Fazla 
değil, on beş, yirmi yıl sonra sen bu köylerde bir kişi de bulamayacaksın, vur 
öldür beni yalanım varsa.  
Hızırali: 
–İdarecilerimizin gerizekalılığı yüzünden bu hallere düştük, dedi. Bilmiyor 
musun, balık baştan kokar? Siyasetçilerimiz adam olsaydı, başımıza gelmezdi 
bunlar.  
Köylüler konuşmalarına devam ederek, Gölcük vadisine indiler. Karaş 
Hızırali‟nin sorduğu bir soruya cevap vermek istediği esnada, bir kaç adım ileride 
duran büyük taşın arkasından ansızın birisi fırladı yolun ortasına. Omuzundan 
asılı beşli tüfeğini köylülerin üzerine doğrultarak, parmağını tetiğe koydu. Ateş 
açmaya hazır vaziyette durarak, boğuk bir sesle bağırdı: 
–Durun! Kıpırdamayın! Katırı geri çekin, hadi!  
Katır yolun ortasında birden bire beliren yabancıyı görerek ürktü ve geri geri 
adımladı. Hızırali sakinliğini koruyarak, yuları eline doladı ve ayağının ucunu yere 
bastı. Katır onu bir kaç metre sürükledikten sonra, kısık sesle kişneyerek durdu. 
Karaş önce eşkıyanın üzerine atlamak için fırsat kollamayı düşündü ama daha 
sonra bu çılgın düşünceden vazgeçti. Eli silahlı adamın üzerine silahsız birinin 
atlayarak onu etkisiz hale getirmeye çalışmasının mümkün olmadığını anladı. 
Üstelik eşkıyanın tek başına hareket ettiğini düşünmek de saflık olurdu, herhalde 
arkadaşları vadide saklanıyordu. Hızırali eşkıyanın kararlı olduğunu anlayarak 
katırını geri çekti. Karaş da şimdi burada kan dökülebileceğini düşünerek 
Hızırali‟nin hareketini tekrarladı ve geriledi. Nâzım: “Saldırayım mı bu pisliğe? 
Acaba Hızırali ve Karaş yardım ederler mi bana üzerine atlarsam?!” diye 
düşündü. Daha sonra bu kararından vazgeçti. “Gerekirse iri yarı, geniş omuzlu 
Karaş yapardı bunu. Herhalde Karaş da, Hızırali de benden büyükler, kafaları da 
benden iyi çalışıyor. Bu tür durumlarda eli silahlı eşkıyayla boğuşmak aptallık 
olur.” Nâzım bunları düşüne düşüne Hızırali ve Karaş‟ın peşine düşerek 
eşkıyanın gösterdiği istikamette yürüdü. Menzer ise onlarla gitmek istemedi, 
direnmeye kararlıydı. Eşkıyanın karşısına dikilerek elleriyle yüzüne göğsüne 
vurarak yalvarıp yakarmaya başladı: 
–Amca ayaklarının altında öleyim dokunma bana! Bırak da gideyim! Kör 
anamdan başka kimseciğim yok. Beni onun özürlülüğüne bağışla ne olursun! 
diyerek üzerine doğrultulan tüfeğin namlusuna el atmak istedi. 
Eşkiya bir kaç adım gerileyerek: 
–Yaklaşma! diye bağırdı. Kes zırlamayı! Yürü diyorum sana, yürü! 
 116 
Eşkıya onların dördünü de esir gibi önlerine katarak yürüdü ve yolun sol 
tarafındaki ormana götürdü. Eşkıya kendi de fazlasıyla tedirgindi, ikide bir kuşku 
dolu gözlerle etrafına bakınıyordu. Ama gözünün biri sürekli önden yürüyen 
“esirlerinin” üzerindeydi. Onları yoldan çabucak uzaklaştırmak için yerden taş 
aldı ve katırın kıçına fırlattı. Ve Hızırali‟yi de tüfeğinin namlusuyla iterek 
hızlandırdı. 
Orta boylu, sağlam vücutlu eşkıyanın elindeki beşli tüfekten başka, belinde 
gümüş hançer asılıydı, kılıfının ucu keçeyle sarılmış. Ceketinin altından palaskası 
görünüyordu. Eşkıyanın hareket ve tavırları, avını yakalamış aslanın davranışlarını 
andırıyordu. Yoldan bir hayli uzaklaştıktan sonra eşkıya: 
–Biz yedi kişiyiz, dedi. İçimizde en yaşlı olanı benim. Aranızda kadın ve 
çocuk olduğu için üstünüze beni yolladılar. Ben değil de, genç arkadaşlarımdan 
biri kesseydi yolunuzu, belki de bu kadar müsamahalı olmazdı, hemen vururdu 
sizi. 
Eşkıya bunları söyledikten sonra, Karaş, Nâzım ve Hızırali durumu hemen 
kavradılar. Eşkıyaya direnseler hayatlarından olurlardı. Yedi kişilerdi çünkü. Bir 
tek bu adam olsaydı o zaman onu etkisiz hale getirmek kolay olurdu. Sade Karaş 
bile onun üstesinden kolaylıkla gelirdi. Hatta Hızırali bile eşkıyayı tek yumrukla 
devirebilecek güçteydi. Konuşmadan, silahlı adamın önünden yürüyerek ormana 
girdiler. Ölüme gittikleri aşikardı. Nâzım eşkıyayı ilk gördüğünde çok korkmuştu. 
Ağzında tükrüğü kurumuş, dili dudakları uyuşmuştu. Ama şu anda o kadar 
heyecanlanmıyordu artık. Şunu anlıyordu ki, eşkıya evvela öldürmek, sonra da 
üzerlerindeki malları, paraları alarak kaçmak için ormana götürüyordu onları. 
Nâzım az sonra başına gelecekleri tahmin etmeye çalıştı: “Herhalde eşkıya 
belindeki hançerle tek tek kafalarımızı kesecek. Hayır, bunu yapamaz. Çünkü 
birimizi yere yatırsa kafasını kesmek için, diğerimiz kaçabilir. O zaman hepimizi 
sıraya dizerek tek tek kurşunlayacak. Belki de farklı bir şey yapar. Sıraya dizerek 
bir kurşun sıkması da kafi. Beşli tüfeği var herifin bundan daha kolay ne var? Bir 
el ateş etse, dördümüz de delik deşik oluruz...” 
Çok ilginç, ölüm dışarıdan bakınca çok korkunç ve dehşetli görünüyor, ama 
ona yaklaştıkça ürkütücü hiç bir yanı kalmıyor. Nâzım ölümün ensesinde 
soluduğunu hissediyordu sanki. Ama az sonra yaşayacağı acı dolu saniyeler onu 
fazla endişelendirmiyordu. Gururla yürüyordu... Onlar uzun palamut ve gürgen 
ağaçlarının arasından geçerek, fazla geniş olmayan açık bir alana çıktılar. Burada 
gökyüzünde parlayan seyrek yıldızlardan ve onları saran kalın ormanlar ve uzun 
kayalardan başka hiç bir şey görünmüyordu. Eşkıya geri çekilerek hiddetle: 
 
–Katırın yükünü indirin. Üzerinizde ne var, ne yoksa ortalığa koyun! diye 
emretti.  
Hızırali katırın ipini az ötede duran kuru ağacın gövdesine bağladı ve önce 
arkadaşlarının bohçalarını açarak ortaya koydu. Daha sorna da un çuvallarını 
kucağına aldı ve ağır ağır soluyarak onları yosunlu taşın altındaki yumşak 
çimenlerin üzerine bıraktı. Eşkiya çok rahat davranışlar sergiliyordu artık. Öfkesi 
ve hiddeti yatışmış olacak ki, konuşmalarında merhamet ve şefkat notları 
seziliyordu. Tüfeğinin dipçiğini yere koydu ve ürkek bakışlarıyla etrafına 
boylanarak, acı dolu bir “ah” çekti. Sonra da Hızıraliyle Karaş‟a yönelerek: 
–Yiyecek bir şeyleriniz var mı? diye sordu. 
Hızırali sesinde saygı ve nezaketle: 
 117 
–İki somun ekmeğimiz, bir iki tane de kavunumuz var. Sizinle 
karşılaşacağımızı bilseydik, hazırlıklı olurduk, dedi.  
Son cümleyi söylerken ciddi miydi, yoksa alay mı ediyordu belli değildi. 
Eşkiya on, onbeş metre kenara çekilerek yıllar önce kesilen bir ağacın 
kütüğüne oturdu ve tüfeğinin dipçiğini çarığının tabanına dayadı. Namlusunu ise 
öne doğru tutarak omuzuna yasladı. Hızırali ona bir ekmek ve güzel kokulu 
kavun uzatınca, eşkiya cebinden çıkardığı uzun ve keskin bıçağıyla önce kavunu 
dilimledi, sonra da ekmekten bir lokma kopararak kavuna katık yapıp yemeğe 
başladı. 
–Dişlerimin çoğu yok. Kavunla ıslatarak zar zor çiğniyorum işte, dedi ve 
yutkunarak ekledi, kahretsin, nedir bu çektiklerimiz? Bizimkisi de yaşamak mı be? 
Valla mahpus hayatı eşkiyalıktan bin kere iyidir. 
Eşkiyanın boğazından geçmiyordu ekmek. Hızlı hızlı bir iki dilim kavun ve 
bir lokma ekmek yedikten sonra Hızıraliyle Karaş‟a baktı. Özgürce yaşayan bu 
insanlara imrendiği her halinden belliydi. Eşkiya derin bir iç çektikten sonra: 
–Demek ki, Allahım‟dan nasibim buymuş... dedi. Sizin gibi yolcuları 
yağmalamaya, soymaya ve geçimimi sağlamaya kader zorladı beni. Gayri çarem 
yoktur... Şu anda arkadaşlarım beni bekliyor. Günlerdir bu ormanlarda aç kurtlar 
gibi dolaşıyoruz.  
Eşkiya ayağa kalktı. Bu kadar kibar davranmasına ve içten konuşmalar 
yapmasına rağmen, bir saniye olsun tedbiri elden bırakmıyordu. Oldukça endişeli 
ve tedirgin görünüyordu. Her an, her yerden tehlike bekleyen insanın tavırları 
vardı onda. Sanki bütün dağlar, taşlar, kayalar bolşevik ordu birlikleri gibi onu 
gözlüyor ve kendisini yakalamak için fırsat kolluyordu. Eşkiya alıkoyduğu üç 
kişinin ve özellikle de bir köşeye kısılarak oturmuş Menzer‟in içinden geçenleri, 
korku ve dehşet dolu gözlerini açıkça görebiliyordu. Onları bir nebze olsun 
sakinleştirmek için: 
–Benden korkmanıza gerek yok, dedi. Garip de olsa, sizi ocağımın etrafına 
toplanan aile fertlerim olarak görüyorum.  
Eşkiya bunları söyledikten sonra bir hayli daldı, sonra da kafasını kaldırarak 
sordu: 
–Cepheden bir haber var mı? 
Karaş‟la Hızırali bir ağızdan cevap verdiler: 
–Evet, radyolardan dinlideğimiz, gazetelerden okuduğumuz kadarıyla savaşın 
tam sürat sürdüğünü biliyoruz.  
Eşkiya yüzünde merak ifadesyle sordu: 
–Hitler‟in orduları nereye kadar ulaştı? 
–Söylenenlere göre Mahaçkala‟ya varmak üzereler. 
Eşkiya: 
–Sizin köyde de savaşta kaybolanlar, geri dönmeyenler çok mu? 
Karaş: 
–Evet, dedi. Otuz bir kişinin kara mektubu geldi. On yedi kişinin ise ne 
öldüğü biliniyor, ne yaşadığı. Geri dönenlerin çoğu da sakat ve yaralı. Mesela 
benimim gibi, diyerek kaşının üstündeki yara izini gösterdi. 
Eşkiyanın sert bakışları bir anda üzüntülü bir ifade aldı: 
–Bizim şu topraklar tarih boyunca çok istilalar gördü, dedi. Ve bir kere olsun 
yabancı memleketlerden yardımımıza koşan olduğunu duymadım, görmedim. 
Tam tersi, Hristiyanlar bizi her zaman sömürmüşler, hep kandırmışlar 
 118 
milletimizi. Asırlardır gavurların oyununu hâlâ, bir türlü bozamadık. Bizim 
yavrularımız ise ta bilmem nerelerde, Rusyalarda, Ukraynalarda ölüyor, gavurların 
toprakları için canlarını feda ediyorlar. Bunun adını ne koyalım?!     
Eşkiyanın sıcak ve duygusal konuşmasından sonra, köylüler az da olsa 
rahatlamıştı. Hızırali cesaretlenerek sordu: 
–Sormamda bir kabahat yoksa, söyler misiniz, nasıl oldu da eşkiyalığa 
başladınız?  
Bu soruyu sormakla, Hızırali eşkiyanın yarasına tuz serpti sanki. Adamın 
nefret dolu gözleri donuklaştı. Tüfeğin namlusuna abanarak: 
–Namus cinayeti... dedi ve sustu. 
Ortalığa ağır bir sessizlik çöktü. Bir tek kara katırdı etrafında olup bitenlere 
aldırmayan. Uzun kuyruğuyla vücüdunu kamçılayarak, kendisini bezdiren 
sinekleri kovuyor ve hayvan ayağı değmemiş topraktan yeşeren çiçekli otları 
büyük bir iştahla yiyordu. Kendisine soran olsaydı eğer, katır geceyi burada 
geçirmeyi de kabul ederdi. Umurunda mıydı yaşananlar... 
Eşkiya kafasını kaldırdı. Karşısında oturanlara soğuk ve boş gözlerle bakarak: 
–Eşkiyayım, dedi. İnsanları soyuyorum. Susuyorsunuz, yüzüme 
haykırmıyorsunuz ama içinizden bana lanetler yağdırıyorsunuz herhalde. 
Haklısınız... Evet buna hakkınız var. Çünkü ben bir haydutum, işte bu kadar. 
Evinize giderken, yolunuzu kesen ve az sonra varınızı, yoğunuzu gaspedecek 
olan haydut. Buna mecburum, başka çarem yok. Demin de söylediğim gibi, şu 
anda arkadaşlarım pusu kurdukları yerde beni bekliyorlar. Allahtan bana karşı 
gelmediniz, yoksa anında gebertirlerdi sizi. Böyle facialar sık sık yaşanır. 
Karşılarına dikildiğimizde, horoz gibi bize kafa tutmaya kalkışanlar oluyor. Biz de 
mecburen öteki dünyaya yollamışız onları. Silahlı insana mukavemet göstermek 
aptallıktır. Yüz kargaya bir sapan taşı ne yazar? Dört değil, elli kişi olsanız bile, 
bir silahın karşısında ne yapabilirsiniz ki? Ama sizi cidden sevdim. Adam akıllı 
emirlerimi dinlediniz, yürüyün dediğimde yürüdünüz, oturun dediğimde 
oturdunuz. Kimse elini kana bulaştırmak istemez. Ama bazen mecbur kalıyoruz 
işte... 
Eşkiya bunları söyledikten sonra bir ara sustu. Hüzünlendi ve kelimeler 
boğazında düğümlenerek devam etti: 
–Bu ihtiyar yaşımda dağlara taşlara düşmemin sebebi işlediğim cinayettir... 
Evet, elim kana boyandı. Siz de müslümansınız, adam öldürmenin ne demek 
olduğunu bilirsiniz. İçimi dökmeme izin verin... Belki o zaman zannettiğiniz 
kadar alçak, şerefsiz biri olmadığımı anlarsınız. Namus belası, bildik bir hikaye... 
İnsanoğlu böyledir işte, iyi kötü bir ömür sürüyor ve bir gün... bir gün mutlaka 
ölüyor... Oysa amelleri asırlar boyunca yaşıyor. Bu yüzden, önce adına leke 
düşürmemeye gayret edeceksin. Senden sonra yaşayacak olan çocuklarını, 
torunlarını düşünmek zorundasın. Erkeğe namussuzluk yakışmaz! Bu ölümden 
de beterdir. Ben de namus yüzünden düştüm bu hallere. Böyle yaşamak zor olsa 
da, benim için kabuldür. Canım cehenneme! Çıplak taşların, kayaların üstünde de 
uyurum, yeter ki insanların gözünde namım deyyusa çıkmasın. Namussuzluk 
damgasından beter dert olamaz. İnsan hatta mezarda bile çekmeye devam eder 
bunun acısını. Cehennem ateşinden de fecidir bu acı... Benim hamurum da böyle 
yoğrulmuş, namus yüzünden çöllere düşmüşüm. Bu yaşımda sersesi hayatı 
yaşıyorum. 
Eşkiya belindeki gümüş hançerini geri iterek, tüfeğin kayışını koluna geçirdi. 
 119 
–Tanımazsınız beni. Aklınıza bile gelmeyecek uzak bir şehirdenim. Oturaklı 
bir hayatımız yok, bir yerde fazla duramayız, sürekli yer değiştirmek zorundayız. 
Her ay bir memleketteyiz. Takip ediliyoruz çünkü. Şehirlerde, ilçelerde korucu 
birlikleri oluşturulmuş. Hepsine de silah dağıtmış devlet. Gece gündüz 
peşimizdeler... Her saniyemiz ölüm dolu! Bugünden yarına ümidimiz yok. 
Ölümden korktuğumu sanmayın. Katiyen! Ölüm kaçınılmazdır, Allahın emridir. 
Ama ölümler de farklı farklıdır. Mesela çoluk çocuğuna vasiyette bulunurak 
evinde, yatağında ölmek varken, ormanlarda, dağlarda, kayalarda nereden geldiği 
bilinmeyen kahpe bir kurşunla ölmek de mümkün. Cesedin de çölün ortasında 
kalarak, hayvanlara, yırtıcı kuşlara yem olsun... Aslında öyle veya böyle, ölüm 
ölümdür, ne fark eder ki? Eşkiyalığa başladığım günden, ölümün her çeşidini 
göze almışım.  
Eşkiya sağına soluna bakındı. Hava kararıyordu artık. “Esirler”in içindeki 
tedirginlik çığ gibi büyüyordu. Eşkiyanın pençesinden nasıl, ne zaman 
kurtulacaklarını düşünüyorlardı kara kara. Eşkiya da hissediyordu onların 
sıkıntısını. Hızırali‟ye ve Karaş‟a yönelerek, kafasını salladı: 
–Hayır! Sizi bu kadar erken bırakamam. Tedbirimi hep alırım ben. Tut ki 
bıraktım sizi, siz de yolda NKVD‟nin adamlarına veya koruyucu birliklere 
rastladınız. O zaman ne söyleyeceksiniz? Eşkiyalar yolumuzu kesti, varımızı 
yoğumuzu aldılar elimizden, soyup soğana çevirdiler bizi demeyecek misiniz? 
İşte! Onlar da bizi kuşatarak, hepimizi tek tek gebertirler!  
Bunu duyan Hızıraliyle Karaş yalvarmaya başladılar: 
–Yemin ederiz seni gördüğümüzü kimse duymayacak, bilmeyecektir! Burada 
yaşananları unutacağımıza söz veriyoruz. Ne deveyi, ne de pisliğini gördük. 
Kur‟an getir el basalım istersen! Ne sen bizi, ne de biz seni görmedik.  
Hızırali eğilerek ekmekten bir parça kopardı: 
–Bak arkadaş! Şu ekmek Kur‟andan önce gönderildi insanoğluna. Ekmek 
çarpsın, gözümü kör etsin eğer satarsam seni. Beni darağacına da çekseler 
konuşmam, eşkiyayı gördüm demem. Bu konuda müsterih olabilirsin. Hadi sen 
kendi işine, biz kendi de işimize. Aramızda kadın var, bırak da gidelim.  
Eşkiya suratını asarak: 
–Allahı, Kur‟anı rahat bırakın! Bu tür lafların bana tesiri yok. Kimi 
kandırmaya çalışıyorsunuz ha? Sizin gibileri çok gördüm ben. Zor duruma 
düşünce yalvarmaya, ballı dilinizi çalıştırmaya başlıyorsunuz. Ama serbest 
kaldınız mı, hemen değişiveriyorsunuz. Başlıyorsunuz başka hava çalmaya. Hem 
ben sohbetimi henüz bitirmedim ki! Bu yola nasıl düştüğümü sordunuz, ben de 
onun tarihçesini anlatıyorum size, diyerek eşkiya kahkayala güldü. Acele etmeyin 
canım. Neticede ben de bir insanım. Sohbet arkadaşına en az ekmek, su kadar 
ihtiyaç duyuyorum. Allah köpeğe bile yalnızlık çektirmesin. Dertlerimi, 
sıkıntılarımı paylaşacak insan arıyorum. Yüreğimi boşaltmam lazım anlıyor 
musunuz beni? Eşkiyalarla değil, sizin gibi rahat uykusu, sıcak çorbası olan 
insanlarla konuşmak istiyorum. Başıma çok belalar geldi, anlatmakla bitmez gerçi 
de... Yine de siz eşkiyalığa nasıl başladığımı sonuna kadar dinleyin, sonra sizi 
serbest bırakacağım, buna söz veriyorum... 
Gözümün bebeği, iki yavrum vardı. Bir oğlan, bir kız. Oğlanı askere 
götürdüler. Açıkçası çocuk aşırı derecede ödlekti. Biraz da inatçıydı. Üzerinden 
üç ay geçmeden, kara haberini aldık. Şahitlerin söylediklerine göre, bizimkiler 
öldürmüş onu. Saldırı zamanı komutan “Peryod!” diye bağırmış, bizim oğlan da 
 120 
Rusça bilmediğinden anlayamamış onu, yerinden geç kalkmış47. Komutanın da 
umurunda mı? Çakmış kafasına bir kurşun. Oysa onu ne çilelerle büyütmüş, 
yetiştirmiştim... Ben de şahitlerin yalancısıyım. Bir başka rivayete göre ise, onu 
komutan değil, er arkadaşı Rus Saşa öldürmüş. Önce ana avrat küfretmiş çocuğa, 
sonra da ensesinden sıkmış kurşunu. Bunu neden yaptığı ise bilinmiyor... Şimdi 
komutan mı öldürmüş, Saşa mı belli değil. Hem bunu bilmek bana ne kazandırır 
ki? Ne demişler “babam öldü, ya velveleden, ya zelzeleden” ne fark eder? Ölüm 
ölümdür. Ciğerparem gittikten sonra, nasıllığı ilgilendirir mi beni... Bizim avrat da 
ağladı, sızladı, ağıt yaktı sonunda da yoruldu, sakinleşti. Bir gün de avratla 
konuştuk kendi aramızda. Olan oldu dedim, çocuğu geri döndüremeyiz artık. 
Hadi kızımızı helal süt emmiş birine verelim. Alalım onları evimize, bizimle 
otursunla. Hem damadımız olur, hem oğlumuz. Kadın da itiraz etmedi, tamam 
dedi Tamam dedi derken, kadının ne haddine erkeğin bir sözünü iki ede?  
Deyim vardır evdeki hesap çarşıya uymaz diye. Finlandiya savaşından geri 
döndükten sonra, uzun yıllar yol idaresinde çaıştım. Sabahtan akşama kadar 
elimde kazma kürek eşek gibi çalışıp, yolların çukurlarını kapattım, taştan çöpten 
temizledim. Birgün işten döndüğümde, baktım ki evimizin önü kalabalık. 
Yaklaştım ve ne duysam? Kolhozda kamyon şoförlüğü yapan bir genç, kızım 
çeşmeden eve dönerken zorla kaçırmış onu. Atmış arabaya, götürmüş evine. 
Kolum kanadım kırıldı... Polise, savcılığa gitmek istedim ama sonra vazgeçtim. 
Güvenilmez onlara çünkü. Polisi de, savcıyı da kanunlar değil, bir tek para 
ilgilendiriyor. Bu devirde her şey paraya bağlı. Ben de yoksul bir işçiyim, onlara 
verecek para ne gezer bende? Uzun lafın kısası, baktım ki yapacak bir şey yok. 
Bakire kıza erkek eli dokundu mu, köpek içmiş ayran gibi oluyor. Artık kim 
evlenir onunla? Kimse! Düşündüm taşındım, sonunda da kaçırmışsa kaçırmış 
dedim. Ne yapalım artık, elden ne gelir? Neticede bir kız bir oğlana kısmet değil 
midir? Sabr edelim, bakalım sonu ne olacak dedim. Kız kaçırmak bizim dede 
baba adetimizdir zaten. Ya kız gönüllü olarak kaçmışsa delikanlıya? İnek kaş göz 
oynatmazsa, erkek manda üzerine atlamaz. Bu kızımın rızasıyla olmuşsa eğer, 
yapacak bir şey yok. Buna rağmen oğlanın evine gidersem, kız ondan yana, bana 
karşı konuşur, rezil olurum. El alemin içinde itibarımı kaybederim. Bu yüzden 
sesimi çıkarmadım, yuttum derdimi. Gürültü patırtıya gerek yok dedim. Hayırlısı 
belki de buymuş. Bugün yarın, adetlere, geleneklere uygun olarak barışmaya 
gelirler, düğünlerini yaparız, olur biter...  
İki gün sonra kızımı gözleri yaşlı, yüzü de mosmor gönderdiler üstüme. Kız 
gelmek istemiyormuş, tekme tokat döverek atmışlar sokağa. Bundan sonra 
kızımla neyi konuşacaktım? Anası konuştu onunla... Özür dilerim, bu kadarını da 
söylemek ayıptır belki... Oğlan yavrumun bekaretini bozduktan, iki gün de 
onunla yattıktan sonra, seni istemiyorum, defol git babanın evine demiş.. Yol 
tamircisinin kızıyla evlenmem ben. Evlenecek olsam zengin bir kızla evlenir, 
soylu, varlıklı insanlarla akraba olurum. Önce inanmadım kızıma, bir de kendim 
araştırayım dedim, belki gerçek başkadır diye... Delikanlı dul bir kadının 
oğluymuş. Anası haber yolladı bana, oğlum ayyaşın tekidir diye. Kızını da sarhoş 
olduğu için kaçırmışmış. Şimdi de o kızla evlen diye yalvarıyorum, ama 
dinlemiyor beni. Evlenmek için daha çok erken diyor.  
Eşkiya derin bir nefes alarak: 
                                            
47 Peryod – İleri (rus.). 
 121 
–Sigarası olan var mı içinizde? diye sordu. 
Hızırali elini cebine atarak bir Kazbek paketi çıkardı ve eşkiyaya uzattı. 
Eşkiyada kibrit vardı. Paketten aldığı sigarayı yaktı ve büyük bir iştahla dumanı 
içine çekti. Eşkiya konuştukça heyecanı artıyor, öfkeden suratının ifadesi 
değişiyordu. 
–Bizzat olaya müdahale etmeye mecbur kaldım. Oğlanın arkadaşlarını 
buldum, kancığın doğurduğu o piçle görüşmek, konuşmak istiyorum dedim... 
Gelmedi... Gelmeyince de ayağına kadar gittim. Çok yalvardım çocuğa. Gençsin 
dedim, olan oldu artık, bırak şu inadı, kızı nikahla, küçük bir düğün yap bitsin. 
Bu ağır yük kalksın omuzlarımdan. Paran yoksa ne yapalım, düğün masraflarını 
da ben karşılarım. Eminim anlaşacaksınız, seveceksiniz birbirinizi. Mutlu bir çift 
olur bir yastığa baş koyarsınız, ben de size babalık yaparım. Baktın ki 
anlaşamıyorsun kızımla, kanunla boşanırsın. Ben de eyvallah derim. Yeter ki bu 
rezaletten kurtar beni. Ben de bir erkeğim. Dostlarım, düşmanlarım var. Beni el 
içinde rüsvay etme. Sonra bu işin sonu kötü olur bak... 
Eşkiya öfkeden boğulacak gibi oldu. Boğuk bir sesle: 
–Boğazım kurudu, dedi. Bir yudum su olsaydı keşke...  
Kestiği kavundan bir dilim yedikten sonra konuşmasını sürdürdü: 
–Velhasıl ben çok yalvardım, oğlan az işitti. Piç oğlu piç Nuh diyor 
Peygamber demiyordu. Oğlum lanet şeytana, beni de, kendini de bedbaht etme! 
Zorlama sabrımı, dedim. Oğlan yüzüme kahkahayla güldü. Senin kızına ihtiyacım 
yok dedi. Git elinden geleni, ardına koyma. Ben de görürsün o zaman dedim ve 
kapıyı çarparak çıktım. 
Bir hafta daha bekledim. Oğlandan ses çıkmadı. Kız kendi rızasyla kaçsaydı 
önce onu öldürürdüm. Halbuki onun bir suçu yoktu. Sonra duydum ki oğlan 
kendisi gibi pezevenk amca oğluyla beraber kaçırmışlar kızı. Ne gecem kaldı, ne 
gündüzüm. Dert eğdi belimi... Namus derdi! Ve kararımı verdim... Satın aldığım 
kısa saplı rus baltasını, çarkçının yanına götürdüm ve iyice bileylettirdim. Çarkçı 
nasıl bilediyse baltayı, ucu jilet gibi oldu, tüy bile kesiyordu. Oğlanı takip etmeye 
başladım. Bir gün atını köyün aşağısındaki bağda otlatmaya götürdüğünde, baltayı 
ceketimin altına saklayarak düştüm peşine. Bekledim, at otladıktan sonra 
yaklaştım ona. Baktım herif beni iplemiyor bile. Bağırmaya başladı sonra “ne var? 
At sineği gibi yapışmışsın, inmiyorsun yakamdan. Duymadıysan eğer, şimdi duy. 
Senin kızını amca oğlumla ikimiz kaçırdık. Kız ikimizle de yattı. Onunla 
evlenmemi nasıl istersin benden?” 
Eşkiyanın gözleri kızardı, kaşları çatıldı, alnındaki kırışların sayısı bire bir 
çoğaldı. Vücudu titremeye başladı: 
–Dünyanın haline bak... Aranızda çocuğu olanlar varsa, anlar beni. Köyün iki 
pezevengi kaçırsın, ırzına geçsin diye mi büyüttüm, yetiştirdim çocuğumu? Şoför 
olacak o piç ikimiz kaçırdık deyince, gözlerim kan çanağı oldu. Nasıl oldu, bunu 
nasıl yaptım ben de bilmiyorum. Her şey bir anda oldu. Baltayı önce kafasına 
indirdim, sonra da başladım doğramaya deyyusu. En büyük parçası kulağı kadar 
oldu. Cesedi orada bırakarak, amcası oğlunu aramaya gittim. Ama bulamadım 
pezevengi. Ceset bulununca jandarma damlayacaktı köye. Kaçmalıydım hemen. 
İkinci piçi bulamaycağım için üzülüyordum. Kurtulacaktı elimden.  
O gün bugündür eşkiyayım. Çar Nikola döneminden kalma dedeme ait bu 
beşli tüfeğini ahırdan çıkararak, silip temizledim. Şoförün amcası oğlunu da gece 
uyuduğu yerde, evinde geberttim. İşte benim hikayem. Artık bitmişim ben, 
 122 
yaşayan bir ölüyüm... İnşallah Hitler savaşı kazanır, Sovyetler dağılır da 
kurtulurum eşkiyalıktan. İnsan gibi yaşarım, ailemin yanına dönerim. Böyle 
devam ederse bir gün mutlaka sovyet ordularına, NKVD ajanlarına 
yakalanacağım ve anında öldürecekler beni. Ecelden kaçılmaz dostlar... Önemli 
olan üzerimdeki namus yükünden temizlenmekti. Onu da yaptım ya, rahat 
ölebilirim artık. Yüzümün akıyla giderim öbür dünyaya. 
Menzer bir köşede elini elinin üstüne koymuş sessizce oturuyordu. Eşkıyanın 
onu serbest bırakabileceğine inanası gelmiyordu. Diğerlerini salıverecek, beni 
alıkoyacak diye düşünüyordu. Eşkıyaya güvenilir mi hiç? Menzer‟in aklına bin bir 
çeşit kötü şey geliyordu. Deminden beri içi içi yiyordu. Bir Allah bilirdi neler 
çektiğini. Anasını bile unutmuş, yalnız kendi akıbetini düşünüyordu. Bütün aleme 
yayılacaktı Menzer‟in eşkıya tarafından tecavüze uğradığı. “Bir temiz adım vardı, 
o da elden gidecek. Bir helal süt emmişle tanışsam bile, yüzüme çarpacak bu 
ayıbımı, eşkıyanın altına yattın diyecek. Git bu ayıpla yaşa. Nedir bu başımıza 
gelenler Allahım! Yıllardır adımı tertemiz muhafaza ettim, namıma leke 
düşürecek hiç bir harekette bulunmadım. Bacaklarım kırılaydı da bugün şehre 
gitmeseydim. Eşkıya bana dokunursa şayet, bir gün bile yaşatmam kendimi. 
Nehre atlarım yahut zehir içerim. Kadının ismi kötüye çıktı mı, yaşamasına gerek 
yok artık.” Menzer‟in aklından işte bunlardı geçen. Ama diğer taraftan da 
“şimdiki gençlere bakma sen” diyordu kendi kendine “bunun gibi yaşını başını 
almış ihtiyardan insana zarar gelmez” 
Nâzım‟ın bakışları ona dikilmişti. Kah eşkıyanın yüzüne bakıyordu, kah 
Hızırali‟ye ve Karaş‟a. Sanki sihirli bir aleme düşmüştü. Fadime ninesinin başını 
sallaya sallaya ona anlattığı masallarda olduğu gibi, ormanın ortasındaki açık 
arazide yaşanan bir mucizeyi seyrettiğini düşündü.  
Eşkıya sözlerini bitirdikten sonra, bir kaç dakika boyunca tereddüt geçirdi. 
Tıraşsız, öfke dolu suratı korkunçtu ve gazap yüklüydü. Kendi kendine 
konuşuyormuş gibi, bakışlarını yere dikmişti. Artık tüfeği bile görünmüyordu. 
Dağlar, ormanlar yavaş yavaş koyulaşan karanlığın derinliğine gömülerek gözden 
yitiyordu. Aşağıdaki uçurum bayır, az ileride akan gürültülü nehrin serin 
meltemini çekerek çiçeklerinin rayihası ile beraber ormanın içerisine yayıyordu. 
Eşkıya içindeki öfke ve nefretini suni kibarlıkla perdeleyerek: 
–Tamam, kapatalım artık bu konuyu, dedi. Bakıyorum aceleniz var, gitmek 
istiyorsunuz. Emin olun ben de en az sizin kadar sabırsılzanıyorum. 
Arkadaşlarımın gözleri yolda kaldı. Şimdi söyleyin bakalım, iki çuval undan başka 
neyiniz var?  
Karaş cebinden bir tomar para çıkardı: 
–Olan kalan param işte bu kadar, dedi. Beş yüz ruble.  
Hızırali: 
–Un da bana ait. Üç tane kavunum, beş adet de çamaşır sabunum var.  
Nâzım da ceplerini karıştırarak yüz elli ruble para çıkardı. Ama eşkiyaya 
vermedi. Gönülsüzce attı ortalıkta biriken yiyecek ve paraların üzerine.  
Eşkiya Menzer‟e bakarak: 
–Söyle kızım, sende ne var ne yok? 
Menzer ortalıkltaki bohçaları gösterdi: 
–Üç banyo sabunu, beş çamaşır sabunu, yedi metre saten kumaş, yirmi metre 
sargı bandı, bir de doksan ruble para. 
Eşkiya: 
 123 
–İyice düşün, dedi. Belki de unuttuğun bir şey vardır.  
Menzer ellerini yakasına götürerek yalvarmaya başladı: 
–Amca her şeye yemin etmeye hazırım, ama olan kalanım bunlardır. Bir adet 
kibritim bile olsa, senden esirgemem.  
Eşkiya soğukkanlılıkla: 
–Burada sana ait ne varsı ayır, bir köşeye topla. Kimden ne aldığımı bilmek 
istiyorum.  
Menzer az önce saydığı şeyleri taşlı yüzük takılmış ince parmaklarıyla teker 
teker ayırarak bir köşeye yığdı.  
Eşkiya tekrar sordu: 
–Başka bir şeyin kaldı mı? 
–Hayır, bana ait olanlar sadece bu kadar. 
Eşkiyanın Menzer‟le bu kadar ilgilenmesi ve peş peşe sorular yöneltmesi 
köylüleri kuşkulandırmıştı. Karaş ve Hızırali eşkiyanın Mezner‟e bir kötülük 
yapabileceğini düşünerek, birbirlerinden habersiz onu etkisiz hale getirmenin 
yolları üzerinde kafa yormaya başladılar. “Bu yolda ölmek var, dönmek yok. 
Allah ya bize, ya da ona yardım eder. Elbette, silahlı arkadaşları derhal yardımına 
koşacaktır, ama ne yazar? Menzer‟in namusuna dokunan eli kırmazsak, yarın 
insanların yüzüne nasıl bakarız? Ha şöyle, ha böyle, sonuçta hepimiz öleceğiz. 
Herkes de Menzer‟in namusu uğrunda öldüğümüzü bilecektir... Eşkiya 
kurşunuyla ormanda ölmek, kadını ırz düşmanının yanında bırakarak kaçmaktan 
daha şerflidir herhalde”.  
Eşkiya Menzer‟in ayıklayarak bir kenara topladığı eşyalara dikkatle baktıktan 
sonra gözlerini kıza çevirdi: 
–Kızım. Sana ait ne varsa al götür. Bir kibrit çöpüne de ihtiyacım yok. Ne de 
olsa müslümanız. Bir kadını soymanın utancıyla, bu ağır cürümle Rabbimin 
huzuruna çıkmak istemem. Özgürlüğümü yitirsem de, müslümanlığımdan ve 
namusumdan hiç bir şey kaybetmedim. Neyin varsa, al götür.  
Köylüler eşkiyanın bu jesti karşısında şoka girdiler. Menzerse cesaretlenerek 
ona yalvarmaya başladı “aklına kötü bir şey gelmesin amca, vallahi açık 
yüreklilikle söylüyorum. En azından sabunları al götür, dağda taşta yaşayan 
adamsın, ihtiyacın vardır muhakkak. Ben nasıl olsa her zaman satın alabilirim”. 
Eşkiya Menzer‟e itiraz etti: 
–Ben sözümü bir kere söylerim. Al diyorsam alacaksın! Senin bir çöpüne de 
ihtiyacım yok. Kadın malına göz diken erkek, yüzüne tükürülmeyi hak eder.  
Eşkiyanın bu sözlerinden sonra Hızırali de cesaretlendi: 
–Emmoğlu, izin verirsen benim de maruzatım var. 
–Buyur söyle. 
–Benim fazla gelirli bir işim filan yok birader. Okulda demirbaş müdürlüğü 
yapıyorum. Aldığım maaşı da bir bilsen! Aylık sadece altı yüz ruble! Kalabalık da 
bir alem var. Komşudan iki pud un almıştım, o da hanım bir iki ekmek 
bişirdikten sonra bitti. Bugün de biraz un satın almak ve komşumun borcunu 
ödemek için şehire indim. Kalan kısmını da çocuklarıma yedirmeyi 
düşünüyordum. Madem iki çuval unumu elimden alıyorsun, al helalin olsun. 
Ama mümkünse iki pud unu bana geri ver, hiç olmazsa komşumun borcunu 
ödeyeyim. Pudunu kaça aldığımı biliyor musun? Kara borsa fiyatına, tam tamına 
sekiz yüz ruble ödedim!  
 124 
Eşkiya un çuvallarına bakarak düşüncelere daldı. Parmağıyla suratındaki 
fındık büyüklüğünde siğili kurcalayarak: 
–Ne yapalım artık, itirazım yok, dedi. Bir çuval alabilirsin. İhtiyacım 
olmasaydı ikisini de iade ederdim sana.  
Hızırali hemen atıldı: 
–Hayır, hayır. Allah razı olsun. Bir çuval de yeter bana.  
Eşikiyanın davranışlarında kendinden eminlik ve cesaret seziliyor olsa da, 
yüreğinin derinliklerinde bir korkunun başkaldırdığı da belli oluyordu. Geri 
çekilerek tüfeğinin yıpranmış kayışını omuzuna geçirdi ve dimdik ayağa kalktı: 
–Arkadaşlar... Utanmadan aldım elinizden herşeyinizi. Ben de bunlarla 
sağlıyorum geçimimi, elimden başka ne gelir. Buna mecburum. Ama sizden bir 
ricam olacak. 
Hızırali ve Karaş bir ağızdan: 
–Buyurun, dediler.  
Eşkiya: 
–Fani dünyada yaşıyoruz. Ne zaman öleceğimi bilmiyorum, bugün varım, 
yarın olmayabilirim de. Sizden aldıklarımı helal ediyor musunuz? 
–Ananın südü kadar helal olsun!  
Koro halinde söylenen bu dilekte, Hızırali‟nin sesi en tok çıkanıydı.  
Eşkiyanın öfkeli bakışları birden daha da sertleşti:  
–Aranızda kadın olduğu için sizi daha fazla alıkoyamam. Gidin! Ama sağda 
solda ağzınızı açıp, gevezelik yapmayın. Konuştuğunuzu duyarsam kendinizden 
küsün artık. Öküzün boynuzuna da saklansanız, bulup cezalandıracağım sizi.  
Eşkiya tüfeğini omuzundan indirerek, çakmağını geri çekti ve tüfeğin içine bir 
mermi koydu. Sonra da yamaçlarında Gölcük köyünün harabeleri bulunan 
tepelere doğru adımladı. Köylüler da vadideki yola çıktılar. Bu yol Gölcük 
köyünün viran kalmış evlerinin yanından geçerek, nehir kıyısına kadar 
uzanıyordu.  
 
22 
 
Tüm bu olaylar savaş yıllarının başında yaşanmıştı. O sıralar Nâzım‟ın 
bıyıkları henüz terlememişti. O günlerden artık kaç yıl geçti... Nâzım o gün 
yaşadıklarını dün gibi hatırlıyordu hâlâ. Nâzım‟ı kanlı, savaşlı çocukluk yıllarına 
alıp götüren sürükleyen bir şey vardı. Canından bezmiş bir eşkıyanın, yolkesenin 
Menzer‟e karşı takındığı tavır ve “kadın malına göz diken erkek, yüzüne 
tükürülmeyi hak eder” diyerek kadının bütün malını iade etmesi etkilemişti onu. 
Diğer taraftan, Kayserzade gibi bir şerefsizin, bırak cebinde parti kartını 
taşımasını, komünist partisinin saflarını genişletmek, partiyi şaibeli adamlardan, 
sahtekar ve dolandırıcılardan temizlemek kadar önemli bir sorumluluk üstlenmiş 
adamın Basire‟den rüşvet istemesi Nâzım‟ı çılgına çeviriyordu. Hayalinin 
aynasında Kayserzade‟yi ve dağlarda, çöllerde eşkıyalık yaparak geçimini sağlayan 
haydudu karşı karşıya koyuyordu. Onları kıyasladıkça, partiye ve rejime karşı 
kalbinde başkaldıran isyan dalgasını bastıramıyor, karamsarlık ve iyimserlik 
arasında bocalayıp duruyordu. Kayserzade‟nin, fitre ve sadakaya muhtaç fakir bir 
kızdan parti üyeliği için rüşvet istemesini düşündükçe, kahroluyordu. Sanki 
çıkmak için hiç bir dalı, tutunmak için hiç bir ipi olmayan dibi görünmeyen derin 
bir kuyuya yuvarlanmıştı. Yer bulamıyordu kendine bu geniş dünyada. 
 125 
–Şimdi benim ne yapmam gerekiyor ha? Bundan daha iyi malzeme mi olur? 
Ama nasıl yazarım valilikte rüşvet ve vurgun baş alıp gidiyor, parti kartını almak 
için de para ödemek gerikiyor, koskoca devlet yetkilileri yetim kızdan para 
umuyorlar diye? Nasıl? Yazsam da böyle bir haber sansürden geçer mi? Bu 
makale yüzünden gazetenin bütün çalışanlarını mahveder, külümüzü gökyüzüne 
savururlar... 
Nâzım bunları düşündükçe gözlerine karanlık çöküyor, kafası dönüyordu. 
Güçlükle toparlayarak kendini, ayağa kalktı. Azizağa Aydınbeyov‟u odasına 
çağırdı. 
Azizağa Nâzım‟ın odasına girer girmez, patronun fena halde kızgın ve morali 
bozuk olduğunu anladı. Pişmanlık ve mahçubiyet dolu bir ifade ile: 
–Nâzım muallim, dedi. İşte bu huyunuza göre size her şeyi açamıyor, 
anlatamıyoruz. O kadar hassas, kırılgan bir insansınız ki, duyduğunuz her şeyi 
içinizde büyütüyor, yüreğinizde dert ediyorsunuz. Böyle devam ederse erken 
yaşlanacaksınız.  
Nâzım şakayla söylenen bu son cümleyi de dinledikten sonra, elini çenesinin 
altına koydu. Bakışları Azizağa‟nın suratına çivilenmişti. Söylecek söz 
bulamıyormuş gibi uzun süre sukunet içinde oturdu. Ve nihayet sinirli sinirli: 
–Bana daha önce anlatsaydın bunları, sonuç farklı olurdu belki de. Bütün 
şehir valiyle aramızın açık olduğunu biliyor. Nâdir Nasrullayev ve Garipzade 
ikilisi, her adımımızı takip ediyorlar. Yüzümüze güldüklerine bakma sen, basın 
çalışanlarını asla yanlarına yaklaştırmazlar. Bu böyle biline, tamam mı?! Basire 
parti komisyonundan geçseydi dahi, dosyası son kararın verildiği merkezde 
takılıp kalacaktı. Bizim adamımızı partiye asla almaz bunlar. 
Azizağa makineli tüfek gibi patladı: 
–Nâzım muallim, bizi var eden Allah‟a yeminler olsun, Basire‟nin o mazlum, 
ezilmiş hâlini gördükçe, lideri Nâdir Nasrullayev, Garipzade, Kayserzade gibi 
pislikler olan partiye ve onun teşkilatına nefret ediyorum! Bana ne derseniz deyin! 
Parti kartımı yırtmayı, onların kafasına çakmayı düşünüyorum. Tükürürüm ben 
böyle komunizme! 
–Tamam, tamam! Coşma, sakin ol! Biraz da sesini kıs olur mu? Dışarıdan 
duyan olur. Zaten durumumuz sağlam değil. Yakarlar çıramızı valla! Nâdir 
Narullayev zaten fırsat kolluyor. Eline koz vermeyelim. Sonra her yerde genel 
yayın yönetmeni matbaa müdürünü kışkırtıyor, komunizmi beğenmiyorlar diye 
konuşmaya başlar. Sırası mı partiye hakaret etmenin? Şimdilik biz başımızı öne 
eğelim, işimize bakalım. İnşallah sonu hayırlı olur... Gazetede en ufak bir 
yanlışlığa yol vermemeliyiz! Basire‟nin parti üyeliğine gelince, ona da herşeyi 
anlatmak lazım. Ufak tefek şeyleri yüreğinde büyütmesine gerek yok. Hem söyler 
misin bana, parti ne demek?! İdeoloji! Parti kartı dediğimiz nesne ise bir kağıt 
parçasından ibaret olup, komunizm ideolojisine mensubiyeti teyit eden bir 
vesikadır. Bizde komunistlerle tarafsızlar arasında fark yoktur aslında, 
vicdanlılarla vicdansızlar arasında fark vardır. Kayserzade gibi vicdansız 
komunist olmaktansa, vicdanlı eşkiya, haydut olmak daha üstündür. 
Nâzım bunları söyledikten sonra, çocukluk yıllarında eşkiya tarafından nasıl 
soyulduklarını ve yaşadığı korku dolu dakikaları bütün ayrıntılarıyla Aziağa‟ya 
anlattı. Eşkiya‟nın Menzer‟e söylediği: “Bir kadını soymanın utancıyla, bu ağır 
cürümle Rabbimin huzuruna çıkmak istemem. Özgürlüğümü yitirsem de, 
müslümanlığımdan ve namusumdan hiç bir şey kaybetmedim” sözlerini tekrar 
 126 
tekrar yürek sancısıyla yineledi. Eşkiyanın bu sözleri Azizağa‟yı fazlasıyla 
etkilemişti. Oturduğu sandalyede vücudunu üzüntüyle sallayarak: 
–İdeoloji yürekte olur, parti kartı ise cepte, dedi. Kalp kirli ve paslı olduktan 
sonra, cebinde bir değil, yüz parti kimliğin olsun, ne yazar? Beş para da etmez... 
Nâzım kafasını sallayarak matbaa müdürüne katıldığını ifade etti ve 
soğukkanlılıkla: 
–Tatlı, baklava gibi şakalarınızı bugünden itibaren bitiriyorsunuz, dedi. 
Basire‟yi üzüyorsunuz Azizağa, bunu farkettim ben. Tatlıyı, matlıyı ona 
hatırlatmaktansa, destek olun, teselli verin, gönlünü alın kızın. Partiye üye 
olmanın zannetiğin kadar bir getirisi yoktur insana deyin. Bugün olmadı, yarın 
olur İnşallah. İyi çalış, gazetemiz aksamadan, zamanında basılsın, parti meselesi 
kolay. Önemli olan insanın ahlakı, toplum içerisindeki davranışlarıdır...  
Dahili telefon çalınca Nâzım ahizeyi kaldırdı: 
–Efendim.  
Arayan kişiyi bir süre dinledikten sonra telefonu kapattı. Azizağa‟ya bakarak: 
–Nâdir Nasrullayev‟in sekreteriyidi, dedi. Nasrullayev genel yayın yönetmeni 
odasında beklesin, önemli bir konuyu görüşeceğim kendisi ile demiş. 
Azizağa gülümsedi: 
–Hayırdır inşallah! 
Nâzım omuzlarını çekerek: 
–Bilmem ki... Şeytan bile onun dilini ve fiilini anlamakta aciz. Bakalım yine ne 
dalaveresi olacak.  
Nâzım masasının üzerindeki makaleleri ve köşe yazılarını dikkatle okudu ve 
bazı tashihlerde bulundu. Sonra da matbaaya, baskıya gönderdi. Daha sonra satın 
aldığı gazete ve dergileri okumaya başladı. Sekreterin telefonundan sonra, onu bir 
daha kimse aramadı. Nâzım kendi kendine “belki konuşmak için çağıracaktı beni, 
sonra da unuttu. Çıksam bir baksam mı acaba? Bakalım adam ne istiyor yine 
benden. Ya önemli bir konuysa? Her şeyden bu kadar kuşkulanmam da doğru 
değil. Nasrullayev‟i de anlamak lazım. Koskoca şehir valisi. Onunla hesaplaşmak 
zorundayım.” 
Nâzım odasının kapısını kilitlemeden üst kata çıktı ve Nâdir Nasrullayev‟in 
bekleme odasına girdi. Burada halk hakimi, devlet bankası müdürü ve büyük bir 
pamuk kolhozunun başkanı oturuyordu. Hakimin ve kolhoz başkanının 
gözlerinden uyku damlıyordu. Belli ki saatlerdir bekledikleri için sabırları 
tükenmişti. Nâzım‟a selam verirken bile sesleri zor duyuluyordu. Nâzım onlarla 
ayaküstü biraz sohbet ettikten sonra sekreter bayana: 
–Sırada üç kişi var daha, dedi. Ben odama iniyorum. Nâdir Halafoviç bu 
arkadaşlarla görüştükten sonra, bana haber verirsin tekrar gelirim. Kendisi 
çağırdığına göre demek ki önemli bir konu olmalı. 
Sekreter bayan, uzun kipriklerini gözlerinin üstüne indirerek: 
–Olur Nâzım muallim, bu ziyaretçiler girsin çıksın, ben valiye hatırlatırım 
sırada sizin olduğunuzu, dedi ve ince dudaklarını aralayarak gülümsedi. Kızını 
sedef gibi dişleri belirdi. 
Nâzım sevecen edayla kıza takılarak: 
–Seni gidi şeytan, dedi ve bekleme salonundan çıktı.  
Nâdir Nasrullayev‟in kapısının üzerindeki zil çalınca, saatlerdir onunla 
görüşmeyi bekleyen memurlar sanki derin bir rüyadan uyandılar. Sekreter 
 127 
çabucak yerinden kalktı ve valinin odasına geçti. Bir kaç saniye sonra da geri 
dönerek halk hakimine yöneldi: 
–Buyurun, sizi bekliyor. 
Halk hakimi oturduğu yerden kalktı ve cam kenarına bıraktığı tombul dosyayı 
alarak, koluğunun altına koydu. Sonra da odanın kapısını hafifçe araladı ve 
kafasını içeriye soktu: 
Çekingen bir tavırla: 
–Girebilir miyim?  
Valinin kibirli sesi duyuldu: 
–Buyurun, buyurun!  
Hakim içeriye geçince, vali ona yanındaki yumuşak sandalyelerden birini 
göstererek, otrumaya davet etti. 
–Evet sizi dinliyorum. 
Halk hakimi koltuğuna sıkıştırdığı dosyaya işaret ederek, bitkin halde: 
–Çok karışık bir mesele, dedi. Gecemiz gündüzümüz kalmadı. Soruşturmaya 
başlayalı bir hafta oldu ve sadece bugün bir karara varabildik. Bu devirde işi bilen 
savcılar da kalmadı ki! Sorumsuzluk baş alıp gidiyor, tembelleştiler iyice. 
Soruşturmayı bu kadar uzatmalarına gerek yoktu aslında. Üstelik deliller de çok 
zayıf. Bu yüzden her duruşmada ortaya bir sürü yeni tanık ifadeleri, çelişkiler, 
engeller çıkıyor. Buna rağmen herşeyi yerli yerine koyduk. 
Hakimin söyledikleri Nâdir Nasrullayev‟i ilgilendirmiyormuş gibi: 
–Bana destan okumayı bırakın, dedi. Size bahsettiğim o haznedar ne oldu? 
Beni sadece bu ilglendiriyor. Kısa ve net söyleyin, onu safdışı bırakabildiniz mi? 
Vali bu soruyu sorduktan sonra hiddetle hakime baktı. 
Hakim heyecana kapılarak: 
–Nâdir Halafoviç... o zaman izin verin de durumu özetleyeyim. Daha sonra 
siz ne derseniz o olur. Emriniz olduktan sonra, savcı da gıkını çıkaramaz. 
Jüridekiler de bizim adamımızdır. Ne dersem odur, itiraz edemezler bana.  
Vali onun lafını bölerek: 
–Anladığım kadarıyla meseleyi halletmişsiniz ve buraya bana rapor vermek 
için gelmişsiniz öyle mi? 
Hakim: 
–Evet, dedi. Haklısınız bu konu kapanmıştır ama kararımı henüz vermedim. 
Sizin konuya ilişkin görüşlerinizi almak için buradayım. İki saatten fazladır 
bekliyorum dışarıda. Bakınız, belediyenin resmi kayıtlarında elli sokak temizlikçisi 
olduğu gözüküyor. Onların sadece on beşi çalışıyor, diğerlerinin ise sadece 
isimleri var. Daha net konuşmak gerekirse, bunlar hayal ürünü işçiler. Onlara 
ödenmesi gereken maaş ve primler ise on yıldır müdür ve haznedar arasında 
paylaştırılıyor. Eski muhasebeci geçen kış hastlandı ve vefat etti. Onun yerine 
gelen yeni muhasebeci ise bir kaç ay çalıştıktan sonra, talanı farketti ve savcılığa 
şikayet mektubu yazmaya karar verdi. Müdür ve haznedar onun ayaklarına 
kapanmış, lütfen yapma diye yalvarmışlar. Yeni muhasebeci ise inadından 
vazgeçmemiş. Çaresiz kalan müdür ve haznedar ise, bu sefer çöp arabası 
şoförüne on bin ruble teklif ederek, karşılığında muhasebeciyi temizlemesini 
istemişler. Şoför ise iki üç defa hapis yatmış, kabarık sabıka dosyası ve bozuk 
sicili olan serserinin teki. Bir gün akşam saatlerinde fırsatını bularak, kafasına 
indirdiği ağır bir cisimle muhasebeciyi öldürmüş ve cesedi çöp arabasına koyarak, 
şehir dışında akla hayale gelmeyecek bir çukura atmış. Verilen ifadelerden 
 128 
anlaşılan şu ki, bu cinayetin başını haznedar çekiyormuş. Şoför de, müdür de 
cinayeti azmettirenin o olduğunu iddia ediyorlar. Tüm bunlar mahkemece 
ıspatlanmıştır artık. Şoföre en ağır cezayı vereceğiz. Haznedar ve müdür ise en az 
onar yıl hüküm giyecekler. Maktulün ailesi onları linç etmeye hazır. 
Muhasebecinin kardeşi, üçü de kurşuna dizilsin diyor. Maktulun yakınlarının bu 
memlekette beni şikayet etmedikleri yer kalmadı. Güya bu işte çıkarım olduğu 
için müdürü ve haznedarı savunuyormuşum... 
Hakim olayla ilgili son gelişmeleri valiye kısaca ilettikten sonra ekledi: 
–Nâdir Halafoviç, anlatacaklarım işte bu kadar. Ama yine de siz ne derseniz o 
olacaktır. Tekrar söylüyorum, bu cinayette başı çeken ve azmettiren haznedardır. 
Valinin bakışları ciddileşti. İstihzayla: 
–Olayı çok abartıyorsunuz muhterem hakim! Yani soruşturmaya başka bir 
kılıf giydirerek, haznedarı kurtaramaz mısnız? Ha?! 
Hakim valinin bu bir sorusu karşısında küçük dilini yuttu. Ne evet diyebildi, 
ne de hayır. Yutkunarak bir şeyler söylemek istedi ama vali ona fırsat vermedi ve 
saldırıya geçti: 
–Size yoldaş demeye de dilim varmıyor! Komunistin komuniste hitap şekli 
olan “yoldaş”ı haketmiyorsunuz çünkü! Bakıyorum kanunculuk oynuyorsunuz 
benimle! Siyasetten anlasaydınız, komunist partisinin kutsal evinde benimle bu 
şekilde konuşamazdınız! Anlayın artık! Bütün kanunların üstünde duran kutsal 
bir kanun vardır – parti yetkilisinin emri! Bunu anlayacak kapasite yoksa sizde, 
halk hakimi de olamazsınız! Zannediyorum bu göreve rastlantı sonucu 
getirlmişsiniz! 
Nâdir Halafoviç daha da köpürerek masanın üzerindeki kalın ajandayı elinin 
tersiyle itti: 
–Bana bakın! Kaç defa söyledim ve yine tekrar ediyorum. Haznedara kolaylık 
sağlamalıyız, kurtarmalıyız onu. Ya siz ne yapıyorsunuz?! Sabahtan beri abuk 
subuk konuşup kafamı şişiriyorszunuz! Vali işaret parmağını salladı ve devam 
etti, şunu da unutmayın, benim isteğim olmazsa eğer, kimse sizi bu görevde 
tutamaz! Sizin siciliniz benim elimde. Benim elimde! diyerek elini göğsüne vurdu. 
Eğer valiye itaat etmiyor, partinin emirlerini kulak ardına vuruyorsanız, o zaman 
çıkabilirsiniz. Biz de bu günden itibaren sizi hakim olarak tanımıyoruz! 
Hakim peltekleyerek: 
–Ben... ben... ne derseniz... o olur... Başüstüne... ama.. ama... yüksek 
mahkeme, başsavcılık... 
Nâdir Nasrullayev tekrar müdahale etti: 
–Yüksek mahkemede ve başsavcılıkta oturanları bana mı tanıtıyorsunuz? 
Onların ne mal olduklarını iyi bilirim. Siz bu yolları yeni yeni adımlarken, ben 
artık geri dönüyordum. Bir zahmet tomar tomar aldığınız rüşvet paralarından 
biraz da onların avucuna sıkıştırın. O zaman verdiğiniz kararın yüksek 
mahkemede, başsavcılıkta nasıl onaylandığını görürsünüz. Rüşvet almasını 
bilirsiniz ama paylaşmaya gelince pintileşiyorsunuz! Hadi lan, pamuk eller cebe!!! 
Hakim tekrar yalvarmak istedi ama vali ona fırsat vermedi. 
–Kalkın, kalkın ayağa! Odamı terkedin! Belli ki parti gereken eğitimi 
verememiş size, başıboş kalmışsınız. Son zamanlar haddinizi fazlasıyla 
aşıyorsunuz. Parti teşkilatının talimatları ve tavsiyeleri kulaklarınıza girmiyor. 
Gidin! Bundan sonra aklınıza ne eserse, onu da yapın! 
–Yoldaş!.. yoldaş...  
 129 
–Partiyi tanımayan, valiye aldırmayan adamdan bana yoldaş olmaz! Söyledim 
size, odamı terkedin diye!  
–Nâdir Halafoviç... 
–Uzatmayın! Konu kapanmıştır! 
Halk hakimi şoktaydı. Kopuk kopuk cümleler kurarak bir şeyler söylemeye 
çalıştı. Sandalyeden kalkarken birden dengesini kaybetti ve masanın üstünden 
almak istediği dosyayı elinden düşürdü. Titreyerek çömeldi ve taze cilalanmış 
parkenin üzerine saçılan kağıtları bir bir toplamaya başladı. Ve tekmelenmiş 
köpek gibi çıktı odadan. Bekleme salonunun kapı koluna elini uzattığı sırada 
sekreter: 
–Şapkanız! Şapkanız kaldı, diye bağırdı. 
Kolhoz başkanı aceleyle ceketinin düğmelerini ilikledi ve saçlarını taradı. 
Emin ve kararlı adımlarla valinin odasına girdi. Vali büyük bir kolhoz‟un 
başkanını, şanına yakışır şekilde ağırladı. 
–Buyurun, buyurun oturun. Rahat olun lütfen, dedi ve ayağa kalkarak odada 
volta atmaya başladı. Son zamanlarda o kadar yoğunum ki... şu toplantılar da 
bitmiyor bir türlü. Bir fırsatını bulup da kolhozlara uğrayamıyorum. Pekala 
söyleyin bakalım pamuğun durmu nasıl? Sovka48 saldırıya geçti mi? diye sordu 
derin bir ilgiyle. 
Kolhoz başkanı itaatle: 
–Durum fena değil Nâdir Halafoviç, dedi. Bütün gücümüzle çalışıyoruz işte. 
Şimdilik sovka tehlikesi bizden uzak. Ama ben buraya başka bir konuyu 
görüşmek için geldim. 
Vali durarak yüzünü ona çevirdi: 
–Evet buyurun. Sizi dinliyorum. 
– Belki dikkatinizi çekmiştir, şu taraftan ileriye giderken, köye varmadan 
yolun sol tarafında geniş bir arazi var, ortasında da büyük bir çinar ağacı. Orası 
iki büyük taburu içine alacak kadar geniş. Ama toprağı biraz kumluk olduğu için, 
su ihtiyacı çok fazladır. Geçenlerde baktım ki pamuğun yaprakları buruşmuş. 
Hatta bazılarının çiçekleri gonca olmadan kuruyup dökülüyor. Önce toprağı 
sulamak istedim, ama tepkinizin nasıl olacağını bilmediğimden vazgeçtim. İşte bu 
yüzden dördüncü kez geliyorum buraya. İki keresinde Bakü‟ye, toplantıya 
gittiğinizi, bir kere de yanınızda önemli bir misafirin olduğunu söylediler. Kör 
piman geri döndüm. Bugün nihayet görebildim sizi. Yoldaş Nasrullayev sizin 
tavsiyenizi almaya geldim, o araziyi sulayalım mı? Yoksa gerek yok mu 
diyeceksiniz? Ama şunu da bilin ki pamuk elden gidiyor! Düşman bile görse 
tarlanın hâlini, kan ağlar... 
Nâdir Nasrullayev sol tarafta duran radyoyu kurcalamaya başladı. Tüyler 
ürperten hırıltı dışında cihazdan ses çıkmıyordu. Radyoyu kapatarak, masanın 
arkasına geçti ve kendini beğenmiş edası ile kolhoz başkanına baktı: 
–Bildiğim kadarıyla siz bir ziraat mühedisisiniz. Yanılmıyorsam eğer, on yıl 
önce de doktoranızı savunmuşsunuz. Şehirde pamuk alanında tek bilim 
adamısınız. Kolhozun ziraat uzmanı da becerikli ve kafalı bir arakdaştır. Birinci 
yardımcım da o bölgeye sürekli gider gelir. Bu arada o da pamuk işinden anlar. 
Peki bunca adam, bir sürü uzman pamuğu ne zaman sulamak gerektiğini 
bilmiyor mu? Niçin bana soruyorsunuz bunları? 
                                            
48 Sovka – Tırtılları bitkilere ve ekinlere zarar veren, gece avlanan kelebek grubunun adı. (rus.) 
 130 
Başkan az sonra idam edilecek mahkum gibi, boynunu eğerek, ellerini 
avuşturmaya başladı: 
–Yoldaş Nasrullayev aslında doğru söylüyorsunuz da, ama siz başka, biz 
başkayız. Sizin tırnağınızın bildiğini bizim vücudumuz bilmez. Hem siz bu şehrin 
büyüğüsünüz. Siz olmadan kendi kafamıza göre karar veremeyiz ki!s  
Nâdir Nasrullayev bu iltifatlardan hoşnut olarak derin bilgi sahiplerine has 
olan edayla: 
–Elbette, haklısınız canım, dedi. Size sonuna kadar katılıyorum. Sadece şunu 
söyleyeyim, insanı yüzüne karşı övmezler. Ama ne olursa olsun, benim gözümde 
siz bu şehrin en saygılı, en nazik sakinisiniz.  
Başkan valinin karşısında eriyerek, sevecen babanın okşadığı yumurcak çocuk 
gibi mest oldu ve alnının kırışlarında ter damlaları belirdi. Nâdir Halafoviç onun 
muti hâlini görünce: 
–Tamam, tamam itiraz etmiyorum, dedi. Yarın sabahtan başlayın o araziyi 
sulamaya. Bir sıkıntınız olursa utanmadan, çekinmeden bana haber verin... 
Başkan valinin önünde baş eğerek: 
–Anlaşıldı yoldaş Nasrullayev! dedi ve lafı fazla uzatmadan kapıya yöneldi.  
Valiye çay götüren sekreter içeriden çıkarken başının işareti ile banka 
müdürünü içeriye davet etti: 
–Buyurun geçin, sizi bekliyor. 
Müdür kapıyı vakarla açarak içeriye girdi. Nâdir Nasrullayev onu görünce 
gülerek:  
–Hoşgeldiniz, dedi 
–Teşekkür ederim. 
–Çok beklediniz mi? 
–Aşağı yukarı bir saat. 
–Beklemeseydiniz keşke. Unutmadıysanız bu konuda sizinle anlaşmıştık. 
Benimle konuşmanız gereken bir mesele varsa, zahmet ederek buraya kadar 
gelmenize gerek yok, telefon açsanız da olur. Önemli bir iş için geldiğinizde ise 
kapıda beklemenize gerek yok, doğruca girin odama. Ne sıra beklemesi birader? 
Banka müdürü: 
–Bugün de sizi önemli bir konu için rahatsız ediyorum yoldaş vali. 
Vali: 
–Buyurun sizi dinliyorum, diyerek suratına ciddi bir ifade kattı. 
Banka müdürü: 
–Bankamızın ekonomisti dilekçesini yazarak istifa etti. Dört ay oldu ama yeri 
hâlâ boş. Eğitimli, kafası çalışan birini de bulamıyoruz yerine. Geçenlerde bir 
gençle tanıştım. Üniversiteyi büyük başarıyla bitirmiş. Stajiyer olarak beş on gün 
çalıştırdım onu bankada. Çok yetenekli ve laftan anlayan birisi. İtirazınınız yoksa 
onu işe almak istiyorum. 
–İki yüz yirmilik mi, yoksa yüz yirmi beşlik mi? diye sordu vali sırıtarak. 
Banka müdürü şaşırarak sustu. Valinin ne demek istediğini anlamadığından, 
gözlerini onun yüzüne dikti. 
Nâdir Halafoviç sırıtmaya devam ederek: 
–Yoldaş müdür, dedi. Onun eğitimi, deneyimi, iyiliği veya kötülüğü beni 
ilgilendirmiyor. Demek istediğim işe almayı düşündüğünüz genç şehirli mi, köylü 
mü? Anlaşıldı mı şimdi?! 
 131 
Bunları duyan müdür sanki rüyadan uyanır gibi oldu. Valinin ne demek 
istediğini şimdi anlamıştı. 
–Hayır, hayır Nâdir Halafoviç şehirli değil, Yukarı Orman köyündendir.  
–Asla! Köylüye iş vermeyiz. Defolsun gitsin!  
Banka müdürü, şimdiye kadar onun hiç bir ricasını geri çevirmeyen validen 
şimdi de yardım ve anlayış beklerken, böyle garip bir cevapla karşılaşmıştı. 
Kendisine ret cevabı verilmesi müdürü sarstı, yüzü kırmızıya boyandı. Müdürün 
kırıldığını gören Nâdir Halafoviç ayağa kalkarak onun yanına yaklaştı ve elini 
omuzuna koydu: 
–Size olan sınırsız saygımı bilirsiniz. Ortalıkta parmakla sayılacak kadar az 
şehirli kalmış. Onlardan biri ben, ikincisi de sizsiniz. Ara sıra bana iş başvurusu 
anketleri getiriyorlar. Hangisinin özgeçmişine baksam doğum yeri falanca köy 
yazıyor. Anama avradıma küfrediyorlar sanki! Bunun karşısını sen almazsan, ben 
almazsam kim durduracak bu köylü istilasını peki? Şehirli şehirlidir, köylü ise 
köylü! Geleceğimizi de düşünmek zorundayız. Zor anımızda bizi savunacak 
kadrolara ihitiyacımız var. Köylü bir şehirli için asla kılını kıpırdatmaz. Kim 
olursa olsun, serseri olsun, maganda olsun yeter ki benim şehirlim olsun! Şehir 
şehirlilere aittir! Bir ay önce birisi şikayet etmeye geldi yanıma. Otuz otuz beş 
yaşlarında bir adamdı. Konuşmasının sonunda onunla aynı mahalleden 
olduğumuzu öğrendim. Babası eskiden demiryolunda hamallık yapardı. Duydum 
ki güzel sanatlar fakültesini bitirmiş, üstelik iki yıl da Bakü‟de tiyatro oyunculuğu 
yapmış. Önce sıkıştırmaya başlamışlar çocuğu, sonra da işinden kovmuşlar. 
Geçim sıkıntısı, yoksulluk yüzünden geri dönmüş memleketine. Ben de onu kuş 
fabrikasına müdür atadım. Bari oradan sağlasın geçimini, ne de olsa 
hemşerimizdir. Zamanı gelir sana da, bana da yardımı dokunur. Sanatçı ne anlar 
tavuk mavuk işinden diye her taraftan saldırıyorlar bana. Ama merak etme, parti 
böyle istiyor diyerek hepsini susturuyorum.  
Nâdir Nasrullayev elini banka müdürünün omuzundan çekerek yerine geri 
döndü ve koltuğuna kurularak: 
–Canım benim, ciğerim, öz şehirlim! Dikilmişsiniz karşıma diplomaymış, 
başarıymış, deneyimmiş ve daha neler... Kadro bulmuşum! Ne olmuş bulduysan?! 
İsterse ağzıyla kuş tutsun. Bizim öyle dangalaklara ihtiyacımız yok. Aptal olsun 
ama şehirlimiz olsun! Anladınız mı şimdi ne demek istediğimi? 
–Evet anlaşılmıştır Nâdir Halafoviç. Her şeyi anladım. Siz gerçekten bir 
bilgesiniz yoldaş vali! Beş on hamle öncesini öngörebiliyorsunuz...  
Banka müdürü, ciddi bir hatasını düzelten kişiye ihtiramını bildiriyormuş gibi 
bir süre konuştu ve kör piman çekip gitti. 
Bekleme salonundaki zil çalınca, sekreter valinin odasına girdi. Nadir 
Nasrullayev elindeki çay bardağını tabağın içine koyarak kinaye ile: 
–Şu profesörü çağırın yanıma, dedi. 
Profesörün kim olduğunu ve valinin ne demek istediğini anlamayan sekreter, 
yerinde donup kaldı. Soru dolu bakışları oda sahibinin suratına çakılmıştı. Vali 
yüzünü ekşiterek dudağını büzdü: 
–Hani şu kendini beğenmiş gazeteci bozuntusunu diyorum. Genel yayın 
yönetmeni midir, ne Allahın belasıdır. Nâzım İlham işte. O da bir kılçık oldu, 
takılıp kaldı boğazımıza. Çağır onu, vali bekliyor de.  
Sekreterin kaşları çatıldı ve gözleri genişçe açıldı: 
 132 
–Haa. Şimdi anladım, diyerek geri döndü ve bekleme salonundaki telefondan 
Nâzım‟ın dahili numarasını çevirdi. 
–Nâzım muallim, tekrar merhaba. Vali sizi bekliyor. 
Nâzım: 
–Tamam geliyorum, diyerek ikinci kata çıktı ve valinin kapısından içeriye 
girdi.  
Nâdir Nasrullayev ayağa kalkarak, güler yüzle, kapının önünde karşıladı onu. 
Misafirinin elinden tutarak kendine doğru çekti ve yanağını Nâzım‟ın ifadesiz 
yüzüne dokundurdu. 
–İnsafsız seni! Benim kafam karşık, sabahtan akşama kadar hamal gibi 
çalışıyorum, sense sefanı sürüyorsun. Bizi arayıp sormuyorsun bile. Söyle bakalım 
Seriye hanım nasıl, köyden ne haber var? Allahveren amca iyi mi? 
Nâzım isteksizce: 
–Her şey yolunda, çok şükür, diye konuştu. 
–Olsun, olsun. Day Bog!49 Her şey hep yolunda yürüsün. Zaten iş güç bitecek 
gibi değil, bunun sonu yok, diyerek sevecen bir tonla sitem etti. Son zamanlar 
gazete maşallah çok iyi çıkıyor. Garipzade ara sıra bazı makaleleri eleştirse de, 
anında susturuyorum onu. Laf aramızda, üç gün önce Garipzade‟de denen o 
densiz bana ne dedi biliyor musun? “Genel yayın yönetmeni şehirli olsaydı daha 
iyi olurdu. Nâzım İlham köylü olduğu için, şehirliler ondan pek hoşlanmıyor. 
Köyleri sürekli kayırdığı halde, şehir hayatı ile ilgili hep eleştiri yazıyor. Sanki 
köyler her alanda başarılıymış da, şehirdekiler ancak yan gelip yatmasını 
biliyorlar...” 
Nâdir Nasrullayev bunları söyledikten sonra birden elini alnına koydu ve başı 
ağrıyormuş gibi yüzünü buruşturdu. 
–Nâzımcığım, biz seninle kardeş sayılırız. Aramızda gizli saklı hiç bir şey 
kalmamalı. Şu şehirli, köylü ayırımı beni çıldırtıyor, kahroluyorum utancımdan. 
Çarem olsaydı, milletimizi köylü-şehirli diye ayıranları kendi ellerimle “uf” bile 
demeden ufak ufak parçalara ayırırdım. Canım ne Nahçivanlısı, ne Karabağlısı, 
ne köylüsü, ne şehirlisi?! Hepsi benim milletim, benim halkım değil midir? Küçük 
bir milleti parçalaya parçalaya işte bu hallere düştük! Hatta bu hastalık tıpkı 
kanser gibi metastazlar yaparak o kadar büyümüş ki, ilçelere kadar bile ulaşmış. 
Bizim şu ufacık şehirimizde bile köylülerin sıkıştırıldığına dair duyumlar alıyorum 
sağdan soldan. Bu tür şeyleri duyduğumda dehşete kapılıyorum. Milletimizi 
uçuruma sürükleyen eğilimler başkaldırmış! Ne şehirlisi, ne köylüsü kardeşim?! 
Yumruk gibi bir bütün olmak zorundayız. Bir genel yayın yönetmeni olarak sizin 
üzerinize düşen görev bu şerefszileri bulmak, ifşa etmektir! Bir zamanlar 
müslümanları şii-sünni diye ayırdılar, birbirine düşürdüler, kan akıttılar, bu 
yetmedi şimdi de şehirli köylü tartışmasını başlatmışlar. Sen ve ben, bu konyu 
gündeme getirmeliyiz. Orman çakalsız olmaz. Belli ki aramızda şer mihrakları 
var. Onları tespit etmeli ve toplm karşısında cezalandırmalıyız.  
Valinin heyecanla söylediği büyük sözler Nâzım‟ın kulağına ulaşsa da, 
kesinlikle kalbine girmiyordu! Nâdir Nasrullayev‟in konuştuklarıyla düşündükleri 
arasında koca bir mesafenin, hatta uçurumun olduğunu bildiğinden, ağzını açıp 
da bir kelime olsun karşılık vermedi ona. Sadece belirsiz kafa hareketleriyle 
                                            
49 Allah daha iyi etsin (Rus.) 
 133 
kendisini dinlediğini bildiriyordu. Nâdir Nasrullayev vatan millet edebiyatından 
bol boıl dem vurduktan sonra: 
–Nâzım, dedi. Seni aslında farklı bir mesele için çağırdım bugün. Kafalarımız 
o kadar karşık ki, doğru dürüst birbirimizle görüşüp, konuşamıyoruz bile. Bu 
yoğun tempoyla çalışmaya devam edersem adımı bile unutacağım valla... Elbette 
herşeyden önce yüzünü görmek, sesini duymak için çağırdım seni. Diğer neden 
ise Melikli sovhoz‟u.50 Bu konudaki düşüncelerimi paylaşmak istiyorum seninle.  
Nâdir Nasrullayev bakışlarına endişeli bir ifade katarak devam etti: 
–Gerçeği söylemek gerekirse dostum, bu sovhoz her zaman üstün başarılara 
imza atmıştır. Eybalı Selamov da ekser yetkililerle mukayesede başarılı ve istidatlı 
kadrodur. Uzun yıllardır müdürlük yapıyor. Defalarca devletten başarı madalyası 
almış. Onu sosyalist emek kahramanı yapacaktık, buna niyetliydik ama olmadı. 
İyi ki de olmadı! Yakasına bir beşköşe yıldız da taksaydı51 Allah bilir sırtımıza 
binmeyi bile denerdi. Son zamanlarda kendini beğenmiş bir hali var. Köpek 
dağın gölgesinde uyumuş, kendi gölgesi sanmış. Gerçeği bilmek istiyorsan, onu 
ben, Nâdir Nasrullayev adam ettim, sayemde yükseldi bu mevkiye. Ben olmadan, 
yardımım olmadan Eybalı Selamov da kim oluyor?! Sıfır! Şehire teknoloji geliyor 
önce Melikli sovhozuna yolluyorum, gübre geliyor, ona gönderiyorum. Nereye 
gidersem gideyim peşime takıyorum, toplantılarda masanın başında oturtuyorum. 
Radyodan, televizyondan, gazetelerden gelen basın yayın mensuplarını önce 
onun sovhozuna yolluyorum, övgüler yağdırıyorum ünvanına. Şimdi de kudurdu 
herif, azıttı iyice. Benim üzerimden atlayarak, üsttekilerle işler çeviriyor. 
Merkezde onu benden daha iyi tanıyorlar. Bir kaç gün önce tarım ve köyişleri 
bakanıyla görüşüyordum, bana önce Eybalı Selamov‟u sordu. Eybalı Selamov da 
bunları bildiğinden, havalara giriyor. Şehrimizin yöneticilerini, parti yetkililerini 
takmıyor, sovhoz işçilerine baskı uyguluyor, haklarını gaspediyor. Neden? Çünkü 
Eybalı Selamov‟un başarılarını fazlasıyla abartmışız da ondan! Hep saklamışız 
devletten sovhozda çevirdiği dolapları. O ise, yaptığımız iyileklerin kadir 
kıymetini bilmiyor. Anlamayana anlatmak lazım. İş başa düştü!  
Nâdir Nasrullayev masanın çekmecesinden bir sigara çıkararak yaktı: 
–Sigara kullanmam ama sinirlenince iyi geliyor işte. 
Sigarayı dudaklarının arasında sıkıştırarak hayallere daldı. Daha sonra 
koltuğundan kalkarak solda duran çelik kasanın kapısını açtı. Üzerinde “Melikli 
Sovhozu” yazılı olan dosyayı hiddetle Nâzım‟ın önüne fırlattı. 
–Buyur işte! Eybalı Selamov‟un kabarık cinayet dosyası. Artık ben de onunla 
ilgili yazılanların ve konuşulanların kelimesi kelimesine gerçek olduğuna kanaat 
getirdim. Şimdiye kadar onu koruduğum, kayırdığım yeter. Bundan sonra görür 
gününü. En ufak bir yanlışını dahi affetmeyeceğim.  
Nadir Nasrullayev öfkeden çıldırmış, bağırıyor, Nâzım ise soğukkanlı bir 
biçimde onu dinliyordu. Vali ağzı köpüklenerek: 
–Beş evlat babası olan koskoca adama yakışır mı yaşlı karısını bırakarak, 
komşu köyde kocası savaşta ölmüş, bir kadınla yasak aşk yaşamak? O kadından 
da iki çocuğu var düşünebiliyor musun!!! Bir oğlan, bir kız. Bir de utanmadan, 
sıkılmadan oğluna babasının ismini koymuş herif. Defalarca Eybalı Selamov‟un 
                                            
50 Sovhoz – SSCB‟de devlet eliyle yönetilen tarım işletmesi. 
51 Beş köşeli yıldız‟la SSCB‟nin en prestijli devlet madalyası olan “SSCB Kahramanı” ödülü 
kastediliyor.  
 134 
ahlaksız olduğu, zina yaptığıyla ilgli yazılar yazıldı. Ben de her seferinde yalandır 
diyerek onu savundum. Duyduğuma göre yazıhanesindeki sekreter kızla da flört 
ediyormuş. Karısı defalarca sovhoza giderek sekreterin saçlarını yolmuş. Şimdi 
sen söyle bakalım, tüm bu olanlardan sonra bu ahlaksız adamı görevinde tutmak 
akıl karı mı? Asla! Oğlanlarının hepsine villa yaptırmış! Bakü‟de de iki daire satın 
almış! Dün Melikli köyünden bir düzine ak sakallı yaşlı adam geldi yanıma. Böyle 
bir müdüre ihtiyacımız yok, alın onu görevden diyorlardı! Haklı adamlar! Tahmin 
ediyorum ne çektiklerini... 
Nâdir Nasrullayev konuştuktan ve içini boşalttıktan sonra rahatlamış halde 
Nâzım‟a yöneldi: 
–Bunları sana şunun için anlatıyorum. Sen bir gazete sahibi olarak, Eybalı 
Selamov‟un ne mal olduğunu bilmek zorundasın! Onu daha fazla görevinde 
tutamayız. Bu dosyadaki belgelerin tamamı ona ait. Sovhoza teftiş amacıyla 
gönderdiğim her kes geriye eli boş dönüyor. Eybalı Selamov her kesin cebine bir 
şeyler sıkıştırarak postalıyor. Yardımcım Garipzade başı çekmekle, neredeyse 
bütün çalışanlarımız koyundan da ahmaktırlar. Ellerinden hiç bir şey gelmiyor. 
Yaklaşan genel kuruldan sonra hepsinin kıçından indireceğim tekmeyi. Önce 
Garipzade‟den başlayacağım tabii ki... 
Nâdir Nasrullayev bir süre dalar gibi oldu ve tekrar başladı konuşmaya: 
–İnandığım, güvendiğim tek kişi sensin bu şehirde. Melikli sovhozu dosyasını 
al, önce dikkatle oku ve incele. Sonra da ya kendin gidersin sovhoza, ya da 
güvendiğin bir gazeteciyi yollarsın. Dosyada yazılanların doğru olup olmadığını 
yerinde kontrol edin, denetleyin. Ve neticede gazetede geniş bir haber yapın. 
Ama sakın bu işte benim parmağımın olduğunu bilmesin kimse! Herkes, gazete 
gerçekleri gün yüzüne çıkardıktan sonra, vali Eybalı Selamov‟u görevinden aldı 
zannetsin. Bu arada sana söylemek istediğim bir şey daha var. Melikli köyü sizin 
köye komşu. Yanıma şikayete gelenlerden duydum... sözde Eybalı Selamov‟u 
kayıranlardan biri de senmişsin. Bana başka birisi de aşağı yukarı aynı şeyleri 
söyledi, Nâzım İlham Eybalı Selamov‟un havadarıdır dedi. Aksi taktirde niçin 
şimdiye kadar Nâzım bu sovhozla iligili hiç bir şey yazmadı, eleştirmedi? Elbette 
bunların boş laflardır, senin gibi insanlar Selamov gibileriyle arkadaş olamazlar 
biliyorum. Bir kere farklı kutuplarda bulunuyorsunuz. Bu bilgiler gazetene 
yansıdıktan sonra, seninle iligli ortalıkta dolaşan dedi kodular da son bulacak. 
Benim için farketmez, ben zaten Selamov gibi silik kişilikli adamlarla yakın 
olmaycağını biliyorum. Ama bu dedi kodular da beni rahatsız etmiyor değil. 
Düşmanın değirmenine su dökmeyelim. İşte bu yüzden Eybalı Selamov 
sorununu senin aracılığınla çözmeye karar verdim. Bana doğruyu söyle, şimdiye 
kadar bayramlarda, ne bileyim yıl başında, Eybalı Selamov hiç kapını açtı mı 
senin? Sabah akşam durmadan çalışıyorsun, bu şehirde adam akıllı çalışan beş 
kişiden biri de sensin diyerek, al bu da çam sakızı, çoban armağanıdır diye eline 
çürük bir ceviz de olsa tutuşturdu mu? 
–Hayır! Kesinlikle! Kimsenin eline avucuna bakacak adam değilim ben ve 
sadaka almam! 
–Bak görüyor musun!? Ama dışarıdan bakanlar farklı düşünüyor. Eybalı 
Selamov‟un bir eli de Nâzım İlham‟ın cebinde diye dedi kodu yapıyorlar.  
Nâzım suratını ekşiterek: 
–Elbette, artniyetliler böyle düşünebilir, dedi. Madem ki konu açılmış, ben de 
bu sovhozla iligli olumsuz şeyler duyduğumu söyleyebilirim size. Sadece bir 
 135 
keresinde babam “komşu köyler hakkında kötü şeyler yazarak bizi el alemle 
düşman etme” demişti. Doğrusu ben de o zaman katıldığımı ifade etmiştim ona. 
Sonuçta hemşeri sayılırız, Melikli sakinleri de bizim köyle asırlardır komşuluk 
yaparlar. Yollarımız, tarlalarımız da ortaktır. Melikliler‟le sık sık yüz yüze gelir, 
karşılaşırız. Onları eleştirirsem, küçük düşürürsem millet ne der bana? İşte bu 
sebeple sovhoz konusuna gereğince eğilemiyordum. Ama madem elinizde bu 
denli kabarık dosya var, artık kimse durduramaz beni. 
Nâdir Nasrullayev: 
–Beni yanlış anlama ama, bir gazeteci olarak bu kadar yüzeysel, basit 
düşündüğün için seni kınıyorum. Eleştiri en büyük destek ve yardımdır! Hem sen 
objektif bir haber yapacaksın. Eybalı Selamov‟un evine misafir de olabilirsin, onu 
kendi evine de davet edebilirsin, bunlara hakkın var. Ama şahsi ilişkilerini parti 
ve devlet işlerine karıştıramazsın! Biz seninle bir vali ve genel yayın yönetmeni 
olarak konuşuyoruz şu anda. Burada sözkonusu olan koskoca bir tarım 
işletmesinin iflasın eşiğine sürüklenmesidir. Sense kişisel sempatilerinden 
bahsediyorsun. Bu şekilde düşünmek sana yakışmak. Gazeteyi bu işe 
karıştırmadan da Eybalı Selamov sorununu çözebilirdim. Ben sadece senin 
iyiliğini düşünüyorum...    
   
23 
 
Şehir gazetesinde Melikli sovhozuna tam yarım sayfalık bir sütun ayrılmış, 
“Selamov‟un Serüvenleri” başlıklı makalenin ortasına kolhoz müdürünün 
karikatürü çizilmişti. Resimde iki traktör Selamov‟u oturduğu koltuğundan 
çekerek kaldırmaya çalışıyor ama başarılı olamıyorlar. Çünkü koltuğunun 
arkasında onluk, ellilik ve yüzlük banknotlardan oluşan tomar tomar para 
yığınları duruyor. Makale şehirde büyük bir yankı uyandırmıştı. Nâzım gelen 
telefonlara cevap vermekten bıkmış usanmıştı. Sanki herkes ama herkes, yıllardır 
bu konunun mercek altına alınmasını bekliyordu. 
–Nâzım muallim, makaleyi okudum, bayağı sert ve keskin bir uslüp 
takınmışsın. Beğendim doğrusu. Turnayı gözünden vurmuşsun abi. Selamov‟un 
kabadayılığı sınır tanımıyordu. Resmen mahvetmişsin herifi.  
–Eninde sonunda Selamov sert bir kayaya çarpmalıydı. İşi fazla abartmıştı. 
–Bu kaçınılmazdı, Selamov buna müstehaktı. 
–Her şey incelince kopar, ama insan kalınlaşınca. Fazla ileri gitmişti.  
–İsabetli yazmışsın ama sahibini deviren ata çattın. Kalkanını hazırla, kolla 
kendini... 
–Makale nefis olmuş. Hedefi doğru seçmişsin ama dağa sormuşlar kimden 
korkarsın diye, zengin insandan demiş. Selamov‟un parası Aras nehrini bile 
durdurabilir. Ona sataşmayacaktın. Pahalıya patlayacak sana bu yazı... 
Genel yayın yönetmeninin odasındaki telefon durmadan, dinlenmeden 
çalıyordu. Bir tek Nâdir Nasrullayev‟den ses çıkmıyordu. Nâzım‟ı ise en fazla 
onun görüşü ilgilendiriyordu. Nâdir Nasrullayev‟in en azından diğerleri gibi onu 
arayacağını veya daha iyisi odasına davet edeceğini ve makaleyle ilgili kuru bir 
teşekkür edeceğini bekliyordu. Eline sağlık demesini bekliyordu. Ama ne 
Nasrullayev‟den ses çıkıyordu, ne de Garipzade‟den. Nâzım gamlı düşüncelere 
dalmıştı. Kendi kendine: “her halde işleri başlarından aşkın olduğu için, makaleyi 
okumaya vakit bulamamıştır” diye düşünüyordu, aksi taktirde mutlaka arardı. 
 136 
Olsun... Bugün aramasa bile yarın veya ertesi gün mutlaka arayacak, konuyla ilgili 
düşüncelerini paylaşacaktır. Makale yüksek kurulda tartışıldıktan ve bu konuda 
geniş fikir alışverişleri yapıldıktan sonra, o da arayarak görüşünü dile getirecektir. 
Eybalı Selamov‟un da kıçından basacaktır tekmeyi...” 
Nâzım‟ın içindeki şüphe, bazen farklı mecralara da akıyordu... Ya tüm bunlar 
Nâdir Nasrullayev‟in numaralarından biriyse? Böyle itibarsız birinin ipiyle kuyuya 
inmek aptallıktır. Keşke kanmasaydım onun vaatlerine. Onun beyninde ne tilkiler 
dolaşıyor kim bilir?! Her gün bir maske takıyor herif, karar değiştiriyor. Bir 
bakıyorsun geçmiş Eybalı Selamov‟un tarafına. Gazeteyi de yapayalnız, 
savunmasız bırakır. Bu heriften her puştluk beklenir...” 
Çeşitli şüpheler, tereddütler... Bizzat valinin ısmarlamasıyla ve ısrarıyla yazılan, 
hem de şehirde büyük yankı uyandıran makaleyle ilgili valinin susuyor oluşu 
Nâzım‟ı haklı olarak kuşkulandırıyordu. 
İki gün daha geçti ve vali suskunluğu korumaya devam ediyordu. Nâzım 
odasında oturmuş, baskıya gidecek olan gazetenin son haline göz attığı sırada 
kapı açıldı ve Eybalı Selamov: 
–Girebilir miyim? diye sorduktan sonra, oda sahibinin cevabını beklemeden 
içeri geçti. Her zaman olduğu gibi, bugün de şıklığı üzerindeydi. Ayağında uçları 
parlayan krom burunlu ayakkabıları, siyah yünden pantolonu ve üzerinde ona dar 
gelen yeşilimtırak ceketi vardı. Suratının ifadesinden tıka basa yemek yediği ve 
biraz da içtiği kolaylıkla anlaşılıyordu. Yakasında Lenin ve Kızıl Bayrak 
madalyalarının dışında bir kaç madalya daha vardı. Kararlı adımlarla ileriye doğru 
yürüyerek Nâzım‟la selamlaştı. Ve oturma teklifini beklemeden sandalyelerden 
birine çöktü. Sonra yanında duran ikinci sandalyenin sırtını kendine doğru eğerek 
koltuğunun altına geçirdi. Ve mahmur bakışlarını gazeteciye dikti: 
–Nasılsın yeğenim? Fazla yazıp çiziyorsun ha?! Kendini bu kadar yormasan 
diyorum. İnsan dinlenmesini de bilmeli. Sen kalem salladıkça bu dünya 
düzelmiyor nasıl olsa. 
Nâzım alçak bir sesle: 
–İşimiz bu, dedi. 
–Amcana da hiç uğramıyorsun. Belki bir yardımım dokunur sana. Bir 
ihtiyacın olduğunda niye gelmiyorsun? 
–Teşekkür ederim. Küçücük bir ailem var, aldığım maaş bize yetiyor. Hiç bir 
sıkıntımız yok çok şükür.  
–Duyduğuma göre baban at arıyormuş. Bu haber bana da ulaştı. Geçen hafta 
çarşıya inmiş ama aradığı atı bulamamış dediler. Bu devirde güzel at bulmak 
kolay mı sanıyorsun? Söyle ona, gelsin bizim sovhoza. Bizde henüz binilmemiş, 
taptaze atlar var. Baksın, seçsin, hangisini beğenirse alsın götürsün. Para mara da 
istemem. 
–Babamın at almak gibi bir niyeti olsaydı önce bana söylerdi. Böyle bir şey 
duymadım ondan. 
Aralarında başlayan bu tür iğneleyici ve yoklayıcı dialog genel yayın 
yönetmenini hiç açmadı. Eybalı Selamov ise Nâzım‟ın oralı olmadığını görerek, 
imalı konuşmalardan vazgeçerek asıl konuya daldı: 
–Bana ihtiyacın yok bakıyorum, at da istemiyorsun... Benden söylemesi 
yeğenim. Kabul veya ret etmek ise sana kalmış bir şey. Pekala bunları bırakalım 
da asıl mevzuya geçelim. O yazdığın makale de neyin nesi?! Aklına eseni 
 137 
döktürmüşsün gazete sayfalarına. İyi, tamam, yazarsan yaz ama o resim de ne 
biçim bir şey? Alay mı ediyorsun benimle? 
Nâzım istihzayla gülümsedi: 
–Haklısınız, karikatürcü abartmış biraz, resimde kendinize pek 
benzemiyorsunuz. 
–Bak Nâzım! Yaşta senden büyüğüm ben! İkincisi de komşu köylerdeniz. 
Babanla da selamımız kelamımız var. Şehirde de ne kadar hatırı sayılır, saygın bir 
kişi olduğumu biliyorsun. Bakü‟de de beni iyi tanırlar. Benden övgüyle 
bahsetmeyen televizyon, radyo, gazete yok. Şimdi tüm bunlardan sonra yaptığın 
yakışır mı sana? Beni rezil etmek mi istiyorsun? 
–Sizi rezil etmedim, sadece eleştirdim, dedi Nâzım soğukkanlılıkla.  
Sovhoz müdürü bir ara durgunlaştı. Abandığı sandalyeyi hiddetle kenara itti 
ve Nâzım‟a doğru uzanarak: 
–O zaman sana bir soru soracağım, dedi. Ama bana doğruyu söyleyeceksin, 
tamam mı! 
–Buyurun. 
–Bu malzemeyi sana Nâdir Halafoviç mi verdi? Tek bilmek istediğim bu. 
–Herşeyden önce, haber kaynağımızı veya sizin deyiminizle malzememizi 
kimden aldığımızı açıklamak gibi kötü bir alışkanlığımızın olmadığını bilmenizi 
isterim. Bunlar bizim kurumsal sırrımızdır. İkincisi de bu konu sizi bu kadar 
ilgilendiriyorsa, bunu Nâdir Halafoviç‟in kendisine sormalısınız. O sizi daha iyi 
aydınlatır.  
–Eveet... Demek ki öyle ha?! Eybalı Selamov kendi kendine mırıldanarak, 
eline çenesine götürdü ve gözünü kırparak Nâzım‟a ters ters baktı. 
–Keşke yazmasaydın! İtiraf et yanlış yaptığını.  
–Yoksa sizden özür dilememi mi bekliyorsunuz?  
Eybalı Selamov yılan sokmuşa döndü: 
–Benimle böyle konuşamazsın! Bu sana pahalıya patlar! Gazetenin neredeyse 
bir sayfasını bizim sovhoza ayırmışsın. İçeriğin büyük kısmı da şahsımla ilgili. Bu 
da yetmiyormuş gibi, bir de karikatür müdür, nedir ondan çizdirmişsin. Bana 
benzese hadi neyse. Yazdıklarının hepsi de yalan ve uydurma! 
Eybalı bir sustu ve aklına ne geldiyse artık, elinde olmadan güldü: 
–Makalede ara sıra komşu köye uğradığımı da yazmışsın. Biliyorum neyi ima 
etmye çalıştığını. Evet! Kimseden saklamıyorum bunu, o köyde bir metresim var. 
Ne olmuş yani? Bu onu ve beni ilgilendirir! Size ne bundan ya?! Bu konunun 
gazeteyle ne ilgisi var? 
Selamov biraz da Nâzım‟a doğru eğilerek kurnazca sırıttı: 
–Seninle açık konuşalım hadi. Gerçi benim arkanım değilsin, benden çok çok 
küçüksün ama bu mevzuyu sana açmakta bir mahsur görmüyorum. 
Çocuklarımdan kocaya varan da var, avrat alan da. Benim karıyla da, otuz yıllık 
bir beraberliğimiz var. Her şeyi olduğu gibi, dobra dobra konuşacağım seninle. 
Gizlim saklım yok çünkü. Bak şu elim var ya! Ha benim karıya dokundu, ha 
nineme, hiç bir farkı yok. Tahrik olamıyorum yahu! Yani tık yok, anlasana! 
Yeğenim, erkek erkeğe konuşuyoruz işte, genç, cazibeli, taş gibi vücudu olan bir 
afetle vakit geçirmek suç mu yani?  
Selamov doğrularak kahkahayla güldü ve tekrar sesini kısarak devam etti: 
 138 
–Bu yüzden de ara sıra komşu köye uğrarım. Ve sen de benim özel hayatıma 
karışamazsın tamam mı? Burnunun girmediği yere gövdeni sokmayı deneme, 
fena olur bak! Şimdi anladın mı ne demek istediğimi?! 
Nâzım öfkeyle: 
–Bakıyorum keyfiniz yerinde! diye bağırdı. Sarhoş olduğunuz için ağzınızdan 
çıkanı kulağınız duymuyor. Burası uğrak yeriniz olan metreslerinizin evi değildir, 
bir gazetedir. Anlaşılan o ki saçlarınız ağarsa da, kafanızın içi kapkara. Bu yüzden 
nerede olduğunuzun, kiminle ne konuştuğunuzun farkında değilsiniz. Deminden 
beri ettiğiniz safsatalar sizi gözümde iyice küçülttü. Koskoca bir tarım 
işletmesinin başında, sizin gibi soytarının bulunması içimi sızlatıyor! 
Eybalı Selamov geri çekildi ve istihza ile konuştu: 
–Çok gençsin daha yavrum, kıçın tekme yememiş senin belli! Ama biz bu 
tarihi hatayı kolayca düzeltebiliriz. Bir bilsen senin gibi kaç babağitin anasını ağlar 
bıraktığımı. Benim adım Eybalı Selamov! Tamam koçum, git elinden geleni 
ardına koyma. Sen sen ol, ben de ben. Gazete yöneticisiymiş! Bütün malvarlığım 
bir yana, sahip olduğum halı ve kilimlerim bile senin şu gazetenin tirajını üsteler. 
İki kapik52 fiyatı var gazetenin! Sadece iki kapik! Gerekirse yazıhaneni bile satın 
alırım! 
–Paranızın benden çok olduğuna kuşkum yok. Maddiyatınız yüksek ama 
maneviyatınız sıfır. Keşke halılarınızla değil de, insanlığınızla övünebilseydiniz. 
Hem kendisine saygı duymayan bir kişinin, başkasından saygı beklemesi abestir. 
Eybalı Selamov söyleyecek laf bulamadığı için ayağa kalktı ve Nâzım‟ı nefret 
dolu gözlerle süzerek: 
–Pekala Nâzım, ben sana gösteririm dünyanın kaç köşe olduğunu. Bu savaşta 
kimin galip geleceğini göreceğiz, dedi ve çizmeleriyle parkeyi gıcırtatarak, odadan 
çıktı. Kapıyı kapatmadan önce de, son kez bir küfür savurdu: 
–Şerefsiz! 
Ve kapıyı çarparak gitti. 
Nâzım koltuğunda taş kesilmişti. Muhabirlerden biri içeriye girdi ve yazdığı 
makaleyi masanın üzerine koyarak: 
–Daktilodan çıktıktan sonra son okumasını yaptım, dedi. Yazı işleri müdürü 
de okudu. Makale aslında hazır ama siz de son bir kez okusaydınız diyorum... 
Nâzım muhabirin sözlerini duymadığı gibi, önüne konulan kağıda da 
bakmadı. Gerilmiş sinirleri onu çok farklı yerlere alıp götürmüştü. Sanki kulakları 
duymaz ve gözleri görmez olmuştu. Dakikalar sonra nihayet ayağa kalkarak 
kasanın sonuna kadar açık olan kapısını kapattı ve Nâdir Halafoviç‟le görüşerek 
Eybalı Selamov‟un edepsiz konuşmasını ve yakışıksız üslubunu ona haber 
vermek için üst kata çıktı. Vali odasında yoktu. Sekreter onun zatürree olduğunu 
ve evinde yattığını bildirdi.  
Nâzım bunu duyunca biraz hafifledi. “Demek ki hasta olduğu için makaleyi 
okuyamamış ve beni aramamıştır” diye düşündü. “Boşuna günahını almışım 
adamın...” 
Öğle tatiline çok zaman kalıyordu. Nâzım düşünceli bir halde evine doğru 
yürüyordu. İş yeriyle oturduğu apartmanın arasındaki yarım kilometrelik mesafeyi 
arabayla gitmeyi değil, yaya yürümeyi tercih ediyordu. Gürültülü ve kalabalık olan 
büyük meydandan geçerek, oturduğu sokağa vardığında soldaki gazete bayiine 
                                            
52 Kopeyka, kapik – Rublenin yüzde biri değerinde metalik para. 
 139 
yöneldi. Nâzım bütün gazete ve dergilere abone olmasına rağmen, çoğu kez 
postacıyı beklemeden onların bir kısmını satın alırdı. Onlara çabucak kavuşmak, 
karıştırmak ve okumak onun en büyük zevkiydi. Bugün radyoda ulusal 
gazetelerden özetler okunurken, Nâzımdan da kısaca bahsedilmişti. Bir kaç gün 
önce ulusal gazetelerden biri için yazıp Bakü‟ye yolladığı makalenin 
yayımlandığını anlamıştı Nâzım. Cebinden bozuk para çıkararak bayiiden iki üç 
tane gazete aldı. Önce kendi makalesinin yayımlandığı gazetenin sayfalarını 
aceleyle açarak okumaya başladı. Gazetenin ikinci sayfasında sağ üst köşede üç 
sütun halinde yayımlanmış makalenin altında imzasını görünce sanki dünyayı ona 
bağışladılar. Yazının bir tek başlığı değiştirilmişti, metinde ise hiç bir değişiklik 
yapılmamıştı. Nâzım yazılarının redakte edilmesine her zaman içerler, hatta 
bazen açıkça kızardı. “Aptallar” diye söylenirdi “kaş yapayım derken, gözünü 
çıkarmışlar yazının”. Ama bu sefer makale yazıldığı gibi hiç bir değişime 
uğramadan baskıya gitmişti. Nâzım‟ın yüzü gülüyordu. Bu sevinç ve mutluluk 
kısa zaman önce sovhoz müdürü Eybalı Selamov‟un ona karşı takındığı saygısız 
ve yakışıksız üslubun ve saçma sapan sözlerin örseleyici etkisini bir hayli 
hafifletmişti.  
Az ileride duran iki gencin kendi aralarında hararetle tartışmaları, Nâzım‟ın 
dikkatini makaleden ayırdı. Bu gençlerden biri, yıllar önce geçim derdinden 
Ermenistan‟dan göç ederek buraya yerleşen ve tütün işletmesinde muhasebecilik 
yapan Ermeni Suren Sitaryan‟ın oğlu Andronik‟ti. Suren bu şehre yerleştikten 
sonra, maddi durumunu haylice düzeltmişti. Tütün işletmesinde paranın ucundan 
yakalamış ve şehirde zengin olarak tanınan, muhteşem dubleks evlere sahip bir 
kaç varlıklı kişiden biri olmuştu. Yumuşak huyu ve tatlı diliyle Suren, şehirde 
herkesi büyülemiş ve itibar kazanmıştı. Oğlu Andronik ise üniversiteyi terk edip 
şehirdeki inşaat idarelerinin birinde marangozluk yapıyordu. Yiğidi öldür hakkını 
yeme misali, ustalığına diyecek yoktu. Tek kelimeyle on parmağında on marifet 
vardı çocuğun. Ahşaptan kusursuz bir insan heykeli bile yapardı. Marangozluk 
dışında da marifetleri vardı. Dikiş makinesi, radyosu, televizyonu, saati arızalanan 
herkes Andronik‟in yanına gidiyordu. Tüfek dipçiği düzeltmekte de çocuğun 
üstüne yoktu. Altında sepetli motoru, şehrin bir ucundan giriyor, öbür ucundan 
çıkıyordu. Boş vakitlerinde ise, nehrin kenarında dikilerek saatlerce balık 
avlıyordu. Tartışmak, herkese hakaret etmek vazgeçemediği huyuydu. 
“Ananızdan emdiğiniz sütü burnunuzdan getireyim ama siz bana bir laf 
söylemeyin, çünkü ben özelim”. Bunları dile getirmese de, aşağı yukarı bütün 
şehre anlatmak istediği buydu. Bu iğrenç huyu yüzünden kendisine Hırtış 
Andronik lakabı takmıştı komşuları. Fakat Ermeni, hem de gurbette yaşayan bir 
göçmen olduğu için kimse ona ilişmiyor, terbiyesiz delikanlıyı kendi başına 
bırakıyorlardı. Şehirde böyle düşünmeyenler de olduğu için bir iki defa dili 
yüzünden belasını bulmuş ve ağzı yüzü kana boyanmıştı. Ama bu da ona ders 
olmamıştı.  
Şu anda Andronik‟in karşısında duran ikinci genç ise uzun yıllar orman ağası 
olarak çalışan ve son zamanlar emekliye ayrılmış Net Alekber‟in oğlu Kudretti. 
Alekber‟in zamanında eli baltalı hiç kimse ormana ayak basamazdı kolay kolay. 
Kim olursa olsun, elinde izin belgesi yoksa, ormana giremezdi. Bu sert huyu ve 
aman zaman bilmezliğinden dolayı lakabı Net Alekber olmuştu. Net Alekber‟i 
şehirde yediden yetmişe herkes tanırdı. Şimdi yaşlanmış ve yıpranmıştı. Oğlu 
Kudret ise gazete, dergi, mektup dolu yıpranmış siyah çantasını omzuna atarak, 
 140 
komşu köylerde postacılık yapıyordu. Sessiz, sakin, yumuşak huylu bu iri yarı 
delikanlıya soru soran olmasaydı, belki de günlerce ağzını açmazdı. Omzuna 
geçirdiği eski çantasının geniş kemerinden sık sık tutarak, posta idaresinden 
uzaklaştığı sırada, Andronik kuaförden çıktı ve gözlerinin üstüne kadar uzanan 
saçlarını arkaya taraya taraya Kudretin karşısına dikildi: 
–Ara53! Turken dığa54 bir iki gaste de bize ver, okuyalım.  
Kudret:  
–Abonelerin gazetelerini sana veremem. Okumak istiyorsan git ha şu ileride 
satıyorlar, al oku, dedi gazete bayiini göstererek. Bu arada laflarına da dikkat et! 
Ekmeğimiz, suyumuz şımartmasın seni! 
Andronik Kudretten böyle bir cevap duyacağını beklemiyordu. Sırıttı ve 
seyrek dişlerinin arasından Kudretin üstüne “çırt” ederek tükürdü. 
–Gazetene de, sana da... 
Kudret onun sarhoş olduğunu görerek, bu terbiyesizle muhatap olmadı. 
Yüzünü çevirerek yoluna devam etti. 
Andronik öfke ve nefret dolu gözlerle uzun uzun takip etti onu. Sonunda 
dayanamadı, koşarak postacıya yetişti ve çelme taktı. Yaptığı şey onu çok 
neşelendirmiş olacak ki, kahkahayla gülmeye başladı. Kudret sallansa da 
yanındaki dut ağacının dalından tutunduğu için yüzü üste yere çakılmaktan son 
anda kurtuldu. Doğruldu ve yüzünü Andronik‟e dönerek: 
–Bak Andronik! Sabrımı taşırma! Uğraşma benimle gerizekalı! diye haykırdı. 
Andronik: 
–Gerizekalı sensin ara! diyerek dişlerini sıktı ve yumruğunu havaya kaldırarak 
Kudret‟in üzerine atıldı. Postacı onu bileğinden yakalayarak: 
–Bari Suren amcaya saygın olsun, dedi. Senin suratını bozabilirim ama babana 
karşı ayıp olur. 
Andronik istihza ile güldü ve: 
–Ara! Aptal Türk de beni tehdit edermiş, diyerek ani bir el hareketiyle 
Kudret‟in başındaki şapkayı düşürmek istedi ama başaramadı. 
Kudret kaşlarının üstüne kayan şapkasını düzelterek: 
–Lanet şeytana! diye haykırdı. Doğru demişler, keçinin boynuzu kaşınınca, 
çobanın çubuğuna sürtünür... 
Andronik: 
–Sen bana keçi mi diyorsun? Kendine bak ulan! Domuzdan farkın yok, 
diyerek Kudret‟in yakasından yapıştı ve sallamaya başladı.  
Kudret onu bileklerinden tutarak itti: 
–Herkes bize bakıyor Andronik! Başımı belaya sokma! Sana el sürmek 
istemiyorum. Rahat bırak beni. 
–Kesinlikle olmaz ara! Ellerim kaşınıyor, bu gün bir Türk‟ün gözlerini 
oymazsam dayanamam, diyerek tekrar Kudret‟e doğru bir hamle yaptı ve 
çenesine vurmak istedi. Ama bu sefer de ıskaladı. 
–Akıllı olan Ermeni dığası! Sana bir kötülük yaptım mı ben? Ne istiyorsun?! 
Derdin ne senin?! 
–Ara canım böyle istiyor işte! Burnunu kıracam, kararlıyım! 
–Ama niçin?  
                                            
53 Ara – Ermenicede kaba tarzda öfke, nefret ve kızgınlık ifade eder. Türkçe‟deki “ulan”ın denki. 
54 Turken dığa – Türk sıpası, Türk piçi anlamında türkleri küçümseyen bir ifade (Ermenice) 
 141 
Bu soruyu sorduktan sonra Kudret elinde olmadan gülmeye başladı.  
–Önce suçumu söyle, daha sonra kır burnumu. 
–Pazuların göz dolduruyor da ondan! Ben de gücümü sınamak istiyorum. Mu 
ha ha... 
Kudret kafasını salladı: 
–Nedir lan senden çektiğim... Andronik bak sana ne diyorum. Belli ki 
keyiflisin, git uyu hadi, dinlen biraz. Aklını başına topladıktan sonra, tekrar 
gelirsin konuşuruz. Aboneler yolumu bekliyor, geç kalıyorum bak... 
Andronik tekrar horozlanarak ona vurmak istedi ama Kudret bu sefer de geri 
çekilmeyi başardı. 
–Besle kargayı oysun gözünü... Biliyorum, tütün işletmesi şımartmış sizi. 
Seninle tartışacak vaktim yok benim. Son kez söylüyorum! Benimle uğraşma! 
Kafa bulmak için yanlış adamı seçmişsin. Herkes bize bakıyor, çek git başımdan! 
Kudret bunları söyledikten sonra omuzundan asılı olan çantanın kemerini 
çekerek, sırtını Andronik‟e döndü ve oradan uzaklaşmak istedi. 
Andronik Kudret‟in korktuğunu ve kaçmaya çalıştığını düşündü. Biraz daha 
cesaretlendi doğal olarak. Arkadan Kudret‟e yetişti ve sol eli ile onun boynundan 
yapıştı, sağ elinde tuttuğu bıçağı gözlerinin önünde sallamaya başladı. Kudret ona 
dönmek istediği sırada bıçağın ucu kaşının üstünü hafifçe sıyırdı ve kan akmaya 
başladı. Her zaman sessiz sakin olan Kudret‟in gözleri artık kan çanağına 
dönmüştü. Çantasını bir köşeye fırlatarak kükredi ve Andronik‟in üzerine atıldı. 
Andronik bıçağı tekrar savurmayı denedi ama Kudret onu sağ bileğinden tutarak 
kıvırdı ve bıçağı elinden aldı. Kudret‟in kan çanağı olmuş gözleri hiç bir şeyi 
görmüyordu artık. Sol eliyle Andronik‟in boğazını sıktı, sağ eliyle onun kuaförde 
yeni tıraş olmuş ve kolonya kokan başını, yüzünü olanca gücüyle yumruklamaya 
başladı. Andronik‟in üzerindeki beyaz uzun kollu gömlek al kana boyanmıştı. 
Onları ayırmaya koşanlar, Andronik‟i Kudret‟in elinden çekip alamıyorlardı. Bir 
köşede duran yaşlı bir kadın elinin arkasını yaşmaklı ağzına götürerek hayretle: 
–Mayasız hamur da taşarmış kız! Ben bu delikanlıyı sessiz sakin, mazlum biri 
olarak tanıyordum. Ermeni‟yi ne hallere düşürdüğüne bak!.. 
Yanında duran bir başka kadın ona itiraz etti: 
–Kimse şimdiye kadar Net Alekper‟in oğlunun kavga ettiğini görmedi. 
Ermeni onu tahrik etmiş olmalı ki, çocuk kudurmuş öfkeden...  
Gürültü patırtıyı duyan onlarca kişi sokağa toplanmıştı. Kavga edenleri 
güçlükle ayırdılar. Kudert‟in kolundan yakalayarak onu kenara iten üç mahalle 
sakini, onu zorla tutuyordu. Zavallının ağzı köpüklenmiş, suratı bembeyaz 
olmuştu. 
–Bırakın lan beni, tutmayın!!! Onu gebertmezsem rahat yok bana! diye 
haykırdı ve tekrar Andronik‟in üzerine atlamayı denedi.  
Andronik bilincini kaybetmek üzereydi. İki kişinin arkasına sığınarak 
ağzındaki, yüzündeki kanları siliyordu. Kudret‟in ona doğru bir hamle daha 
yapmaya çalıştığını görerek, yanında duranlara yalvarmaya başladı: 
–Ara, tutun onu... tutun... beni öldürmek istiyor... diye haykırdı. 
Posta idaresinin önünde büyük bir kalabalık birikmişti. İğne atsan yere 
düşmezdi. Hemen hemen herkes Net Alekper‟in oğlu Kudreti kınıyor, suçu onda 
görüyordu: 
–Alekper‟in ekmeği sana haram olsun, hayırsız evlat! Suren‟den utanmıyor 
musun!? Oğluna yapılır mı bunlar?! 
 142 
Sonra da Andronik‟e dönerek: 
–Gençsiniz, sizin yaşınızda olur böyle şeyler. Unut gitsin. Bugün dalaştınız, 
yarın barışırsınız. Arada Alekper var, Suren var, diyerek Andronik‟in gönlünü 
almaya çalışıyorlardı. 
Kudretin öfkesi hâlâ yatışmamıştı. Habire Andronik‟in üzerine yürümek 
istiyordu. Andronik ise et çalmış kedi gibi susuyor, gıkı çıkmıyordu. Kudretten 
yediği dayaklar onu sarhoşluktan bile ayıltmıştı.. Her zaman mazlum mazlum 
dolşan, kimseyle işi olmayan bu ağırbaşlı gencin, bir anda aslan kesilerek üzerine 
saldırabileceğini ve onu bu hallere sokabileceğini tahmin etmediğinden, 
Andronik şoktaydı. 
Bu olayı duyan Suren, kızkardeşi Knarik‟in Azeri kocası Ferman‟la beraber 
koşarak posta idaresinin önüne geldiler. Andronik Suren‟i ve Ferman‟ı görünce, 
yüzündeki kan izlerini sile sile: 
–Türk... demek istedi ama Suren ona fırsat vermedi. Eliyle oğlunun ağzını 
kapatarak, eniştesi ile beraber onu oradan uzaklaştırdı. Yüzü kanlar içinde kalan 
Andronik‟i eve getirerek yatağa yatırdılar. Suren Ferman‟ı bir köşeye çekerek 
veryansın etti: 
–Ara Ferman, enişte, derdim büyük!!! Kime açayım, kime anlatayım gardaş!? 
Bizim avradın Yerevan‟da oturan abisi var ya, hani şu Şimavon?! Hafta sekiz, gün 
dokuz bir ayağı Lübnandadır, bir ayağı Pariste. Hatta Amerika‟ya bile gidip 
geliyor!55 İt oğlu it!!! Daşnak, terörist... Ara nedir bu çektiğimiz?! Durmadan 
gençlerin beynini yıkıyor. Andronik bir kere Yerevan‟a gitti mi, dayısı Şimavon‟la 
görüştü mü, tam bir çılgına dönüyor. Başlıyor saçma sapan konuşmaya. Türkler 
bizim düşmanımızdır diyor. Dayısıyla da sık sık telefonla görüşüyor. Bir duysan 
neler konuştuklarını enişte!!! Mektuplaşmayı da ihmal etmiyorlar. Ara, Şimavon 
iti ailemde kin, nefret tohumları ekiyor. Oğlanlarımın üçü de kafayı yemiş. Bizim 
karı da onlardan geri kalmıyor. Sabah akşam konuştukları Türk, Türk, Türk... Bu 
sene birinci sınıfa gidecek olan ufaklık Levon bile çıldırmış! Paslı bir bıçak 
geçmiş eline bir yerlerden, her gün de bileyor. Ne yapıyorsun oğlum diye 
soruyorum, büyüğünce Türkler‟in başını kesecem diyor. Ben de bir iki tokat 
attım ona. Ulan nankör evlat, Ermenistan‟da açlıktan geberiyorduk, buraya geldik 
adam olduk dedim, paraya kavuştuk, bu şehirde bizim evimiz kadar güzel ev var 
mı?! Kızlarım, oğlanlarım her gün gıcır gıcır elbiseler giyiniyor, paramızı ise balta 
kesmiyor. Türkler kötüyse eğer, halan ne diye evlenmiş Ferman‟la?! 
Suren Sitaryan ellerini dizlerine vurarak sitemine devam etti: 
–Ara Ferman! Çıldıracam enişte! Derdim büyük! Çook büyük!!! Böyle devam 
ederse sonumuz kötü olacak. Yerevan‟da “Türk” diyenin dilini kesiyorlar. 
Bakü‟deki, Karabağ‟daki Ermeniler‟in de beyinlerini yıkamışlar. Kabahat 
Moskova‟daki Ermeni profesörlerinde!!! Kazanın altına odun yığanlar onlar! 
Kendileri orada rahat yaşıyor, sefa sürüyorlar, buradaki insanları, fakir fukarayı 
birbirine düşürüyorlar. Bizim Andronik, şair bozuntusu Silva Kaputikyan‟ın 
kitaplarını okuduktan sonra beni de takmıyor artık, dinlemiyor sözlerimi. 
Türk‟ten dost olmaz bize diyor, onları yer yüzünden temizlemek lazım. Ara 
                                            
55 SSCB dönemine Azerbaycan Türkleri İran‟da, Türkiye‟de ve diğer ülkelerde yaşayan akrabalarını 
ziyaret edemezken ve yurtdışına çıkmak onlara yasakken, Ermenistan vatandaşları Lübnan, Fransa 
ve ABD‟de bulunan akrabalarını rahatça ziyarete gidebiliyor, yurtdışı yasağını delebiliyorlardı. 
Sovyetler Birliği yönetimi onlara bu konuda yeşil ışık yakmış ve kimseye tanımadığı bir ayrıcalığı 
tanımıştı. 
 143 
Andronik deli oldu, deli!!! Bu sıpaları adam etmek için ne kadar uğraşıyorum, 
faydası yok! Yok işte! Net Alekper‟in oğlu Kudret‟le mesele bitmiyor ki enişte! 
Andronik her gün biriyle kavgalı. Türk gördüm mü çıldırıyorum diyor. Yerevan‟a 
dönelim diyor bana. Fahişenin dölü!!! Dayısı‟nın başının altından çıkıyor tüm 
bunlar!!! Yerevan‟da bize ekmek veren mi vardı? Yerevanda‟kiler de Türkler‟in 
sayesinde sağlamıyor mu geçimlerini? 
Suren Sitaryan içini döktükten sonra, eniştesi Ferman‟ın yüzüne şaşkın şaşkın 
baktı: 
–Ferman gardaş, kurban olayım sana, bana bir yol göster ne olur! Ne yapayım 
ben!? Zar zor kavuştuk paraya, ekmek kapısı bulduk. Bunu da piçlerimin 
sayesinde doğru dürüst yiyemiyoruz. Yerevan, Bakü ve Stepanakertteki bazı 
Ermeniler‟in ağzı kan kokuyor. Ara Ferman, Suren bana yağ çekiyor deme sakın! 
Tanrıya yemin olsun doğru söylüyorum. Ermenilerin amelleri, bu milletin 
sonunu getirecek! Ermeni profesörlerinin, şairlerinin, bilim adamlarının işi gücü 
bizi kışkırtmak, Türkler‟le aramızı açmak. Ara, daha ne kadar sürecek bu kavga!? 
Söyler misin!? 
Andronik yatağında inliyordu. Onun için ambulans çağırıldı. Aldığı darbeler 
yüzünden beyni sarsılmış, bilincini kaybetmek üzereydi. Bir ara sayıklamaya 
başladı. Ne demek istediği ise anlaşılmıyordu 
–Şi-ma-von... Şi-ma-von... beni... Türk... Türk... vurdu... Vurdu!!! Başım... 
başım... Onları öldür-mek... öldürmek... Karabağ... Nahçivan... Hazardan... Kara 
denize... Kara denize... hepsi bizim... hepsi... 
Suren derhal doktorun kolundan tutarak onu salona götürdü, oğlunun 
saçmaladığı duyulmasın diye. Doktor ise Andronik‟in sayıklamalarına aldırmadı 
bile. Delikanlı kafasından çok ağır darbeler almış, dedi. Kusması da beyin 
sarsıntısı geçirdiğini gösteriyor... Bir süre istirahat etmesi lazım, yataktan 
kalkmayacak! Konuşmak, hareket etmek yasak. Hastayı rahat bırakın. Sayıklarsa 
sayıklasın aldırmayın. Ateşi var, kafasına ne eserse onu söyleyecek. Bilinci yerinde 
değil... 
Nâzım koltuğunda gazetelerle evine döndü. Yeni yeni adım atmaya başlayan 
ufaklığı Feyyaz kapının girişinde babasını karşıladı ve kollarını genişçe açarak –
kucak, kucak- dedi. Nâzım oğlunu kucağına aldı ve tekrar yere bıraktı. Her 
zaman yaptığı gibi sevip okşamadı. Seriye kocasının keyfinin bozuk olduğunu 
anlamıştı. Eğilerek yemek masasının üzerine bembeyaz, yeni yıkadığı ve ütülediği 
sofra bezini serdi. 
–Ne oldu sana yine? Kaşlarınla yerleri süpüreceksin neredeyse. Gemilerin mi 
battı? Çocuğun suçu ne? Niye okşamadın onu? Zaten gazetede çalışmaya 
başladıktan sonra, bir kere olsun güler yüzle eve döndüğünü görmedim. 
Nâzım can sıkıntısıyla cevap verdi: 
–Biraz başım ağrıyor, önemli bir şey yok... Hem sen ne biçim konuşuyorsun?! 
Benim yapım böyle tamam mı! Zil takıp oynasam, o zaman hoşuna mı gider? 
Söyledim ya, önemli bir şey yok. Keyfim de yerinde, neşem de üstümde... 
–Yani sana inanmamı istiyorsun öyle mi?! Bana da Seriye derler! Gözünün 
içine bakınca hemen anladım zaten. Ya birileriyle tartışmışsın, ya da gücüne giden 
bir laf duymuşsun. 
Nâzım karısına cevap vermeden dinlenme odasına geçti ve köşedeki çekyata 
uzandı. Getirdiği gazetelerin sayfalarını karıştırıyor, bir yandan da Eybalı 
Selamov‟un edepsizliğini ve suçu sadece Türk olmak olan Kudret‟in, Andronik‟in 
 144 
saldırısına uğramasını aklından çıkaramıyordu. Nâzım bir kaç gün önce de şahit 
olmuştu buna benzer rahatsızlık verici bir olaya. Ermenistan‟ın Çaykavuşan‟a 
komşu olan bir yerinden arabayla geçiyordu. Bir okul binasının önünde arabasını 
durdurup binaya yakın olan çeşmeden su içtikten sonra, beyaz çiçekler açmış 
akasya ağacının gölgesinde azacık dinlenmek istedi ve çimenlerin üzerine serildi. 
Sakallı genç öğretmenin sınıfta volta atarak öğrencileriyle soru-cevap şeklinde 
diyalogu, camdan açıkça duyuluyordu. Nâzım‟ın doğup büyüdüğü köy 
Ermenistan sınırında bulunduğundan ve Ermeni komşularıyla sık sık temasta 
olduğundan, öğretmenin söylediklerini az çok anlıyordu. Öğretmen önce 
kafasında fesi olan, kiremitten hazırlanmış ufak bir insan figürünü öğrencilere 
göstererek sordu: 
–Çocuklar bu yaratık hangi ırktandır sizce? 
Öğrenciler koro halinde: 
–Öğretmenim Türk‟tür, dediler. 
–Aferin size! Türk bizim neyimiz olur? 
–Öğretmenim, Türk bizim düşmanımızdır. 
–Aferin! O zaman söyleyin bakalım, Türk‟ü görünce ne yapmalıyız? 
–Öğretmenim öldürmeliyiz. 
–Nasıl öldüreceğiz peki? 
Orta sırada oturan tombul çocuk: 
–Alnına bir kurşun sıkarak, dedi. 
Öğretmen hoşnut bir gülümsemeyle kafasını salladı: 
–Hayır! Bu yetmez! 
Önde oturan cin gözlü çocuk ileriye atıldı: 
–Öğretmenim Türk‟ün başını kesmek lazım.  
–Hayır! Bu da yetmez!  
Bir başkası yerinden kalkarak: 
–Öğretmenim, gözlerini oymalıyız, dedi. 
Öğretmen dudaklarını büzerek yine kafasını salladı: 
–Türk‟e bu da az gelir, sen de bilemedin! 
Yassı şakakları ve kafasında takke olan eğri burunlu çocuk oturduğu sıradan 
kalkarak biraz öne çıktı ve öğretmenin yüzüne bakarak: 
–Öğretmenim, dedi. Evimizde, duvarda bir sürü fotoğraf var. Babam... 
babam diyor ki onlar bizim dedelerimiz, ninelerimizdir. Orada benim de 
dedemin büyük bir resmi var. Babam onları fotoğrafçıda büyüttü. Annem de, 
babam da diyor ki, onları Türk‟ler soykırımda öldürdüler. Babam diyor ki, 
Türk‟ler bizim birinci düşmanımızdır. Er ya da geç onlardan kısas alacağız. 
Öğretmenim Türk‟ü kurşuna dizmek, kafasını koparmak, gözlerini oymak, 
kulaklarını, burnunu keskin bıçakla kesmek, sonra da... sonra da ateşe atmak, 
yakmak gerekiyor. 
Öğretmen çocuğun cevabından memnu kalarak, gülümsedi ve elini onun 
omuzuna koydu: 
–Aferin! Doğru söyledin! Sana beş yazıyorum! 
Nâzım bunları duyar duymaz kulaklarını tıkadı ve çabucak atladı arabaya. Yol 
boyunca: “İnsan sevgi için, barış için yaşamalı” diye düşündü “körpe beyinleri bu 
şekilde yıkanan bir ırkın gelecek nesli, nasıl bir istikbal hazırlıyor insanlık için? 
Tarihi saplantılar, soykırım masalları bu milletin rahatını, uykusunu kaçırmış. Ne 
kendileri adam gibi yaşıyor, ne de başkalarını yaşatıyorlar. Bizimkiler ise gaflet 
 145 
uykusundalar. En yağlı lokmamızı Ermenilere yediriyoruz. Bakü‟deki en lüks 
evler, görevler ve koltuklar hep Ermenilerde. Onlar ise, bunların kadir kıymetini 
bilmiyor. Bunun sonu ne olacak acaba?..  
Kafasında sisli, çelişkili düşünceler dolaşan genel yayın yönetmeni, uzandığı 
çekyatın üzerinde uykuya daldı. Parmakları gevşediğinden elinde tuttuğu gazete 
yere düştü. Seriye az önce kocasını azarlamasına rağmen, onun çektiği sıkıntıları, 
yaşadığı tedirginlikleri iyi biliyor ve anlıyordu. Nâzım‟ın üstüne ince ve yumuşak 
bir battaniye attı. Sonra Feyyaz‟ı kucağına alarak Nâzım‟ı uyandırmamak için 
parmak uçlarında mutfağa geçti. Eybalı Selamov‟un halıları ve kilimleri ile 
böbürlenmesi ve gazeteyi maskara etmesi, Andronik‟in Kudrete “Türk sıpası” 
diyerek saldırması, Ermeni okulunda çocuklara anlatılan korkunç hikayeler, 
Ermeni çocuklarına Türklere karşı aşılanan zehirli fikirler, Nâzım‟ı rüyada da 
rahat bırakmıyordu. Kabus görmüş gibi birden yerinden sıçradı ve battaniyeyi 
üzerinden atarak gözlerini açtı. Yorgunluk akan suratını ter kaplamıştı. Uykulu 
gözlerini ovarak etrafına bakındı ve kimseyi göremedi. Ayağa kalktı ve lavaboya 
girerek musluğu açtı, yüzünü yıkadı. Yemek masasına yaklaşarak, oturmadan 
önce Seriye‟yi çağırdı. Seriye yemek tenceresini henüz ateşin üzerine koydu. 
Öğlen tatilinden bir hayli geçmesine rağmen, Seriye kendisi de yemek yememiş, 
Nâzım‟ın uyanmasını beklemişti. 
Nâzım küçük Feyyaz‟ı dizinin üstüne oturttu. Seriye sofraya yemek, meyve 
koyduktan sonra, kendisi de onların yanında oturmak için karşılarına geçti. 
Kocasının huyunu ve alışkanlıklarını çok iyi biliyordu kadın. Morali bozuk oldu 
mu, işteki, ailedeki sorunlardan bahsedilmesinden hoşlanmaz, sinirlenirdi. Küçük 
Feyyaz‟ın yaramazlıklarından, yeni yeni hecelediği şirin ve komik sözlerden, 
afacanlığından bahsedilince ise, gülmeye başlardı. Seriye kocasının dikkatini onu 
rahatsız eden düşüncelerden ayırmak için sordu: 
–Feyyaz‟ın neler konuştuğunu duydun mu hiç?  
Nâzım‟ın keyfi bir anda düzeldi. 
–Hayır duymadım. Ne diyor ki?  
–Söylesin de duy babası.  
Seriye Feyyaz‟ı konuşması için ikna etti ve çocuk dili topallaya topallaya 
ezberlediği cümleyi okudu: 
–Ağaç olsaydım, yolda dursaydım, babam gelince, gölge salsaydım.  
Nâzım kahkahayla gülmeye başladı. Feyyaz‟ın incecik, titrek sesini duydukça, 
kalbini yaralayan, inciten şeylerin etkisinden bir anda kurtularak, dünyadaki bütün 
olumsuzlukları unutuyordu.  
Evden çıkarken keyifliydi artık. Sokağın sonuna varıncaya kadar, Feyyaz 
annesinin kucağından babasına el salladı. 
Nâzım gazete binasına ulaştığında, yine Eybalı Selamov çizmelerini 
gıcırdatarak siyah gölge gibi geldi dikildi gözlerinin önünde. İçinde onu 
parçalayan, başkaldıran nefret duygusu tekrar büyümeğe başladı. Nâzım‟ın kaşları 
çatıldı, gözlerini kıstı ve belini eğerek dağınık düşüncelerle odasına girdi. 
Dikkatini dağıtmak için önüne bir kağıt koydu ve eline kalemi alarak yarınki 
gazete için yazı yazmaya başladı. Ama başarılı olamıyordu. Düşüncelerini 
toparlayamadığı için yazdıklarını beğenmedi. Üçüncü denemesinin de başarısız 
olduğunu görerek kalemi bıraktı ve valinin sekreterini aradı. Nâdir Halafoviç‟in 
işe gelip gelmediğini sormak için. Sekreter onun bugün de işe gelmediğini, ateşi 
olduğu için doktorun dışarı çıkmasına izin vermediğini bildirdi. 
 146 
Nâzım arkadaki raftan Nizami‟nin, Hugo‟nun, Shakespear‟in eserlerini tek tek 
eline alarak karıştırmaya başladı. Okuduğu ve altını çizdiği hikmetli sözleri, 
özdeyişleri bir daha okudu. O hep kitap sayfalarında arardı sıkıntılarından 
kurtulmanın yolunu. Dahi ediplerin sözleri ona teselli veriyordu. Karşılaştığı 
olaylara, yaşadığı döneme, geçici kanunların değil, onların gözüyle bakıyor ve çare 
arıyordu. Ama fazla hassas yapısı onu rahat bırakmıyordu. Azgın ve ahlaksız bir 
kişinin gazeteye, onun genel yayın yönetmenine karşı sarf ettiği safsatalar, çirkef 
dolu sözler onu çileden çıkarıyordu. O Eybalı Selamov‟la arasında geçen diyalogu 
Nâdir Nasrullayev‟e anlatmak, içini dökmek istiyordu. Vali de aksi gibi 
hastalanmıştı. Nâzım önündeki kitapları karıştırdıktan ve bazı cümleleri dikkatle 
okuduktan sonra, masasının üstünü topladı ve ayağa kalktı: “Hayır iyileşmesini 
bekleyemem. Selamov‟un edepsiz konuşmalarını hemen şimdi anlatmalıyım ona. 
Hiç şüphem yok, Nâdir Nasrullayev, Eybalı Selamov‟un gazetede bana 
söylediklerini duyduğunda, derhal olağanüstü kurulu toplayarak haddini 
bildirecektir ona. Çünkü gazete, valiliğin resmi yayın organıdır. Gazeteye 
saygısızlık, valiliğe saygısızlıktır. Nâdir Nasrullayev, Eybalı Selamov‟u bu 
davranışı için görevinden alarak partiden ihraç edecektir...” 
Nâzım saatine baktı. Mesai biteli epey olmuştu. Herkes evine gitmiş, bina 
boşalmıştı. Bir tek gazeteyi baskıya hazırlayan matbaa işçilerinin bitkin ve yorgun 
sesleri ve odaları süpüren temizlikçi kadının yerde sürüklenen metal kovasının 
sesi duyuluyordu. 
Nâzım valilik binasının karşısında bulunan elektrik santralinin yanından geçen 
eski bir su kanalının ikiye böldüğü şehir parkına girdi. Nâdir Nasrullayev‟in 
yaşadığı evin arka duvarı, parkın çitleriyle bitişikti. Vali eskiden Nâzım‟ın 
komşusuydu. Vali olunca bu “mütevazı” binaya taşınmıştı! Yapının kıble 
tarafındaki duvarını kaplayan sarmaşık çiçeklerinin renkleri göz doldursa da 
kokusu duyulmuyordu. Nâzım yeni temizlenmiş ve silinmiş kırmızı basamaklı 
merdivenden kalkarak, terasa çıktı. Vali‟nin karısı Tamara Nâzım‟la isteksizce 
selamlaşarak, kuru bir sesle: 
–Buyurun geçin, dedi. 
Nâzım eğilerek ayakkabılarını çıkardığı sırada, valinin yatak odasından bu eve 
yabancı olan, ama kendisine çok tanıdık gelen bir ses duydu. Nâzım “keşke 
gelmeseydim” diye düşündü “misafiri var galiba”. Geri dönmek istedi, ama 
bunun da doğru olmayacağını düşünerek vazgeçti. Kapıyı yavaşça vurdu ve daha 
sonra açtı. Odada Eybalı Selamov‟u görünce şoke oldu. “Olamaz! Yanlış yere mi 
geldim ben!” Nâdir Nasrullayev‟in uzandığı yatağın başucundaki duvarda el işi 
halı asılıydı. Valinin yüzü Eybalı Selamov‟a dönüktü. Selamov çizmelerini 
çıkarmamıştı. Bacak bacak üstüne atmış, valiyle tatlı tatlı sohbet ediyordu. Nâzım 
ikisini bir arada görünce, ne ilerleyebildi, ne de geriye gidebildi. Bir anlık 
donakaldı yerinde. Nâdir Nasrullayev yorganın altında doğrularak: 
–Buyurun Nâzım Muallim, buyurun! dedi. Geçin içeriye. 
Nâzım başıyla her ikisine selam verdi ama tokalaşmadı. Daha sonra geçip 
yatağın ayak kısmında duran sandalyeye oturdu. Ortalığa bir sessizlik çöktü. 
Genel yayın yönetmenini karşısında gören vali ve sovhoz müdürü bozulmuştu. 
Eybalı Selamov burada bulunmasının anlamsız olduğunu ve valiyle serbest 
konuşamayacağını düşünerek ayağa kalktı ve elini valinin alnına koydu. 
–Çok kötü hastalanmışsınız, Allah şifa versin. Sakın ayağa kalkmayın! 
Hastalığınız daha da azar yoksa. Bir kaç gün dinlenin, dedi ve elini hastanın 
 147 
alnından çekerek doğruldu, sizden müsaade isteyeceğim. Bana bir diyeceğiniz var 
mıydı? 
–Teşekkür ederim, zahmet ettiniz. Çocuklara selam söyleyin.  
Eybalı Selamov: 
–Size acil şifalar diliyorum, diyerek yatak odasından çıktı ve terasta durarak: 
–Tamara hanım, ben gideyim artık, dedi. Bir zahmet hurçumu geri verir 
misiniz. Boşalttıysanız eğer sepetimi de alayım lütfen. 
Eybalı‟nın söylediklerinin yatak odasında da duyulduğunu gören Nâdir 
Nasrullayev, Nâzım‟ın dikkatini Eybalı‟nın hurçundan, sepetinden uzaklaştırmak 
için bağırdı: 
–Tamara, gürültü yapmayın orada! Kapıyı da kapat, rüzgar geliyor. 
Sonra da inleyerek sağ yanı üzerine döndü.  
Vali gazetede Eybalı Selamov‟a yöneltilen eleştirilerle ilgili konuşmak yerine, 
yatağında ah-uf ederek, sağa sola dönüp duruyor, durmadan kıvranıyordu. Belli 
ki Nâzım‟a da “bu konuyu açma” mesajı vermeye çalışıyordu. Nâdir Nasrullayev 
ağzına iki hap koyarak, bir iki yudum su içti ve kafasını yastığa indirerek inlemeye 
başladı: 
–Bir dağ köyüne git-miş-tim... Terlediğim halde buz gibi soğuk su içtim. 
Şimdi de anjin olduğum söyleniyor. Boğazımın içi kıpkırmızı, soğuk algınlığım da 
var. Ateşim otuz dokuza yükselmişti. Doktorlarda da insaf adına hiç bir şey 
kalmadı ki birader. İnsana bu kadar iğne yapılır mı hiç?! Kıçım delik deşik oldu. 
Ah! Ah! Çök kötüyüm, çook. Hasta inleye inleye arkasını Nâzım‟a, yüzünü ise 
duvara çevirdi. Of, of! Nefes alamıyorum. Havam yetmiyor sanki. Tamara! 
Tamara! Kız! Pencereyi azacık açsana, havam yok, boğuluyorum. 
Tamara kaz gibi fıs-fıs sesleri çıkararak Nâzım‟ın yanından rüzgar gibi geçti ve 
pencereyi açarak söylenmeye başladı: 
–Vallahi bu eve gelip gidenlerden bıktım usandım artık! Tamam, ben nasıl 
olsa alışkınım, peki ya bu hastaya da mı acımıyorlar? Gelen misafire de git 
diyemiyorsun ki! Utanıyorum kapıdan geri çevirmeye... İnsanlarda anlayış 
kalmadı valla... 
Nâdir Nasrullayev sırt üstü dönerek karısını azarladı: 
–Kız saçmalama! 
Sonra da zoraki bir gülümseme belirdi yüzünde. 
–Nâzım yanlış anlar, onu kastettiğini düşünür. Oysa kendisini ne kadar 
sevdiğimi, saydığımı bilirsin. 
–Hayır canım, ne biçim söz bu!? Kapılarım her zaman Nâzım‟ın yüzüne açık. 
Onu bir tek sen değil, hepimiz çok seviyoruz. Ben şu sovhoz müdüründen 
bahsediyorum. Onun benim evimde işi ne ya?! Görenler de “Eybalı valiye bir şey 
mi getirdi acaba” diye düşünecektir. Allah belasını versin Eybalı gibi arsızların. 
Hasta olmasaydın eğer, ona ne yapacağımı bilirdim ben. Kapıdan içeri sokar 
mıydım sanıyorsun o densizi? Köpek gibi kovardım! 
Nâdir Nasrullayev karısına katıldığını ifade ederek: 
–Ah! Ah başım! Çatlayacak gibi oluyor... Evet Tamara, haklısın... Evimize 
garip garip adamlar geliyor, şaşırıp kalıyorum valla. Eybalı yüzsüz herifin teki, ne 
diyebilirim ki ben ona? Defol git desem ayıp olmaz mı? Of! Of! Sırtım, belim, 
boynum her yerim ağrıyor, kafam zonkluyor... 
 148 
Nâdir Nasrullayev yüzü üste uzanmaya çalıştığı sırada yastığı azacık kaydı ve 
çizgili döşekle beyaz yastığın arasındaki elli ve yüzlük banknotların uçları 
göründü... Durmadan inliyordu. 
–Ah başııım! Aaah! Salaklık ettim, terli terli su içmemeliydim...  
Hasta tekrar sol yanına dönerek bağırdı: 
–Tamara! Tamara! Doktora telefon et. Gelsin de iğnemi yapsın, 
fenalaşıyorum... Sırtım yanıyor sanki. Ah! Ah! Nedir bu çektiklerim!? Son 
zamanlar turp gibiydim. Nazara geldim. Of! Of! 
Vali‟nin ah vah‟larını dinleyen Nâzım, oturduğu yerde hareketsiz kalmıştı. 
Riyaya, ikiyüzlülüğe karşı kalbinde şiddetli bir öfke ve nefret başkaldırıyor, 
boğuluyordu sanki. Valiye diyeceği sözlerin yerine, yüzüne tükürmeyi tercih 
ederdi... Ama bunu yapmadı. Böyle bir terbiyesizliği yakıştıramıyordu kendine. 
Ayağa kalktı ve bakışlarına sert ifade katarak: 
–Ben gidiyorum, dedi.     
Vali yatağında doğrularak zor duyulur bir iniltiyle: 
–Teşekkür ederim Nâzım, çok sağol. Senden razıyım dostum. Aaah! Aah! 
Gazetede ne yazdığını bilmiyorum, henüz okuyamadım çünkü. Ama arkadaşlar 
anlattı bana. Makale garez kokuyor dediler. Biliyorsun, Eybalı‟dan ben de nefret 
ederim. Ama yıllardır bu görevde bulunuyor, büyük bir tecrübeye sahip. O köyün 
sakinleri de zor idare edilir türden insanlardır. Onlarla Eybalı‟dan başkası baş 
edemez inan bana. Onu görevinden alır, yerine başka bir gerizekalıyı atarsak işin 
içine eder, köyü de mahveder. Buna müsaade edemeyiz! Hem sen daha gençsin, 
onun gibileriyle uğraşma istersen. Bu arada köylerinizin de komşu olduğunu 
unutma. Dışarıdan bakan ne düşünür, ne der? Eybalı‟yı da tanırsın az buçuk. 
Arsızın, hayasızın tekidir! Deminden beri burada neler konuştuğunu bir bilsen! 
Nâzım benden at istedi, ben de vermedim diyor. Bu da yetmiyormuş gibi ondan 
halı, kilim istediğini de iddia ediyor. Güya sana “gazetecilere verecek halı yok 
bende” demiş. Oh! Oh! Gerçi salladığını biliyorum, ona inanan mı var? 
İnanmıyorum ama, seninle ilgili ileri geri konuşuyor. Bakü‟ye şikayet mektubu 
bile yazmış senden. Telegrafal yollayacağını söylüyordu. Aldım okudum. 
Korkunç şeyler yazmıştı. Ben de yırttım attım, saçmalama dedim ona. Ha 
gazeteyi şikayet etmişsin, ha beni, ne fark eder? dedim. Neyse işte, bir yolunu 
bulup sakinleştirdim herifi. Artık bundan sonra onunla uğraşma tamam mı? 
Şimdiye kadar entrikadan hayır gören oldu mu? Herkesle iyi geçinmeliyiz. Eybalı 
aslında hayırsever bir arkadaşımız. Bu devirde aklı başında yönetici bulmak kolay 
mı sanıyorsun? İyi veya kötü, köyünü idare ediyor işte. Beni yanlış anlama sakın! 
Onu savunduğumu falan düşünme! Kesinlikle! Bunları sadece senin iyiliğin için 
söylüyorum. Şunu da aklından hiç çıkarma! Seni asla Eybalı gibi deyyuslara yem 
ettirmem!  
Nâdir Halafoviç ellerini yorğanın altından çıkararak göğsüne koydu ve inleye 
inleye: 
–Tamam canım, daha fazla ayakta durmana gerek yok, git istersen, diyerek 
Nâzım‟a elini uzatmak istedi. Nâzım kendisine uzatılan eli sıkmadı ve nefret dolu 
gözlerle valinin terli suratına son kez bakarak, kapıya yöneldi. Odadan nasıl 
çıktığını, merdivenleri nasıl indiğini anlayamadı kendisi de.  
Nâzım gidince, hasta aceleyle yerinden sıçradı ve yastığını kaldırdı. Paraların 
sarıldığı gazete sayfası yırtılmış, elli, yüz rublelik banknotlar yastığın altına 
dağılmıştı. “Ya Nâzım farkettiyse bunları?” diye geçirdi aklından. Paralara baktı 
 149 
dikkatle. Tedavüle yeni giren kırmızı on rubleliklerin rengi hastanın çehresine 
yansıdı sanki. Durumu birden bire düzeldi. Doktorların yazdığı ilaç ve iğneler 
bile, onu bu paralar kadar iyileştiremezdi. Hastanın ateşli yüzü bir anda 
aydınlanıverdi. Karısını çağırdı. Tamara mutfaktan çıkarak, bulaşıklı elleriyle 
kocasının yatak odasına girdi: 
–Eybalı‟nın getirdiği tereyağını ve balı dolaplara yerleştirdim. Helal olsun ona. 
Çok iyi bir insan. Onu kolla bey! Gazeteye mazeteye de aldırma sen! Ne 
yazarlarsa yazsınlar. Eybalı gibisini başka nerede bulacaksın? 
Nâdir Nasrullayev elindeki para paketini Tamara‟ya uzattı: 
–Eybalı bu paketi yastığımın altına bıraktı. Kaç para olduğunu bilmiyorum. 
Sen sayarsın artık... 
Elleri bulaşıklı olan kadın, paketi altın bilezikli, tombul bileği ile göğsüne 
sıkarak komşu odaya yürüdü... 
 
24 
 
Nâzım büyük parkın alt tarafından dolaşarak ana caddeye çıktı. Mazotla 
boyanmış siyah elektrik direklerinden asılan zayıf lambalar, asfaltı loş ışıkla 
aydınlatıyordu. Dolunay kah beyaz bulutların arkasında saklıyordu yüzünü, kah 
açık gökyüzünden şehri aydınlığa boğuyordu. Gece doğasının güzellikleri sinirleri 
gergin olan Nâzım‟ın gözlerinden uzaktı. Sağına soluna bakmadan sokakta 
yürüyordu. Ama nereye, nasıl ve niçin gittiğinin kendisi de farkında değildi. 
Sarhoş bir magandayı andırıyordu şu anda. Kendisini tanıyan insanların verdiği 
selamlara da karşılık vermiyordu. Onların yanından rüzgar gibi geçiyordu. 
Dakikalar boyunca böylece yürüdü durdu. İleriden havlayarak üzerine doğru 
koşan köpek ona yaklaşmak üzereyken, Nâzım deminden beri daldığı 
düşüncelerden sıyrıldı. Köpekten kurtulmak için bir çare bulmalıydı hemen. Yol 
kenarında duran iri gövdeli bir ağacın arkasına geçmek isterken ayağı kaydı. Üstü 
çalılarla örtülü olan su arkına düştü ve göbeğine kadar ıslandı. Nâzım arkın 
içinden kurtulmak için bir hayli yürüdü ve ilerideki düzlüğe çıktı. Bir gün önce 
satın aldığı yeni ayakkabısı çamur içindeydi. Elbiselerinden pis sular sızıyordu. 
Nâzım elini alnına koydu ve ağaçların arasında anlamsız zigzaglar çizerek: 
–Neredeyim ben? diye düşündü. 
Burası şehrin bittiği noktada, kara dikenden kalın korkulukları olan, düzensiz 
inşa edilmiş gecekonduların arasında bir yerdi. Nâzım‟ın oturduğu sokak çok 
uzaklarda kalmıştı. O tekrar geriye döndü. Karşıdan birilerinin geldiğini 
farkedince, bu hâlinin görülmemesi, sıkılarak yol kenarındaki meyve ağaçlarının, 
elektrik direklerinni veya yıkılmış bir duvarın arkasında saklanıyordu. Oturduğu 
apartmanın önüne vardığında, camlardan süzülen ışıklar onu aydınlatmasın diye, 
binanın gölgeli kısmından yürüyerek içeriye girdi. Seriye onu bu halde görünce 
heyecanlı bir sesle: 
– Nâzım ne oldu sana? diye haykırdı. Nereye düştün? Nasıl oldu? 
Küçük Feyyaz kanatları yeni açılan yavru kartal gibi kollarını açarak, babasının 
üzerine atladı. Nâzım oğlunu kucağına aldıktan sonra karısına döndü. Soğukkanlı 
bir biçimde: 
–Merak etme, önemli bir şey yok, dedi. Arkın üzerinden atlamak isterken 
ayağım kaydı, suya düştüm. Abartılacak bir durum yok. Hem suya düşmenin 
temizlik alameti olduğu söylenir. 
 150 
Karısını sakinleştirmek için söylediği bu cümlelerden sonra, kış güneşinin 
tutkun gökyüzünde parlamasına benzer, zoraki bir gülümseme belirdi 
dudaklarında. 
Seriye ona temzi elbiseler getirdi ve Nâzım yatak odasına geçerek üstünü 
değiştirdi. 
Bir bardak çay içtikten ve kendine geldikten sonra, teybe bir kaset koydu ve 
Fikret Amirov‟un „Kürt afşarı‟ semfonik “muğam”ını dinlemeye başladı. 
Sinirlerini yatıştıran ve stresten kurtulmada her zaman kendisine yardım eden bu 
müziği dinleyerek divana uzandı ve Feyyazı kucağına aldı. Çocuk tombul suratını 
babasının yorgun yanağına yaslayıp kollarını onun boynuna doladı. Nâzım müzik 
eşliğinde, Nâdir Nasrullayev‟in, Eybalı Selamov‟un kirli işlerinden, hilelerinden 
uzaklaşarak hayalinde doğup büyüdüğü memleketine seyahate çıktı. Hayal 
dünyasında, terden omuzları tuz kaplamış babasının bağda bostanda işlettiği 
tırpanın hışıltısını dinledi. Elinde çifte Çiçekli‟nin kayalarında, ayağı kınalı keklik 
avladı. Gelin Mağarası‟nın altındaki dut bağlarında, ağacın altında durarak çarşaf 
tuttu akranlarıyla ve dökülen dutları ayıklayarak yedi. Yaşlı halası ateşin üstündeki 
kazanda fokur fokur kaynayan ve taşan doşafın köpüklerini büyükçe bir kepçeyle 
toplayarak bakır kaba doldurdu ve titreyen damarlı elleriyle ona uzattı. Yularsız 
Keher‟ini56 yelesinden tutarak Yazı ovasında kareler şeklindeki yemyeşil tarlaların 
arasında dörtnala koşarak at yarışına katıldı. Kartal oldu ve ilk cümlelerini 
kurduğu köyünün semasına yükseldi. Şırşır pınarına, Aynalı vadisine, Çay 
bağlarına, Balabantepe‟ye, Kıbletaşı‟na, çocukluk izlerini taşıyan inişli yokuşlu 
çığırlara çılgın bir hasretle baktı. Sinesinde uyuyan Feyyaz‟ın ılık nefesi, yorgun 
yüzünü yalıyordu. Baba oğul tatlı bir rüyadaydılar şimdi. Seriye onları rahatsız 
etmek istemiyordu. Kaset sonuna kadar çalıp bittikten sonra teyp kendiliğinden 
kapandı. Nâzım hayaller alemindeki seyahatine rağmen, seyrine daldığı esrarengiz 
dünyasından ayrılamıyordu. Terden sırılsıklam olmuştu. Seriye saate baktı. Gece 
yarısını geçmişti. Teyp susuyordu. Bir tek yüzükoyun babasının göğsünde 
uyuyakalan küçük Feyyaz‟ın hafif mışıltısı duyuluyordu. 
Seriye onların uyuduğu divana yaklaşarak kısık bir sesle: 
–Nâzım! Hayatım divanda uyulmaz. Kalk üstünü başını değiştir, rahat rahat 
yatakta uyu, diyerek Feyyazı babasının üstünden aldı. Nâzım gözlerini açtı. 
Seriye‟nin makyajsız yüzüne, masum, tertemiz ve sürmesiz gözlerine, 
kucağında uyuyan çocuğa gurur ve şefkatle baktı. Onu her zaman işte bu haliyle, 
boyasız, süssüz, sade ve mütevazı görmek istiyordu.  
Seriye gülümseyerek: 
–Kalk hadi, kalk dedi. Seni böyle uyuşuk görmeye alışkın değilim. Son 
zamanlarda çok değiştin, alıngan oldun. Her şeyi dert ediyorsun kendine, böyle 
de olmaz ki! 
Nâzım gözünün birini kısarak, sevecen bakışlarla karısını tepeden tırnağa 
süzdü: 
–Ciddi misin? 
Seriye kucağındaki çocuğu yatak odasına götürdü ve yatağına yatırdıktan 
sonra salona geri döndü. Kocasının az önce şakayla sorduğu soruyu cevapsız 
bırakmak niyetinde değildi. 
                                            
56 Keher – Açık kesatne renginde at 
 151 
–Evet gayet ciddiyim. Sen bir gazetecisin, dolayısıyla kültürlü, eğitimli bir 
insansın. Hayat tecrüben de var çok şükür. Çocuk değilsin artık! Bazı şeyleri 
bilmen gerekiyor. Yaşadığımız bu dünyanın ışığı da var, karanlığı da. İyiliği de 
var, kötülüğü de. Siyahı da var, beyazı da. Merhameti de var, zulmü de. İnsan her 
şeyi zıttıyla benimsemek, kabul etmek zorundadır. Mutlu olmak, mutsuz olmak 
kadar çetindir. Sorunsuz, tasasız yaşam, aşırı saadet ve mutluluk insanları 
Allah‟tan uzaklaştırır. Biraz burunları sürtününce de, hemen ellerini açarak imdad 
dilemeye başlıyorlar. Yoksulluk sorunun kalmadığını, herkesin zengin olduğunu 
farzet. Toplumun gelişmesi iflasa uğrar, insanlar akla hayale gelmeyecek 
cinayetler işlemeye başlarlar. Sense bu hayatın sorunsuz, kazasız, belasız ve 
sıkıntısız olmasını istiyorsun, bunun savaşımını veriyorsun. Madem her dakikası 
mücadeleyle geçen bir mesleği tercih etmişsin, o zaman mücadelenin kolay 
olmadığını da kabulleneceksin. Sabırlı olacaksın, başka çaresi yok. 
Nâzım kafasını sallayarak Seriye‟nin söylediklerini onayladı ve şakayla: 
–Tamam. İşte şimdi anladım neden gazeteci olmadığını. Öğretmenlik kolay 
değil mi? 
–Hayır, yanılıyorsun canım. Sorumluluk bilinci olan insanlar için bütün 
meslekler zordur. Oysa günü birlik hesaplarla yaşayan, ufak çıkarlar peşinde 
koşan insanlar için her meslek kolaydır. Ama yine de bana hangi mesleğin daha 
zor olduğunu sorarsan, hiç tereddüt etmeden öğretmenlik derim! Çünkü biz 
insan yetiştiriyoruz, genç dimağlara yurttaş bilinci aşılıyoruz. Bana kalırsa, 
toplumumuzda yaşanan sıkıntıların sorumluları, mesleklerini küçümseyen 
beceriksiz öğretmenler ve tabii ki tesadüf sonucu siyasete gelen yetkililerimizdir. 
–Anlaşılan bir fırsatını bulsan, beni acımasızca cezalandırabilirsin.  
Nâzım bunları söyledikten sonra, Seriye‟nin dümdüz saçlarını okşadı. 
Kadın gülümeseyerek: 
–Elbette! Seni cezalandırmaya hakkım var ama kıyamıyorum işte. Hem bu 
devirde insanları cezalandırmak için, büyük sebepler aramaya gerek yok. Ufacık 
bir bahane bile yetiyor. 
–Seriye öğretmen, size bugün ne oldu böyle? Felsefi etütleriniz beni çok 
etkiledi. Bana söylemek istediğiniz bir şey mi var?   
–Söyleyeceklerimi söyledim zaten. Aşırı alıngansın ve her şeyi abartıyorsun. 
Bunları yakıştıramıyorum sana. En ufak bir şeyi bile yüreğinde büyütüyor, dert 
ediyorsun. İnatçısın, taviz vermesini bilmiyorsun, nefretin de en az sevgin kadar 
güçlü ve büyük... 
Nâzım: 
–Hayatım, senden bu kadar azar işiteceğimi tahmin edemezdim, diyerek 
karısının boynunu kucakladı. Tamam, tamam, kapatalım artık bu konuyu. 
Biraz daldı ve ekledi sonra: 
–Seriye ithamlarının bir kısmını hakediyorum. Anlıyorum seni, çoğu kez eve 
yorgun ve moralsiz geliyorum, keyfini kaçırıyorum. Açıkçası... bunu itiraf etmek 
zorundayım, tüm bunlara sebep kendime laf anlatamayışımdır. Keşke bu kadar 
hassas, duygusal biri olmasaydım. Ben de herkes gibi suya sabuna dokunmadan 
yaşayabilseydim. Vurdumduymaz olsaydım, beni sokmayan yılan bin yaşasın 
diyebilseydim... Bu devirde böyleleri saygı görüyor, dürüst, ilkeli ve ahlaklı 
insanlara ise prim veren yok. Ama ben yine de istemiyorum böyle hayatı. 
Olduğum gibi kalmak istiyorum. Ben böyle mutluyum. Ama senin söylediklerini 
de dikkate alacağım. Bu konuda düşünmeye değer. 
 152 
Seriye somurttu. 
–Pek inandırıcı değilsin ama...  
Karısının sitemleri Nâzım‟ı gerçekten etkilemişti. Bir şeylerin yanlış 
yürüdüğünü o da görüyordu ama Nâdir Nasrullayev‟in, Eybalı Selamov‟un iğrenç 
konuşmalarını, Andronik‟in Kudret‟e saldırmasını, Ermeni okulunda çocuklara 
aşılanan nefreti ve kini hatırladıkça, içindeki öfke elinde olmadan daha da 
büyüyor, peşini rahat bırakmıyordu.  
 
*** 
 
...Eybalı Selamov hakkında yayınlanan makale ile ilgili genel yayın 
yönetmenine açılan telefonların, gazeteye gelen mektupların ardı arkası 
kesilmiyordu. Postacının getirdiği bir zarfın içinden ise iki karikatür çıkmıştı. 
Birinci karikatürde Nâzım çok öfkeliydi ve keskin uçlu kalemiyle “Melikli” 
sovhozunun müdürüne saldırıyordu. İkinci karikatürde ise Nâzım‟ın ağzına para 
sıkıştırılmıştı ve Nâzım bundan oldukça memnun görünüyordu. 
Mevzuu bilmeyenlerin Nâzım‟la ilgili bu tür bir kanıya varmaları gazeteciyi 
derinden sarsmıştı. Aslında okuyucuların kuşkulanması çok doğaldı ve onlara hak 
verilebilirdi. Çünkü sovhozda dönen dolapları ifşa eden yazıdan sonra hiç bir şey 
değişmemişti tarım işletmesinde. Kamuoyu Eybalı Selamov‟un Nâzım‟ı satın 
aldığını, parayla susturduğunu düşünüyordu. Oysa gerçeği bilmiyorlardı. Söz 
konusu makalenin şehir parti komitesine gönderildiğini, oradan vali Nâdir 
Nasrullayev‟e ulaştığını, valinin bu makaleyi ne hikmetse “Melikli” sovhozuna 
yani Eybalı Selamov‟a gönderdiğini, Selamov‟un da onu sümenaltı ettiğini 
bilmiyorlardı.  
Nâzım iki ateş arasında sıkışıp kalmıştı. Valinin taleplerini mi uygulayacaktı, 
yoksa okuyucu kitlesine mi cevap verecekti? Uzun uzun düşündükten sonra, 
nihayet kararını verdi ve kapıyı kapatarak bir sigara yaktı. Çalışma masasının 
arkasına geçerek koltuğuna kuruldu ve aylar önce “Melikli” sovhozu ve şaibeli 
müdürü Eybalı Selamov hakkında yazdığı yazıyı biraz daha genişletti. Makalede 
valinin bu konuda takındığı tavır ve sovhoz müdürünün gazeteye gelerek ileri 
geri konuşması, tehditler savurması açık saçık gözler önüne seriliyordu.  
Makaleyi özenle katlayarak zarfa yerleştirdi ve güvenilir birinin aracılığıyla 
Bakü‟ye, ulusal gazeteye gönderdi. 
Nâzım her sabah radyoyu açarak gazetelerden ana başlıkları ve haber 
özetlerini dinliyordu. Yazıları sürekli olarak ulusal gazetelerde de yayınlanmasına 
rağmen, bir gazeteci olarak ülke çapında üne kavuşamamıştı henüz. Bu yüzden 
gönderdiği mektubun yayınlanacağına dair inancı fazla değildi. Çok sert bir 
üslupla yazılmış ve valiyi sert bir şekilde eleştiren makalenin yayına 
sokulmayacağını, buna kimsenin cesaret edemeyeceğini düşünüyordu. Nâzım 
çelişkili düşünceler girdabında boğuşurken, odasının kapısı açıldı ve içeriye 
Azizağa Aydınbeyov girdi. Elinde bir gazete tutuyordu ve keyfine diyecek yoktu. 
–Tebrik ederim! dedi ve az önce postacıdan aldığı ulusal gazeteyi açarak 
masanın üzerine koydu. Nâzım makalesini görünce sabahtan beri perişan olan 
hali bir anda düzeliverdi ve solgun gözlerinde sevinç pırıltıları cilvelendi. Çehresi 
de doğal rengine kavuşmuştu artık. Azizağa dakikalarca makaleyi övdükten sonra 
ekledi: 
 153 
–Nâdir Halafoviç‟in çırasını yaktın işte. Gazeteyi görse küplere binecek. Vay 
bizim halimize!  
Nâzım altında imzası olan makaleden dikkatini ayırmadan ona cevap verdi: 
–Islanmışın yağmurdan ne korkusu?  
Azizağa Aydınbeyov Nâzım‟ın odasından çıkarken, valiliğin kayıtlar şubesinde 
müdürlük yapan eli bastonlu savaş gazisi Eyup Ahmetli, aksayarak içeri girdi ve 
heyecanla konuşmaya başladı: 
–Nâzım muallim ne yaptınız siz? Adamı rezil rüsvay etmişsin birader! 
Nâzım kirpiklerini kaldırarak, hayretle Eyüp‟e baktı. 
–Adam kim ya?  
–Vali, Nâdir Halafoviç‟i kastediyorum. Adam memlekete rezil oldu. 
Nâzım onu düzeltti: 
–O zaman adam değil, Nâdir Nasrullayev diyeceksiniz.  
–Tamam işte, ben de onu diyorum. Rezil oldu! Onun yerinde başkası olsaydı, 
böyle bir makaleden sonra bir gün bile oturmazdı koltuğunda, hemen istifa 
ederdi. 
Nâzım: 
–Elbette, böyle necip bir davranışta bulunsaydı, ona adam değil, hatta insan 
bile denebilirdi. Ama nerede onda bu yürek? Nadir Nasrullayev gibi koltuk 
sevdalısının istifa edeceğini beklemek abesle iştigaldir. Öyle insanlar vardır ki, 
yüzüne tükürülmeye razıdır, ama koltuğundan kıçını kaldırmaya asla. 
Eyüp Ahmetli bastonunun ucunu ileriye atarak kısık bir sesle: 
–Az önce Nâdir Halafoviç‟in odasındaydım, dedi. Makaleyle ilgili Bakü‟den 
telefon etmişlerdi ona. Konuşurken yüz ifadesinden ve bazı kelimlerden 
anladığım kadarıyla, arayan Merkez Komite yetkilisydi. Kendisine ne sölendiyse 
artık, küçük dilini yutmuşa benziyordu. Apışıp kalmıştı yerinde. Titrek sesiyle 
makalede yazılanların yalan ve iftira olduğunu, bir kelimesine bile 
inanılamayacığını söyledi. Bakü‟den de “o zaman bir müfettiş yollarız, her şeyi 
yerinde denetler” dediler herhalde. Müfettişin geleceğini duyan valinin suratı 
karardı. Kimse gelmesin, gerek yok diye sızlamaya başladı. “Biz hallederiz” dese 
de, Baküdekiler kabul etmedi. Galiba “suçlanan taraf siz olduğunuz için, 
şahsınızla ilgili yazılanların doğruluğunu veya yanlışlığını kendiniz 
yoklayamazsınız” dediler ona.  
Eyüp doğruldu ve devam etti: 
–Bu lanet olası idarede, kaç yıldır dirsek çürüttüğümü biliyor musun Nâzım? 
Her şeyden haberim var. Her şeyden! Sizin haklı taraf olduğunuzu her kes biliyor 
ama ne de olsa vali validır. Bu şehirde sizi sıkıştıryorlar, biliyorum. Ben de bu 
haksızlığa karşı kayıtsız kalamıyorum, vicdanım rahat değil. Savaşın kanlı yıllarını 
gördüm ben. Bu yaştan sonra hakka göz kapayamam ve kötünün yanında yer 
alamam. Bizim şu binada valinin karşısına dikilecek ve sizi savunacak tek bir kişi 
bile yok. Nerede bizimkilerde o cesaret? Tam tersi, Nâdir Nasrullayev‟in 
gözünde yükselmek için sizin aleyhinizde konuşurlar. Buraya niçin geldiğimi 
sorarsanız, iki üç gün sonra yazdığınız makaleyle ilgili yoklamalarda bulunmak ve 
işaret ettiğiniz mali cinayetleri araştırmak amacı ile Bakü‟den müfettişin geleceğini 
size haber vermek istedim. Şimdiden buna hazır olun! 
Nâzım memnun bir ifadeyle kafasını salladı ve yaşlı adama teşekkürünü 
bildirdi: 
 154 
–Sağolun, çok sağolun. Ama bunun için rahatsız olmanıza gerek yoktu. Er ya 
da geç, haklı haksızı zail edecektir. Haklı olan her zaman güçlüdür çünkü.  
Eyüp Ahmetli iki elleriyle de bastonuna yaslanarak ayağa kalktı. Çıkmadan 
önce son bir kez cesaret verici konuşma yaparak “hoşçakal” dedi. Nâzım da ona 
olan saygısından ayağa kalktı ve gaziyi ikinci katın merdivenlerine kadar geçirdi.    
  
 
*** 
 
Nâdir Nasrullayev Nâzım‟ı mahvetmeğe hazırdı. Hatta daha beteri, onu diri 
diri ateşe atmaya bile hazırdı. Soruşturmaya gelecek olan müfettişi satın almak, 
Nâzım‟ın yazdıklarının uydurma olduğunu ona ispat etmek, Eybalı Selamov‟u 
beraat ettirmek için kollarını sıvayıp çalışmaya başladı. Gerekli kişileri tek tek 
odasına çağırarak, onlara saatlerce “ders” verdi. Eybalı Selamov‟u genel yayın 
yönetmeniyle karşı karşıya getirmek ve ne olursa olsun Nâzım‟ın dürüstlüğüne ve 
kalemine gölge düşürerek onu görevinden uzaklaştırmak için hazırlıklar 
yapıyordu. Nâdir Nasrullayev kendine yakın bildiği işçilerin hepsini Nâzım‟ın 
üzerine kışkırtmıştı. Nâzım‟ın tüm bu dolaplardan haberi vardı. Fakat kendinden 
emin olduğu için, Nâdir Nasrullayev‟in kirli oyunlarına aldırmıyor, bundan pek 
rahatsız olmuyordu. “Haklı olan kazanır” düsturuna yürekten inanıyordu çünkü. 
 
 
25 
 
Valiliğin misafirhanesi bir gün öncesinden temizlenmişti. Yorgan-döşekler 
yenilenmiş, yemek masasının üstüne yeni sofra bezi serilmişti. Pencerelerin 
önüne saksılarda çiçekler konmuş, masanın üzerine kristal kadehler, meyve ve 
maden suları dizilmişti. 
Mesainin bitmesine az vakit kalmıştı. Valilik binasının önünde mavi bir 
Pobeda otomobil durdu. Plakasından Bakü‟den geldiği anlaşılıyordu. Nâdir 
Nasrullayev‟e derhal beklenen misafirin geldiği haber verildi. Vali odasından 
çıkarak koşar adımlarla taş merdivenleri inmeye başladı. Saçları erken 
döküldüğünden başının ortasındaki keli kapatmak için dışarıya hep şapkayla 
çıkardı. Bu sefer aşırı heyecanından şapkasını başına koymayı unutmuştu. İki 
eliyle misafirin ellerini sıkarak lüzumsuz ve aşırı bir sevecenlikle: 
– Şehrimize hoş geldiniz Süleyman Haliloviç, diye haykırdı. Yahu nerede 
kaldınız? Yolunuzu beklemekten gözlerim karardı. Doğrusunu isterseniz biraz da 
tedirgin oldum. Uzun bir yolculuk bu, mazallah ya başına bir şey geldiyse diye 
düşündüm. Hakikaten korkunç şeyler geliyordu aklıma. Hamdolsun sağ salim 
geldiniz. 
Misafir temkinli bir edayla cevap verdi: 
–Teşekkür ederim.  
Ve binanın kapısına doğru yöneldi. Nâdir Nasrullayev hemen onun kolundan 
tuttu ve üst kata beraber çıkarak, valinin odasına girdiler. 
Çelimsiz bir yapıya sahip olan Süleyman Haliloviç, oldukça mütevazı 
giyinmişti. Gömleğinin defalarca yıkandığı ve yıprandığıs belli oluyordu. 
Ayakkabıları eski de olsa, cilalı ve tertemizdi. Zayıf esmer yüzü, kırlaşmaya 
başlayan kalın kaşları, düzgünce taranmış seyrek saçları bu kişiyi ilk kez gören 
 155 
insanlarda hoş bir izlenim uyandırıyordu. Nadir Nasrullayev onunla samimiyet 
kurmak, onu yumuşatmak istediyse de, misafir onun bütün yaltaklıklarına 
soğukkanlı ve temkinli bir biçimde karşılık veriyordu. Bir ara: 
–Genel yayın yönetmeni burada mı? diye sordu. 
Vali istihzayla gülümseyerek: 
–Onu zor bulursunuz. 
–Niye? 
–Sizin geleceğinizi duymuşsa eğer, ya hasta numarası yapacaktır ya da bir 
bahanesini bulup kaybolacaktır. 
–Nâzım İlham‟ın imzasına ulusal gazetelerde ara sıra rastlıyorum. Kalemi fena 
değil. Ama şahsen tanışmıyoruz kendisiyle. 
–İyi ki de tanışmıyorsunuz. 
–Yani o kadar değersiz biri mi? 
–Beş para etmez, şerefsizin teki. Şehrimizin anasını ağlatan da o değil midir? 
–Ona şerefsiz yapan şeyin ne olduğunu bilmek isterdim doğrusu. 
–Mesela bügün sizin çektiğiniz sıkıntı, bunun en bariz ıspatı değil midir? 
Saatlerdir arabayla yolculuk yapıyorsunuz. Bu zahmete katlandığınız için 
kendimden utanıyorum valla. Yolda kaza yapsaydınız, aileniz ve bizler bu acıya 
nasıl dayanırdık? Buralara kadar gelmenize ne gerek vardı? Şehrimizin yerel 
gazetesi yetmiyor mu yani? Kalkıp da ulusal gazetelere makale göndermek de 
neyin nesi? Aklına ne eserse, yazıp yolluyor Bakü‟ye. Hepsi de son noktasına 
kadar uydurma. 
–Nâzım İlham bir eleştiri yazısı yazdı diye mi ona şerefsiz diyorsunuz? Yani 
bu yeterli bir gerekçe mi sizce? 
Vali bu soruya cevap verebilecek söz bulamadı. Bir müddet sustu. Süleyman 
Haliloviç onun kızarmış suratına dikkatle bakarak: 
–Onun yazdıkları uydurma ve iftira ise, peki niçin dava etmediniz onu? En 
azından niçin tekzip etmediniz? diye sordu. 
–Çünkü yazdığı safsataları okuyup araştıracak zaman yok bende. 
–Yaa?! Pekala o zaman nereden biliyorsunuz yazdıklarının uydurma ve iftira 
olduğunu? 
–“Melikli” sovhozunun müdürü Eybalı Selamov güvenilir, dürüst 
arkadaşımızdır. Büyük bir işletmeyi havale ettiğimiz yetkilinin söylediklerine mi 
inanalım, yoksa bir gazetecinin yazdıklarına mı? 
–Sovhoz müdürü valinin nazarında vicdanlı, dürüst, güvenilir ve samimi 
olabilir. Peki ya köylüler ne düşünüyor bu konuda? Çalıştırdığı işletme işçilerinin 
kanaati nedir? 
Nâdir Nasrullayev yutkundu. “Çattık belaya. Çetin cevize benziyor herif. 
Naapacaz şimdi?” Müfettişe laf yetişmediğini gören vali konuyu değiştirmek 
istedi. 
–Süleyman Haliloviç, yol yorgunusuz biliyorum, misafirhaneye gitmeye ne 
dersiniz. Hem de kesin acıkmışsınız. Yoksa önce birer çay mı içelim? 
Müfettiş: 
–Aç değilim, yolda biraz yemek yedik. Ama misafirhaneye gidelim diyorsanız, 
buna itirazım yok.  
Odadan çıktıklarında, Eybalı Selamov bekleme salonunda duruyordu. Nâdir 
Nasrullayev dün onunla görüşmüş ve müfettişle tanışmak için valiliğe gelmesini 
söylemişti. Ama müfettişin ipe sapa yatmadığını ve tatlı dillere kanmadığını gören 
 156 
vali bu zor ve ciddi adamla Eybalı‟nın görüşmesini uygun bulmadı. Bu yüzden 
sovhoz müdürünü koridorda görünce, kaş göz işaretleri ile “kıl birine benziyor” 
anlamında imada bulundu ve Eybalı‟yı görmezlikten geldi. Nâdir Nasrullayev‟le 
Eybalı arasında yaşanan hafif elektriklenme müfettişin gözünden kaçmadı. 
Süleyman Haliloviç kafasını kaldırmadan sordu: 
–Bu adam kim? Rahat hareketlerinden sizinle samimi olduğu görülüyor. 
–Hayır, hayır... Ben de onu öylesine tanıyorum... Sovhoz müdürüdür... Uzak 
köyden geldi. Herhalde traktöre ihtiyacı var... Belki de mazot isteyecek yine... 
Gübresi bitmiş de olabilir. 
Nâdir Nasrullayev‟in kafası iyice karışmıştı. Ne konuştuğunun kendisi de 
farkında değildi. Müfettiş çaktırmadan gülümsedi. 
Misafirhaneye sohbet ede ede vardılar. Süleyman Haliloviç abartılı ve şaaşalı 
masaya gözucuyla bakarak, lavaboya geçti. Elini yüzünü yıkadıktan sonra da, 
salona dönerek masanın köşesinde oturdu. Vali misafiri kolundan tutarak 
masanın başına geçmesi için ısrar ettiyse de, müfettiş: 
–Fark etmez, burası da gayet rahat, diyerek oturduğu yerden kıpırdamadı. 
Misafirhanenin aşçısı odaya girerek ellerini ovuştura ovuştura: 
–Nâdir muallim her şey hazır, dedi. Önce çay mı alırdınız, yoksa yemekleri 
hemen getireyim mi? 
Valiyle içli dışlı ve samimi olduğu, rahat tavırlarından ve hınzırca 
sırıtmasından anlaşılıyordu. 
Nâdir Nasrullayev müfettişin yüzüne baktı: 
–Misafirmizin kararına bağlı. 
–Tamam, ben bir çay alırım. 
Çaylar içildikten sonra, Nâdir Nasrullayev: 
–Süleyman Haliloviç, dedi. Biliyorsunuz burası bir taşra şehri, başkente 
bakmayın siz, bu tür yerlerde asla kıtlık yaşanmaz, istediğiniz her şey bulunur. 
Sizin için nefis bir pilav yaptırdım. Koyun pastırması da olacak. Hindi eti, taze 
balık da ayarladım. Dağlarda biten çeşitli yabani otlardan börek bile yapıldı. 
İçecek adına da gönlünüz ne isterse artık... votka, konyak, şampanya, şarap... 
–Teşekkür ederim ama boşuna zahmet etmişsiniz. Keşke yapmasaydınız 
bunları. Akşamlar bir bardak yoğurtla yetinirim. Alışkanlık işte. Alkolü de 
eskiden kullanırdım, daha sonra bıraktım. 
Nâdir Nasrullayev‟in morali bozuldu. Bir daha ısrar etti: 
–Ama böyle olmaz ki! Ta nereden nereye gelmişsiniz. Hem ilk kez görüşüyor, 
yeni tanışıyoruz sizinle. Bir sofra arkasında ilk kez beraberiz. Ayda yılda bir 
kadeh de mi yasak yani? Tamam votka içmeyin, buna itirazım yok. Bir kadeh 
şampanya‟ya ne dersiniz? Bu da mı yasak? 
–Farzedin ki yedim ve içtim bile. Teşekkür ederim, sağolun. 
Şişman vücudu, tombul suratı ve kocaman göbeği olan ahçı tekrar odaya 
girdi. Üstü başı yemek kokuyordu. Yağlı ellerini ovuşturarak, yine sırıttı ve 
dişlerini sergiledi: 
–Nâdir muallim, mangalı yaktım, önce pilav mı alırsınız yoksa kebap mı? 
Nâdir Nasrullayev perişan bir ifadeyle: 
–Gerek yok. Hiç bir şey istemiyoruz. Birer bardak yoğurt ver sen bize, dedi. 
Müfettiş müdahale etti: 
 157 
–Nâdir Halafoviç siz bana bakmayın. Siz yemeğinizi yeyin lütfen. Ben 
yıllardan beri bu diyeti uyguluyorum, kusura bakmayın. Ne yiyecekseniz buyurun 
yeyin. 
Akşama beklenen gösterişli ziyafetin bu şekilde bozulması ahçının tepesini 
attırmıştı. İçinden misafire lanetler savuruyordu. Vali ondan da meyus 
görünüyordu bu arada. Cenaze töreninde taziye veriyormuş gibi: 
–Tamam sen git işine, dedi. Misafirimiz ne diyorsa onu yap. Birer bardak 
yoğurt ver bize. Pişirdiklerin de kalsın, yarın icabına bakarız. 
Ahçı ziyafet öncesi her zaman neşeli ve keyifli olan Nâdir Nasrullayev‟in şu 
anki somurtkanlığını ve asık suratını görünce daha da üzüldü ve kör pişman geri 
döndü. Müfettiş ise, onların her ikisini de kırdığını anlayarak, ortamı biraz 
yumuşatmak istedi: 
–Nâdir Halafoviç, lütfen beni yanlış anlamayın. Sizinle yemek yemeği 
kendime yakıştırmadığımı veya sizi küçümsediğimi asla düşünmeyin. Kesinlikle 
böyle bir şey yok. Milletimizin ne kadar misafirperver olduğunu biliyorum. 
Yemeğin en iyisi misafirin önüne konur. Yorğanın en yenisi misafirin üzerine 
örtülür. Bu saatte olmasa bile, yarın mutlaka sizinle bir lokma da olsa yemek 
yiyeceğiz. Bu kadar masrafa katlanarak, böyle gösterişli sofralar açmanıza gelince, 
bunu bir misafirperverlik olarak değil, müsriflik olarak değerlendiriyorum. Lütfen 
beni yanlış anlamayın. İster akşam olsun, isterse de öğlen vakti. Sofranın da bir 
edebi, usulü vardır. Yemek yemek başlı başına bir medeniyet ve sanattır. Sofraya 
yenecek kadar yemek konmalı. Çöpe atılan her lokma bir günah olarak 
hesabımıza yazılır. Sakın size akıl hocalığı yaptığımı sanmayın lütfen! Akranınız, 
arkadaşınız olan bir insanın tavsiyeleri olarak görün bunları. Elbette her kesin 
kendine özgü düşünce biçimi ve yaşam tarzı vardır. Söylediklerime 
katılmayabilirsiniz, bu da çok doğal bence.  
Bu sözlerden sonra müfettiş Nâdir Nasrullayev‟in gözünde iyice küçüldü. Vali 
ona karşı kalbinde tarifi imkansız nefret beslese de Süleyman Haliloviç‟in 
söylediklerine yüzde yüz katılıyormuş gibi: 
–Anlıyorum Süleyman Haliloviç, sizi çok iyi anlıyorum, dedi. Size katılmamak 
mümkün değil. Ne yapalım işte, ta eskilerden, babalarımızdan, dedelerimizden 
böyle görmüş, buna alışmışız. Sözleriniz bana çok mantıklı geldi. Bundan böyle, 
israf yapmamaya özen göstereceğiz, söz veriyorum. 
Misafirhanede ikisinden başka kimse yoktu. Nâdir Nasrullayev ve Süleyman 
Haliloviç sofra başında yüz yüze oturuyor olsalar da, aralarında sağlam bir 
diyalog kuramamanın sıkıntısını yaşıyordu her ikisi de. Nâdir Halafoviç 
müfettişin yüreğine ne kadar yol aradıysa da bulamadı. Süleyman Haliloviç 
edebiyat, güzel sanatlar, yakın ve uzak tarihle ilgili konuşmalarının valiye pek 
ulaşmadığını ve onun için hiç bir şey ifade etmediğini anlamıştı. Valinin sıradan 
ve seviyesiz konuşmaları ise müfettişi çileden çıkarıyordu. Süleyman Haliloviç 
inisiyatifi eline alarak unutulmaya yüz tutmuş dinden ve Muhammed 
Peygamber‟den bahsetmeğe başlamıştı ki, Nâdir Nasrullayev onun sözünü 
keserek, tekrar saçma-sapan konuşmaya başladı: 
 
–Birader, bu devirde valilik yapmak da çok zor be! Çok işkenceli bir görev, 
çook! 
 158 
Müfettiş valinin terbiyesizliğine, ikide bir lafını bölmesine ve konuşmak için 
fırsat vermemesine fena halde kızıyordu ama bunu belli etmiyordu. Nâdir 
Nasrullayev ellerini kollarını savurarak konuşmasını sürdürdü: 
–Üstteki yetkililerimizin bir çok şeyden haberleri yok. Neler sıkıntılara 
katlandığımızı bir bilseler. Size başımdan geçen bir olayı anlatayım. Artık siz 
karar verin valilık düşünüldüğü kadar kolay mı, değil mi diye. 
Müfettiş dikkat kesildi: 
–Evet buyurun, sizi dinliyorum. 
–Yakın bir kolhoza, pamuk hasatına gitmiştim. Çiftçi harıl harıl çalışıyordu. 
Ama biçine gelmeyenler de vardı. Köyde dolaşırken yaşlı bir adamla karşılatım. 
Kolhoz başkanı laf dinlemiyor diye bu adamı şikayet etti bana. Bu sene bir kilo 
olsun pamuk kaldırmamış. İhtiyarı alıp götürdük kolhozun yazıhanesine. Aldım 
karşıma herifi, niçin pamuk toplamıyorsun diye sordum. Yoldaş vali dedi, belim 
ağrıyor, eğilemiyorum, kalkamıyorum ben. Hem bu kolhozda elli sene alın 
terimle çalışmışım, artık ne gücüm, ne takatim kaldı. Bu ihtiyar yaşımda, 
bembeyaz sakalımla nasıl pamuk toplarım? Baktım ihtiyar duygu sömürüsü 
yapıyor, tepem attı. Ben öfkelendim mi, Allahımı bile tanımam. Köyde berber 
var mı diye sordum kolhoz başkanına. Hayır dedi, yok. O zaman keskin bir 
makas getir dedim bana. Başkan odadan çıkınca ihtiyar bana sordu, yoldaş vali ne 
yapcaksın makası? Ben de, kendi ellerimle önce bıyıklarını, sonra da o gür 
sakalını keseceğim dedim. 
Nâdir Halafoviç keyiflenerek elini eline çarptı: 
–Süleyman Haliloviç yemin ederim, adam bunları duyar duymaz ne biçim 
ağlamaya başladı, görecektiniz... Karşımda diz çöktü, ecel teri dökerek yoldaş vali 
yalvarırım bu yaşımda beni rezil etme. Pamuk toplamamı mı istiyorsun benden, 
yarından itibaren tarlada öleceğimi de bilsem çalışmaya başlayacağım, diye 
yalvardı. Moruk o günden sonra her gün tarlaya gidiyor. Yalnız duyduğuma göre 
bir iki kere baygınlık geçirmiş. 
Nâdir Nasrullayev müfettişin gözlerine bakarak sordu: 
–Yanlış bir şey mi yaptım Allah aşkına? 
Süleyman Haliloviç dalmış, susuyordu. Muhatabını duymuyordu bile. Vali: 
–Dinleyin, dedi. İlginç bir olay daha anlatacağım size. Bir akşam yine tarlaların 
birini denetlemeye gittiydim. Baktım ki bir köylü, eşek arabasına saman 
doldurmuş gidiyor. Önünü kestim, nereden aldın samanı diye sordum. Vallahi 
kolhozun arazisinden almadım dedi. Su arkının ve nehrin kıyısından, biraz da yol 
kenarından biçtim. Bu gün kaç kilo pamuk kaldırdın diye sordum. Yirmi kilo 
dedi. Cin ifrit kesildim! Ulan sıpa dedim, kendin için bir dağ kadar saman 
biçmişsin, ama pamuk toplamaya elin varmıyor öyle mi? Tekme tokat girdim 
tembel herife. Bayılana kadar patakladım pisliği. Sonra da cebimden kibriti 
çıkararak, arabadaki samanı yaktım. Yazın ortasında, kupkuru saman! Siz de 
tahmin edersiniz nasıl tutuştuğunu. Alevler gökyüzüne yükseliyordu. Eşek anıra 
anıra koşmaya başladı, adam da samanı mı kurtarsın, eşeğini mi bilemiyor? Ne 
yapacağını şaşırmıştı. Saman da, araba da, eşek de yanıp kül oldular. Gülmekten 
az kala bayılacaktım. Bu olayı bizim arkadaşlardan birine anlattım, o da isabet 
olmuş dedi, tembel köylüyü başka türlü adam edemezsin.  
Vali karnını tutarak kahkaha atmaya başladı. 
Vali konuştukça, Süleyman Haliloviç saman arabasına bağlı zavallı hayvanın 
çektiği acıyı ve köylünün yaşadığı tarifi imkansız üzüntüyü yaşıyordu. Nâdir 
 159 
Nasrullayev gülmeye başlayınca ise, müfettişin gözlerine karartı çöktü.  Kalbini 
tutarak, yarı baygın vaziyette sırtını sandalyeye yasladı ve: 
–Nitrogliserin hapı var mı sizde? Kalbimden bir sancı koptu, dedi. 
Misafirhanenin ilk yardım dolabında her çeşit ilaç bulunurdu. Müfettiş bir hap 
yuttuktan sonra, gözlerini tavandan ayırmadan dakikalarca hareketsiz oturdu. 
Kendine geldikten sonra da Nâdir Nasrullayev‟in iğrenç ve dehşet verici 
hikayelerini duymamak ve onlara katlanmamak için yapay bir tebessümle: 
–Sayın vali, siz gidin dinlenin, dedi. Eminim evde bekleyenler var sizi. Ben de 
bu arada uyumak istiyorum. 
Vali gittikten sonra, müfettiş kapıyı kilitledi ve çantasında getirdiği kitaplardan 
birini açarak okumaya başladı. 
Uzun zamandır misafirhane binasının köşesinde Nâdir Nasrullayev‟i bekleyen 
Eybalı Selamov, valiyi görür görmez hemen önüne atıldı. Nâdir Nasrullayev 
kolhoz müdürünün kolundan tutarak onu binadan uzaklaştırdı ve kulağına eğildi: 
–Oldukça sert ve kuru birisi, dedi kısık bir sesle. Yaklaşmak mümkün değil 
adama. Çok denedim kalbine girmeyi ama başarılı olamadım. Hep resmi 
konuşuyor benimle, aramıza mesafe koyuyuor. Çetin ceviz yani... 
–Peki ne yapacağız şimdi? Söylediğinizden de fazlasını getirdim...  
Eybalı Selamov‟un yakarış dolu bakışları Nâdir Nasrullayev‟in şaşkın 
suratında donup kalmıştı. 
–Hiç bir şey yapmayacaksın! Şimdilik sana bu konuda kesin bir şey 
söyleyemem. Buralarda da fazla gözükme. Sen en iyisi köyüne geri dön, yarın 
sovhozunu denetleyecekler çünkü. Komisyon üyelerini satın alabilirsen ne ala! 
Müfettiş olacak bu entele güvenmiyorum ben. Acımadan yakar, mahveder bizi! 
Kariyerimiz de güme gider şerefsizim... 
Eybalı Selamov konuşmak için ağzını açtığı sırada, vali ona fırsat vermedi. 
Sözünü keserek alçak sesle: 
–Bana bak! Fazla konuşma tamam mı? Gören duyan olur yoksa! Beni de 
yakarsın, kendini de! diyerek Selamov‟u yolun ortasında yalnız bıraktı.  
Etrafına kuşku ve mahçubiyet dolu gözlerle bakınarak, hızlı adımlarla oradan 
uzaklaştı ve gözden kayboldu. 
 
26 
 
Sabah erkenden Nâdir Nasrullayev misafirhanenin etrafında dolaşmaya 
başladı. Süleyman Haliloviç‟in uyanıp uyanmadığını anlamaya çalışıyordu. Üst 
kata çıkmak, odasının kapısını çalmak istedi ama cesaret edemedi buna. 
Süleyman Haliloviç‟in uzun yol geldiğini ve çok yorgun olduğunu düşünüyordu. 
Üstelik büyük şehirlerin insanları geç uyanırlardı. Oysa Süleyman Haliloviç 
uyanalı çok olmuştu. Sabah saat altıda kalkmış kitap okuyordu. Yatak odasının 
küçük penceresi, dışarıya değil, içeriye açıldığından masanın üzerindeki lambanın 
ışığı dışarıdan görünmüyordu. Rahat uyuyamamıştı bu gece müfettiş. Yolculuk ve 
yattığı yerin değişmesi değildi onu rahatsız eden. Nâdir Nasrullayev‟in 
söyledikleri onu derinden sarsmıştı. Ne kadar çabaladıysa da uyku girmedi 
gözlerine. Kirpikleri kavuşunca gözlerinin önüne hemen valinin bıyığını sakalını 
kesmek istediği yaşlı adam; samanı ve eşeği yanan çiftçi gelip duruyordu. Çiftçi 
samanını ve arabasını kurtarmak için başarısız bir kaç hamle yapmıştı. Onun 
bağırması ve haykırışları Süleyman Haliloviç‟in kulağındaydı sürekli. Samandan 
 160 
yükselen ateş yalımları burularak merkebin bedenini sarıyor, zavallı hayvan acıyla 
anırıyor, çıldırmış insanlığa, kötülere ve zalimlere feryat ve isyan ediyor, sanki 
Allah‟tan yardım istiyordu. Süleyman Haliloviç rüyasında defalarca imdad! imdad! 
diye bağırarak uyanmıştı. Başını yastığa koyduğunda korku yine sarıyordu 
bedenini. O ateşin sıcağı onun da yüzüne gözüne yayılıyordu sanki. Bir kaç defa 
yorganı üzerinden atarak ayağa fırladı ve ceketini omuzlarına atarak odada volta 
attı. Ardından tekrar uzandı yatağına. En sonunda uyuyamayacağını anlayarak 
alacakaranlıkta ayağa kalktı ve elini yüzünü yıkadıktan sonra, elbiselerini giydi. 
Nâdir Nasrullayev‟in süsleyip bezeyerek övgüyle anlattığı iki hikayesinin acı veren 
ve bunaltıcı etkisinden kurtulmak için dün yarım kalan kitabını açarak koydu 
önüne.  
Misafirhanenin yanındaki direkten asılı olan büyük hoparlörlü radyo hırıltılı 
bir sesle; Moskova saati sekiz deyince, Süleyman Haliloviç deminden beri 
okuduğu kitabı katlayarak ayağa kalktı. Odasının kapısını açarak bahçeye 
indiğinde ağaçların arasında dolaşan Nâdir Nasrullayev hızlı ve oynak adımlarla 
ona doğru yöneldi ve coşkuyla: 
–Hayırlı sabahlar, dedi ve gülümseyerek devam etti, şansınız varmış, bugün 
havada bulut yok, üstelik rüzgar serin esiyor. 
Müfettiş ona yaranmak için söylenen bu sözleri kulak ardına vurarak, 
somurtkan bir ifadeyle sessizce kafasını sallamakla yetindi. Tokalaştıktan sonra, 
ağaçların yeşil dalları altında sessiz sakin dolaşmaya başladılar. Konuşmak için 
uygun kelime arayan her iki devlet memuru, susuyordu. Müfettiş hâlâ iç 
dünyasında seyahat ediyordu. Nâdir Halafoviç ise onunla samimiyet kurmanın 
yollarını arıyordu. Bahçenin sonuna vardıklarında misafir durdu. Onun ifadesiz 
ve boş bakışları, alt taraftaki bağlı bostanlı evlerde, şehir hudutlarının dışındaki 
nehrin rahvan akışında, karşı taraftaki dağların tepelerinde dolaştı. Yüzünü Nâdir 
Nasrullayev‟e dönerek: 
–Bütün doğal güzellikler Allah‟ın bize armağanıdır. Keşke insanlarda da zerre 
kadar cömertlik ve merhamet olsaydı.... Ama nerede!?.. Bir birimize düşman 
kesilmişiz...  
Nâdir Nasrullayev müfettişe destek verdi: 
–Gerçekten de her kes barış ve huzur içerisinde yaşasaydı, ne güzel olurdu 
değil mi? Bizim işlerimiz de aksamadan yürürdü. Ne yazık ki dünya kötülerle, 
şerefsizlerle dolu.  
Müfettiş yüzünü ona dönerek, nefret ve hakaret dolu gözlerle valinin sıfır 
traşlı, tombul suratına baktı. 
–Hadi gidelim. Mesainin başlamasına az kaldı. 
Onlar salona geçerek yemek masasına oturdular. Vali ekmekten bir parça 
kopararak heyecanla: 
–Halk ve millet yolunda bunca sıkıntıya katlanıyoruz, değerimizi bilen yok! 
dedi. Bu devirde dürüst insanlarla, görevini kötüye kullanan fırsatçılar arasında 
fark gözetilmiyor maalesef!  
Süleyman Haliloviç kipriklerini kaldırarak valiye garip garip baktı ama 
konuşmadı. Nâdir Nasrullayev ise bu az konuşan, garip adamın dilini çözmek 
için öksürerek genizini temizledi ve sandalyesini biraz öne çekti. 
–Bu ilçeye geldiğim ilk günden rüşvet ve vurgunun kökünü kuruttum. 
Yetkililerin hemşeri ve dost kayırmaları da artık tarih olmuş bu şehirde. Her yıl 
tarım hedeflerimizin çok çok üzerinde başarılar elde ediyoruz. Kaç tane ahır 
 161 
yaptırdığımı biliyor musunuz? Ama Nâzım İlham gibi nankör kalemşörler, 
tekerimize durmadan çomak sokuyor. Bize engel oluyorlar. Genel yayın 
yönetmeni olacak bu sahtekarın maskesini düşürmek isteyince de “basın 
mensuplarına baskı yapmayın” diye uyarı alıyoruz merkezden! Neymiş efendim, 
basın özgürlüğüymüş! Bu adamlara özgürlük mü verilir? 
Süleyman Haliloviç çayını içtikten sonra bardağı masanın üzerine bıraktı ve 
peçeteyle ağzını sildi. Yüzünde sert bir ifade valiye baktı ve sordu: 
–Son bir yıl içerisinde şehirde kaç çocuk doğdu? 
–Doğrusu bu konuda bir fikrim yok. 
–Ölüm oranı nedir? 
–Bunların kayıtlarıyla biz ilgilenmiyoruz. Gerekirse bu verileri istatistik 
idaresinden alabiliriz sizin için. 
–Kaç çift aile hayatı kurdu? 
–Şehirde sık sık düğünler yapılır. Bu bilgiler de nikah dairesinde kayıtlı. 
–Boşananlarla ilgili ne söyleyebilirsiniz? 
–Şiddetli geçimsizlik ve diğer aile içi sorunlarıyla ilgili yanıma gelen çiftler 
oluyor. Ama o kadar meşgulüz ki, bunlarla ilgilenecek zaman bulamıyoruz.  
–Bu yıl liseden mezun olanlar arasında üniversiteyi ve yüksekokulu kaç kişi 
kazandı? 
–Sınavı kazanamadan geri dönenler çok ama kazananlar da var. 
–Son bir yıl içerisinde köylerde toplam kaç ev inşa edildi? 
–Köylerde ev yapanlar var ama genel olarak insanlarımız göçe eğilimli. Bunun 
önünü kesmek istiyoruz ama başarılı olamıyoruz.  
Süleyman Haliloviç elini çenesinin altına koyarak bir süre düşündükten sonra, 
valinin binbir renge boyanan arsız yüzüne sertçe baktı ve ayağa kalktı. İç çekerek: 
–Sayın vali gidelim artık. Bugün epey çalışacağız sizinle, dedi.  
Ana kapıdan valilik binasına girdiklerinde, Süleyman Haliloviç merdivenlerin 
yanında durdu ve: 
–Bildiğim kadarıyla gazete birinci katta bulunuyor, dedi. 
Nâdir Nasrullayev soldaki kapıyı gösterdi:  
–Evet, işte şurası. 
–Sabah sabah bir bakalım diyorum, gazete çalışanları ne yapıyor, ne ediyor 
diye.  
–Buna itirazım yok tabii ki. Ama gazete personelinin bu saatte işte 
olabileceğini zannetmiyorum. Bunların hepsi alemci çünkü. İsterseniz daha sonra 
Nâzım‟ı odaya çağırır, sohbet ederiz. Gerçi onun suratını görmek istemiyorum 
ama, siz görüşelim diyorsanız, takdir sizin. 
Süleyman Haliloviç bu sözlere de aldırmadan sol kapıdan içeri girdi ve odaları 
dolaşmaya başladı. Önce sağ tarafta duran büyük, biraz da eskimiş ahşap kapıyı 
araladı. Ellerinde dizgisi olan matbaa çalışanları ayağa kalktılar. Kızarmış 
gözlerinden uyku akıyordu hepsinin. Azizağa Aydınbeyov baskı makinesinden 
yeni çıkmış gazeteleri tek tek sayarak postaya vermek için düzenli bir şekilde bir 
köşeye yığıyordu. Solgun suratına, batık avurduna, kaşlarının üstüne siyah lekeler 
düşmüştü. Yüzünü saatlerdir yıkamadığı anlaşılıyordu. Süleyman Haliloviç bir iki 
adım öne atarak onlarla tek tek tokalaştı, hallerini hatırlarını sordu. Nâdir 
Nasrullayev ise yabancı gibi onlara kafa sallamakla yetindi. Süleyman Haliloviç 
matbaa müdürünün karşısına geçerek: 
–İyi görmedim sizi, dedi. Ne bu hal? 
 162 
Azizağa‟nın mahçup yüzüne kızarıklar çöktü. Çekingen bir tavırla: 
–Gazetenin baskısını henüz bitirdik. Bu gece hiç birimiz uyumadık. 
Süleyman Haliloviç hayretle sordu: 
–Nasıl yani?! Gece uyumadık da ne demek oluyor?!  
–Elektrikler olmadığı için, makinenin çarkını elimizle döndürüyoruz. Gazete 
zamanında basılsın diye el yordamıyla bir şeyler yapmaya çalışıyoruz işte. Bu 
yüzden sabaha kadar buradaydık. Genel yayın yönetmenimiz de bu gece bizimle 
beraberdi.  
–Misafirhanede sabaha kadar elektrik vardı, matbaada neden kesik?! 
Nâdir Nasrullayev iki adım öne çıkarak onların konuşmasına müdahale etti. 
–Yalan söylüyor, bizde elektrikler asla kesilmez! Makinenin motorunu 
çalıştıramıyorlar herhalde. Ve müfettişin kulağına eğilerek safsatasının devamını 
kısık sesle getirdi, Nâzım‟ın başka hobileri var, matbaa umurunda bile değil. 
Azizağa valinin sözlerini duyarak acıyla gülümsedi: 
–Valilık için önem taşıyan mekanlarda 24 elektrik var, doğru. Biz ise ne yazık 
ki valimizin lütfuna mazhar olamamışız. Aramızda büyük mesafeler var, 
yabancıyız adeta bir birimize. Sizden elektrik isteyen de yok zaten. Biz alıştık artık 
sıkıntı çekmeye, üvey evlat muamelesi görmeye. Beş kişi bir motorun yaptığı işi 
yapıyoruz burada, işlerimiz de tıkırında çok şükür.  
Matbaa müdürü bunları söyledikten sonra, üzerindeki kirli ve uzun 
gömleğinin eteğini kaldırarak, yüzüne ve kaşının üstüne düşen lekeleri astarıyla 
silmeye başladı. 
Vali susuyordu. Canlarından bezmiş bu insanların çileli bakışlarında, Nâdir 
Halafoviç‟e karşı nefret seziliyordu. Süleyman Haliloviç valiyle matbaa işçileri 
arasında yaşanan rahatsızedici dialoğun şiddetlenebileceğini dikkate alarak, 
konuyu daha fazla deşmek ve derine gitmek istemedi. Baskı makinesinin 
üzerinden bir nüsha gazete alarak dikkatle sayfaları karışltırdı ve sıcak bir 
tebessümle: 
–Fotoğrafların kalitesi, mizanpaj, konuların güncelliği, kısacası her şey dört 
dörtlük diyebiliriz. Böyle zengin içeriğe sahip, okunaklı gazete için bir gece 
uykusuz kalmaya değer, dedi. 
Matbaa işçileri şehirlerinin kayıtsız şartsız tek hakimi olan validen bir kerecik 
olsun böyle bir övgü duymamışlardı. Müfettiş‟in gazeteye verdiği bu olumlu not, 
çalışanları gurulandırdı. Bir anlık da olsa, yorgunluk ve uykusuzluklarını 
unuttular. Nâdir Nasrullayev ise ikide bir müfettişin kulağına eğilerek: 
–Gidelim! Gidelim! deyip duruyor, matbaanın kokusundan ve çalışanların 
nefret dolu bakışlarından kurtulmak için, Süleyman Haliloviç‟le beraber buradan 
çabucak uzaklaşmak istiyordu. Valinin en büyük endişesi ise, Azizağa‟nın 
misafirin yanında yine de onu eleştirebileceği ihtimaliydi.  
Nâdir Nasrullayev‟in acele etmesine aldırmayan müfettiş, matbaa 
çalışanlarının hepsiyle teker teker görüştü, sohbet etti ve işlerinde onlara başarılar 
diledi. Onun halim konuşmaları ve munis kişiliği, matbaanın tavanından asılı olan 
gergin havanın bir anda dağılmasına ve yok olmasına neden oldu. İşçilerin yüzü 
gülüyordu artık. Hayatlarından bıkmış insanların yorgun yüzlerine tatlı tebessüm 
konmuştu. 
Süleyman Halloviç: 
–Ben daha bir kaç gün buradayım. Belli olmaz, belki sizinle tekrar görüşürüz, 
diyerek matbaadan çıktı ve genel yayın yönetmeninin odasına girdi. Nâzım 
 163 
koltuğunda uyuyakalmıştı. Bugünün gazetesini incelediği sırada, alnını masanın 
üzerinde duran yumruğuna koyarak, uykuya dalmıştı. Onu bu halde gören 
müfettiş ve vali, odanın ortasına kadar ilerlediler ve durarak birbirlerinin 
yüzlerine baktılar. Nâdir Nasrullayev yüzünü ekşiterek, başını salladı: 
–Hadi gidelim. Onu tanıdım tanıyalı, hep uyuyor zaten. Bu yüzden matbaa 
elektrikle değil de, elle çalışıyor, dedi zor duyulur bir sesle. 
Nâzım‟ın gece uyumadığını bilen Süleyman Haliloviç, bir yandan onu 
uyandırmak, rahatsız etmek istemiyor, diğer taraftan ise Nâzım‟la görüşmeden 
giderse yanlış olur diye düşünüyordu. Ve o sırada masanın üstündeki telefon 
çalmaya başladı. Nâzım bu sesi duyunca irkildi ve gözlerini açtı. Odanın 
ortasında duran iki üst düzey memuru görünce telefonu unutmuştu bile. 
Koltuğundan kalkarak her ikisiyle de tokalaştı. Misafir onu elini sıkarak: 
–Süleyman Haliloviç Cevadov, dedi.  
Nâdir Nasrullayev ise Nâzım‟ı işaret ederek: 
–Genel yayın yönetmenimizin nasıl çalıştığını görüyorsunuz değil mi?! 
Gazeteci dediğin işte böyle olur! Nâzım‟ın kişiliğine ve kalemine sonsuz saygım 
vardır. Oldukça emeksever arkadaşımızdır, dedi ve sesinin tonunu değiştirerek, 
inadından da bir kurtulabilse, üstüne yoktur! Ama ne olursa olsun, Vilayet 
Komunist Partisi komitesi Nâzım İlham‟dan memnundur! 
–Gazete genel yayın yönetmeninin ünvanına bir validen övgü dolu cümleler 
duymak, beni mutlu ediyor. İnadına gelince, herhalde arkadaşımızın bu huyu 
gençliğinden kaynaklanıyor. Bu da zamanla yok olur gider diye düşünüyorum.  
Süleyman Haliloviç bunları söyledikten sonra bir ara durgunlaştı ve kendi 
kendini düzeleterek: 
–Bu arada ilkeli olmakla, inatçı olmak arasında büyük fark vardır. Sakın 
bunları karıştırıyor olmayasınız sayın vali? 
–Herhalükarda devlet büyüklerine saygıda kusur edilmemeli diye 
düşünüyorum. Ben bir valiysem eğer, bir gazetecinin benimle laf dalaşına 
girmesi, bana karşı gelmesi yakışık düşmez.  
Nâzım: 
–Haklısınız, bir genel yayın yönetmeni olarak, vilayet yöneticilerine, üst düzey 
devlet memurlarına itaat etmem gerektiğinin ben de farkındayım. Ama yapılan 
yanlışlıkları içime sindirmek, yetkililerimizin kanunsuz emirlerini uygulamak 
zorunda değilim. Erdemli bir insan böyle bir zillete düşmez. Gazeteci bütün 
konulara vicdanı çerçevesinden ve objektiflik prizmasından yaklaşmalıdır. Beyaza 
siyah, iyiye kötü demek aldığım terbiyeye, sahip olduğum ideallere aykırı. Bundan 
sonra da değişmemi ve yasadışı hareketlere göz yummamı kimse beklemesin 
benden. 
Nâdir Nasrullayev ve müfettiş, Nâzım‟ın ne demek istediğini ve lafı kime 
attığını anlamışlardı. Nâdir Nasrullayev bu roundu da kaybettiğini anlayarak sustu 
ve tartışımakatan vazgeçti. Nâzım misafirlerine: 
–Buyurun oturun, dedi. Çay içersiniz herhalde? 
Vali: 
–Nâzım yorgun olmalı, dedi. Onu daha fazla rahatsız etmeyelim, çayı benim 
odamda içeriz. 
Süleyman Haliloviç valiye şakavari bir uslüpla karşılık verdi: 
–Nâzım muallimin yorğunluğundan kurtulması için bizimle çay içmesi lazım. 
Eminim bu ona iyi gelir. 
 164 
Nâzım bu sözlerden memnun kalarak sevinçle: 
–Süleyman Haliloviç içimden geçenlere sanki tercüman oluyor, dedi. 
Gazetecilerin kalbi genellikle hassas olur, bu yüzden kolay kırılırlar. Geceler 
boyunca uykusuz kalarak, güzel insanlarla omuz omuza çalışmak, çaba sarfetmek 
ve yorulmak bizim için şereftir.  
Dünden beri yüzüne kara bulutlar çöken Süleyman Haliloviç‟in gözlerine 
sanki ilkbahar güneşinin şafakları yayıldı. Şaşkınlıkla: 
–İnatçılığınızı bilmem ama yürekli birine benziyorsunuz, dedi.  
–İltifat ediyorsunuz. Alicenap ve iyiniyetli insanların nazarında demek ki bu 
böyledir... 
Nâzım bir ara daldı ve konuşmasının devamını getirerek, düşüncesini 
tamamladı: 
–Oysa artniyetli düzenbazların gözü ile baksaydınız, belki siz de hakkımda 
olumsuz bir yargıya varırdınız. 
Nâdir Nasrullayev bu sefer de taşın kimin bostanına atıldığını anlasa da oralı 
olmadı. 
–Nâzım muallim haklı, dedi. Ne demiş farslar, altının kıymetini kuyumcu bilir. 
Gazetecilik her adamın harcı değil. Nâzım İlham başarılı ve yetenekli bir gazeteci 
olarak bütün şehirde ün yaptı. Son zamanlarda ulusal gazetelere de yazılar 
gönderiyor. Valiliğimız bu arkdaşımızı her zaman, her yerde desteklemeye 
hazırdır.  
Süleyman Haliloviç bu diplomatik ve iğneleyici dialogdan rahatsız olarak, 
konunun daha fazla derinleşmemesi için yüzüne resmi bir ifade kattı ve ciddi 
konuşmaya başladı. Nâzıma hitap ederek: 
–Gazetenizin son sayılarına bakabilir miyim lütfen? 
Nâzım derhal ayağa fırlayarak son ayların düzenle ciltlenmiş gazetelerini kitap 
rafından aldı ve müfettişin önüne koydu. Süleyman Haliloviç gazete sayfalarını 
dikkatle karıştırarak, metinleri hızlı hızlı gözden geçirmeye başladı. Bazı 
makaleleri geçiştirse de, bazılarını baştan sona okudu ve notlar aldı. “Melikli” 
sovhozuyla ilgili eleştiri yazısını dikkatle okuduktan sonra bir hayli sustu ve 
kafasını sallayarak: 
–Çok ciddi konulara değinmişsiniz, dedi. Burada yazılanlar doğruysa eğer, 
sovhoz müdürü nasıl oluyor da hâlâ görevinde kalabilyor? Gazetedike 
suçlamalara bakılırsa onu görevinden almak bile yetmez... 
–Haklısınız. “Melikli” sovhozunda ciddi bir takım sorunlar yaşanıyor. Fakat 
gazete fazla abartmış. Oysa gerçek durum çok çok farklı. Nâzım yazıya 
başlamadan önce bana danışsaydı, ona daha doyurucu ve doğru bilgiler verirdim. 
Nâzım konuya aydınlık getirmek için, büyük bir zevkle kasayı açarak içinden 
“Melikli” sovhozu yazan dosyayı çıkardı ve Süleyman Haliloviç‟e uzatarak: 
–Buyurun, dedi. Bu dosyayı bana bizzat vali verdi. Makale de onun bana 
sunduğu deliller doğrultusunda kaleme alınmıştır. Benden bu konuyu 
araştırmamı ısrarla isteyen de sayın valimizdir.  
Süleyman Haliloviç dosyadaki evrakları ve belgeleri dikkatle inceledi. 
Çoğunun üzerinde Nâdir Nasrullayev‟in derkenarları bulunuyordu “Melikli 
sovhuzu ve sovhozun müdürü hakkında söylenenlerin hiç birinden şüphe duymuyorum. Ciddi 
araşıtırılsın ve gereken her neyse yapılsın!”. 
Nâdir Halafoviç bozulmuştu.  
 165 
–Süleyman Haliloviç biliyorsunuz, size sonsuz saygım vardır. Ama şehir 
valisini, valiliğe bağlı olarak çalışan bir sovhoz müdürüyle karşı karşıya getirmek, 
aralarını açmaya çalışmak çok büyük bir ahlaksızlıktır. “Melikli” sovhozundaki 
yolsuzluklardan ve işletme müdürünün işlediği mali suçlardan bahsetmenin, 
bunların üzerine gitmenin zaruretini ben de anlıyor, gazetemizi bu konuda 
destekliyorum. Yalnız bu tür şeyler sadece yerel gazetede yayınlanmalıdır! Oysa 
gazeteci dostumuz her nedense bu konuyu ulusal gazetelere taşımayı da uygun 
görmüştür. Bu şehri rezil rüsvay etmek, üstüne üstlük vurgun ve talanların başını 
valinin, yani benim çektiğimi iddia etmek, şehir valiliğine sataşmak demektir.  
Vali böyle konuşunca Nâzım parladı. Artık Süleyman Haliloviç de, Nâdir 
Nasrullayev de onu susturamazlardı. Açtı ağzını, yumdu gözünü: 
–Nâdir Halafoviç, bulunduğunuz makama ve vali ünvanınıza herkes saygı 
duyuyor, fakat şahsınıza asla! “Melikli” sovhozunda yaşanan talan ve soygunu 
kınadığınızı söylüyorsunuz ama hiç de inandırıcı değilsiniz. Biz gazete olarak 
halkın yanında yer alıyoruz, bu vatanın çıkarlarını gözetiyoruz. Oysa siz azgın bir 
soytarıyı savunuyorsunuz! Bir de vali olacaksınız! Bunun nedenini her ikimiz 
biliyoruz aslında. Ama müsterih olun, bu sırrı üçüncü kişilerle paylaşamayı 
düşünmüyorum. 
Nâdir Nasrullayev Nâzım‟ın ne demek istediğini derhal anladı... Bu yüzden 
fazla üstelemedi. Hastayken onu evinde ziyaret ettiğinde, Eybalı Selamov‟un 
getirdiği “hediye”yi yastığının altında gördüğünden kuşku duymuyordu artık. 
Nâzım‟ın konuşabileceğini düşünerek korkuya kapıldı ve tatlı dilini çalıştırdı: 
–Nâzım muallim muhterem babanızı, Seriye yengemi ne kadar sevdiğimi, 
saydığımı biliyorsunuz. Defalarca evinizde yemeğinizi yemiş, çayınızı içmiş 
biriyim ben. Bu binada, bir çatı altında baba oğul gibi geçiniyoruz seninle. 
Birbirimizi çekemediğimizi, kavgalı olduğumuzu düşünmesini istemiyorum 
misafirmizin. İş yerinde böyle anlaşılmazlıklar olur bazen. Gel gelelim makaleye. 
Bu konuda tavrım değişmez olarak kalıyor. Ben de sovhoz müdürünün ne mal 
olduğunu iyi biliyorum. Emin olun, onun dersini mutlaka vereceğiz. 
Konuşulanları dikkatle dinleyen Süleyman Haliloviç, valiyle gazeteci arasında 
yaşanan tartışmaya son koymak için önündeki gazete cildini kapatarak ayağa 
kalktı ve Nâdir Nasrullayev‟e döndü: 
–Gidelim artık. 
Onlar genel yayın yönetmeniyle vedalaştıktan sonra valinin makam odasına 
çıktılar. Nâdir Halafoviç kapıyı arkadan kilitledi ve müfettişin karşısındaki 
sandalyeye oturdu. Az önce ağır suçlamalara muhatap olan vali, hâlâ üzerindeki 
şoku atlatamamıştı. 
–Süleyman Haliloviç, sizinle açık konuşmak istiyorum. Bıçak kemiğe dayandı 
artık. Madem bizim şehre yollamışlar sizi, ben de hoş geldiniz diyorum. Başımın 
üstünde yeriniz var. Siz bakanlar kurulu yetkilisisiniz, ben de Merkez Komite‟nin 
üyesiyim. Uzun yıllar Moskova‟da bulunduğunuz için, belli ki ülkemizde yaşanan 
değişimi takip edememişsiniz. Bildiğim kadarıyla bakanlar kurulunda beş altı ay 
önce çalışmaya başladınız. Bu nedenle bazı şeyleri bilmiyor olabilirsiniz. 
Tevazudan uzak olabilir ama bu memlekette icraatlarıyla ismini duyuran ve 
yönetimin beğenisini kazanan beş altı validen biriyim ben. Devlet genel sekreteri 
de beni iyi tanır ve saygı duyar. Ne kadar sıkıştırıldığımı Bakü‟deki yetkili 
arkadaşlara anlatırsam, çok kişinin başı belaya girer. Bu nedenle bir gazetecinin 
abuk subuk yazılarını elinizde bayrak ederek, beni üzmeyi denemeyin. Ve bu 
 166 
arada Nâzım İlham‟ın eski yönetimin kalıntılarından olduğu da unutulmamalı. 
Onu benden önceki vali bu göreve atamıştı. Aslında göreve geldiğim ilk gün, 
önce onun kıçına vurmalıydım tekmeyi. Ya ben ne yaptım? Gençtir, enerjiktir, 
yeteneklidir dedim. Kalsın, çalışmaya devam etsin. Şans tanıdım ona, belki adam 
olur diye ümit ettim. İşte bu benim hatam oldu.  
İkincisi, Nâzım‟ın kendisi de boğazına kadar pis bir bataklığa saplanmış. 
Basire isimli genç bir fahişeyi dizgici diye almış matbaaya. Kimseden utanmadan, 
sıkılmadan gencecik bir kızla bin bir türlü ahlaksız davranışlarda bulunuyor. 
Karısı onu şikayet etmek için defalarca yanıma geldi. Bütün şehir konuşuyor 
bunu. “Melikli” sovhozunun müdürü Eybalı Selamov‟dan rüşvet olarak babası 
için at istese de, Eybalı ona hayır demiş. Parti üyesi ve şehrimizin saygın bir kişisi 
olan MTS müdürü hakkında hicivli makale yazmış. Hem de bana danışmadan! 
Şimdi siz söyleyin, tüm bu olanlardan sonra onu gazetenin yöneticisi sıfatıyla 
görevinde tutmaya devam edebilir miyiz? Bazı şeyler vardır, konuşmak, 
moralinizi bozmak istemiyorum. Ne zaman baksan hafta sekiz, gün dokuz 
yazılarını ulusal gazetelere postalıyor. Şehrimizi rezil etti memlekette. Her 
okuduğumda utancımdan kahroluyorum. Yer yarılsa da yerin dibine girsem 
diyorum. 
Heyecandan valinin nefesi tıkanır gibi oldu. Bir ara sustu ve tekrar konuşmaya 
başladı: 
–Böyle bir ortamda çalışılmaz Süleyman Haliloviç! Bir yandan da Merkez 
Komite benden plan ve proje talep ediyor. Diğer yandan ise Nâzım uğraşıyor 
benimle. Böyle devam ederse, dilekçemi yazacak, bu görevden çekip gideceğim. 
Bir gazetecinin elinde kaldık be! Allah, Allah! Şimdi de siz geldiniz... Hoş geldiniz 
ama tarafsız kalacağınızı umuyorum. Nâzım İlham bu vazifeyi haketmiyor sayın 
müfettiş! Bunu daha önce de söyledim, şimdi de söylüyorum, bundan sonra da 
söyleyeceğim!  
–Yalnız ben genel yayın yönetmeninin görevinde kalıp kalmayacağını 
tartışmak için gelmedim buraya. “Melikli” sovhozu ve müdürü ile ilgili yerel ve 
ulusal gazetelerde onun imzasıyla yayınlanmış haberlerin araştırılması için 
buradayım. Ve elimden geldiğince objektif olmaya gayret edeceğim.  
–Tamam o zaman. Sovhoz müdürü Eybalı Selamov‟u yarın görevinden 
alıyorum. Başka bir arzunuz? 
–Bunu daha önce yapmalıydınız, yarın değil! Olay çok büyüdü çünkü. 
–Peki ya gazeteci ne olacak? 
–Bu konuya daha sonra bakarız. 
–Yani bundan sonra da Nâzım İlham‟la çalışmak zorunda kalacağım, öyle mi? 
Bunu mu demek istiyorsunuz? 
–Onu görevinden almak veya almamak gibi biri yetkim bulunmuyor. Bunlar 
beni aşan şeyler. Sadece onunla ilgli görüşlerimi yönetime iletebilirim.  
Nâdir Halafoviç ince ve yalvarıcı sesiyle konuştu. 
–Lütfen! Çok rica ediyorum, bir an önce çözelim bu sorunu!  
–Bundan emin olabilirsiniz. 
–Teşekkür ederim. 
–Önemli değil. 
 
*** 
 
 167 
Makalede sıralanan vurgun ve talan iddialarını araştırmak için merkezi 
yönetimin belirlediği komisyon üyeleri “Melikli” sovhozuna gönderildikten 
sonra, Süleyman Haliloviç rahat çalışabilmesi için valiliğin tahsisi ettiği odada 
oturmuş, kara düşüncelere dalmıştı. Kararlılığı, keskin kalemi, mantıklı ve düzgün 
konuşması, idealleri olan genç gazeteciyle ilgili kendisinde oluşmakta olan olumlu 
izlenimle Nâdir Hâlâfoviç‟in mide bulandıran sözleri arasında sıkışıp kalmıştı 
müfettiş. “İnsanlara da hemen güvenilmiyor maalesef. Ne demişler, yüzde yüz 
inanmaktansa, yüzde yüz inanmamak iyidir. Ya gerçekten de yasak aşk yaşıyorsa 
bu gazeteci? Ahlaksız bir kızın matbaada ne işi var o zaman? Gerçekten de 
sovhoz müdüründen at talep etmiş midir? Ülkede parmakla gösterilen saygın bir 
valiye, büyük bir şehri yöneten deneyimli parti çalışanına inanmamaya hakkım 
var mı?!” 
Süleyman Haliloviç, Nâzım‟la ilgili kötü düşüncelere kapılıyor, tereddüt 
yaşıyordu. Ama bu arada Nâdir Nasrullayev‟in dünkü çelişkili konuşmalarını, 
babası yaşında olan ihtiyarın bıyık ve sakallarını kesmek isteyişini, saman yüklü 
eşek arabasını hayvanla beraber yakmasını, Nâzım‟ın yüzüne karşı bir türlü, 
arkasından başka türlü konuşmasını hatırlayarak gazeteciye karşı içinde 
başkaldıran kötü zan ve şüphelerinden uzaklaşıyordu. Ama kalbine şüphe 
tohumu düşmüştü bir kere... Kararsızdı... Nâzım‟a inanmak istiyordu ama ondan 
nefret etmesi için de elinde yeterince sebep vardı.  
Süleyman Haliloviç pencereyi açarak dışarıya baktı. İlkbahar güneşinin altında 
mest olan bağ-bahçeler insanı aşka getiriyordu. Odasından çıkarak binanın 
arkasındaki ağaçların serinlik yaydığı dar patikada dolaşmaya başladı. Süleyman 
Haliloviç sık sık durarak kendisini çevreleyen yeşil dallı ağaçlara, güllere, çiçeklere 
hayranlıkla bakıyor ve doğanın incisi olan bu sanat harikalarıyla sanki sohbet 
ediyordu. Açık yeşil rengi olan bir kurtçuğun pembe çiçekli ağacın taze 
yapraklarını açgözlülükle yemeğe başladığı sırada, bir kaç karınca hızla ona doğru 
gelerek zavallıyı param parça ettiler. Canını kurtarmak isteyen kurtçuk bir kaç kez 
kıvrandıktan ve kaçıp kurtulmak için başarısız hamleler yaptıktan sonra, teslim 
oldu. Ve o sırada ağaçların arasından sıçrayan serçe, büyük bir iştahla avının 
üzerine atlayarak karıncalarla beraber kurtçuğu da küçücük gagasıyla yuttu. 
Apansız ortaya çıkan bir şahin de serçeyi havada pençeleriyle yakalayarak onunla 
beraber komşu bahçedeki ağacın dalına kondu. Serçenin tüyleri havaya 
savruluyordu. Şahinin yemek molasıydı. O an terasta duran on beş yaşlarındaki 
çocuk koşarak eve girdi ve tüfekle geri döndü. Serçeyi parçalamakta olan şahini 
nişan aldı ve “tak” diye bir ses duyuldu. Aynı anda şahin pat diye ağacın dibine 
düştü ve kocaman açılan gözleriyle gökyüzüne bakmaya başladı. Tüfeğin sesine 
dışarıya koşan baba yerde yatan şahin ölüsünü gördü ve oğluna yağlı bir tokat 
iliştirdi. 
–Yuva yapma vakti kuşları vurmazlar aptal! Eti yenen olsa hadi neyse! Ya 
yavruları varsa?! diyerek oğlunun elinden silahı aldı. 
Böylece “perde” kapandı. 
   
27 
 
Süleyman Haliloviç bahçenin bir köşesinde durmuş bu olayları derin bir 
ilgiyle izliyor ve sanki gözle görünmeyen gücün tabiat sahnesinde yarattığı 
esrarengiz sahneleri seyrediyordu.  
 168 
Bir müddet sonra çalışmalarına kaldığı yerden devam etmek için binaya girdi 
ve yüzünde düşünceli bir ifadeyle taş merdivenleri çıkmaya başladı. Merdiven 
korkuluklarının yanında, ikinci katta ayağında eski bir ayakkabı, başında kenarları 
ezilerek aşağı sarkan yıpranmış fötr şapka, üzerinde savaş döneminden kalma 
askeri üniforma, belinde enli kayış, elinde siyah çanta olan bir adam durmuş, 
dünyadan el etek çekmiş gibi, ümitsiz bakışlarını meçhul bir noktaya dikmişti. 
Süleyman Haliloviç göz ucuyla ona baktı. Perişan görünümlü bu ihtiyar ona 
yabancı gelmiyordu. Bu yaşlı adamı bir yerlerden hatırlıyordu sanki. Süleyman 
Haliloviç‟in ihtiramla ona verdiği selamı, ihtiyar duymamıştı. “Her halde kulakları 
ağır işitiyor” diye düşündü ve yanından geçmek isterken, adamın bir zamanlar 
istihbarat teşkilatında çalışmış albay Hüseyin Kurbanov olduğunu hatırladı. 
Süleyman Haliloviç ona yaklaşıp yaşlı adamın zayıf gözlerine şefkatle bakarak: 
–Amca! Hüseyin Kurbanov değil mi isminiz? diye sordu yüksek bir sesle. 
Yaşlı albay‟ın endişeli gözleri gülümsedi. 
–Evet... Özür dilerim ama sizi tanıyamadım, kusuruma bakmayın.  
–Siz tanımazsınız beni oysa ben sizi çok iyi hatırlıyorum. Yıllar önce bir iş 
seyahati için görev yaptığınız vilayete gelmiştim. Şehirde uluslararası ilişkiler 
konulu bir konferans veriyordunuz. Hatırlıyorum, bana da bir kaç zor soru 
sormuştunuz. Dün gibi hatırlıyorum hâlâ!. İlk kez orada tanışmıştık sizinle.  
–Olabilir ama ben hatırlamıyorum, dedi Hüseyin Kurbanov üzgünce.  
Süleyman Haliloviç: 
–Hayırdır? Burada ne arıyorsunuz? diye sordu. 
–Önemli bir şey yok, vali yardımcısıyla, Garipzadeyle görüşecektim. Odası 
kapalı... Ben de artık gideyim … 
–Garipzade köye gitti, onun odasında şu anda ben oturuyorum. Hadi gidelim 
Hüseyin amca, bir iki laf ederiz sizinle. 
Süleyman Haliloviç bunları söyledikten sonra odanın kapısını açtı ve Hüseyin 
Kurbanov‟la beraber içeriye geçti. Fazla uzun boylu olmayan yaşlı albay, bitkin ve 
halsiz görünüyor, ağır ağır yürüyordu. Romatizma‟dan rahatsız olduğu hemen 
anlaşılıyordu. İhtiyar derin bir ah çekerek: 
–Eveet, dedi. Yaş yetmiş, iş bitmiş… Allah insana gençliğinde her şey veriyor, 
yaşlanınca da verdiği o her şeyi geri alıyor. Bir tek kupkuru can kalıyor geriye. 
Hastalıklar da düşman gibi adım adım takip eder durur seni. Birazcık zayıflık 
gösterdin mi, hemen harekete geçip yataklara düşürüyor. İnan bana, dünyanın en 
zengin yaşlısı bile, fakir ama sağlıklı bir genci kıskanıyor. Gençlikten büyük servet 
mi var? Yeri ve gözkyüzünü buzun kapladığı kış ortasında, tüfeği elime alır, ava 
çıkardım. Kazı, ördeği vuruyor, düştükleri buz gibi sudan onları çıkarmak için, 
göğsüme kadar nehre, göle girerdim. Buzmuş, soğukmuş umurumda bile değildi. 
Şimdiyse hafif rüzgar essin yanımda, anında yatağa düşüyorum. Valla bıktım bu 
hayattan, böyle de yaşanılmaz ki…  
Süleyman Haliloviç elini yaşlı adamın omuzuna koyarak, biraz teselli verdi. 
–İstihbaratçılar güçlü olurlar! Siz de maşallah dağ gibisiniz. Yaşlılıktan 
yakınmak için henüz çok erken. 
–Hayır evladım, o güç ve bünye kalmadı artık bende. Azrailin gelişini 
bekliyorum. Günlerimi sayıyorum durmadan.  
–Yahu amca sıkmayın canınızı. Azrail size yaklaşamaz bile. Bugün sinirli 
olduğunuzu farkettim. Hadi o yıllara dönelim. Konferansta bana bayağı zor 
 169 
sorular sormuştunuz, asla unutmam. Uzmanlık alanınız ABD-SSCB 
ilişkileriydi… 
Bunları duyan Hüseyin Kurbanov sanki rüyadan uyanır gibi oldu. 
–Eveet! Desene… Hatırladım şimdi, hatırladım… O zamanlar siz de şık 
giyimli, yakışıklı, filinta gibi bir delikanlıydınız. Siz de çok değişmişsiniz … 
Saçlarınıza kır düşmüş…  
Hüseyin Kurbanov bunları söyledikten sonra, müfettişin elini tekrar sıktı. Bu 
sefer eski tanıdıklar gibi içten ve samimi tokalaşmışlardı.  
–Bakmayın siz yaşlandığıma, yıprandığıma... Siyasetten çok uzak olsam da, 
yine de zaman zaman dünyadaki siyasi gelişmeleri takip ediyorum. Mesela belli 
başlı bütün gazetelere aboneyim. Düşmandan hayır gelmez bize arkadaş! Buna 
inanmak aptallıktır. Stalin bir siyaset dehasıydı. Rousvelt‟i, Trouman‟ı, 
Eizenhauer‟i, Cerchill‟i çok iyi tanıyor, onlarla nasıl davranılacağını, nasıl 
konuşulacağını iyi biliyordu. İcabında onlara laf sokmasını da beceriyordu. 
Şimdiki yöneticilerimiz ise gerizekaldır. Hemen düşmanın tatlı diline kanıyorlar. 
Hüseyin Kurbanov‟un yüz ifadesinden bir şeyleri hatırlamaya çalıştığı 
görülüyordu.  
–Yıllar önce size sorduğum bir soruya cevap verirken, Amerika başkanı 
Eisenhauer‟le ilgili ilginç bir tespitte bulunmuştunuz. Komunizm, Doğu Avrupa 
ve Sovyetlerin Baltık ülkelerine etkisi hakkında başkanın bir yorumunu dile 
getirmiştiniz… Maalesef ne dediğinizi kesin olarak hatırlamıyorum… 
Süleyman Haliloviç yıllar önce söylediklerini muhatabına tekrar hatırlattıi: 
–Eisenhauer konuşmalarının birinde Doğu Avrupa ve Baltık devletleri batı 
dünyasıyla aynı yapıya, mantaliteye sahiptir demişti. Bu coğrafyanın batıyla 
entegrasyonu gerçekleşmeyinceye, Sovyetler‟in etkisinden kurtulmayıncaya kadar 
biz Amerika‟lılar rahat uyuyamayız. 
–Evet bu ABD‟nin bugüne kadar da büyük bir ustalıkla sürdürdüğü eski 
siyasetidir.  
Süleyman Haliloviç yaşlı istihbaratçıya: 
–Eisenhauer söylediği bir şey de vardı, dedi. “Biz her günün yirmi dört 
saatini, her haftanın yedi gününü, her yılın elli iki haftasını komunistlerin 
çalışmalarını takip etmekle geçirmek zorundayız. Bir an olsun gözümüzü onların 
üzerinden ayırmamalıyız”.  
–Evet, haklısınız. Eisenhauer komunistlerden nefret ederdi...  
Süleyman Haliloviç: 
–Amerika başkanı, Arap ülkeleriyle ilişkilerinin de yalnız ve yalnız 
antikomunizm zemini üzerinde kurulabileceğine inanıyordu. Bir keresinde ABD 
başkanı ile görüşen Suud şöyle bir cümle kullanmıştı: “Gerçek bir Arap asla 
komunist olamaz”. Eisenhauer‟in Suud‟a verdiği cevap da çok ilginçti: “bir 
zamanlar De Golle da bana buna benzer bir garanti vermiş, hiç bir Fransız 
komunist olamaz demişti”. 
Hüseyin Kurbanov bir ara daldı, sonra da Süleyman Haliloviç‟e bakarak: 
–Nerede o eski günler... Diplomasi konusunda bütün bildiklerimi de unuttum 
gitti, dedi. Şu anda tek derdim sıhhatim. Ama bildiğim tek şey, devletimizi idare 
eden siyasi mekanizmanın en ufak vidalarına kadar bütün parçalarının marksizm-
leninizm imalathanelerinde yapıldığıdır. Stalin yirminci yüzyılın ender kişiliği ve 
güçlü marksisti olarak, devletin nasıl idare edileceğini teorik ve pratik açılardan 
mükemmel biliyor ve bu görevini büyük başarıyla sürdürüyordu. Daha sonra bu 
 170 
mekanizma beceriksiz, taşkafalı idarecilerin eline geçti ve acımasızca dağıtıldı. 
Yetmişli yıllardayız artık ve halimiz ortada. Örneğin Hruşçev ve ondan sonra 
gelenleri ele alalım. Ben Stalin sonrasında yaşananları, hayatı boyunca eşek 
arabası sürmüş bir çiftçinin, birden bire büyük bir uçağı kullanmasına 
benzetiyorum. SSCB vatandşları bizler ise, bu uçağın yolcularıyız... acaba 
akıbetimiz ne olacak? Bunu bir Allah biliyor... 
Süleyman Haliloviç: 
–Teşbihiniz fena değil. Hatta sözlerinizde belirli ölçüde gerçek payı da var. 
Ama sizin bahsettiğiniz şu mekanizmayı idare eden insanlar despot ve zalimlerdi. 
Onların acımasız uygulamaları ülkemiz insanını gölgesinden bile korkacak hale 
getirmişti. İnsanlar serbestçe nefes alamıyorlardı. 
Hüseyin Kurbanov muhatabına katılmadığını belirterek kafasını salladı: 
–Hayır! Ne yazık ki sizinle bu konuda aynı kanaati paylaşmıyoruz. 
Atasözümüz der ki, beni ağlatanın yanına götür, güldürenin değil. Anlaşılan siz, 
disiplinle despotizmi karışıtırıyorsunuz. Ailede ve devlet yönetiminde kanunların 
işleyişini güvence altına alan en önemli etken sertlik ve disiplindir. Aksi taktirde 
toplumda başıboşluk yaranır, insanlar sırtlanlar gibi birbirlerine saldırırlar. Yarın 
her isteyen bir parti kurar, gazete tesis eder, her kes istediği ideolojiye bağlanırsa 
bunun akıbeti ne olur sizce? Çokpartililik, çoktanrıcılığa benzer. Plüralizmin 
doğal sonucu kaosdur! Plüralist ve liberal siyasi rejimler savaşlara, çatışmalara, 
ölümlere davetiyedir. Muhammet de aynısını yapmadı mı? Çoktanrıcılığı yok 
ederek, yeni bir din tesis etti. İslam dünyası bir tek tanrıya bağlı bu gün. Araplar 
onun sayesinde birlik ve beraberliğe kavuştular, huzur buldular. Gerçi zaman 
zaman birbirlerinin kanını akıtmaya devam ettiler ama genel olarak Arapları ve 
bundan da öte bütün müslümanları bugün birleştiren, tek vücut yapan İslam‟dır. 
Komunizm de böyledir işte. 
Süleyman Haliloviç, emekli albayın psikolojisine kazınmış köhne 
antidemokratik düşüncelere katılmasa da, onunla tartışmak istemedi. Yaşlı 
muhatabının kırılabileceğini düşünerek konuyu değiştirdi: 
–Bunların hepsi iyi güzel de, ya siz Hüseyin amca? Söyleyin bakalım sizin 
durumunuz nasıl? Maddi, manevi ne gibi sıkıntılarınız var? Bu arada valilikte ne 
arıyorsunuz? Valiyle veya yardımcılarıyla bir işiniz mi vardı? Size yardımım 
dokunabilir mi? 
Deminden beri ateşli ateşli, heyecanla konuşan Hüseyin amca, bu soruyu kuru 
bir ses ve yüzünde ümitsiz bir ifadeyle yanıtladı. 
–Teşekkür ederim, zahmet etmeyin. Sizin yapabileceğiniz bir şey yok... 
Süleyman Haliloviç sekreteri arayarak, yaşlı adam için bir çay istedi. Hüseyin 
Kurbanov karşısında oturan devlet memurunun kendisine bu denli saygı ve sevgi 
gösterdiğini görerek duygulanmıştı. 
–Bakıyorum sorunlarımla ciddi ciddi ilgilenmek, bana yardım etmek 
istiyorsunuz... Zaten konuşmanızdan, hareketlerinizden belli sıcakkanlı ve dürüst 
biri olduğunuz. İnsan yaşlanınca anılarını paylaşabileceği birilerini arıyor. 
Zorluklarla dolu bir hayatım var. Biliyorsunuz, bizim meslek diğerlerine 
benzemez. Her saniyemiz ölümdü. Emekli olana kadar tüfek, tabanca üzerimden 
eksik olmadı. NKVD‟de şeflik yaptım. Devletin uğrunda canımı feda ettim ben. 
Size bir hikayemi anlatacağım, gerisini varın siz düşünün.... 
Savaşın dorukta olduğu zor günler yaşıyordu ülke. Eşkiya, haydut sarmıştı 
memleketi boydan boya. O yıllarda uzak bir taşra şehrinde çalışıyordum. Şef 
 171 
değildim henüz, önemsiz bir görevim vardı. Yeni evlenmiştim... Mürsel isimli bir 
eşkiya terör estiriyordu o bölgede. Gerçi çoluk çocuğa, fakirlere, yetimlere 
dokunmuyordu ama korucuların anasını ağlatıyordu. Korucu ya da asker yakaladı 
mı, asla affetmiyordu, anında uçuruyordu kafasını... Çok kanlar akıtmıştı, çok... 
Malını ve parasını gaspettiği mağdurların listesinde, şu anda gazetenin genel yayın 
yönetmeni olan Nâzım İlham‟ın da ismi geçiyordu. O sıralar on dört, bilemedin 
on beş yaşı vardı. Nâzım‟ın bize verdiği ifadeyi de okuduydum. Başından 
geçenleri olduğu gibi anlatmıştı bize. Eşkiya Mürsel onları soyarken, üç erkek, bir 
kadın toplam dört kişiydiler. Kadın köyde öğretmenlik yapıyormuş. Eşkiya onun 
bir çöpüne bile dokunmamıştı. Senin malına, parana ihtiyacım yok demişti ona. 
Nâzım‟ın ifadesinde ilginç bir cümleye rastlamıştım. Eşkiya öğretmene kızım 
demiş, ne de olsa müslümanız. Bir kadını soymanın utancıyla, bu ağır cürümle 
Rabbimin huzuruna çıkmak istemem. Özgürlüğümü yitirsem de, 
müslümanlığımdan ve namusumdan hiç bir şey kaybetmedim. Bu adamın 
NKVD‟deki dosyasını dikkatle incelemiştim. İşlediği cinayetlerin sayı hesabı 
yoktu. Karşısına çıkan apoletli her kesi acımadan öldürüyordu. Haydutluğa da 
namus cinayeti yüzünden başlamış. Bir kamyon sürücüsü arkadaşıyla beraber, 
Mürsel‟in kızını kaçırarak tecavüz etmişler. O da her ikisini katlettikten sonra, 
değlara çekilmiş, eşkiyalığa başlamış... 
Hüseyin amcanın bedenini üşütme sardı sanki. Gözlerinin ifadesinden 
heyecanlandığı anlaşılıyordu. 
–Eşkiya Mürsel‟in adını andım ya, inan ki dizlerim titremeye başladı. Sanki az 
sonra, bu odaya girerek ensemden yakalayacak beni. Hayatım boyunca onun gibi 
cesur, yürekli birini görmedim ben. Uzun lafın kısası, bir keresinde amirlerim 
beni karargaha çağırarak, eşkiya Mürsel‟in ölüsünü ya da dirisini ele geçirmeyi 
bana havale ettiler. Bu çok gizli bir operasyon olacaktı. Benden önce onu 
yakalamakla görevlendirilen bütün NKVD ajanları öldürülmüştü. Ben de 
ölecektim, bundan emindim, kendime yaşayan bir ölü gözüyle bakıyordum artık. 
Ama başka çarem yoktu, kabul etmeliydim bu görevi.  
Yaşlı albay yıllar önce yaşadıklarını gözlerinde canlandırarak, monoton ses 
tonuyla konuşmasını sürdürdü: 
–Evet... Ona yaklaşmak kesinlikle mümkün değildi. Oldukça dikkatli ve tilki 
kurnazlığına sahip biriydi. Ben de baktım ki olmuyor, akıllara durgunluk verecek 
orijinal ve çok riskli bir yöntem buldum. Sakal ve bıyık bıraktıktan sonra, 
üzerime eski, yırtık pırtık elbiseler giydim ve pejmürde halimle o bölgeye gelerek, 
eşkiya Şahveren kod adıyla günler boyunca dağları karış karış dolaştım. O 
yörelerin dağlarına ovalarına yabancı olduğumdan, ilk günlerde ne sıkıntılar 
çektiğimi tahmin edersiniz. Günler geçtikçe, yeni hayatıma alışıyordum. Mürsel‟in 
adamlarından biriyle tanıştım ve patronuna onun aracılığıyla haber yolladım. 
İkimiz de eşkiyayız, yalnız kuzuyu kurt yer, güçlerimizi birleştirmeye ne dersin? 
diye sordum ona. Anlayacağın gibi benim teklifimi reddetti. Yanına gönderdiğim 
adam hayır cevabıyla geri dönünce, sanki dünyam yıkıldı. Ama ne pahasına olursa 
olsun, ona yaklaşmalıydım. Çeşitli usullere el attım. Bir gece akrabalarından birine 
rastladım ve derdimi ona açtım. Mürsel‟in kölesi bile olmaya hazırım, gölgesinde 
dolaşırım yeter ki beni yanına alsın dedim. Uzun süren çabalardan, girişimlerden 
sonra, nihayet Mürsel benimle görüşmeyi kabul etti. Onunla akla hayale 
gelmeyecek bir yerde, iki dağ arasında bulunan derin ve uzun bir çukurda 
buluştuk. Tüfeğimi ve tabancamı derhal elimden aldı. Yüzüme dikkatlice 
 172 
baktıktan sonra, pezevenk‟e benziyorsun dedi. Senin gibi puştlara güvenilmez. 
Madem yanıma akrabamı yollamışsın, o zaman ne mal olduğunu anlayana kadar 
bir iki gün benimle dolaşırsın. Onunla beraber tam tamına bir ay boyunca 
eşkiyalık yaptık. Mürsel‟de korkak ve muti biri olduğuma dair intiba uyandırmak 
için, ona hayranmışım gibi bön bön bakıyordum suratına. Bana inanması, 
güvenmesi için kılıktan kılığa giriyordum. Gün geçtikçe bana karşı olan sert ve 
kuşkucu tavrı yumuşuyor, hatta ara sıra yüzüme bile gülümsüyordu. 
Emekli albay başından geçen o korkunç hikayeyi anlattıkça, bazen gülmemek 
için kendini zor tutuyordu. Fakat dudaklarında beliren hafif tebessümde bile, bir 
zamanlar yaşadığı korku dolu günlerin ve sıkıntılı anların ıstırabı duyuluyordu. 
Eşkiya Mürsel odanın bir köşesinde durmuş, nefret dolu gözlerle onu 
dinliyormuş gibi bir kuruntuya kapılıyor, zaman zaman cümleler boğazında 
düğümleniyordu. Yaşlı albay gerçek yaşam öyküsünü anlatmasına ve bir takım 
sırların üstünü açmasına pişman olmuş gibi: 
–Hayat bu işte, insanın başına inanılmaz şeyler gelebiliyor, dedi ve konuyu 
değiştirmek istedi. Süleyman Haliloviç onun niyetini anlayarak: 
–Eşkiya Mürsel‟in sonu ne oldu Hüseyin amca? diye sordu.  
Emekli albay isteksizce gülümsedi: 
–Yahu bu çok uzun bir hikaye. Sizi yormak istemem oğlum.  
–Ama ben yine de dinlemek istiyorum.  
Yaşlı albay kafasını salladı ve: 
–Hadi neyse, diyerek devam etti. İki ay sonra tüfeğimi bana iade etti ama 
tabancamı vermedi. Bir saniye bile gözünü benden ayırmıyordu. Ara sıra “lan 
Şahveren, hiç kanım ısınmadı sana, hain birine benziyorsun valla” der dururdu. 
Aklımdan geçenleri biliyordu sanki. Bense sadık köpeğiymişim gibi karşısında el 
pençe divan duruyor, durmadan ona hizmet ediyordum. Buna rağmen, gözden 
ve gönülden uzak patikalarda yürüdüğümüzde, beni her zaman öne alıyordu. 
Bazen de hiç beklemediğim anda, silahı elimden alıyor, çakmağı çekerek, tüfeğin 
içinde mermi olup olmadığına bakıyordu. Sıcak ve soğuk havalarda gecelemek 
için uzak ve kuytu mekanlarımız vardı. Nehir kıyılarındaki kamışların arasında, 
ormanların sık yerlerinde, mağaralarda geceliyorduk. Bana uyuyacağım yeri 
gösterdikten sonra, kendisi uzak bir köşeye çekilerek saklanıyordu. Eğer yerinden 
kıpırdadığını, bir metre de olsa sağa sola kaydığını görürsem kafana sıkacağım tek 
kurşunla acımadan gebertirim seni diyerek, beni sık sık uyarırdı. Bu yüzden 
uyumak için bana gösterdiği yerde, sabaha kadar put gibi uyuyordum, 
kıpırdayamıyordum korkumdan. Gecenin kaçı olursa olsun, en ufak bir ses 
duydu mu, vahşi kedi gibi yerinden sıçrayarak, silahını sesin geldiği yöne 
doğrultuyordu. Tek kelimeyle refleksleri mükemmeldi. Koşarak sıktığı 
kurşunların hedefi nasıl bulduğunu, bir kere de olsun ıskalamadığını gözlerimle 
görmüşüm. Nişancılığına hayrandım doğrusu. Korkudan yanında ağzımı bile 
açamıyordum. Başıma bela almamak için “evet”, “başüstüne” gibi sözcklerle 
yetinmek zorundaydım. Gaspettiğimiz ve çaldığımız eşyaların, paraların bir 
kısmını köyün çobanına veriyorduk. Çoban iki günden bir bize ekmek 
getiriyordu. Haftanın tek günlerinde onunla beyaz kayaların arasındaki sığ suyu 
olan pınarın yanında, çift günlerde ise palamut ormanının girişindeki kuru ağacın 
altında buluşuyorduk. Eşkiya daha sonra çobandan kuşkulanmaya başladı. Onun 
korucularla samimi olduğunu, hatta bir gece NKVD‟ye bile gittiğini söylemişlerdi 
Mürsel‟e. Eşkiya onu gözümün önünde boğarak cesedini bir çukura attı ve 
 173 
üzerini toprakla kapattı. Çobanın yakınları günlerce aradılar onu. Ne ölüsü, ne de 
dirisi bulunamıyordu. Operasyon tamamlandıktan sonra, gömülü olduğu yeri ben 
gösterdim onlara. Akrabaları da kemiklerini çıkarıp, mezarlığa gömdüler. 
Emekli albay bir süre sustu ve tekrar konuşmaya başladı: 
–Her ne kadar Mürsel cesur ve yürekli olsa da, aynı zamanda oldukça tedbirli 
ve kurnazdı. Cesaret ve ihtiyat onda birleştiğinden, karşılaştığı bütün tehlikleri 
başarıyla başından savıyordu. Mürsel‟in hayat tarzından ve sahip olduğu 
prensiblerden kendim için çıkardığım dersler de oldu. Örneğin bu dünyada kaba 
kuvvetten ve güçten Ziyade, insana hüner ve akıl zafer kazandırıyor. İstihbarat 
yüksekokulunda, aklınıza gelebilecek her konuda, A‟dan Z‟ye herşeyi okuturlardı 
bize. Ama buna rağmen Mürsel‟in yanında gıkımı bile çıkaramıyordum. Sanki 
aklımdan geçen her şey, avucundaydı adamın. En ufak bir hatam bile, alnıma bir 
kurşun sıkması için yeterliydi. Bu yüzden onu kızdırmamak, kuşkulandurmamak 
için elimden geleni yapıyor, davranışlarıma, hareketlerime dikkat ediyordum. 
Albay cebinden mendil çıkardı ve alnındaki teri sile sile: 
–Yaz mevsiminde o bölgelerde aşırı sıcaklar yaşanır, dedi. Dalları kiraz 
basmadan, her kes düzlükten dağlara, yaylalara gider. Eşkiya Mürsel ailesine 
inanılmaz düşkün biriydi. Haftada bir iki kere fırsatını bulur, geceler karısına ve 
kızına uğrardı. Bir keresinde eline geçen öteberiyi, un çuvallarını onlara teslim 
ettikten sonra geri döndü ve “sen burada kal Şahveren” dedi, “bense yaylaya 
gidiyorum, dinlenmeye ihtiyacım var”. Beni de yanına al diye yalvardım durdum 
ona. Bağırdı, hayır, olmaz! dedi. Oralar çok dolaşık, karışıktır. Sana göre değil. 
Yakayı ele verebilirsin apoletlilere. Çok yalvardım ama ipe sapa yatmadı herif. Bir 
de yumruk indirdi kafama. Saçmalama dedi, ne dersem onu yapacaksın! Eşkiyalık 
kolay mı sanıyorsun? Toysun daha, burada kalacaksın o kadar! Bir iki ay sonra 
sağ salim geri dönebilirsem, yeniden bıraktığımız yerden başlarız. Bakalım 
sonumuz ne olacak... 
Süleyman Haliloviç pür dikkat yaşlı adamı dinliyordu. Emekli albay ise hayat 
kitabının sararıp solmuş sayfalarını okumaktan yorulmuş gibi bir ara durgunlaştı, 
derin kırışlarla çevrelenmiş solgun gsözlerinin üstüne kaşlarını indirdi ve uzaktan 
gelen bir yankıyı dinliyormuş gibi, hayallere daldı. Ve tekrar konuşmasına devam 
etti: 
–Eşkiya Mürsel beni düzlükte yapayalnız bırakarak, yaylaya gitti. Yönetim 
gizli kanallarla bana operasyonun neden bu kadar uzadığını soruyor, sabırlarının 
tükenmek üzere olduğunu bildiriyorlardı. Halbuki yapacak bir şeyim yoktu, 
eşkiya aramıza büyük mesafeler koyduğundan, bir fırsatını bulup da işini 
bitiremiyordum onun.  
Mürsel yayladan dönene kadar, didindim durdum, gözlerim karardı onu 
beklemekten. Elimde avucumda kalan bütün erzağımı da köyde bıraktığı ailesine 
götürdüm. Karısının ve kızının sıkıntı çekmesini istemiyordum çünkü. Bu 
minvalle iki ay geçti. Mürsel yayladan döndü. Çok değişmişti. Artık daha güçlü, 
daha kıvrak ve canlıydı. Ailesine yardım ettiğimi duyunca bana daha fazla 
güvenmeye başladı. Aramızda samimiyet oluşuyordu artık. Fakat yine de eskiden 
olduğu gibi, ben önden yürüyordum. Hala geceler uyurken kıpırdamak yasaktı 
bana. Kendisi de gittiği ve gideceği yerleri bana kesinlikle bildirmiyordu. Ama ilk 
günlerde olduğu gibi tüfeğimin içinde mermi var mı yok mu diye yoklamıyordu 
artık.  
Sohbetin bu kısmında Hüseyin amcanın solgun gözbebekleri genişledi: 
 174 
–Bir gün morali oldukça yüksekti. Beni yanına çağırdı ve ulan Şahveren 
suratım berbat görünüyor, fena kıllanmış dedi, ne yapalım dersin? İstersen seni 
traş edeyim dedim. Mürsel bir kahkaha patlattı. Ulan dedi, yüzünden gözünden 
pezevenklik akıyor. Yani sen diyorsun ki, boğazını koy benim jiletimin altına öyle 
mi? Ben de bu lafın üzerine sustum, zaten ne diyebilirdim ki? Git bana bir ayna 
bul dedi, sabunum ve usturam var. Zar zor bir ayna bulup geri döndüğümde, 
Allaha tevekkül diyerek tüfeğe bir mermi yerleştirdim. Çakmağını çekerek, ateşe 
hazır duruma getirdim. Eşkiya arkasında ufak bir kancası olan avuç kadar aynayı, 
çalılardan asarak yüzünü sabunladı ve traş olmaya başladı. Ben de onun sol 
tarafında oturmuş, tüfeğimin dipçiğini bacaklarımın arasına geçirmiştim. Mürsel 
bir yandan traş oluyor, diğer taraftan da benimle şurdan burdan konuşuyordu. 
Tüfeğimin namlusunu yavaş yavaş onun üzerine doğrultamaya başladım. Daha 
sonra ayağımın ucunu tetiğe dayadım. Eşkiya yüzünü ikinci defa sabunladıktan ve 
dikkatini aynaya odakladıktan sonra, ya bismillah diyerek tetiğe bastım. Kurşun 
sol taraftan, koltuğunun altından geçdi. Önce bir çığlık attı, Allah belanı versin 
Şahveren, diye bağırdı ve üzerime atılmak istedi. Ben dengemi kaybettim. Donup 
kalmıştım oturduğum yerde. Allahtan kurşun göğüs kafesini delmişti, yerinden 
bile kalkamadan öldü. Kan izleri vardı üzerimde. Önümde yatan cesedin 
görüntüsü beni büyülemişti. Ölüsünden bile korkuyordum Mürsel‟in, parmak 
uçlarımı dahi oynatamayacak şekilde şok olmuştum.  
Emekli albay bunları söyledikten sonra sanki biraz rahatladı. Artık daha canlı 
konuşuyordu: 
–Eşkiya Mürsel‟i kimin ödlrüdüğünü bilen olmadı. Ben de hemen o bölgeden 
uzaklaşmış, kuytu bir yerde kıyafetlerimi değiştirmiştim. Saçımı sakalımı traş 
ettikten sonra, merkeze koştum... Böyle bir operasyonun başarıyla 
sonuçlanabileceğini kimse beklemiyordu. Eşkiya Mürsel‟in ölüm haberi civar ilçe 
ve şehirlere de yayıldı. Bu operasyon sonrasında apoletlerimdeki yıldızlardan 
birini de artırdılar. Yılın sonunda ise terfi ettim. 
Albay bir anlık susarak muhatabının yüzüne baktı: 
–Süleyman Haliloviç, yaklaşık bir yıl boyunca bir eşkiya ile gezmek tozmak, 
dağlarda dolaşmak kolay gelmesin size. Ona yaklaşana, samimiyet kurana kadar 
anamdan emdiğim süt burnumdan geldi. Eşkiya Mürsel‟i takip etmek, ölümle 
eşdeğerdi.  
Hüseyin amca eşkiyayla ilgili anılarını anlattıktan sonra, aniden 
durgunlaşıverdi. Boynunu omuzuna doğru eğerek: 
–Şimdi bir ben kaldım evde bir de yaşlı karım. Doğru dürüst bir aile hayatım 
hiç olmadı. Biricik yavrum, kızım kocasıyla bu şehirde oturuyor. Ben de 
öldüğümde naşımı kaldıran biri olsun diye, kızıma yakın olmak için, emekliye 
ayrıldıktan sonra karımla beraber buraya taşındık. Devlet bana iki dönümlük arsa 
verdi, ben de büyük sıkıntılara, eziyetlere katlanarak iki katlı bir ev yaptırdım 
kendime. Yalnız evin döşemesini bitiremedim henüz. Tahtam yok... Bacaklarım 
da tutmuyor artık, adım atamıyorum bazen. Doktor revmatizman var diyor, 
rutubetli mekanlardan uzak dur. Ayaklarımızın altına yırtık pırtık bir sürü eşya 
döşedik, faydası olmadı. Yorğan döşek sırılsıklam. Emekli maaşımı biriktirdim, 
biraz param var artık. Param var olmasına ama bu sefer de döşemeyi yaptırmak 
için dört beş metre küp tahtayı bulamıyorum. Bulamıyorum derken, valiliğe 
dilekçe verdim ve uzun zamandır sıramı bekliyorum. Benden sonra sıraya 
duranların hepsine tahta verdikleri halde, bana bugün git, yarın gel muamelesi 
 175 
yapıyorlar. İki ay önce vali yardımcısı Garipzade‟nin yanındaydım. Bana merak 
etme dedi, mutlaka vereceğiz tahtanı. Tahmin edeceğinzi gibi hâlâ bekliyorum. 
Ya Garipzade unuttu diyorum, ya da merkezdekiler onu dinlemiyor. 
Emekli albay utanıyormuş gibi kafasını eğdi: 
–Bu tür önemsiz şeyler için sizi yormamalıydım aslında. Israr ettiniz ben de 
anlattım işte.  
İhtiyar derin bir ah çekti:  
–Eveet... Otuz yıl! Bir yiğidin ömrü kadar devlete hizmet ettim! Devir çok 
değişti, kötülükler çoğaldı... Bizim zamanımızda kanunlara saygı vardı, yolsuzluk 
rüşvet nedir bilmezdik. Eşkiyalardan, soygunculardan ele geçirdiğimiz onlarca 
kilo altının bir gramına bile el sürmüyorduk. Hepsini son metaliğine kadar 
devlete teslim ediyorduk. Rüşvet kelimesi yabancıydı bize. Albay Kurbanov‟un 
ismi duyulduğunda, cinayet dünyasının adamları tir tir titrerdi. Ama gel gör ki 
ömrümün son günlerinde rahatça yaşayabileceğim bir evim bile yok. Şimdiki 
gençler omuzlarına apolet takar takmaz ne dolaplar çeviriyorlar, aklın hayalin 
durur. Sıradan bir polis neferi bile, ihtişam içinde yaşıyor. Bu parayı nasıl, 
nereden kazandın diye soran da yok!  
Kanunlara saygı kalmadı, herkes başıboş bırakılmış. Ülkeme yaptığım bunca 
hizmetten sonra bir döşemelik tahta bile alamıyorum. Bugün son kez buradayım. 
Bana yine ret cevabı verir, geri çevirirlerse merkezi yönetime şikayet dilekçesi 
yazacağım. Buna mecburum artık. Şimdiye kadar bunu neden yapmadığımı ben 
de bilmiyorum. Salaklık etmişim meğerse. Zamanında şikayet etseydim iki saat 
içinde tahtamı teslim ederlerdi bana. Evet oğlum, bizim zamanımızda devletten 
korkulurdu, üçkağıt, dalavere yoktu. Yoğurtu da üfürerek yiyorduk, ağzımız 
yanmasın diye. Ya, işte böyle... Bakalım bugün ne tür bir hikaye anlatacaklar 
bana... 
Süleyman Haliloviç kağıt kalem alarak emekli albayın adını soyadını ve ev 
adresini yazdı. 
–Bu konuyla bizzat ilgileneceğim. Yarın, en geç ertesi gün döşeme tahtanız 
evinize teslim edilecektir...     
Emekli albay‟ın gözlerinde mutluluk ve sevinç parıltıları belirdi. Süleyman 
Haliloviç‟e durmadan teşekkür ediyordu. 
–Hüseyin amca önemli değil, biz görevimizi yaptık. Ama size bir şey sormak 
istiyorum müsaadenizle.  
–Buyurun. 
–Elbette bu konunun sizinle ilgisi yok biliyorum, ama güvenilir ve dürüst biri 
olduğunuz için sizin görüşünüze başvurmak istiyorum. Eski bir istihbaratçısınız, 
uzun meslek yaşamınız boyunca çok yüzler gördünüz, inanılmaz olaylara şahit 
oldunuz. Hayat birikiminiz benden kat kat fazladır. Size güvenebileceğimden 
emin olsam da, burada konuşacaklarımızın aramızda kalması gerektiğini yine de 
hatırlatmak isterim. Sizde ricam, her şeyi olduğu gibi bana anlatmanızdır. 
Söyleyin lütfen, demin eşkiya hikayesini anlatırken ismini andığınız gazeteci 
Nâzım İlham nasıl biri? Ahali onunla ilgili ne düşünüyor? 
–Nâzım‟ı iyi tanırım, benden iki mahalle aşağıda oturuyor. Hanımı da benim 
torunlara öğretmenlik yapıyor. Onun valiyle arasının açık olduğu da bana malum. 
Gerçeği bilmek istiyorsanız, Nâzım fevkalade dürüst, yürekli ve açıksözlü bir 
arkadaş. Yamuk, dolambaçlı işlere bulaştığını kimse görmedi şimdiye dek. Kalemi 
de fazlasıyla keskindir. Vatandaş onun yazdıklarını beğenerek okuyor. Ama şu 
 176 
Nâdir Nasrulayev‟in çevresindeki şu malum eşkiya güruhu var ya?.. Onlar bu 
şehrin gerçek hakimleridir! İstediklerini yaparlar! Baş kesseler de bundan sual 
edilmez. Nâzım ise bu gruba katılmak istemiyor. Doğru bildiğini yapar hep. 
Aslında şehirde onunla kanlı bıçaklı olan çok kişi var. Valilikte de çekemiyorlar 
onu. Nâdir Nasrullayev‟in tek istediği onu görevinden alarak, yerine 
dalkavuklarından birini oturtmak. Ona genel yayın yönetmeni değil, kukla lazım 
gazetede. Tüm bu çekişmelerin, kavgaların sebebi işte budur. Başka bir sebep 
aramanıza gerek yok. Bu şehirde kimi konuştursanız aynı şeyleri söyler. 
–Duyduğuma göre Nâzım matbaada ahlaksız bir kadın çalıştırıyormuş. İsmi 
de Basireymiş. Butün şehir bunu konuşuyormuş. Bu konuda bir bilginiz var mı? 
Albay öfkeden kızardı. 
–Süleyman Haliloviç, bunu bana dediniz ya, lütfen başka yerde bir daha 
ağzınıza almayınız! Ben biliyorum bu yalanı kimin uydurduğunu. Vali söyledi size 
değil mi? Nâzım‟ı karalamak, insanların gözünde küçük düşürmek için yapıyor 
bunu. Hayasızca bir itham! Bunu ilk kez duyuyorum. Oturduğum şu küçük 
şehirde her kes birbirini tanır. Basire babasını erken kaybetmiş, zavallının teki. 
Annesi de yetimleriyle yapayalnız kaldı köyde. Nâzım gençlik yıllarında onların 
köyünde öğretmenlik yapmıştı. Basire de onun öğrencisiydi. Nâzım evlerinde 
kalmış uzun süre, ekmeğini yemiş o ailenin. Basire‟nin annesi kızını iş bulmak 
ümidiyle getirmiş şehire. Temizlikçi olmasını istiyormuş onun. Nâzım kendisine 
yapılan iyiliği asla unutmaz. Bunu öğrenince hemen yardım elini uzatmış onlara. 
Beş on kuruş para kazansın, ailesine de yardım etsin diye Basire‟yi almış 
kanadının altına, matbaada ona iş vermiş. Basire‟yi tanırım, ahlaklı, iffetli kızdır. 
Gözlerini kaldırıp da, kimsenin yüzüne bakmaz kolay kolay. Şimdiye kadar kimse 
onun hakkında böyle bir iftirayı uyduracak cesareti kendinde bulamadı. Bakire bir 
kızı lekelemek, fahişelikle suçlamak erkekliğe sığar mı!?  
Süleyman Haliloviç konuyu değiştirmek için: 
–Melikli sovhozu müdürü Eybalı Selamov‟u tanıyor musunuz peki? diye 
sordu. 
Hüseyin Kurbanov kinaye ile: 
–Evet ya! Çok iyi tanırım onu... 
–Ne söyleyebilirsiniz onunla ilgili? 
Emekli albayın kırlaşmış kaşları yukarıya doğru gerildi ve kafasını sallayarak 
nefretle konuştu: 
–Ne söyleyebilirm ki?.. Üsttekilerin gözünde melek, ayak takımı bizlerin 
gözünde ise yılan. Mal ve para biriktirmekte üstüne yoktur. Çok zengin ve 
otoriter biri olarak tanınır. Hatta Allah‟ın da ona gücü yetmez diye kanaat 
oluşmuş ahalide. Nâzım İlham‟ın son zamanlar onunla ilgili yazdıklarını dikkatle 
okuyorum. Bir virgülünde bile hata yok. Yazılanların hepsi yüzde yüz gerçektir. 
O makaleler şehirlilerin de beğenisini kazandı. Bana sorarasanız, Nâzım bu 
adamla uğraşmamalıydı derim.  
Yaşlı albay sinesinden çıkan hırıltılı bir sesle güldü: 
–Melikli köyünde oturan eski bir aile dostumuz var. Savaşta kolundan 
yaralanmış. Şu anda hiç bir yerde çalışmıyor. Aldığı emekli maaşı ile sağlıyor 
geçimini. Ara sıra şehire geldiğinde bana da uğrar. Yıllardır birbirimizi ziyaret 
eder dururuz. Bana çok komik bir rivayet anlattı geçenlerde. Güya köy kenarında 
bir yerde iki kişinin güreştiğini görmüşler. İnsanlar onlara yaklaşınca bakmışlar ki 
biri Eybalı Selamov, diğeri ise Azrailmiş. Bir saat boyunca kan ter içinde 
 177 
güreştikten, boğuştuktan sonra Eybalı Azrail‟in sırtını yere getiriyor, karnına da 
bir tekme indiriyor... 
Yaşlı albay gözlerini genişçe açarak: 
–Böyle abuk subuk hikayeler uyduracak kadar gözü korkmuş insanların 
Eybalı‟dan. Nâzım Azrail‟i bile iplemeyen biriyle uğraşmasaydı keşke. Sovhozla 
ilgili gazetede yayınlanan makalenin altında eminim Nâdir Nasrullayev‟in de 
parmağı var. Bütün bu fitne fücurlar onun başının altından çıkıyor. Nâzım‟ı 
Eybalı‟nın eliyle devirmek istiyor. Tek maksadı bu! 
Süleyman Haliloviç gözlerini indirerek düşünceli ifadeyle elini çenesine 
götürdü ve kendi kendine mırıldandı: 
–Çok entresan... çok... Nâzım ve Eybalı Selamov‟la ilgili düşüncelerinizi 
anladım da, Nâdir Nasrullayev hakkında insanlar ne düşünüyor, ne konuşuyor 
söyler misiniz? 
–Ah birader ah! Ahâlinin ne düşündüğü kimin umurunda? İnsanların ihtiyarı 
olsa, külünü havaya savurular onun. Bizim zamanımızda herşey çok farklıydı. 
Birisini vali atamadan önce, yedi göbek sülalesini, bütün geçmişini araştırrlardı. 
En ufak bir ayrıntıyı bile gözden kaçırmazlardı. Bu devirde ise vali olmak 
kolaydan da kolay. Üç şeyi bildin mi, bütün kapılar açılır yüzüne. 
–O üç şey nedir öyle? diye sordu Süleyman Haliloviç derin bir ilgiyle. 
–Almasını ve vermesini bileceksin! Ve de en önemlisi kılıktan kılığa 
girebilmen lazım Yani sık sık maske değiştireceksin. 
Emekli albay muhatabını bu sözlerden ne kadar etkilediğini görmek için, 
doğruca onun gözlerine baktı ve ekledi: 
–Sakın saf biri olduğumu düşünmeyin. Kime ne söyledğimi çok iyi biliyorum 
ben. Bu arada bana inanmamak sizin en doğal hakkınız. Yalnız şunu da bilmenizi 
isterim ki, aldığım terbiye bana yalan söylemeye müsaade etmez. İster kadın 
olsun, ister erkek farketmez, yalancı insan, gözümün düşmanıdır. Yalan 
konuşmak da, namussuzluk kadar rezil eder insanı. Hem bu arada herkesin 
unuttuğu, terkedilmiş yaşlı bir albay‟ın, şehrin mutlak hakimi olan vali hakkında 
ne dediği kimi ilgilendirir ki? Herşeyden önce bir misafir olduğunuzu ve ilk kez 
şehrimizde bulunduğunuzu, kimseyi tanımadığınızı dikkate alarak, Nâzım İlham, 
Eybalı Selamov ve Nâdir Nasrullayev‟le ilgili sorularınıza bu şekilde cevaplar 
vermek zorunda kaldım. Çünkü vereceğiniz kararın yanlış olmasını, şehir 
ahalisinin nefretini kazanmanızı istemiyorum ben. 
Süleyman Haliloviç‟in yaşlı albaya karşı duyduğu güven ve sevgi daha da 
çoğalmıştı. Sıcak ve samimi bir edayla: 
–Yaşlı bir istihbaratçıya güvenmekten ve inanmaktan başka çarem yok, dedi. 
Sizin objektifliğinizden ve dürüstlüğünüzden inanın en ufak kuşkum yoktur. 
Anlaşılan o ki, yapacağım denetleme sırasında ne gibi bir yöntem izlemem 
gerektiğini size danışacak, sizden bir kılavuz olarak faydalanacağım. 
İkisi de gülüştüler. Yaşlı albay eğilen belini, gençliğinde yaptığı gibi vakarla 
düzelterek dimdik ayağa kalktı ve sıcak bakışlarla Süleyman Haliloviç‟i süzerek: 
–Bana artık müsaade, dedi. 
Müfettiş: 
–Buyurun, dedi ve ekledi, biliyorum bu uyarıma gerek yok, siz zaten dünya 
görmüş, tecrübeli bir insansınız. Ama yine de hatırlatayım. Bu odada 
konuştuklarımız aramızda kalmalı! Arkdaşlar duyarsa ayıp olur, kırılabilirler bana. 
Sağda solda hakkımızda konuşuyor, bizi başkalarına soruyor diye kızabilirler. Ben 
 178 
zaten gidiciğim, bugün varım yarın yokum. Siz ise her zaman bu şehirdesiniz ve 
sık sık karşılaşıyorsunuz birbirinizle. 
–Bu konuda endişeniz olmasın. Benim şu göğsümde ne sırlar saklı bir 
bilseniz?!  
Emekli albay Süleyman Haliloviç‟in elini sertçe sıkarak “hoşçakalın” dedi ve 
odadan çıktı. 
 
*** 
 
Süleyman Haliloviç durumu enine boyuna araştırmadan kimseyle ilgili kesin 
karar vermiyordu, bunu yapamazdı. Şüphenin olduğu yerde günah vardır, diye 
düşünüyordu. Vicdanı karşısında temiz olmak için her şeyi doğru dürüst 
araştırmak zorundaydı. Hiç şüphesiz, ihtiyar adamın söylediklerinde bazı 
hakikatler vardı. Ama bir tek onun söyledikleriyle hareket etmek yanlış olurdu. 
Bunun için Süleyman Haliloviç “Melikli” sovhozunda yapılan soruşturmanın 
sonuçlarını incelemenin yanı sıra, çeşitli kişilerle görüşüyor, onlara birtakım 
sorular yöneltiyordu. Nâzım İlham, Eybalı Selamov ve Nâdir Nasrullayev‟le ilgili 
özenle ve dikkatle bilgi topluyordu. Çoğu zaman insanların bu kişilerle ilgili 
gerçek kanaatleri söylediklerinden değil de, yüzlerindeki mimiklerden, 
gözlerindeki ifadelerden, kısacası vücut dilinden anlaşılıyordu. Müfettiş sorular 
sorduğu kişilerin cevaplarını dinlerken, yüz çizgilerini de dikkatle inceliyordu. 
Sahip olduğu bu yetenek, çalıştığı kurumda onu tarafsız biri olarak tanıtmıştı. Bu 
yüzden, buna benzer şaibeli ve dolaşıklı meseleleri hep ona çözdürürlerdi. 
“Melikli” sovhozuna gidenler soruşturmayı tamamlayarak geri dönmüştüler. 
Süleyman Haliloviç valiliğin genel kurul üyeleri ile komisyon üyelerinin ortaklaşa 
düzenledikleri soruşturma tutanağını dikkatle tetkik ediyordu. Genel kurul 
üyelerinden biri yanında oturan meslektaşının kulağına kısık sesle fısıldadı: 
–Tutanakta gösterilen yasadışı uygulamalar, gazetede yazılanları aratıyor 
valla... 
Bu cümle her ne kadar yavaş söylendiyse de, etraftaki her kes duymuştu. 
Komisyonun yoklama tutanağı baştan sona incelendikten ve tartışıldıktan sonra 
Süleyman Haliloviç yüzünü valiye döndü: 
–Makalede yazılanların yüzde yüz gerçek olduğunu siz de gördünüz sayın vali. 
Yalnız eleştiri hedefi olan kişi ve kişileri neden hâlâ uyarmadığınızı ve sert 
yaptırımlar uygulamadığınızı merak ediyorum doğrusu. 
Nâdir Nasrullayev müfettişin ses tonundan ve yüz ifadesinden, meselenin çok 
ciddi olduğunu ve başının belaya girebileceğini anladı. Bu nedenle de oturduğu 
yerde büzülerek, iki büklüm oldu. Az önce duyduğu sorunun aynısının, yarın 
merkezden de kendisine yöneltilebileceğini biliyordu. Bakü‟deki üst düzey 
memurlardan da fırça yememek için genizini temizledi ve konuşmaya başladı: 
–Süleyman Haliloviç haklı. Bu konuda bize ne söylese boynumuz kıldan ince. 
Suçluların cezası zamanında verilmeliydi, bu konuda geç kaldığımızı itiraf etmek 
zorundayım. Sovhoz müdürü Eybalı Selamov bu yolsuzluklara göre bırakın 
görevinden alınmayı, kurşuna dizilmeyi bile hak ediyor! Başka suçları var mı yok 
mu bilmiyorum ama bir tek Nâzım İlham‟ın yazdıkları bile yeterli onu idam 
etmek için. Tekrar söylüyorum, makaleye en ufak bir itirazımız yoktur. 
 179 
Daha düne kadar Eybalı Selamov‟u aklamak, ona beraat kazandırmak için, 
ağzının suyunu akıta akıta onu savunan vali, bugün doksan derece değişmiş, 
sovhoz müdürünün katline ferman verecek kadar ileri gitmişti. 
Süleyman Haliloviç: 
–Demin siz kurşuna dizmek ifadesini kullandınız. Vali‟nin idam etmek gibi bir 
yetkisi bulunmuyor, farkında mısınız? diye sordu. 
Nâdir Nasrullayev önce şok oldu, daha sonra kekeleyerek: 
–Ya... onu öylesine, laf olsun diye söyledim işte... 
–Burada bir insanın kaderi, kariyeri söz konusu. Bu yüzden sözlerimize 
olabildiğince dikkat etmeli, ileri geri konuşmamalıyız. Her sözümüzü yüz ölçüp, 
bir biçmeliyiz. “Öylesine”, “laf olsun diye” gibi mazeretler kabul edilemez! 
Nâdir Nasrullayev bu kadar insanın gözü önünde bozulduğu için zavallı bir 
yüz ifadesine bürünerek sustu. Herkes susuyordu aslında. Kimse konuşmuyordu. 
Süleyman Haliloviç düzenlenen tutanağın son sayfasını da okuduktan sonra, 
dosyayı kapattı. Gözlerini kaldırmadan: 
–Zabta geçen yolsuzluklarla ilgili söyleyecek sözü olan var mı? diye sordu. 
Katılımcılar susmaya devam ediyordu. Süleyman Haliloviç saatine bakarak 
ayağa kalktı. Diğerleri de onun acele ettiğini anlayarak odadan tek tek çıkmaya 
başladılar. Odada sadece vali ve müfettiş kalmışlardı. Nadir Nasrullayev‟in son 
sözü şöyle oldu: 
–Hata yaptığımızı itiraf ediyorum. Bugün, en geç yarın genel kurulu 
toplayarak gazetede sıralanan yolsuzluklarla ilgli suçlanan tarafa ciddi müeyyideler 
uygulayacağız. Eybalı Selamov görevinden derhal alınmalı ve mahkemeye 
çıkarılmalıdır. Aslında bir sovhoz müdürü benim için hiç bir şey ifade etmiyor. 
Fakat öyle şeyler vardır ki... Mesela bu adam için sağdan soldan telefonlar aldım 
ben... Hepsi de yetkili kişilerdi, ona dokunma diyorlardı bana. Bu durumda insan 
çaresiz kalıyor. Hayır diyemiyorsun işte! Ama madem sovhozda yolsuzluk 
dizboyu, talan korkunç boyutlara ulaşmış, onu bir saniye bile görevinde 
tutamayız. Herifin yukarılarda dayıları var diye, bu lekeyle yaşamayı kabul 
edemem! Bu arada sizden bir ricam olacak... 
–Buyurun, sizi dinliyorum. 
–Ben bu şehirde zaten rezil oldum... 
Müfettiş muhatabına hayretle baktı. 
–Nedenmiş o?  
–Çünkü sovhoz müdürü görevinden alınınca, bütün şehir valinin bir 
gazeteciye mağlup olduğunu konuşacaktır.  
–Güçlü haksızın değil, güçsüz haklının yanında yer almalıyız.  
Nâdir Nasrullayev roundu kaybeden boksçu gibi kafasını indirdi ve acılı bir 
sesle: 
–Artık tüm bunların hiç bir önemi yok, dedi. Ama ben tekrar ediyorum! 
Nâzım İlham gazeteyi yönetmeye devam ederse, ben bir vali olarak işlevsiz hale 
geleceğim. Bu konuda yalnız sizden yardım bekliyorum. Nâzım‟la aramızdaki 
tartışmayı yetkililere ne şekilde ulaştıracağınıza bağlı her şey. Çok rica ediyorum 
sizden! Gerekirse ben de konuşurum Baküdekilerle. Bu konuda net tavrımızı 
ortaya koyarsak kimse itiraz edemez bize. Nâzım İlham‟ı kimse savunamaz. Bu 
şehir bana emanet edilmedi mi? O zaman rahat çalışabileceğim bir ortam 
oluşturulmalı. Dediğim gibi, en iyisi yetkili yoldaşlarla siz konuşun, halledin gitsin 
bu meseleyi. Bu günden itibaren ben bu adamla çalışamam! Onun yerine geçecek 
 180 
birini bulurum ben. Memlekette gazeteci kıtlığı mı yaşanıyor? Bu şehirde bile, 
ondan da yetenekli bir sürü yazar çizer var.  
Süleyman Haliloviç kısa ve belirsiz konuştu: 
–Bu konuyu daha sonra tartışırız... 
Onlar lobiye indiklerinde müfettiş: 
–Gazete çalışanlarıyla vedalaşmadan gidersem ayıp olur, yanlış anlaşılabilirim, 
diyerek sola döndü.  
Önce matbaa işçileriyle vedalaştı, sonra ise genel yayın yönetmenin odasına 
girdi. Nâzımla vedalaşırken gülümseyen gözleriyle sanki “sen haklısın” diyordu 
ona. Müfettiş Nâzım‟a karşı duyduğu sempatiyi ifade etmek istercesine uzun süre 
ince parmaklarıyla onun elini sıktı ve salladı. Onların bu şekilde samimi pozlar 
vermesi Nâdir Nasrullayev‟i kudurtuyordu. Vali somurtarak suratını astı.  
 
28 
 
Süleyman Haliloviç‟in şehre gelişi ve gidişi çeşitli yorumları da beraberinde 
getirmişti. Bazıları onun da cebine bir iki tomar para sıkıştırıldığını ve memnun 
edildiğini iddia ediyordu. Nâdir Nasrullayev‟in eninde sonunda galip olacağına 
inananlar vardı. Süleyman Haliloviç‟le az buçuk konuşmuşluğu olan herkes ise, 
sağda solda onun çetin ceviz olduğunu ve kolay kolay satın alınamayacağını 
söylüyordu. “Hayır canım, çok kuru ve sert adamdır, ona rüşvet mi verilir? Onu 
yumuşatmak mümkün değil. Tuttuğunu asla bırakmaz...” 
Bir kaç gün sonra şehir parti komitesinin genel kurulu toplandı. Gündemde 
iki önemli madde vardı. “Melikli” sovhozunda yapılan soruşturmanın sonuçları 
ve eskiden ormanda çalışan Net Alekber‟in postacı oğlu Kudret‟in, tütün 
işletmesinde çalışan Suren Sitaryan‟ın oğlu Andronik‟i dövmesi... 
Genel kurulun oturumu başladıktan bir saat sonra “Melikli” sovhozunun 
müdürü Eybalı Selamov salondan öfkeli bir yüzle çıktı. Perişan halinden kıçından 
tekme yediği anlaşılıyordu. Daima sırıtan, capcanlı suratı şu anda solmuştu. Her 
zaman dinç ve hareketli olan müdür bir saat içerisinde sanki on yıl yaşlanmıştı. 
Beli de eğilmişti artık ve dik yürüyemediğinden çizmeleri de gıcırdamıyordu. 
Sovhozun eski müdürü etrafına bakmadan merdivenlerden söylene söylene 
inmeye başladı: 
–Nankör! İt oğlu it! Yedin bitirdin beni! Sana verdiklerim burnundan 
dökülsün! Bu binada validen hademesine kadar herkes şerefsizdir! Piçler! Bir 
sofra arkasında yemek yediğim, lokmamı paylaştığım ibnelerin hiç birisi beni 
savunmadı! Hiç birisi! Kazandıklarımı, biriktirdiklerimi kimlere yedirmişim 
meğerse!!! 
Eybalı Selamov küfür ve lanetler savura savura ana kapıdan sokağa çıktı, 
sonra da geri dönerek beyaz taştan yapılmış valilik binasının duvarına nefretle 
tükürdü. 
Andronik‟in sokak ortasında dayak yemesi haberi Moskova‟ya kadar ulaşmıştı. 
Nâdir Nasrullayev genel kurul üyelerine bu konuda bilgi verdikten sonra, 
heyecansız, düz ve biraz da acı sesle konuştu: 
–Burası genel kurul oturumudur yoldaşlar. Sizinle açık konuşacağım. Bu öyle 
basit bir mevzu değildir. Bu meseleyi Andronik Sitaryanla, Kudret 
Arzumanov‟un sıradan bir kavgası olarak değerlendiremeyiz. Moskova bu sorunu 
Azeriler‟le Ermeniler‟in arasında etnik zeminde yaşanan bir çatışma olarak 
 181 
değerlendiriyor. Burada oturanların bir çoğu Andronik‟in babası Suren Sitaryanı 
çok iyi tanıyor öyle değil mi?  
Salonda bulunanlar koro halinde cevap verdiler. 
–Doğru! Hepimiz onu tanırız!  
Nâdir Nasrullayev cenaze töreninde cemaate hitap ediyormuşcasına ikinci 
sorusunu sordu: 
–Suren Sitaryan‟ı nasıl tanırsınız?  
–İyi biri olarak tanırız! 
–Dürüst insandır! 
–Şimdiye kadar hakkında kötü bir şey duyamdık! 
–Ben de sizinle aynı görüşteyim. Saygıdeğer bir vatandaşımızın oğlunu, 
durduk yerde acımaszıca dövmüşler. Bunu kimin yaptığını da biliyorsunuz! 
Üçkağıtçının teki! Babası bir zamanlar ormanları yakıp yıkıyordu. Oğlu da 
omuzunda posta çantası şehirde hava atıyor. Bizim emniyet güçlerimiz ise bu 
cinayete göz yumuyorlar. Kudret Arzumanov Sibirya‟ya sürgün edilmeli! Ama ne 
yazık o hâlâ elini kolunu sallayarak ortalıkta dolaşıyor. Moskova‟dakiler de haklı 
olarak bizi ırkçılıkla suçluyor. 
Nâdir Nasrullayev ses tonunu azaltarak devam etti: 
–Bu kavgayı Moskova‟ya ulaştıran Suren Sitaryan değildir. Suren fevkalade 
dürüst ve alicenap biridir. Asla böyle bir şeyi yapmaz. Oğlu Andronik‟in 
Yerevan‟da oturan dayısı Şimavon Petrosyan Ermenistan‟da çok ünlü bir sima. 
Moskova‟da da tanırlar, sayarlar onu. Duyduğum kadarıyla Ermenistan‟ın ünlü 
yazarlarındandır. Yeğeninin dövüldüğünü duyunca, Moskova‟ya şikayet mektubu 
yollamış. Azerbaycan‟da Ermeniler‟in sıkıştırıldığını, neredeyse soykırıma 
uğratıldığını yazmış. Hatta bununla da yetinmeyerek bütün Azeriler‟in Ermenileri 
her yerde dövdüklerini, tahkir ettiklerini de eklemiş. Merkez Komitenin şube 
müdürü Ebulfeyz Vekilov aramıştı beni. Ağzından çıkanı söyledi bana telefonla. 
Valisi olduğunuz şehirde Ermeniler dövülüyor, sıkıştırılıyor, aşağılanıyorken, siz 
nereye bakıyorsunuz? Niçin önlem almıyorsunuz? Ben de ona Andronik Sitaryan 
olayından haberimin olmadığını söyledim. Bu konuyu enine boyuna 
araştıracağıma ve gerekeni yapacağıma dair ona söz verdim. Ebulfeyz Vekilov‟a 
şehirde Ermenilere zulm edilmiyor dedim, onu inandırmaya çalıştım ama nafile, 
yalan söylüyorsun dedi durdu bana. Son bir kaç ayda şehrimize Ermenistan‟dan 
on ailenin taşındığını, hepsine de gelir gelmez arsa, daire verildiğini söyledim. 
Bunları söylediğim çok iyi oldu. Azeriler işsizlik sorunuyla boğuşurken, 
Ermenileri anında makam mevki sahibi yapıyoruz dedim. Ebulfeyz Vekilov 
bunarı duyunca aferin dedi, söylediğiniz gibiyse eğer, o zaman sizinle gurur 
duyuyorum. Konuşmasının sonunda da Ermeniler‟e özel dikkat ve ilgi 
göstermemizin öneminden bahsetti bana.  
Nâdir Nasrullayev‟in kaşları çatıldı. Salondakilere dikkatle bakarak: 
–Bir teklifim var yoldaşlar. Şöyle bir kararı kabul etmeye ne dersiniz: “Posta 
idaresi personeli siyasi etik açısından yeterince eğitilmediği, özellikle de komunist 
milletlerarası dayanışma konusunda biliçlendirilmediği için, idarenin müdürü ve 
yardımcıları görevlerinden alınsın. Savcılık Ermeni vatandaşımızı acımasızca 
döven Kudret Arzumanov‟u derhal tutuklasın ve mahkemeye sevketsin... Kararın 
bir kopyası Merkez Komiteye, ikinci kopyası ise Moskova‟ya gönderilsin. Karara 
özel bir madde de eklenecektir. “Şehirde oturan Ermeni vatandaşların sorunları 
 182 
acil olarak araştırılsın, talep ve ihtiyaçlarının karşılanması için gereken çalışmalar 
derhal başlatılsın. İşbu kararname şehir gazetesinde yayınlansın!” 
Nâdir Nasrullayev gözlerini elindeki kağıttan ayırarak sordu: 
–Bu konuda itirazı, yorumu olan var mı? 
Genel kurul üyeleri yine koro halinde haykırdılar: 
–Hayır! Kararı destekliyoruz! 
Genel kurulun oturumuna davet edilen üyeler arasıdna Nâzım da vardı. O 
izin istemeden ayağa fırladı: 
–Genel kurul üyesi olmadığımdan, kararnamenin leyhine veya aleyhine ne 
yazık ki oy kullanamıyorum. Ama bu kararın gazetede yayınlanmasına itiraz 
ediyorum. Kesinlikle itiraz ediyorum! 
Salona bir sesszilik çöktü. Gazete yöneticisinin çıkışı herkesi şoka sokmuştu. 
Katılımcıların şaşkın bakışları Nâzım‟ın üzerine dikildi. Nâdir Nasrullayev önce 
elini alnına koydu, daha sonra kafasını ağır ağır kaldırarak, istihza dolu gözlerle 
Nâzım‟ın yüzüne baktı: 
–Bu ne biçim söz? Genel kurulun kararını gazetede yayınlamam da ne demek 
oluyor?! 
–Açıklayabilirim. Herşeyden önce onayladığınız kararın önyargılı olduğuna 
inandığım için buna hayır diyorum. Çünkü sizi dolduruşa getirmişler! İkincisi de 
biz bu kararı gazetede yayınlarsak, o kavganın şahiti olan vatandaşlarımız bize 
gülerler. Genel yayın yönetmeni olduğum gazetenin komik duruma düşmesine 
asla müsaade edemem.  
Nâdir Nasrullayev kahkayla gülerek: 
–Yoldaş gazeteci! Ben Moskova‟ya mı, bizim Merkez Komite‟ye mi, 
saygıdeğer Ebulfeyz Vekilov‟a mı inanayım, yoksa size mi? diye sordu. 
–Onlar Andronik Sitaryan‟la Kudret Arzumanov‟un kavgasını kilometrelerce 
uzaktan duymuşlar, üstelik Yerevan aracılığıyla. Yani çarpıtılmış şekilde! Bense 
bu olayın canlı şahidiyim. Kavganın yaşandığı sırada posta idaresinin yanından 
geçiyordum. Kudret Arzumanov çantasında yeni gzete ve dergilerle iş yerinden 
çıktığı sırada Andronik karşısına dikilerek, ondan gazete talep etti. Kudret de 
gazete ve dergiler abonelerindir diyerek yoluna devam etti. Andronik ise onu 
rahat bırakmadı, düşü peşine. Önce şapkasına el attı, daha sonra arkadan çelme 
taktı ona. Kudret yapma dedikçe, Andronik daha da azıyordu. En sonunda 
sinirlerine hakim olamayan Kudret ona hakettiği cevabı verdi. Günah her zaman 
ölenindir demişler. O olayın tek suçlusu Ermeni Andronik‟di. Ya siz ne 
yapıyorsunuz? Suçluyu masum göstererek, saldırıya uğrayan tarafı mahkemeye 
sevketmekle ilgili planlar kuruyorsunuz. Burada bulunan arkadaşlar da size 
âminhanlık yapıyor. Herkesin birbirini tanıdığı küçük bir şehirde oturuyoruz. 
Bugün burada onayladığınız adaletsiz kararnameye evet diyen arkadaşlara sormak 
istiyorum. Şimdiye kadar Kudret‟in bir kimseyle kavga ettiğini, birilerine 
sataştığını, rahatsız ettiğini gören olmuş mudur!? Hayır! Peki Suren Sitaryan‟ın 
oğlu Andronik bu güne kadar kaç vatandaşımıza saldırdı, kaç kişiyle kavga etti? 
Sayısı belli değil! 
Her kes susuyordu. Nâdir Nasrullayev‟in kaşları düğümlendi: 
–Nâzım muallim, söylediklerinizde belki de haklısınız ama bu konuda 
Moskova‟nın farklı düşündüğünü dikkate almak zorundayız. Ebulfeyz Vekilov‟un 
telefonda ettiği hakaret ve tehditlere muhatap olan siz değildiniz! Benim yerimde 
siz olsaydınız böyle konuşmazdınız. Yönetimdekiler bu kavgayı bayağı 
 183 
abartmışlar. Yerevan da bu sıradan kavgaya, siyasi bir kılıf giydirmeye çalışıyor. 
Yapacağımız bir şey yok, elden ne gelir? Moskovadakilerin bize faşist dememeleri 
için, bir iki vatandaşımızı kurban etsek de olur. Bunu şehrimiz, ülkemiz adına 
yapmaya mecburuz. 
Nâzım daha da öfkelendi: 
–Moskova! Moskova! Koskoca Rus siyasetçileri, bir avuç Ermeni ırkçısının 
elinde oyuncağa dönüşmüler. Ermeni lobisi Stalin gibi dehayı bile kandırmayı 
başardı. Ermenistan‟da yaşayan yüz binlerce Azeri de bu iğrenç siyasetin kurbanı 
oldular. Örneğin Mikoyan! Stalin‟e yaltaklanarak, en sadık dostu, cephe arkadaşı 
olduğuna dair inandırmadı mı onu? Oysa Stalin öldükten sonra bir anda 
Hruşçev‟in bir numaralı dalkavuğuna dönüşmedi mi!? Stalin‟e karşı başlatılan 
karalama kampanyasında başı çekenlerden biri de o olmadı mı? Stalin‟in kaleme 
aldığı “SSCB sosyalizminin iktisadi sorunları” eserine de ilk kez saldıran ve 
reddiye yazan Ermeni Anastas Mikoyan değil midir?! Bunların ne denli ikiyüzlü 
olduğunu hala anlamıyor musunuz!? Şimdi de Şimavonlar, Sitaryanlar, 
Petrosyanlar ve daha niceleri başımıza bela olmuş. Yeter artık! Bu insanlar iki 
komşu milleti daima kışkırtıyor, toplumlarımız arasına kin ve nefret tohumları 
ekiyorlar...  
Nâdir Nasrullayev onun sözünü kesti: 
–Bakıyorum bugün sinirleriniz üstünüzde. Siyasi potlar kırıyorsunuz arkdaş, 
biraz dikkatli olun! Sizin konuşmalarınız faşizm kokuyor. Başınız belaya girebilir. 
Bu safsatalarınıza göre sizi partiden ve görevinizden uzaklaştırabiliriz!  
Nâzım sertçe: 
–Konuşmamda bir suç unsuru varsa, varsın olsun. İstediğinizi yapmakta 
özgtürsünüz! dedi. Burada oturan arkadaşlar da dut yemiş bülbüle dönmüşler. 
Korkuyorsunuz, anlıyorum! Ama benden böyle bir onursuzluğu beklemeyin, 
tamam mı?! 
–Yoldaş gazeteci! Sizi anlıyorum ama sizden de aynı anlayışı bekliyorum. Bir 
iki kişinin yüzünden her gün Moskova‟dan, Ebulfeyz Vekilov‟dan azar işitmek 
istemiyorum! Biz kendi soydaşlarımıza sert yaptırımlar uygulamaz, ciddi adımlar 
atmazsak yarın öbür gün merkezden bir heyet gelecek ve üzerimize çullanacak. 
Ondan sonra varın siz düşünün halimizi! Halbuki bir iki kişiye ceza vererek, 
şehrimizde Ermenilerin sıkıştırılmadığını ıspat edebiliriz. Böylesi daha isabetli 
olmaz mı? Şimdi anladınız mı beni? 
–Hayır! Sizi kesinlikle anlamıyorum! 
Nâdir Nasrullayev ayağa kalktı: 
–O zaman konuyu daha fazla uzatmaya gerek yok. Sizinle tartışarak değerli 
vaktimi boş yere harcayamam. Genel kurulun oturumunu kapalı ilan ediyorum. 
Oturumda alınan kararlar kesindir! Karar metninin gazetede yayınlanmaması sizi 
çok zor duruma düşürebilir, iyice düşünün bence. Aksi taktirde hakkınızda cezai 
işlem başlatılacaktır. Şunu da sakın unutmayın, burada yaptığınız antikomunist ve 
lenin karşıtı konuşmalar, derhal yönetime ulaştırılacaktır! Bizzat ilgileneceğim bu 
konuyla! 
Böylece oturum kapalı ilan edildi ve herkes dağıldı. Nâdir Nasrullayev 
toplantı salonundan çıkarak odasına döner dönmez ahzieye sarıldı ve Ebulfeyz 
Vekilov‟la görüşmek için Bakü‟yü bağlattırdı. Beş dakika geçmeden telefon 
çalmaya başladı. Nâdir Nasrullayev telefondaki otoriter ve saygın memurla yüz 
 184 
yüze görüşüyormuş gibi ayağa fırladı ve muti bir görünüm katarak suratına 
ahizeyi sıkı sıkıya yanağına yapıştırdı. 
–Yoldaş Vekilov, o malum meseleyi görüştük. Posta idaresi müdürü ve 
yardımcısı görevlerinden alınıyorlar. Andronik Sitaryan‟a dayak atan Azeri gencin 
de tutuklanması talebiyle savcılığa başvurduk. Kararnamenin önemli 
maddelerinden biri de, şehirde oturan Ermenilerin sosyal durumunun 
araştırılmasını, varsa eğer geçim sıkıntısı çekenlerin valiliğimizin himayesine 
alınmasını, hatta gerekirse maddi yardımın da gösterilmesini öngörüyor. 
Dikkatlerinize arz etmeye borçlu olduğum bir mevzu da var... Yerel gazetenin 
genel yayın yönetmeni Nâzım İlham, toplantıda saçma sapan şeyler 
konuşuyordu. Ben bu adam gazetecilikten anlamaz, bu görevi haketmiyor 
dediğimde, arkadaşlar bana itiraz ediyorlardı. Herifin hezeyanlarını bir 
duysaydınız... Konuşmaları kan ve nefret kokuyordu. Bu meseleyi bir an önce 
halletmeliyiz artık! 
Ebulfeyz Vekilov: 
–Aferin sana! dedi. Dayak yiyen Andronik Sitaryan‟ı babasıyla beraber yanına 
davet et, ikisinden de özür dile. Bana söylediklerini de onlara anlat. Bizden 
memnun kalmalarını istiyorum! Bu konuyla Merkez Komitenin şube müdürü 
Ebulfeyz Vakilov bizzat ilgileniyor de. Ebulfeyz Vekilov Ermenilerin bu ülkede 
özgürce yaşaması için elinden gelen çabayı gösteriyor, onun da Ermeni akrabaları 
var ve damarlarında Ermeni kanı akıyor demeyi de unutma. Onlar için yaptığımız 
iyiliklerden, gösterdiğimiz ilgiden Yerevanda‟ki akrabalarını da haberdar etsinler. 
Azerbaycanda ne kadar sevildiklerini, kendi ülkelerindeymiş gibi yaşadıklarını 
söylesinler. Senin şu gazetecine gelince... Merak etme, bu sorunu da en kısa 
zamanda çözeceğiz. Nâzım İlham da kim oluyor be?! Vururuz kıçından tekmeyi, 
def olur gider...  
 
29 
 
Basire gün geçtikçe zayıflıyordu. Son günlerde iyice erimiş, kibrit çöpüne 
dönmüştü. Bir deri bir kemik kalmıştı. Elbiseleri çuval gibi üzerinden sarkıyordu. 
Gözleri de çukura batmıştı. Mesai arkadaşları ne kadar gönlünü almaya, onu 
neşelendirmeye gayret etseler de faydası olmuyordu. Nâzım ve Azizağa 
Aydınbeyov da herkesten fazla ona ilgi ve dikkat gösteriyorlardı. Gazete 
bütçesinden ailesine maddi yardım bile yapılmaya başlanmıştı. Evinde kaldığı 
Nabat Kadın dahi Basire için sabahtan akşama kadar çırpınıp duruyordu. Kendi 
çocuklarından bile fazla ilgi gösteriyordu kıza. Yemesine içmesine itina 
gösteriyordu. Nâzım‟ın karısı Seriye de kıza her zaman yardım ediyor, düzenli 
olarak ona erzak ve giyecek veriyordu. 
Ama Basire‟nin yatak hastası olmadan, ayakta gün geçtikçe solması herkesin 
endişesini artırıyordu. Son günlerde Basire Nâzım‟ın evine geldiğinde, Seriye 
çocukları ondan uzak tutuyordu. Çocukların ona yaklaşmamasına özen 
gösteriyordu. Ama bunu hissettirmeden yapıyordu, kızcağız kırılmasın diye. 
Seriye komşu terzi kadınla anlaşmış ve Basire bazen Pazar günleri veya iş 
çıkışında onlara uğradığında Seriye, terzi kadını çağırıyor:  
“–Elimde çok önemli işim var, çocuklar beş-on dakika sizde kalsın, bunların 
gürültüsünden kafam patlayacak neredeyse”, tarzında bahaneler uydurarak, 
çocukları Basire‟den uzaklaştırıyordu.  
 185 
Basire çocukların ondan uzak tutulduğunu aklından bile geçiremezdi. Seriye, 
Basire‟nin yemek yediği tabağı, kaşığı, çay içtiği bardağı diğer kap-kacaktan ayrı 
tutuyordu. Kız gittikten sonra da kullandığı bütün bulaşıkları sıcak suyla defalarca 
yıkıyordu. Aslında bunları terzi kadın ona tavsiye etmişti. “Vallahi sizin eve gelen 
şu kızın hâlini hiç beğenmiyorum. Suratından belli ağır bir hastalığa yakalandığı. 
Dilim kurusun, ya verem olursa? Çocuklarına da bulaşır maazallah...” 
Bu sözler Seriye‟yi korkutmuştu. O günden sonra Basire‟den kendisi bile uzak 
duruyordu. Eskisi kadar onun yüzüne gülmüyor, evinde sıcak karşılamıyordu. 
Basire de doğal olarak bu eve daha seyrek gelmeye başladı. Ama Seriye kıza 
yaptığı yardımları kesmiyordu. Gazete çalışanları veya komşular aracılığıyla da 
olsa Basire için yine paketler yapıp gönderiyordu. Basire iki gün Nâzım‟ın 
çocuklarını görmedi mi özlemeye başlıyordu. Kendi çocukları kadar bağlanmıştı 
onlara. Fakat telefon açtığında ve evlerine gelmek istediğini bildirdiğinde, Seriye 
bir bahane bulup, onu başından savıyordu. Basire Nâzımgile artık hiç 
gidemiyordu. Aylarca Seriye‟nin ve çocuklarının yüzlerini göremiyordu. Artık 
Seriye‟ye darılmış, büyük ihtimalle kadının kendisine karşı takındığı tavrı 
hissetmişti. Ne gidiyordu o eve, ne de telefon ediyordu. Ama ne kadar düşünse 
de bir türlü Seriye‟nin bu garip davranışlarına anlam veremiyordu. Aklına bin bir 
türlü şüphe geliyordu. Bu da onun hasta bünyesine ilave bir yük olmuş, 
yıpranmasını ve zayıflamasını hızlandırmıştı.  
Artık işte de her zamanki performansla çalışamıyor, sık sık nefes darlığı 
çekiyordu. Bir keresinde mesai arkadaşlarına yönelerek: 
–Havam yetmiyor sanki arkadaşlar, demişti. Uyku düzenim de bozulmuş, 
iştahım da yok. Beş dakika çalıştım mı, terden sırılsıklam oluyorum. Halsizlikten 
ayakta duramıyorum. Nedir bana musallat olan bir bilsem... 
Basım tezgahının üzerinde oturan Azizağa Aydınbeyov bu sözleri duyunca 
küplere bindi. Elindeki işini bırakarak yüzünü Basire‟ye döndü ve kızı azarlamaya 
başladı: 
–Kabahat sende kızım! Dikkat ediyorum da, parti üyeliğin reddedildikten 
sonra, suratın hep asık. Sanki ağır bir duvar çökmüş de, altında kalmışsın. Partiye 
girseydin dünya daha mı yaşanılır hale gelecekti? Partide olmayanlar yiyecek 
ekmek bulamıyorlar mı? Parti kartı olmayanlar ölüyor mu? Bak kızım, bana 
sorarsan o partinin beş para değeri yok. Bir baba kız gibi konuşalım seninle. 
Eskiden olsaydı bunları söylemezdim ama artık umurumda bile değil. 
Kurucusunu mezarından çıkararak yüzüne tüküren partinin, akıbeti hüsran 
olacaktır! Mutlaka hüsran olacaktır! Bak işte şuraya yazıyorum, bu parti çökmezse 
bana ne dersen de. Bana partiye girmek istiyorum dediğinde, önce tereddüt ettim 
sonra da genç kızdır, madem bu kadar istiyor biz de yardım edelim girsin bari 
diye düşündüm. Almadılar mı seni partiye? Canın sağ olsun kızım! Belki böylesi 
senin için daha hayırlıdır. Bunu büyütmenin, kendine dert etmenin ne anlamı 
var? Defalarca ağladığını gördüm, yüzümü çevirdim. Böyle devam ederse kendini 
mahvedeceksin. Tükürürüm partiye de, onu kartına da! Bir zamanlar ben de 
partili oluyorum diye sevinçten çılgına dönmüştüm. Benim gençliğimde durum 
bambaşkaydı ama. Şu anda ise parti dolandırıcı, rüşvetçi ve soyguncuların at 
koşturduğu mafya örgütüne dönüşmüş.  
Basire, Azizağa Aydınbeyov‟un bu sözlerine karşılık vermedi, sustu. Gözleri 
dolduğu için yüzünü çevirdi. Bluzunun koluna geçirdiği küçük mendilini 
çıkararak solgun yanaklarına kayan damlaları sildi. Sonra dizgiye devam ettiği 
 186 
sırada öksürmeye başladı. Öksürmesini durdurmayı ne kadar denediyse de 
başarılı olamadı. Yerinden kalktı ve bir yudum su içtikten sonra dışarıya çıktı. 
Alnını bahçede duran ağacın çopurlu gövdesine dayayarak kendine gelinceye 
kadar öylece bekledi. Kaldırımdan geçenler onun bu hâlini görerek üzüntüyle 
kafalarını sallıyor, bazıları da yanlarında yürüyenlerin kulaklarına fısıldıyorlardı: 
–Zavallı kızın halini görünce, içim kan ağlıyor. Yakalandığı hastalık çok ağır 
galiba... 
Basire bir kaç dakika temiz hava soluduktan sonra biraz kendine geldi ve 
matbaaya geri döndü. Yerine oturdu ama dizgiye elini sürmedi. Ağır ağır nefes 
alarak gözlerini soğuk, buz gibi harflere dikti. Dizgici arkadaşları, onu bu 
durumda görünce keyifleri kaçmıştı. Matbaaya hazin bir sükunet çökmüştü. 
Matbaa çalışanları hiç bu kadar üzülmemişlerdi. Kimse konuşmuyor, 
gülmüyordu. Azizağa Aydınbeyov da somurtmuştu, içi sızlıyordu. 
Sinirlendiğinden ikide bir hata yapıyor, sayfaların yerlerini karıştırıyordu. Basire 
az önce Azizağa Aydınbeyov‟un kendisine söylediklerinde kısmen haklı olduğunu 
düşünüyor, kısmen de kendisinin haklı olduğunu düşünerek efkarlanıyordu. 
Bütün bu sorunların temelinde, vermesi gereken rüşvetin, bin rublenin yattığını 
düşünüyordu. “Babam savaşta ölmeseydi, odun satmakla da kazanabilirdik bu 
parayı. Parti üyesi olsaydım ben de bir mevki sahibi olurdum. Fakir aileme, 
anneme, kardeşlerime yardım ederdim, kendim için de beş on kuruş biriktirirdim. 
Azizağa amca için konuşmak kolay tabii... Bu devirde eğitime, yeteneğe değer 
veren mi var? Parti egemenliği var ülkede. Biri bir göreve atanacaksa onun 
zekası, becerisi kimsenin umurunda değil. Önce parti üyesi olup olmadığını 
soruyorlar. Köyde Mecit amcayı partiden ihraç ettiler diye, ağabeyi Ferec‟in akli 
dengesi bozulmadı mı? Bütün yatırlara, türbelere götürdüler adamı ama faydası 
olmadı. Sonunda öldü gitti zavallı. Eğer parti Azizağa amcanın söylediği gibi 
önemsiz bir şeyse, koskoca aksakal adam ne diye delirdi? Biliyorum, Azizağa 
amca beni sevdiği, değer verdiği için böyle konuşuyor. Gücü yetseydi beni partiye 
kendi elleriyle alırdı. O zaman üyelik kartım olurdu, beni de toplantılara alırlardı.. 
Azizağa amca baktı hiç bir şey yapamıyor benim için, başladı partiyi kötülemeye. 
Bundan sonra insanca yaşamak haram bana... Babam hayatta olsaydı farklı olurdu 
her şey...” 
Öksürmeye başladı yine. Boğulacak gibi oluyordu. Azizağa baskı makinesinin 
yanından ayrılarak ona bir bardak sıcak su getirdi. 
–Kızım bir yudum iç, iyi gelir sana.  
Basire‟nin yüzü mosmor olmuştu. Yakarış ve imdad haykırışıyla dolu olan 
bakışları, Azizağa‟nın merhamet ifade eden yüzünde donakalmıştı. Azizağa titrek 
sesiyle onu sakinleştirmeye çalışarak: 
–Kızım kendine gel, metin ol, dedi. Allah korusun ağır bir hastalığın yok ya! 
Öksürük işte, geçer gider. Zatürre olmuşsun herhalde, herkesin başına gelebilir. 
Bir iki hap içtikten sonra, turp gibi olacaksın... Yarın işe gelme istersen. İyileşene 
kadar evde dinlen. Çalışmalar aksamaz merak etme, arkadaşlar senin işini de seve 
seve yaparlar. 
Basire‟nin nefes borusu tıkandı. Ölmek üzereymiş gibi gözbebekleri kocaman 
oldu. Sıkı sıkıya Azizağa‟nın yakasından yapıştı ve: 
–Aziza... Aziz... Azizağa amca, diye haykırdı suda boğuluyormuş gibi 
çırpınarak. Azizağa yüzünü matbaa çalışanlarına dönerek bağırdı: 
–Koşun! Bir ambulans çağırın! Çabuk! 
 187 
Basire bayılmıştı. Başı Azizağa‟nın kollarına kaydı. Nabzı çok yavaş atıyor, 
nefesi zorla gidip geliyordu. İşçiler en az Azizağa kadar şaşırıp kalmışlardı. Basire 
ile aynı yaşta olan meslektaşı dayanamadı. Kipriklerinden süzülen gözyaşlarını 
arkadaşlarından saklamak için, yüzünü duvara çevirdi. 
Dışarıda ambulans‟ın siren sesleri duyuldu. Beyaz gömlekli doktorlar koşarak 
matbaaya girdiler. Kıza iki iğne yapıldıktan bir süre sonra o kendine geldi. 
Doktor matbaa çalışanlarının hepsini koridora çıkararak, kızı muayene etti ve 
daha sonra Azizağa‟yı yanına çağırdı: 
–Bu kızın durumu iyi değil. Herşeyden önce bünyesi çok zayıf. Kalp atışları 
da düzensiz. Bu durumda çalışılmaz! Tetkikler yapılmadan hastalığının ne 
olduğunu kesin olarak bilemeyiz. Herhalükarda hastanede tedavi olması 
gerekecek.  
Basire yorgun yorgun ayağa kalktı. Bacaklarında takat olmadığından, güçlükle 
ayakta duruyordu. Matbaa çalışanları kapıya kadar onu yolcu ederek evine 
gönderdiler. Basire sokakta yüz metre yürüdükten sonra duraksıyor ve 
dinlendikten sonra tekrar yoluna devam ediyordu. Kuru öksürükler onu güçsüz 
bırakmış, sinesini yakıyordu. 
Nabat kadın onun yemeklerini de ayrı bişiriyordu. Eline geçen erzağın, 
sebzenin en tazesini Basire‟ye yediriyordu, çabuk iyileşsin, kilo alsın diye. Ama 
son zamanlarda kızın iştahı da kaybolmuştu. Bu gün de Nabat‟ın serzenişlerinden 
sonra zar zor bir iki lokma yedi ve sofradan kalktı. Nabat kadın kendi kendine 
söylenmeye başladı: 
–Ey büyük Allahım, takdirinden sual edilmez ama bu kızı niçin düşürdün bu 
hallere? Sapasağlam çocuk gözümün önünde eridi muma döndü! Ah! Ah! 
Kabahat bende, günah bende! Keşke bu kadar boşvermeseydim. Sabahtan 
akşama kadar doktorların arasındayım ama bir kere olsun kızı muayeneye 
götürmedim... Dilim kurusun, yarın bir şey olursa çocuğa, annesinin yüzüne nasıl 
bakarım?! Ne derim kadına!? 
Nabat içinden uzun süre kendine lanetler etti durdu. Artık kesin kararını 
vermişti. Yarın işten izin alacak ve kızı doktorlara götürecekti. Bu kızın 
hastalığının ne olduğunu bir an önce öğrenmek gerekiyordu artık. Ne zamana 
kadar böyle devam edecekti? 
Nabat kadın niyetini Basire‟ye açtığında, kız önce kem küm etti, doktora 
gitmek istemediğini söyledi. Acı ve hüzün dolu bir sesle: 
–Nabat teyze, dedi, doktora giderim gitmesine ama ortalıkta dolaşan o kadar 
korkunç hastalık var ki, cesaret edemiyorum, korkuyorum gitmeye. Ya doktor 
kanser veya verem olduğumu söylerse? Bunun için, hastalığımın ne olduğunu 
bilmemem daha iyi olur. Tevekkül Allaha! Bakalım sonumuz ne olacak... Ölsem 
de, kalsam da takdir Allahındır. Babam da ölmedi mi? Yoksa ben ondan fazla mı 
hakediyorum yaşamayı? Mezarının bile nerede olduğu bilinmiyor. Bir tek 
evdekilere acıyorum. Bana bir şey olursa, açlıktan ölürler. Beni kahreden de bu 
ya... 
Nabat kadın yüzüne ciddi bir ifade katarak: 
–Ya hayır konuş, ya sus! Ölmek de nereden çıktı şimdi? Hastalanan her kes 
ölüyor mu kızım? Senin yaşın kaç?! Saçmalıyorsun ha! Nabat teyzen seni en iyi 
doktorlara götürecek, en pahalı ilaçlar alacaksın, o zaman görürsün nasıl 
iyileştiğini. Hiç birşeyciğin kalmayacak kızım. Allah valinin de, partinin de evini 
yıksın İnşallah! Parti meselesinden sonra düştün bu hallere biliyorum. Partiyi ne 
 188 
yapacaksın kız?! Canımız sağ olsun yeter ki! Parti üzerine elbise mi, karnına 
ekmek midir yoksa?! Partili olmayanlar açlıktan mı ölüyor?! Yahu şaşıyorum 
senin aklına! Parti kartı olacak o paçavra yüzünden mi mahvediyorsun kendini? 
Allah onların belasını versin! Amin! 
Basire‟nin durumu gittikçe kötüleşiyordu. Acılarıyla başbaşa, içinden yanıp 
tutuşuyor, sık sık midesi bulanıyoırdu. Sanki daracık kutunun içine kapatmışlardı 
onu. Havası yetmiyor, boğuluyordu. Nabat: 
–Kızım gece yarısını geçiyor, çok yorgunsun, dedi. Uyu da dinlen biraz. Sabah 
ola hayrola, yarın inşallah her şey düzelecek. Doktorlar muayene ettikten sonra, 
tedavini de yazacaklar. Bin dert varsa, bin bir dermanı var yavrum. İnşallah 
iyileştikten sonra işine gücüne geri dönersin, partiye bile geçersin. Allahın 
hikmetinden sual edilmez. Bakarsın baban da geri döner. Ne demişler: “uzakta 
bin ölen olsun, yakında biri de olmasın”. Cepheden kaç kişinin kara haberi geldi 
biliyor musun? Yas merasimleri düzenlendi, ağıtlar yakıldı, helvalar yenildi. Ama 
üzerinden yıllar geçtikten sonra “merhumlar” sağ salim geri döndüler. Demek 
istediğim o ki, Allahın işine karışılmaz kızım. Her şeyi yüreğinde büyütmen, dert 
etmen doğru değil. Uyu hadi, göreceksin yarın her şey düzelecek... 
Gecenin ortasıydı. İçi ve dışı sarı balçıkla sıvanmış daracık izbede Basire‟den 
başka herkes mışıl mışıl uyuyordu. Nabat bir inilti duydu. Yerinden fırladı, 
odanın bir köşesinde duran demir sandığın üzerindeki lambanın fitilini kibritle 
yaktı. Basire başını yorğanın altında saklamış, için için ağlıyordu. Nabat kızın 
yastığına koydu elini: 
–Kızım bu yaptığın oldu mu şimdi? Vallahi billahi abartıyorsun ha! 
Gündüzleri zar zar ağladığın yetmiyormuş gibi, gecenin bu vaktinde de göz yaşı 
akıtıyorsun. Böyle de olmaz ki! Kendine bu kadar zulmetmenin anlamı ne? Ne 
yapmaya çalışıyorsun sen!? Neren ağrıyor? Sabaha kadar sabret, yarın seni 
doktora götüreceğim zaten. Bakalım durup dururken sana musallat olan bu bela 
neymiş... 
Basire yorğanın altından başını çıkartarak: 
–Nabat... Nabat... Nabat teyze yalvarırım affet beni. Senin de geceni 
gündüzünü zehir ettim biliyorum. Allah çabuk öldürseydi beni, kurtulurdum bu 
ıstırabdan. Size de bunca sıkıntı vermezdim. Nabat teyze inan ki ölmek 
istiyorum... Rüya gördüm, öleceğim kesinleşti ama daha fazla beklemek 
istemiyorum... 
Nabat damarlı ellerini kızın terli alnına koyarak: 
–Ah benim küçük yavrum, neler söylüyorsun sen böyle? Ne biliyorsun da 
konuşuyorsun?! Ne ölümü, ne rüyası? Sayıklıyorsun sen. Aklı başında insan bu 
tür şeyler konuşmaz! 
Basire yorganın altından yastığına doğru sürüklenerek, biraz doğruldu. 
Gözyaşlarını silerek, yüzüne dağılmış sarışın saçlarını, incecik parmaklarıyla 
arkaya taradı: 
–Nabat teyze, az önce korkunç bir rüya gördüm. Yeni uyumuştum, babam 
geldi dikildi karşıma. Önce başından geçenleri anlattı bana. Esir değilim kızım, 
vatana ihanet de emedim. Sovyet ordusuna kurşun sıkmadım! Mezarım insan 
ayağının değmediği bir yerdedir. Almanlar gökyüzünden ateş yağdırıyordu 
üzerimize. Bir kurşun da bana isabet etti. Asker arkadaşlarım beni gömecek 
zaman bulamadılar. Daha sonra sarı kumlu bir bayırın toprağı kaydı üzerime ve 
cesedimi kapattı. Top mermilerinin parçaladığı kayadan koca bir taş parçası da 
 189 
mezarımın üstüne yuvarlandı. Böylece mezar taşım da oldu. Artık kemiklerim de 
çürümüş, toz olmuş yabancı topraklara karışmışım. Bir tek ruhum kaldı. 
Yurduma sık sık uğrarım, sana yardım etmek geçer içimden ama elim kolum 
kapalı, öylece uzaktan sizi seyretmekle yetinirim. Her şeyi biliyorum kızım. Sana 
yardım eden Nâzım İlham‟dan da, Azizağa‟dan da, Nabat kadından da, bin ruble 
rüşvet için seni partiye hasret koyanlardan da, sana kötülük yapmak isteyen 
namussuz Kayserzade‟den de haberim var.  
Sandığın üstünde yanan lambanın hasta kızın inlediği odaya yaydığı loş ışık, 
gazı azaldıkça daha da zayıflıyordu. Nabatın içindeki endişe gittikçe büyüyordu. 
Hastanın başucunda yüzünde keder dolu ifade oturmuş, susuyordu. Basire ağır 
ağır soluduktan sonra, rüyasını anlatmaya devam etti: 
–Evet Nabat teyze, babam kolumdan tuttu ve beni kendine doğru çekti. 
Kızım dedi, hadi beraber gidelim, tek başımayım buralarda. Zaten son günlerini 
yaşıyorsun. Hayatla aranda çok kısa bir mesafe kaldı. Hastalığın çok ağır, 
iyileşmeyeceksin... 
Nabat teyze babam beni alıp götürmek istediğinde, sen feryat etmeye, 
saçlarını yolmaya başladın. Beni onun elinden çekip almak için çırpınıyordun. Bu 
kız annesinin bana emaneti dedin. Yarın Tamam‟ın yüzüne nasıl bakarım? Çok 
yalvardın ama babamın elinden alamadın beni. Nabat teyze! Babam beni alıp 
götürdü. Dizlerine vuruyor, saçlarını yoluyordun. Benim bedbaht yavrum, nereye 
gidiyorsun! diye ağıt yakıyordun... 
Nabat kadın Basire‟nin anlattığı rüyanın etkisinden dehşete kapıldı. Besmele 
çekerek ayağa kalktı, parmak uçlarıyla birazcık tuz alarak kızın başının üzerinde 
çevirdi ve ocağa attı. Sonra da beş ruble adak adadı. Tekrar Basire‟nin yanına 
yaklaştı: 
–Böyle şeylerle zihnini meşgul etme kızım. Allah babana rahmet etsin. 
Herhalde uyumadan önce onu düşünmüşsün, o da rüyana girmiş. Rüyalara her 
zaman güvenilmez. Hem biliyorsun, rüyalar ters olarak yorulur. Gülmek 
ağlamaktır, ağlamak ise gülmek. Mezarı nurla dolsun babanın, seni alıp 
götürmüşse, demek ki uzun ömürlü olacaksın. Doktorlar seni iyileştirecek kızım, 
merak etme. Aklına kötü şeyler gelemsin, kurtul kara düşüncelerinden. İnşallah 
kısmetine bir delikanlı çıkar da elçilerini yollar kapımıza. Ben de sana güzel bir 
düğün yapar, yollarım kocanın evine. Tamam kadın da kim oluyor? Sen benim 
kızımsın! Seni annen değil, ben evlendireceğim. 
Basire‟nin midesi bulanıyordu. Nabat Kadını duymadığı ve dinlemediği, 
kafasını yastığa halsizce bırakmasından belli oldu. Uzun uzun sustu her ikisi de. 
Sanki horozlar şafağın söktüğünü haber vermek için hep bir ağızdan ötmeye 
başladılar. Çamurlu evin penceresinden günün ilk ışıkları süzüldü odaya. Serçeler 
sabahın açılmasına sevinçlerini bildiriyorlarmış gibi damın kenarında oturmuş 
cıvıl cıvıl, sevinçle cik cik nağmelerini okuyorlardı. Nabat tavuklarına, civcivlerine 
arpa verdikten ve çocuklarına kahvaltı hazırladıktan sonra, Basire‟yi yanına alarak 
hastanenin yolunu tuttu.  
Nabat, Basire‟yi şehirde ün salmış ve yakın dostu olan bir doktorun yanına 
götürdü. Basire‟yi koridorda bırakarak önce kendisi tek başına doktorun odasına 
girdi ve durumu olduğu gibi anlatmaya koyuldu: 
–Doktor kurbanın olayım, son ümidim sensin. Evimde bana emanet edilen 
bir kız çocuğu barınıyor. Anası bana güvendiği için bıraktı yanıma. Kız gazete 
matbaasında çalışıyor. Sabahtan akşama kadar dizgi yapıyor. Babası savaştan geri 
 190 
dönmedi. Vebali söyleyenlerin boynuna, dedi kodulara bakılırsa, düşmanın safına 
katılmış. Ama ben buna inanmıyorum! Hayatta olsaydı şimdiye kadar mutlaka 
çıkagelirdi. Bunların önemi yok, ben asıl kızın haline acıyorum. Gün geçtikçe 
eriyor, sap gibi oldu yavrum. Valla ben doktorluktan anlamam ama şeklinden 
şemalinden ağır hastaya benziyor. Sen bu işin ehlisin doktor, bak bakalım derdine 
derman varmı? O da rahatlasın, ben de. 
Doktor gözlüğünün altından Nabata dikkatle baktı ve sordu: 
–Hastanın kendisi nerede? 
–Kapıda bekliyor. 
–İçeriye davet et. 
Basire doktorun odasına girince öksürmeye başladı. Bir hayli öksürdükten 
sonra eliyle ağzını kapatarak güçlükle sakinleşti. Doktor hastaya önce muhtelif 
sorular sordu ve muayene etti. Sonra da masasına dönerek, kalemini eline aldı, 
röntgene sevk ve gerekli tahlilleri yazdı.  
Röntgen ve tahlil sonuçarı belli olduktan sonra, Nabat Basire‟yle beraber 
doktorun odasına girdiler. Doktor Basire‟nin solgun çehresine baktı ve teessüfle 
kafasını salladı. 
–Kızım sen dışarıda bekle. Çağırdığımızda gelirsin. 
Kız çıktıktan sonra doktor Nabat‟ın yüzüne bakarak: 
–Geç kalmışsınız maalesef! Kızın durumu çok zor, dedi. Şimdilik ona hiç bir 
şey söylemeyin. İhmal edilmiş... hadleşmiş bir verem... evet verem. Erken 
gelseydiniz belki bir çaresi bulunurdu yine de. Artık çok geç. Hastalık yapacağını 
yapmış ve hiç bir şans bırakmamış bize. Akciğeri nerdeyse iflas etmiş... 
Nabat‟ın dünyası yıkıldı. Gözleri doldu ve yanaklarından yaşlar akmaya 
başladı. Hırıltılı bir sesle sordu: 
–Yani en ufak bir ümit de mi yok? Hiç bir şey yapılamaz mı? 
–Hayır. Olan olmuş artık. Bu saatten sonra tedavinin hiç bir anlamı yoktur. 
Dediğim gibi, kendisine söylemeyin bunu. Bir iki sakinleştirici yazıyorum. 
Bundan sonra kaç gün yaşayacağını da bir tek Allah biliyor... 
Nabat doktorun odasından göz yaşlarını içine akıtarak çıktı. Basire‟nin koluna 
girdi: 
–Gidelim kızım. Doktor önemli bir hastalığının olmadığını söyledi. Soğuk 
algınlığın varmış. O da geçer gider. Bu arada iyileşene kadar köyde kalması tercih 
edilir dedi. Adam haklı, köyün havası, suyu sana iyi gelir. Nabat kızı kucaklayarak, 
bağrına bastı. Korkma kızım, İnşallah tamamen iyileşeceksin. İnsanın kaderi 
böyle işte, hastalıklarla, elemlerle dolu. Benim şimdiye kadar kaç kere 
hastalandığımı bir bilsen... Bazen aylarca yatağa düştüğüm olurdu. Her kes 
ölecek, bir daha ayağa kalkmayacak dese de, Allahın yardımıyla iyileşiyordum. 
Çok sıkıntılar çektim, çok. Sen daha çocuksun kızım. Böyle şeyleri takma kafana. 
Ufak tefek şeyleri içinde büyütür, dert edersen, hastalığına yenilirsin elbette.  
Nabat Kadın köye gidenlerle Tamam Kadın‟a haber yolladı, acilen şehre 
gelsin diye. Onunla görüşeceği çok önemli bir meselenin olduğunu söyledi. Daha 
sonra gazeteye gitti Nâzım‟la görüşmek, kızın durumunu ona bildirmek için. 
Ama Nâzım gazetede odasında yoktu. Son günlerde çok meşguldü. Bakü‟de 
yapılan bir toplantıya çağırılmıştı. Vali Nâdir Nasrullayev, Nâzım‟ın Ermenilerle 
ilgili söylediklerini olduğu gibi Merkez Komiteye iletmişti. Ebulfez Vekilov, 
Nâzım‟ın genel kurul toplantısında konuştuklarını duyunca öfkeden kudurmuştu. 
Merkez Komitedekiler birbirine girmişti. Nâzım‟ı herkes ırk ve din ayırımı 
 191 
gözeterek halkı kin ve düşmanlığa tahrik etmekle suçluyordu. Nâdir Nasrullayev 
de bu fırsattan istifade ederek ortalığı daha da alevlendiriyordu. Ama bu 
skandalın nasıl sonuçlanacağı henüz meçhuldü. Yaklaşık on gündü, genel yayın 
yönetmeni Bakü‟de bulunduğundan gazete sahipsiz kalmıştı. 
Nabat Nâzım‟ın kapısının kapalı olduğunu görerek, yanındaki kapıyı açtı ama 
içeriye girmedi. Odaya boynunu uzatarak: 
–Evladım, dedi. Ben buraların yabancısıyım, gazete müdürü odasında 
olmadığında, onun yerine kiminle görüşmem gerekiyor?  
O sırada koridora çıkan Azizağa Nabat‟ı görünce yanına yaklaştı: 
–Nabat teyze, hayrola? Uğramazdın sen buralara kolay kolay. Basire nasıl? 
Durumu iyi mi? 
Nabat Azizağa‟yı görünce ellerini başına koydu: 
–Hiç akıl, hafıza kalmadı bende valla. Senin burada olduğunu unutmuşum... 
Ah... ah... Basire nasıl olacak kardeş? Kötü! Çok kötü! Bu yüzden geldim zaten 
gazeteye. Nâzım İlham‟la görüşmek ona bir, bir kaç şey söylemek istemiştim. 
Aksilikten o da yok... İyi ki sen çıktın karşıma... Kurbanın olayım Azizağa, 
kaybediyoruz Basire‟yi! Doktora götürdüm, kızın ömrüne az kaldı dedi bana. 
Haber yolladım, yarın annesi de gelecek. Kadına ne diyeceğimi bilemiyorum, inan 
kafam allak bullak oldu. Basire‟nin hastalığını duyarsa... Yook, Tamam kadın 
duyarsa intihar eder valla, bir saniye bile yaşamaz. Tek ümidi bu kızıydı, ona 
dayamıştı sırtını. Doğru demişler, yetimin ağzı aşa çattı, yetimin başı daşa çattı... 
Nabatla Azizağa konuşarak matbaaya kadar yürüdüler ve içeriye girdiler. 
Nabat Basire‟nin çalışma arkadaşlarını, oturduğu sandalyeyi ve yarım kalmış 
dizgisini görünce gözleri doldu. Kötü haberi duyan matbaa işçileri de yasa 
boğuldular. Baskı makinesi, harflerin dizildiği kafesler, dizgicilerin elindeki 
sayfalar, onları çevreleyen dört duvar bir anda ağır bir sessizliğe batmıştı. 
Nabat yüzünü Azizağa‟ya dönerek derin bir ah çekti: 
–Artık olan olmuş... Kızın da kısmetinde bu varmış demek ki. Durumunu size 
anlatmak için geldim. Yarın köyüne yolcu edeceğim çocuğu. Doktorun 
söylediğine göre, bir kaç günlük ömrü kaldı sadece. Sizden duymak istediğim bir 
şey var... Basire‟den alacağı, vereceği olan varsa bana söylesin, ben de ayağımı 
yorğanıma göre uzatayım. Ha, bir de unutmadan, onun gazetedeki evraklarını da 
bana verin, belki ailesine lazım olur...  
Kimseden ses çıkmadı. Azizağa‟nın hüzünlü bakışları Basire‟nin yarım kalmış 
dizgisine ve sandalyenin sırtında asılı kalan önlüğüne takılmıştı. Herkes yas 
tutuyordu. 
Ertesi gün, matbaa çalışanları öteberi hazırlayarak Nabat Kadın‟ın evine 
gittiler. Basire‟yle konuşup onu teselli ettiler. Annesi Tamam Kadın da oradaydı. 
Kadının hali insanın içini sızlatıyordu. Hava kararmadan evvel anne-kızı şehrin 
çıkışına kadar yolcu ederek köylerine gönderdiler.  
İki hafta bile geçmeden Basire‟nin ölüm haberi duyuldu. Dağın yamacına 
serpilmiş düzensiz evleri olan küçük köyün içinden yakındaki mezarlığa doğru bir 
grup insan yürüyordu. Önde yürüyen dört kişinin omuzlarından yeşil renkli atlas 
kumaş asılıydı. Sanki büyük bir özenle bezenmiş düğün tepsisiydi tabut. Ama 
hayır... Bu dünyadan doymadan ayrılan Basire‟nin ipekle örtülmüş cenazesiydi 
bu. Onu gömerken, avuç avuç toprağı mezara atan matbaa çalışanlarının hepsi 
hıçkırıklara boğulmuştu... 
 192 
Cenaze töreninden bir kaç gün sonra, gazete ve matbaa çalışanları kendi 
aralarında şöyle bir karara vardılar ki, her ay maaşlarından belirli bir miktar 
ayırarak Basire‟nin aylık maaşı tutarında para toplasınlar ve rahmetlinin ailesine 
yollasınlar.... 
 
30 
 
Nâzım günlerdir Merkez Komitede, Bakü‟deydi. Mesele çok büyütülmüştü. 
Merkez Komitedeki bazı memurlar onu ırkçılıkla suçluyordu. İdeolojik konularla 
ilgilenen şubenin müdürüne de bu konuda bilgi verilmişti. Bir çoğunun talebi, 
Ermenilere karşı takındığı düşmanca tavrı sebebiyle Nâzım‟ı gazetedeki 
görevinden uzaklaştırmanın yanı sıra, genel olarak basın sektöründen de 
uzaklaştırma idi. Bu konuda neredeyse bir fikir birliğine varılmıştı. Bütün bunlar 
kafi değilmiş gibi, Nâdir Nasrullayev de Nâzım‟ın valiye sürekli karşı geldiğine, 
gazetede ciddi hatalar ve ahlaksızlık yaptığına dair Merkez Komiteye şikayet 
mektubu yazmıştı. Nâdir Nasrullayev‟in uydurduğu Nâzım‟la dizgici kız Basire 
arasındaki yasak aşk ilişkisi yalanı da bu mektupta yer almıştı. Hatta Basire‟nin 
Nâzım‟dan hamile kaldığı ve Nâzım‟ın durumun belli olmaması için kızı köyüne 
gönderdiği de mektuba ilave etmişti. Güya Basire‟nin annesi kızının karnındaki 
piçi aldırmak için kocakarıya gitmiş ve Basire orada kan kaybından ölmüştü. Vali 
soruyordu: “Tüm bu rezilliklerden ve ahlaksızlıklardan sonra bu adam genel 
yayın yönetmeni olarak görev yapmaya devam edebilir mi?” Merkez Komitenin 
Ermeni yanlısı memurları ile vali Nâdir Nasrullayev‟in iftira dolu mektupları, 
Nâzım‟ın kara sel gibi üzerine gelerek ona göz açtırmıyordu. Bu kara selin 
acımasız dalgaları Nâzım‟ı yutarak taşlara, kayalara çarpa çarpa bilinmeze 
sürüklüyordu. Nâzım ise kah yükselen bu selin girdabında yuvarlanıp boğuluyor, 
kah da bu burgaca direnerek olanca gücüyle sahile çıkmak için çabalıyordu. Bu 
zor anında kimse öne çıkarak ona yardım eli uzatmak istemiyordu. Cana yakın 
bildiği, bir zamanlar ona yakınlık duyan insanlar da ondan uzaklaşıyordu. Nâzım 
Merkez Komitenin beşinci katındaki koridorunda yürürken tesadüfen Süleyman 
Haliloviç‟e rastlamıştı. Müfettiş Nâzım‟ı görünce durdu: 
–Siz de mi buradasınız? Hayrola? diye sordu. 
Nâzım: 
–Onlar çağırdı, dedi. Bir haftadır sürünüyorum buralarda. Şimdiye kadar 
benden ne istediklerini anlayamadım. Yanlarına bile yaklaştırmıyorlar. Kesin bir 
şey söyleseler de, işimi bilsem. Bugün git yarın gel... Her ağızdan bir avaz çıkıyor. 
Sabrım tükendi artık. Yoruldum... Kendime de, gazeteciliğime de... nefret 
ediyorum. 
Nâzım “bu binaya da” demek istedi ama sinirlerine hakim olarak sustu.  
Süleyman Haliloviç: 
–Tamam, tamam. Kızmanıza gerek yok. Benim odam üçüncü katta. İnin ve 
yirmi yedinci odanın yanında beni bekleyin. Arkadaşlarla biraz konuşacaklarım 
var, fazla geç kalmayacağım.  
Nâzım üçüncü kata inerek üzerinde Süleyman Cevadov ve 27 rakamı yazılı 
olan kapının yanında perişan bir yüz ifadesiyle beklemeye başladı. Koridordan 
geçen genç, yaşlı, tipli, tipsiz insanlara bakarak hayallere daldı. Kimisi sanki 
havalardaydı, kimisinin edası sığmıyordu bu binaya, kimileri de hayatından 
bezmiş halde kafasını eğmiş, gölge gibi koridorda sürünüyordu. Nâzım 27 
 193 
numaralı kapının önünde durarak bu insan manzaralarını seyrettikçe zihnini çeşit 
çeşit düşünceler meşgul ediyordu. “İnsanlar bu dünyaya geldiklerinde, bir de bu 
dünyadan gittiklerinde eşit olurlar. Bir tek farkla, doğarken güldürürler, ölürken 
ağlatırlar. Getirdikleri sevinci er geç gözyaşlarına dönüştürerek, dünyadan göçüp 
giderler”. Süleyman Haliloviç asansörden çıkarak, neşeli neşeli: 
 
–Sıkıldınız mı? diye sordu. Sabırlı olun, her şey çok güzel olacak. 
Beraberce odaya girdiler. Süleyman Haliloviç oturması çin Nâzım‟a yer 
gösterdi ve saatine bakarak: 
– Siraç Sametzade yirmi dakika sonra makamında sizi kabul edecek, dedi. 
Bizim sektörle ilgilenen müdürden bahsediyorum. Sağduyulu ve dürüst birisi. 
Telegrafınızı okumuş ve bazı konulardan haberi var. Ben de olabildiğince 
objektif kalmaya çalışarak, kendi görüşümü paylaştım onunla. Nâdir Nasrullayev 
sizin yerinize atanan yeni genel yayın yönetmeniyle davet edildi Bakü‟ye. 
Sametzde yarın üçünüzle beraber görüşecek. Toplantıya şube müdürü Selman 
Mehmetov, basın işleri başkan yardımcısı İmankulu Nasırov, basın şubesi 
başkanı Kasım Aliyev de katılacaklar. Siraç Sametzade bugün önce sizinle 
görüşüp, konuşmak istiyor. Onu iyi tanırım, adaletli ve temiz kalpli bir insan. Her 
iki tarafı da dinlemeden asla karar vermez. O bir akademisyen ve bütün bilim 
adamları onunla hesaplaşıyorlar. Burada da büyük bir otoritesi var. Yalnız 
kadrolara karışmıyor, atamalar, görevden almalar onun alanı değil. Madem 
telegrafı onun adına çekmişsiniz, o zaman görüşürken samimi ve dürüst olun! 
Her şeyi olduğu gibi anlatın. 
Süleyman Haliloviç saatine bakarak ayağa kalktı: 
–Hadi beş dakikamız kaldı. Sametzade bir saniye bile geç kalanlardan nefret 
eder. Bu konuda çok acımasızdır. Siz yukarıya çıkın, benimse eve gitmem lazım. 
Yarın petrol tesislerine gideceğimiz için işe çıkmayabilirim. Ama görüşmenizin 
neyle sonuçlandığını yarın mutlaka size soracağım. Odamda olmasam da, evde 
bekliyeceğim sizi.  
Süleyman Haliloviç yaka cebinden çıkardığı kartviziti Nâzım‟a uzattı: 
–Merkufe de sizinle tanışmak istiyor. Bizim hanımdan bahsediyorum. 
Hakkınızda çok şey duymuş. Yani doğrudan eve gelseniz, iyi edersiniz. 
Unutmayın, tamam mı?! Sizi mutlaka bekliyorum. Biz de insanız sonuçta, burada 
sıkılacak ne var ki? Yani beraberce bir bardak çay içersek, kıyamet mi kopar? 
Sizinle konuşacağım başka konular da var. 
Onlar ayrıldılar. Süleyman Haliloviç asansörle aşağıya indi. Nâzım ise 
ideolojik konularla ilgilenen şube başkanı Sıraç Sametzade‟nin oturduğu yedinci 
kata çıktı. Mesainin bitmesine rağmen, bekleme salonunda bir kaç kişi 
oturuyordu. Yirmi dakika tamam olduktan sonra kapıda duran delikanlı elindeki 
listeye bakarak kafasını kaldırdı ve sordu: 
–Gazete genel yayın yönetmeni Nâzım İlham burada mı? Başkan bekliyor, 
buyurun geçin. 
Nâzım, Sıraç Sametzade‟nin geniş, fakat Nâdir Nasrullayev‟in makam 
odasından çok daha sade ve mütevazı odasına girdi. Orta boylu, çelimsiz vücutlu 
başkanın üzerinde sıradan bir kostüm, yakası ezik, açık mavi renkli gömlek ve 
özensiz bağlanmış kravat vardı. Başkan dış görünüşünden, gözlerindeki ifadeye 
kadar ülkenin üst düzey memurundan ziyade, sıradan bir öğretmene benziyordu. 
Seyrek saçlarını düzgünce arkaya taramıştı. Masasının üstünde bir yığın siyasi, 
 194 
edebi eser, muhtelif dergiler duruyordu. Oturduğu koltuğun arkasındaki duvarda 
büyük bir harita asılıydı. Nâzım‟ı görünce ayağa kalktı ve elini sıktıktan sonra: 
–Oturun, dedi. 
Nâzım uzak bir köşede oturmak istediği sırada, başkan elinin işaretiyle sırayla 
dizilmiş sandalyelerin kendisine en yakın olanını gösterdi ve sarışın yüzüne munis 
bir ifade vererek: 
–Sizinle ilk kez görüşüyor olsak da imzanızla tanışmışlığım var. Makalelerinizi 
okudum, dedi. Neler oluyor? Valiyle anlaşamıyorsunuz galiba?! 
Nâzım hemen konuya dalmak istercesine: 
–Açıklayabilir miyim? 
Siraç Sametzade gözlüğünün çerçevesinden tutarak biraz gözlerine yaklaştırdı 
ve: 
–Buyurun, buyurun, diyerek dikkatle onu dinlemeye başladı. 
–Yoldaş Sametzade, dini bir aforizm olsa da, bizim oralarda şöyle derler: 
“Yılan sokan, ilk önce yatıra koşar”. Bizim de tek ümit kapımız bu binadır. Bu 
yüzden insan bir haksızlıkla karşılaşınca, ilk önce buraya gelmek ihtiyacı duyuyor. 
Bana gelince... Zannediyorum gazetecilik eğitimi olmayan, sıradan bir köy 
öğretmeninin basın alanında çalışması sizi şaşırtmıştır. Aslında ben bu göreve 
kendi arzumla gelmedim. Parti Komitesi tarafından zorla atandım. Bu yüzden 
aynı partinin beni görevimden almak isteyişine de doğal olarak bir itirazım yok, 
olamaz da! Hatta bu kararı, bir zamanlar yapılmış olan hatanın telafisi olarak da 
değerlendirebiliriz. Ama sizden bir ricam olacak. 
–Buyurun, diyerek Sametzade gülümsedi. 
–Sizin huzurunuza vazifemi değil, şerefimi kurtarmak için geldim. Nâzım bu 
cümleye özel bir vurgu yaparak söylemişti. Parti Komitesinin hakkımda kabul 
ettiği kararın haklı gerekçelere dayandığına dair beni inandırın lütfen. Ben bir 
tarih öğretmeniyim ve asli mesleğimi yeniden icra etmeye başlamak inanın bana 
mutluluk verecektir. Tarihimizi, anayasamızı öğrencilerime okuturken, 
söyleyeceğim sözlerin yürekten gelmesini istiyorum. Kalbimin kararıyla, dilimin 
ifadesi arasında çelişki olsun istemiyorum. Hem memlekete geri döndüğümde 
tanıdıklar “gazeteden niçin ayrıldın?” diye soracaklar bana. İşte o zaman onlara 
vereceğim cevap inandırıcı olmalıdır. Adaletsizliğe uğrayan insanın kalbi nefretle 
dolu olur. Verdikleri adaletsiz kararlarla nefret odağı olan hakimler, halkın 
gazabından asla kurtulamazlar... Er geç hak ettikleri cezaya kavuşacaklardır. 
Nâzım başından geçenleri bütün ayrıntılarıyla anlattı başkana. Görüşmeleri 
kırk dakikadan fazla sürdü. Siraç Sametzade duyduklarıyla ilgili kanaatini 
belirtmeden ve duygularını dışavurmadan: 
–Bu kadar öfkelenmenize gerek yok Nâzım, dedi. Çok heyecanlı olduğunuzu 
görüyorum. Valiliğin karar verme, vatandaşların da buna itiraz etme hakkı 
bulunuyor. Bizim de vazifemiz, deyim yerindeyse adil jüri olmaktır.  
Başkan bunları söyledikten sonra güldü ve konuyu daha fazla uzatmamak 
için: 
–Tamam gidebilirsiniz, dedi. Yarın her şey açıklığa kavuşacak olur. Kalacak 
yeriniz var mı bu arada? 
–Evet. 
–Nerede kalıyorsunuz. Otelde mi, yoksa akrabada mı? 
–İntourist otelde.  
 195 
Nâzım o gece rahat uyuyamadı. Çünkü yarınki toplantının nasıl 
sonuçlanacağını, Nâdir Nasrullayev‟le nasıl yüz yüze geleceğini düşünüp 
duruyordu. İkincisi de Süleyman Haliloviç‟in “evde sizi bekliyorum, Merkufe de 
sizinle tanışmak istiyor” demesine bir türlü anlam veremiyordu. Süleyman 
Haliloviç beni evine niçin davet etsin? O kim, ben kim? Arkadaş değiliz, ahbap 
değiliz onunla. Üst düzey devlet görevlisi beni evine ne diye çağırıyor. Karısı 
Merkufe benimle tanışmak mı istiyor? Allah Allah... Hayatımda Merkufe‟nin 
yüzünü bile görmemişim. Nâzım bu muammalı sorulara dakikalarca mantıklı 
cevaplar aradıysa da, sonunda işin içinden çıkamayacağını anladı. 
Sabaha kadar yatağında kıvrandı durdu ve belirlenen vakitte Merkez 
Komite‟ye geldi. Resepsiyondan geçiş izni alıp asansöre doğru yürümeye 
başlayınca Nâdir Nasrullayev‟le karşılaştı. Yanında da kendi yerine atanan yeni 
genel yayın yönetmeni Hasan Muradov duruyordu. Nâzım elinde olmadan 
onlarla soğukça tokalaştı. Nâdir Nasrullayev düğüne davetliymiş gibi, bugün 
oldukça şık giyinmişti. Kuaförde yüzüne sıkılan parfümün kokusu on adımlık 
mesafeden bile duyuluyordu. Nâzım‟ın sırtını yere getirdiği için gururlanıyordu. 
Vali Hasan Muradov‟a baktı ve: 
–Siz üst kata çıkın, biz de az sonra Nâzım‟la geleceğiz, diyerek eski genel 
yayın yönetmenin koluna girdi ve onu bir köşeye çekti. Nâzım‟a karşı olan 
artniyetini suni bir gülümsemeyle maskelemeye çalışarak konuştu: 
–Nasılsın kardeş? Ne zaman geldin Bakü‟ye? Şehirden çıkmadan önce seni 
çok aradım ama bulamadım. Evini de aradım, Seriye yengeyle konuştum. Senin 
Bakü‟de olduğunu söyledi. Seriye yengenin ses tonundan bana biraz dargın 
olduğunu sezdim. Ama buna gerek yok. Sofranıza misafir olmuşum, komşuluk 
yapmışız sizinle, defalarca beni savunmuşsun yetkililerin yanında. Sen olmasaydın 
Kemal Gafarzade beni çiğner, mahvederdi. Bunları unutur muyum hiç!? 
Unutursam paylaştığımız ekmek bana haram olsun. Allah da affetmez beni! Ama 
Nâzımcığım, doğru söyle, sen hayatın boyunca hiç hata yapmadın mı? Sana karşı 
yaptıklarımı da benim hatalarım olarak gör. O gün bu gündür kendimi 
affedemiyorum inan ki! Allah kötülerin belasını versin. Aramıza girenler oldu, 
kandırdılar beni. Nâzım, beni bağışlaman lazım. Farzet ki kazara silahımdan 
çıkan kurşun, Allah korusun evladına isabet etmiş. Kanı unutman, beni affetmen 
için kapına geldiğimi düşün. Yalvarırım kızma bana. Sana bundan da iyi bir görev 
vereceğim. Vermezsem, erkek değilim. Sıkılan kurşun, bir daha geri dönmez. 
Binlerce kere lanet olsun şeytana! Bu hatamı affetmelisin. Memlekete dönelim, 
hangi makamı, hangi koltuğu istersen...  
Nâzım görünürde dikkatle onu dinliyordu. Oysa Nâdir Nasrullayev‟in iğrenç 
niyeti ve samimiyetsizliği gün gibi ortadaydı. Yüreğinde başkaldıran soruların 
cevabını bulmaya çalışıyordu: “Allahım böylelerini niçin yaratıyorsun!?”. Sonra da 
kendi kendine itiraz ederek “Hayır” dedi “Böylesi daha uygun. Allah Nâdir 
gibilerini yaratmakla isabet etmiş. Karanlık olmazsa aydınlığın, çirkin olmazsa 
güzelin, kötülük olmazsa iyiliğin, hile olmazsa samimiyetin kadrü kıymeti 
bilinmez. Fakat Allahveren‟in rahle-i tedrisinden geçmiş Nâzım, siyasi 
manevralarından zevk alan bu düzenbazla ilgili bütün düşüncelerini bütün 
çıplaklığıyla onun henüz tıraş olmuş, kolonya kokan, kırmızı suratına 
haykıramadı. Belki de tükürmek bile istedi ama yapamadı. Nâzım onu ilgisiz bir 
ifadeyle dinledikten sonra soğukkanlılıkla konuştu: 
 196 
–Yoldaş Nasrullayev, gerçekten çok iyisiniz. Teşekkür ederim. Bu 
teşekkürümü avans olarak da kabul edebilirsiniz. Benim sizinle ilgili en ufak bir 
şikayetim ya da talebim bulunmuyor. Sadece açıklamanızı isteyeceğim bir kaç 
sorum olacak. Onları da yönelttim zaten.  
Vali heyecana kapıldı: 
–Kime? Ne sorusu?  
–Öylesine işte... Emin olun bu sorları siz de duyacaksınız. Cevaplandırmanızı 
de isteyecekler sizden. 
Nâdir Nasrullayev tatlı tatlı konuşarak yağ çekmeye devam etti: 
–Bak Nâzım, hadi seninle anlaşalım. Bakıyorum bana karşı hâlâ içinde bir 
öfke var. İnan ki bu nefretini haketmyorum ben. Burada oturan memurlar çok 
mu dürüst sanıyorsun? Bunların ne mal olduğunu sen bana sor. Bizi karşı karşıya 
getirmektir maksatları. Farzedelim lafın birini sen dedin, birini de ben. Köhne 
palanın içini dökmek, ne sana fayda verir, ne de bana. Kararnamede zannetiğin 
kadar ciddi şeyler yazmadım. Oraya farklı şeyler de ekleyebilirdim. Ama buna 
vicdanım yol vermedi. Aramızda kalsın ama seninle ilgili ortalıkta dolaşan 
dedikoduları bir duysan var ya! Üfff. Onlara kulak assaydım, halin daha da beter 
olurdu. 
–Neden bahsediyorsunuz? diye sordu Nâzım gözlerini kısarak.  
Vali kahkahayla: 
–Oooo. Çook kötü şeyler, çook! Ama onları dinleyen kim? Sadece gülüp 
geçiyorum, dedi.  
–Kusura bakmayın ama, sözüm meclisten dışarı, it ürür kervan yürür derler.  
Nâzım‟ın bu sert ve kaba cevabı Nâdir Nasrullayev‟in vücüdünü kurşun 
misali deldi geçti. Gülerek: 
–Evet, evet. Ben de aynı şeyi söylüyorum ya! 
Nâdir Nasrullayev muhatabının kime laf soktuğunu anlamamazlıktan gelerek 
gülmeye devam etti. Sonra da ciddileşerek: 
–Bak Nâzım, burada ikimizin dışında kimse yok, dedi. Eğri oturalım, doğru 
konuşalım. Bilmeyenler varsa da, ama ben biliyorum bu göreve zorla atandığını. 
Bu mesleğe gönülsüz geldiğini sen de itiraf edersin. Hem söyler misin, nedir şu 
gazetede senin hoşuna giden? Eline doğru dürüst para da geçmiyor ki! El alemle 
düşmanlık yapmaktan, kendine hasım toplamaktan başka bir işe yaramıyor!  
Makam ve koltuk sevdalısı düzenbazın neşeli gülüşlerinin arkasında saklı olan 
art niyet, Nâzım‟ın keskin bakışlarından saklanamazdı. Nâzım bu bıktırıcı laf 
yağmurundan kurtulmak için, yüzünü karşı tarafa çevirdi ve son ümit yeri olan 
bu binanın mermer merdivenleriyle üst kata çıkmaya başladı. Deminden beri 
retorik ve bir fındık kabuğunu doldurmayacak kadar önemsiz konuşmalar yapan 
Nâdir Nasrullayev de, ciddiye alınmadığını ve umursanmadığını görerek bozuldu 
ve asansörün düğmesine bastı. 
Saat on birde ideolojik konularla ilgilenen şube başkanının odasında toplantı 
başladı. Sıraç Sametzade masanın başında oturuyordu. Karşısındaki uzun 
masanın sağında ve solunda şube müdürü, onun yardımcıları oturuyorlardı. 
Nâdir Nasrullayev, Nâzım ve onun yerine atanan yeni genel yayın yönetmeni 
Hasan Muradov odanın duvarı boyunca dizilmiş sandalyelerde birbirlerinden 
mesafeli olarak oturmuşlardı. Sıraç Sametzade onlara kısa bir bakış fırlattıktan 
sonra konuşmaya başladı: 
–Sanıyorum burada toplanmamızın nedenini herkes biliyor.  
 197 
Oturanlardan bazıları “evet, evet” dediler. Bazıları da kafalarını göğüslerine 
indirip kaldırmakla meseleden haberdar olduklarını bildirdiler. Siraç Sametzade 
Nâzım‟ın görevinden alınmasıyla ilgili karar metnini eline aldı ve okuduktan 
sonra gözlerini kaldırdı. Nâdir Nasrullayev‟e bakarak: 
–Burada Mehmetbağırov Nâzım Allahveren oğlu eski yönetimle içli dışlı 
olduğu ve gazetede ciddi ve onarılması güç hatalara yol verdiği için görevinden 
alınsın yazıyorsunuz. Hadi sizinle tek tek bu iddiaları inceliyelim. Eski yönetim 
derken kimi kastediyorsunuz?  
–Benden öncekileri tabii, dedi Nâdir Nasrullayev. 
–Sizden önce o şehrin valisi kimdi? 
Nâdir Nasrullayev dersini çalışmamış ve sınavda zor bir soruyla karşılamşmış 
öğrencinin yüz ifadesi ile yutkunarak konuştu: 
–Kem.. Kem... Kemal Gafarzade. 
–Kemal Gafarzade dediğiniz yoldaş, mesleğinde fevkalade başarılı bir bilim 
adamı, ahlaklı bir parti üyesidir. Halihazırda tarih ve felsefe enstitüsünde müdür 
yardımcılığı yapıyor. Eğer genel yayın yönetmeninin onunla samimiyeti varsa, bu 
kötü bir şey mi sizce? Parti yetkilileriyle, gazeteciler şöyle dursun, biz tüm 
insanların birbiriyle iyi geçinmesini, samimi olmasını istiyoruz. Bu dünyada 
insanlar arasındaki samimiyetten daha kıymetli bir şey yok. Bu benim değil, bir 
pilot olan Fransız yazarı Eksuperi‟nin sözüdür.  
Nâdir Nasrullayev evet anlamında kafasını salladı ve bir şeyler mırıldandı. 
Siraç Sametzade sorularını sormaya devam etti. 
–Yoksa Nâzım‟ın eski valiyle olan samimiyetin arkasında bizim bilmediğimiz 
bir çıkar ilişkisi mi yatıyor? Vali‟nin onu kayırdığına mı tanık oldunuz? Beraberce 
rüşvet ve yolsuzluk gibi cinayetlere bulaştıkları mı oldu? 
Nâdir Nasrullayev hemen atıldı: 
–Hayır! Hayır! Böyle bir şey sözkonusu değil. Asla böyle bir şeyi iddia 
edemem.  
–Peki o zaman bu samimiyetin ve dostluğun kime ne gibi bir zararı var ki? 
Hangi kötülüklerden temizlemek istiyorsunuz şehrinizi? Kararnamedeki bu 
“temizlik” ifadesini biraz açarmısınız bana? 
Validen ağzını açmadı. Odaya kısa süreliğine bir sessizlik çöktü. Sonunda 
Nâzım ayağa kalktı ve: 
–Yoldaş Sametzade, izin verir misiniz? diye sordu. Kemal Gafarzade‟yle 
aramızda olan samimiyetin ne gibi zararlara yol açtığına dair, Nasrullayev‟in 
elinde kuvvetli deliller var aslında. Ama tevazusundan ifşa etmiyor bunları.  
Sametzade‟nin soru dolu bakışları valiye yöneldi. Nasrullayev de omuzlarını 
silkerek: 
–Hayır, dedi. Nâzım‟ın neden bahsettiğini bilmiyorum. 
Nâzım: 
–O zaman açıklayayım izninizle. 
Siraç Sametzade: 
–Buyurun, dedi. 
–Eskiden Nâdir Nasrullayev kapı komşumdu ve çok samimiydik. O sıralar 
tarım ve köyişleri müdürlüğünde zootekni müdürü olarak görev yapıyordu. 
Bense gazete yazı işleri müdürüydüm. Naylon fatura kestiğine ve sahte tutanaklar 
düzenlediğine göre, Nasrullayev‟in partiden ihracı gündemdeydi. Üstelik 
hakkında dava açılması da bekleniyordu. Bir gün Nasrullayev‟in karısı bize geldi 
 198 
ve kocamı kurtar diye ağladı, sızladı. Ben de kadının gözyaşları karşısında 
dayanamayarak, Kemal Gafarzade‟nin yanına gittim ve Nasirullayev‟i affetmesini 
rica ettim. Kemal Gafarzade‟yi tanırsınız, temiz kalpli, yufka yürekli birisidir. Sağ 
olsun, beni kırmadı. İşte bu olay, Nadir Nasrullayev‟e göre benim eski valiyle 
samimi ve içli dışlı olduğumu en bariz şekilde kanıtlıyor. Yalnız bunları ben değil 
kendisi anlatmalıydı size. Bunu neden yapmadığını bilmiyorum. 
Nâdir Nasrullayev kafasını indirmiş susuyordu. Kulakları da azacık kızarmıştı. 
Muhtemel tartışmayı önelemek için Siraç Sametzade bu konuyu değiştirerek 
Nâdir Nasrullayev‟e sordu: 
–Kararın birinci ve sonuncu bendinde gazetede çok büyük hatalara yol 
verildiğini yazıyorsunuz. Bunu biraz açarmısınız?  
Nâdir Nasrullayev hemen atıldı: 
–Evet, tabii ki! İstemediğiniz kadar hata var. Siyasi gaflar yapılıyor gazetede. 
Övülmesi gereken kişiler yeriliyor, rejimi kötüleyen yazılar yazılıyor. Ne yazık ki 
elimde gazete yok, yoksa somut bir şekilde gösterirdim size. Öyle cümleler var ki, 
insan okurken dehşete kapılıyor.  
Siraç Sametzade basın şubesi müdürü Kasım Aliyev‟in yüzüne baktı. Aliyev 
onun ne demek istediği anlayarak ayağa kalktı ve Çaykavuşan yerel gazetesinin 
son bir yıllık sayılarının cildini getirdi ve Nâdir Nasrullayev‟in önüne koydu. 
–İşte gazeteler. Buyurun bahsettiğiniz dehşetli hataları bize de gösterin.  
Ciltlenmiş gazetelerin önüne konması Nâdir Nasrulayev‟i şoke etmişti. Böyle 
bir sürprizle karşılaşacağını beklemiyordu çünkü. Nasrullayev ülkede yayınlanan 
bütün gazetelerin bir nüsahsının Moskova‟ya, ikinci nüshasının da Merkez 
Komite‟ye gönderildiğini tahmin edemezdi. Çıkmaza girdiğini anlayarak, 
önündeki gazetelere bile bakmadan Siraç Sametzade‟ye yöneldi: 
–Yoldaş Sametzade, bahsettiğim hataların gazetenin hangi sayısında olduğunu 
kesin olarak hatırlamıyorum, ama şehir Parti Komitesi genel olarak gazeteden 
memnun değildir. 
Sametzade Kasım Aliyev‟e döndü ve sordu: 
–Merkez Komite‟nin bu gazeteyle ilgili kanaati nedir? 
–Ülkede yayınlanan beş altı doğru dürüst gazeteden biri de muhakkak 
Çaykavuşan yerel gazetesidir. Çaykavuşan çok uzak bölgede yerleştiği için, 
Merkez Komite çalışanları sık sık gidemiyorlar oraya. Nâzım İlham kendi 
insiyatifiyle mütemadiyen radyolara, ulusal gazetelere malzeme yolluyor. 
Kalemini beğendiğimizi ifade etmeliyim. Yazıları fevkalade akıcı ve 
sürükleyicidir, üstelik gündemin damarını tutmasını bilen ender gazetecilerdendir.    
Siraç Sametzade: 
–Anlaşıldı, dedi ve Nâzım‟ın yerine atanan ancak tasdikini henüz almamış 
Hasan Muradov‟u ayağa kaldırarak sordu: 
–Basın alanında çalışmışlığınız var mı? 
–Hayır. 
–Pekala. O zaman söyleyin bakalım, bu kadar zor ve sorumluluk talep eden 
bir görevin üstesinden gelebilecek misiniz? Çaykavuşan‟da bölge parti komitesi 
ideolojik şubede topu topu iki ay oluyor başkanlık yaptığınız. Ondan önce de 
bildiğim kadarıyla orta okulda beden eğitimi hocasıymışsınız. 
Hasan Muradov kendini savundu: 
–Yoldaş Nâdir Nasrullayev ne kadar azimli ve çalışkan biri olduğumu biliyor. 
Bendeki yetenek ve ruhla bırakın yerel gazeteyi, ulusal gazete bile yönetilebilir.  
 199 
Nâdir Nasrullayev onu desteklemekte geç kalmadı: 
–Doğru söylüyor, oldukça yetenekli bir gençtir.  
Odada oturanlar dudak altlarından sessizce gülümsüyorlardı. Siraç Sametzade 
üzüntüyle kafasını salladı ve karar metnini odadakilere göstererek: 
–Yoldaş Nasrullayev, sizin bu kararınızı iptal etmek zorundayız, dedi. 
Mantıklı gerekçelere dayanmıyor çünkü. Hem haksızlıklarla mücadele etmesi 
gereken bir kurum, bu adaletsiz kararı desteklerse, insanlar hakkımızda ne 
düşünür? Nâzım İlham görevini icra etmeye devam edecektir. Size de ona yardım 
etmenizi tavsiye ediyoruz. Biz nasıl olsa Nâzım İlham‟ı kaybedecek değiliz. 
Çünkü bugün gelecek vadeden, usta kalemler yok denecek kadar azdır 
ülkemizde. Nâzım İlham‟ın ırkçılık yaptığına gelince... Bu konudan haberim var. 
Geçenlerde bizim şube müdürü Ebulfeyz Vekilov da bana şikayet etti Nâzım‟ı ve 
endişelerini dile getirdi. Yazdığınız mektubu da okudum. Farklı etnik gruplara 
mensup kişilerin kavgasını ırkçılık zemininde yaşanan bir trajedi olarak 
değerlendimek en hafifinden ırkçılığın ne olduğunu bilmemektir. Bırakın bu işle 
polis, savcılık ilgilensin. Suçlu her kimse cezasını çeksin. Parti çalışanlarının bu 
banal ve sıradan bir kavgaya müdahale etmesi çok komik kaçıyor. Anlaşıldı mı? 
Odadakiler Siraç Sametzade‟ye katıldıklarını ifade ettiler: 
–Haklısınız! 
Nâdir Nasrullayev: 
–Yoldaş Sametzade, sizinle özel görüşebilir miyim? diye sordu. 
–Ne konuda? 
–Kararınızla ilgili. 
–Bu mevzu kapanmıştır, hadi hoşçakalın... 
 
31 
 
Akşam olunca Nâzım deniz sahiline yakın olan beş katlı apartmanın 
dördüncü katına kalktı ve üzerinde Süleyman Cevadov yazan kapının zilini bastı. 
Kapıyı mütevazı, sade giyimli güzel bir bayan açtı: 
–Buyurun. 
Nâzım kadını görünce çarpılmışa döndü. “Aman Tanrım, Râziye‟ye ne kadar 
da çok benziyor! Sanki bir elmanın iki yarısılar”. Nâzım şoktaydı. Ya Râziye‟nin 
ta kendisiyse bu kadın? Değişmiş olamaz mı bunca yıl içerisinde? Kafası allak 
bullak olmuştu. Süleyman Haliloviç kapının önüne gelerek Nâzım‟la tokalaştı ve 
kadına işaret etti: 
–Tanıştırayım, eşim Merkufe. Sizin hakkınızda biraz bilgisi var. 
Birlikte salona geçtiler. Merkufe‟nin ikram ettiği çayı yudumlarken, Süleyman 
Haliloviç bir sigara yaktı ve ilk sorusunu sordu: 
–Bugünkü görüşme nasıl geçti? 
–Valinin hakkımda çıkardığı karar iptal edildi. Mesleğime ve görevime geri 
dönüyorum. 
–Başka türlü olamazdı zaten.  
Süleyman Haliloviç sigarasını kültablasına koyarak, çayından bir iki yudum 
aldı. Sonra da kaşlarını çatarak resmi bir ifadeyle sordu: 
–Râziye‟yi tanıyor musunuz? Yıllar önce eğitim gördüğünüz yüksekokulda 
kütüphanecilik yapıyordu. 
 200 
Râziye‟nin ismi anılınca, Nâzım‟ın pencereden seyrettiği deniz manzarası 
bulutlarla kaplandı sanki. Gökyüzü damar damar oldu ve çakan şimşeğin sıcağı 
onun sırtını yaktı. Nâzım oturduğu sandalyeden az kalsın düşüyordu. İçinden 
geçenleri, heyecanını muhatabına hissettirmemek için kendini biraz ele aldı ve: 
–Evet, dedi, tanıyorum. Neden sordunuz ki? 
Süleyman Haliloviç: 
–Raziye Merkufe hanımın kızkardeşi, yani baldızım oluyor. Hakkınızda bize 
çok bahsetti. Gazetelerin birinde küçük bir makaleniz yayınlanmıştı. Bu 
gazeteciyi tanıyorum dediğinde, çok sevinçliydi. Sonra da sizden bahsetti bize, 
çok başarılı bir ressam olduğunuzu da söyledi. Öyle mi gerçekten? 
–Evet, sıkıldığımda bazen resim yaparım. Ama son zamanlarda çok yoğun 
olduğumdan fırçayı elime alamıyorum. Özür dilerim... Râziye nerede şu anda? 
Süleyman sigarasını dişlerinin arasında sıkıştırarak, bacak bacak üstüne attı. 
–Amaan nerede olacak? Babasının evinde tabii ki! İnat edip duruyor. Bir türlü 
akıllandıramadık kızı... 
Kapının zili çalınca Süleyman konuşmasını yarıda keserek, ayağa kalktı. Gelen 
komşuydu ve Süleyman‟ı bir kaç dakikalığına evine davet ediyordu. Merkufe‟nin 
eline Nâzım‟la açık konuşmak için fırsat geçmişti. Misafirin yanına yaklaşarak 
saygıyla:  
–Râziye dilinden düşürmüyor sizi, Nâzım muallim. Biliyorum, bunun bir 
nedeni olmalı ama saklıyor bizden! dedi ve iç çekerek devam etti, ne zamandır 
sizi görmek, tanışmak istiyorum. Geçenlerde kocam Bakü‟de olduğunuzu söyledi 
bana, bunu duyunca, Nâzım muallimi mutlaka evimize davet edeceksin dedim. 
Ne de olsa Râziye‟nin yüksekolkudan arkadaşıdır... Aslında kardeşimin benden 
gizlisi saklısı yoktur, herşeyini paylaşır benimle. Özür dilerim ama bu hikayeyi 
anlatmak istemiyor nedense. Sadece “Nâzım‟dan başkası yalan” deyip duruyor...  
Nâzım duygulanarak. 
–Babasının evinde olduğunu söyledi kocanız. 
–Evet, doğru söylüyor... Babamın yanında. Size de kardeşim olarak baktığım 
için açık konuşacağım. Raziye‟yi görürseniz asla tanıyamazsınız. Saçları bembeyaz 
olmuş, yüzü kırışlarla dolu... Yüz yaşlı nineye benziyor. Önceki hâlini, 
gençliğinde ne kadar güzel olduğunu siz de görmüştünüz... Kaç kere kapımıza 
elçiler geldi bir bilseniz. Raziye ise “ölsem de evlenmem” dedi durdu. Annem de, 
babam da, biz de çok ısrar ettik ama faydası olmadı. Vazgeçmedi inadından. 
Konuştum onunla, annem babam yalnız kalmasın diye yapmıyor musun bunu? 
Tamam işte, onları ben alıyorum yanıma, ben bakacağım, daha ne istiyorsun? 
Erkek kardeşlerimiz bakmıyorlarsa canları cehenneme, onlardan bize ne? Bizler 
ölmedik ya! Hadi vazgeç inadından, helal süt emmiş biriyle yuvanı kur. Ama 
duymadı, dinlemedi beni... 
Merkufe‟nin gözleri doldu. Nâzım da duygulanmıştı. Dış kapı aniden 
açılıverince, konuyu değiştirdiler. Gelen Süleyman‟dı. Ayakkabılarını çıkrarak 
Nâzım‟a: 
–Kusura bakmayın, komşum doğum günü partisi veriyor. Beş on dakika 
oturmasaydım eğer, darılırdı bana, dedi ve sevimli koltuğuna kurularak her 
zamanki neşeli edayla: 
–Merkufe hanım, misafirmizi bir bardak çayla mı kandırıyorsun? Yemek 
yemeyecek miyiz? 
Nâzım: 
 201 
–Sofranıza bereket, ama iştahım yok, aç değilim, dedi. Buraya size teşekkür 
etmek için... 
Süleyman onun sözünü kesti: 
–Nâzım! Ne kadar ilkeli ve dürüst biri olduğunuzu biliyorum. Râziye de 
özünde ve sözünde doğru insanlara saygı duyar yalnız. O kızın görüşlerine, 
düşüncelerine çok güveniyorum ben! Sizinle ilgili Merkufe‟ye de, bana da çokça 
bahsetti. Karım Bakü‟de olduğunuzu ve probleminizle benim ilgilendiğimi 
duyunca sizinle mutlaka tanışmak istediğini söyledi. Çaykavuşan‟da emekli bir 
albay var. Eski bir NKVD çalışanı, Hüseyin Kurbanov. Sever, sayarım onu. 
Hakkınızda ondan da bazı şeyler dinledim. Valiyle aranızda yaşanan tartışmada 
sizin haklı olduğunuz benim için su götürmez bir gerçek. Dolayısıyla, bugünkü 
toplantının yararınıza sonuçlanması benim değil sizin başarınızdır. Kendinize, 
kişiliğinize teşekkür etmelisiniz. 
Süleyman parmaklarının arasında tüten sigarasını dudaklarına yaklaştırarak, bir 
gözünü kıstı: 
–Henüz gençsiniz. Hayatı kitaplarda okuduğunuz, kanunlarda yazıldığı gibi 
algılıyorsunuz. Aslında yaptığınız yanlış birşey değildir. İnanın bana en güzelini 
siz yapıyorsunuz. Fakat yürüdüğünüz bu yollarda çakıl taşlarının, engellerin 
olabileceğini de unutmayınız. Adım atarken dikkatli olacaksınız! Ve bugün 
Komite‟nin sizi savunması ve arkadaşların leyhinizde oy kullanması sizi 
şımartmasın sakın! Nasrullayev‟le kavgaya girişmek size yarar sağlamaz... 
Hava karardıktan sonra Nâzım müsaade istedi. Merkufe: 
–İki gün sonra babamların evinde Râziye‟nin doğum gününü kutlayacağız, 
dedi. Sizi de davet ediyoruz.  
Merkufe‟nin bu davetinden sonra Nâzım kendine yer bulamıyordu. 
“Râziye‟nin karşısına hangi yüzle çıkarım ben?! Şüphesiz beni görür görmez önce 
“Evlendin mi?” diye soracaktır. Duyacağı cevap onun acılarını daha da 
şiddetlendirmez mi? O zaman ömrümün sonuna kadar ben de acı çekeceğim. 
Hem Râziye benim kalp evimde tertemiz, masum bir melek gibi ebedi 
yaşayacaktır. Onu Merkufe‟nin anlattığı gibi bakımsız ve perişan halde onu 
görürsem, bir zamanlar güzelliğiyle beni meftun eden bu melek yüzlü kızın hali 
yüreğimi parçalamaz mı? 
Nâzım bu uzun düşüncelerden sonra, içini dökmeye, hislerini tabloya 
yansıtmaya karar verdi. Tablo üzerinde kayan fırçası esrarengiz renk cümbüşüyle 
dans ediyor, konuşuyordu sanki. Yaptığı resimde, ebeveynini unutan, onlardan 
yüz çeviren çocukların nasıl karılarının kölelerine dönüştükleri tasvir ediliyordu. 
Ve ceylan gözlü bir kız ana babasının önünde mum gibi yanarak eriyor, loş ışık 
saçıyordu. Ufkun tutkun semayla birleştiği noktada duran ve bu manzarayı 
seyreden genç adam ise, kızın acı kaderine acıyordu. 
Nâzım Bakü‟de oturan akrabası Fettah‟ın yanına giderek, ondan bir istekte 
bulundu: 
–Râziye‟nin doğum gününe aynı renkte, on bir çiçekten oluşan demet 
yaptırırsın. Çiçeklerle beraber bu tabloyu da ona götür. Kimin yolladığını sorarsa, 
bilmiyorum dersin. Eminim kendisi tahmin edecektir.  
Nâzım biraz düşündü ve ekledi: 
–Râziye‟ye söyle, bu tabloya Merkufe‟nin dışında kimse bakmasın. Ressam 
böyle istiyor dersin. Bu arada Raziye‟yi ne halde görürsen gör, bana bu konuda 
hiç bir şey söyleme...   
 202 
 
*** 
 
Üç ay sonra Siraç Sametzade Nâzım‟dan şöyle bir mektup aldı: 
“Bunu söylemek gururuma dokunuyor ama bu şehirde artık çalışamaz hale 
geldiğimi itiraf etmeliyim. Nâdir Nasrullayev, görevimden alınmamı öngren 
kararın iptal edilmesini hazmedemiyor. İş yerime geri dönmekle, onu insanların 
gözünde küçük düşürdüğümü, ototritesini sarstığımı düşünüyor. Gazete 
çalışanlarına baskılar gün geçtikçe şiddetleniyor. Vali etrafındaki herkesi 
üstümüze kışkırtıyor. Gazete‟nin üvey çocuk muamelesi görmesi beni bıktırdı 
artık. Çalışmalarımız her fırsatta engelleniyor. Beni memleketin en uzak bir 
bölgesine, sıradan bir muhabir olarak gönderseniz de olur. Tayinim nereye 
çıkarsa çıksın razıyım. Bu beladan kurtulmanın tek yolu bence budur. Aksi 
taktirde...” 
Bir kaç gün sonra Nâzım Merkez Komite‟ye davet edildi. İdeoloji şubesi 
müdürü İskender Mehmetov görüşecekti onunla. Yaşı ellinin üzerinde olan tarih 
bilimcisi, doktor İskender Mehmetov‟un gümüş rengi saçları, tedirgin bakışları 
vardı. Yumuşak huyu, alçakgönüllülüğü, mütevazı kişiliği ve samimi davranışları 
sayesinde, bir anda herkesin kalbini fethedebiliyordu. Nâzım‟ı dikkatle 
dinledikten sonra: 
–Her şey anlaşılmıştır, dedi. Durumunuzu yoldaş Sametzade de biliyor, 
gönderdiğiniz mektubu okumuş. Göyezen‟in yerel gazetesinde edebiyat editörü 
olarak çalışmaya ne dersiniz? 
–Seve, seve evet der, bunun için size yalnız teşekkür edebilirim! 
Şube müdürü gülümsedi: 
–Sizi sınamak için böyle söyledim, edebiyat editörü olmayacaksınız. 
Gazetenin genel yayın yönetmeni istifa etti. Tam size göre bir yer. Göyezen 
Çaykavuşan‟dan üç dört defa büyük bir şehir. Yalnız bunu valiyle de görüşmem 
gerekecek. Bu konuda mutabık kalacağımızı umuyorum. Göyezen valisi çok 
başarılı ve deneyimli arkadaştır. Siz de yarına kadar iyice bir düşünün. Bir basın 
mensubu olarak kendinizi ıspatladınız artık, bu yüzden sizi kaybetmek 
istemiyoruz.  
Nâzım şübe müdürüne teşekkürünü bildirerek ondan ayrıldı ve Süleyman 
Haliloviç‟le görüşmek için alt kata indi. Süleyman‟ın odası kapalıydı. Komşu 
odadan çıkan bir memur, Süleyman Haliloviç‟in seminerlere katılmak için 
Moskova‟ya gittiğini söyledi. Yaklaşık bir ay orada kalması bekleniyor. Nâzım 
onunla görüşemeyeceği için üzülmüştü. 
Ertesi gün İskender Mehmetov karar değiştirdi. 
–Nâzım ben Göyezen‟le konuşutum, yoldaşlar itiraz etmiyor. Sizin yazılarınızı 
da okumuşlar. Fakat dün siz gittikten sonra Sametzade‟yle görüştüğümde, ortaya 
farklı bir teklif atıldı. Cumhuriyet gazetesinin uzun zamandır Nahçivan‟da 
temsilcisi bulunmuyor. Nahçivan biraz uzak olduğu ve sınır bölge‟de yerleştiği 
için bir takım zorlukları vardır. Bence ulusal gazetenin bölge temsilcisi olmak, bir 
taşra gazetesinde genel yayın yönetmeni olmaktan daha prestijlidir. Ne dersiniz? 
–Takdir sizin, itiraz etmiyorum... 
 
*** 
 
 203 
Cumhuriyet gazetesi yönetim kurulu bugün toplanıyordu. Oturuma katılanlar 
arasında Nâzım da vardı. Genel Yayın Yönetmeni Haspolat Hasanoğlu yeni 
muhabiri gazetecilere tanıtarak: 
–Nâzım İlham Çaykavuşan yerel gazetesinin genel yayın yönetmenidir, dedi. 
Ara sıra bizim gazeteye de makaleler yazar. İmzasını tanıyor olmalısınız. Onu 
gazetemize davet etsek, sıralarımıza katsak nasıl olur? Merkez Komite‟nin önerisi 
de bu doğrultuda. İskender Mehmetov bizzat bu arkadaşı tavsiye etti bize. 
Nahçivan özel muhabiri olarak gazetemizde çalışmasını düşünüyoruz. Acaba 
yönetim kurulu‟nun bu konudaki görüşleri nelerdir? 
Her yerde olduğu gibi bu iş yerinde de artniyetliler, rakip olarak gördükleri 
başarılı meslektaşlarını çekemeyenler vardı. Hemen yaygara koptu. 
–Çaykavuşan gibi küçük bir şehirde genel yayın yönetmenliği yapmış bir 
gazetecinin, birden bire ülkenin en önemli basın kuruluşunda, üstelik büyük bir 
bölgenin özel muhabiri sıfatıyla çalışmaya başlaması ne kadar doğru olur? 
–Edebiyat sayfasında belki bir iş bulunur Nâzım‟a, buna eyvallah deriz. Ama 
koskoca ulusal gazetede bir gün bile çalışmışlığı olmayan bir insanın iki devletle 
sınır olan özerk cumhuriyette temsilcilik yapması, akla mantığa sığmıyor.  
–Bu kadar ağır bir sorumluluğu üstlenmek yürek ister. Bence bu vazifeyi 
Nâzım İlham‟ın kendisi reddetmeli.  
Saçlarının rengiyle uyum içerisinde olan beyaz takım elbiseli, alçak boylu, 
kilolu ve argo konuşmalarıyla ünlenen Bağırlı ayağa fırladı: 
–Her şeye maydanoz olmak, bazı arkadaşlarımızın kanına işlemiştir! Benden 
önce konuşanların görüşlerine kesinlikle katılmıyorum. Nâzım İlham liseyi 
bitirdikten sonra gelmedi gaztemize. Yazı işleri müdürlüğü, genel yayın 
yönetmenliği yapmış, röportaj ve makaleleri ulusal gazetelerde defalarca 
yayınlanmış deneyimli meslektaşımızdır. Burada bulunanların bir çoğu yaşları 
ellinin üzerinde olan moruklardır. Yarın, öbür gün yerimize geçecek olan genç ve 
dinamik kadroların tekerine çomak sokmayalım arkadaşlar. El insaf! 
Bağırlı‟nın sözleri büyük çoğunluk tarafından destek gördü… 
 
32 
 
Cumhuriyet Gazetesinin bulunduğu bina şark mimarisi üslubunda inşa 
edilmiş, tarihî bir yapıydı. Odalardaki duvar içi şöminelerin üzerinde fayanstan 
yapılmış nefis heykeller, çeşitli figürler şehir mimarisinin otantik havasını sanki 
bu binaya taşımış ve orada bir müze atmosferi oluşturmuştu. Tavanının 
yüksekliği üç metreden fazla olan geniş odalarda Nâzım‟a yardım eli uzatanlar da 
oluyordu, onu ters ters süzenler de. Bazı şube müdürleri, köşe yazarları Nâzım‟ın 
toyluğundan ve yumuşaklığından istifade ederek onu sabahtan akşama kadar 
insafsızca çalıştırıyorlardı. Nâzım ise kendisine havale edilen bütün işleri 
zorluğuna, kolaylığına bakmadan büyük bir hevesle yapıyordu. 
On gün sonra gazetenin genel yayın yönetmeni Haspolad Hasanoğlu, Nâzım‟ı 
yanına çağırdı. Haspolad Hasanoğlu‟nun yaşı elliye yaklaşsa da, yüz ifadesinden o 
çok genç gösteriyordu. Yana taradığı siyah ve yumuşak saçları iki de bir 
gözlerinin üzerine düştüğünden, bir eliyle sürekli onları düzeltiyordu. Gazete 
çalışanlarıyla her hangi önemli bir konuyu görüşürken, masanın arkasında volta 
atmayı alışkanlık haline getirmişti. Onun bu huyu birçoklarını kızdırıyordu. Keyfi 
yerinde oldu mu, etrafa gülücükler saçıyor, sedef gibi beyaz dişlerini 
 204 
gösteriyordu. İnsanı delip geçen etkileyici bakışları muhatabında kendisine karşı 
bir güven ve içtenlik duygusu oluşturuyordu. 
Nâzım kapıyı açarak içeriye girince, Haspolat Hasanoğlu saygıyla: 
–Buyurun, buyurun dedi. Girin, çekinmeyin. Buranın yabancısı değilsiniz 
artık. Çalışmalar ne alemde? Birimlerle tanıştınız mı? Yoldaşların size karşı tavrı 
nedir? Sıkıntınız filan var mı?  
Bir anda bu kadar soruyla karşılaşan Nâzım kısa cevap verdi:  
–Teşekkür ederim, hiç bir sıkıntım yok. 
–Taşra gazetesine bakmayın siz. Cumhuriyet gazetesinin çalışma ortamı ve iş 
düzeni çok farklı. Yılların gazetecileri çalışıyor bizde. Onlarla arkadaş olmaya, 
samimiyet kurmaya çalışın. Bir an önce buranın atmosferine, havasına kaptırın 
kendinizi. Ay sonuna da çok az zaman kaldı. İki hafta sonra görev yapacağınız 
bölgeye gideceksiniz. Nahçivan‟da uzun zamandır temsilcimiz yoktu. Son 
dönemlerde gazetemizde özerk cumhuriyetle iligli ne doğru dürüst bir haber 
yayınlıyoruz, ne de ilgi uyandırabilecek bir yazı. İlk günlerinizde kendinizi 
ıspatlamanız gerekecek. 
Nâzım alçak sesle cevap verdi: 
–Elimden geleni yapacağım... 
……Vakit geldi çattı. Nâzım eşyalarını toplayıp yeni görev yerine gitmek için 
hazırlanıyordu. Ama harçlığı bitmişti. Borç almak ise onu utandırıyordu. Bu 
konuda yıllardan beri hiç taviz vermemişti. Aç kalmayı tercih ederdi ama borç 
para almayı asla! Bu yüzden, beş yüz ruble avans almak için genel yayın 
yönetmenine bir dilekçeyle başvurdu. Her özel muhabirin buna hakkı vardı. Ama 
aldığı paranın kesin olarak nereye harcandığı konusunda, sonradan, gazete 
muhasebesine etraflıca bilgi vermek, rapor sunmak zorundaydı. Özel 
muhabirlerle ilgilenen şube müdürü genel yayın yönetmeninin yanına giderken, 
dilekçeyi de yanına almıştı. Geri döndüğünde Haspolad Hasanoğlu‟na götürdüğü 
dilekçeyi Nâzım‟a uzatarak: 
–Bizim patron para konusunda çok titizdir, bir kuruşun bile tasarrufunu 
yapar. Ama sizin dilekçenizi tereddüt etmeden onayladı. Nâzım‟ın hâlini hiç 
beğenmiyorum dedi, belli ki para sıkıntısı var. Hatta ne dedi biliyor musunuz, 
dilekçede beş yüz ruble yazıyor ama bence bu para yetmez. Siz ona en iyisi bin 
ruble ödeyin… İnanır mısınız onu hiç bu kadar cömert görmemiştim, diyerek 
müdür omuzunu silkti. Madem bin ruble ödeyin diyor, siz de alın o zaman. Ne 
kaybedersiniz ki? Üstelik yolculuğa çıkıyorsunuz, yabancısı olduğunuz bir yerde 
cebinizde paranın olması lazım. 
 
*** 
 
Nâzım yarım gün boyunca trenle yolculuk yaptıktan sonra, çalışacağı yeni iş 
yerine varmıştı. Bu yerlere ilk kez geliyordu. Usule göre önce valiyle görüşmek, 
onunla tanışmak gerekiyordu. Geniş alnı, büyük hareketli gözleri, coşkun 
konuşma tarzıyla Nahçıvan valisi ve Parti komitesi başkanı Şirhan İsmailzade, 
hayattan beklediği her şeyi elde etmiş bir insan edasıyla oturduğu yumuşak 
koltuğunda gururla sağa sola dönüyor ve karşısındaki genç gazeteciye aptal 
muamelesi yaparak, ateşli ateşli konuşuyordu. Nâzım ise sessizce oturmuş 
dikkatle parti komitesi başkanı ve valiyi dinliyor, onun bazı sorularına kısa 
 205 
cevaplar veriyordu. Ama Şirhan İsmailzade‟nin mimik ve hareketleri onun 
gözünden kaçmıyordu. 
Aniden İsmailzade‟nin kalın kaşları çatıldı, alnındaki kırışıklar sıklaştı ve 
kafasını eğerek elindeki kalın, kırmızı kurşun kalemle önündeki kağıda anlamsız 
çizgiler çeke çeke konuştu: 
–Eveeet. Hakkınızda çok şey duydum. Bakü‟den bir iki yetkili aradı beni. 
Genel yayın yönetmeninizle de konuştum.  
Sonra da omuzlarını silkerek: 
–Benim için farkeden bir şey yok, dedi. Kim gelirse gelsin, yeter ki objektif ve 
dürüst olsun. Nahçivan‟deki siyasi ve toplumsal yaşamı olduğu gibi, tahrif 
etmeden yansıtsın. Bu arada, bir şey yazarken bize de danışsın. Ne de olsa 
Nahçivanın sahibi benim, koskoca özerk cumhriyetin tek sorumlusuyum. Her 
isteyen bu meydanda at koşturamaz, buna izin vermem. 
Şirhan İsmailzade somurtarak devam etti konuşmasına: 
–Sizden önceki temsilci bizim adamdı, içimziden seçip atamıştık onu. Savaş 
gazisiydi kendisi. Hakkını teslim etmek lazım, kalemi fena değildi! Ama bir takım 
yanlış davranışlarda bulundu. Bir kedi hapşırsa Nahçivan‟da, ertesi gün bunun 
haberini ulusal gazetelerden okuyordu memleket. Makalelerini bize danışmadan 
yazıyor, kafasına göre takılıyordu. Sonunda sabrımız tükendi, aldık onu 
görevinden… Aylarca iş bulmak maksadıyla sokakları karış karış dolaştı durdu. 
Perişan hâlini gördükçe içim sızlıyordu. Dayanamadım, yerel radyoda bir iş 
verdim ona, ailesi aç kalmasın diye. Bunları şunun için anlatıyorum. Nahçivan‟a 
yeni geldiniz, bazılarının yaptığı hataları sizin de tekrarlamanızı istemiyorum...  
Nâzım duydukları karşısında tepkisini belli etmeden susuyor, ara sıra kafasını 
sallayarak, valiyi dinlediğini ima ediyordu. 
Kapı açıldı ve vali yardımcısı odaya girdi: 
–Akşam lisesi müdürü Fikret İmanov burada. Deminden beri sizinle 
görüşmeyi bekliyor. 
–Tamam, gelsin bakalım. 
Nâzım onları rahatsız etmemek için ayağa kalktı ve tam da müsaade 
isteyecekken, vali el işareti ile: 
–Oturun, dedi. Önemli birisi değil. Sizin yanınızda da konuşabiliriz. 
Nâzım tekrar yerine oturdu. Kısa boylu, keskin bakışlı ve yaklaşık otuz-otuz 
beş yaşlarında, güzel ve temiz giyimli lise müdürü içeri geçti ve kapının önünde 
dimdik ayakta durdu. Parti komitesi başkanı ona “yaklaş” dedi ama oturmayı 
teklif etmedi. Fikret İmanov çekinerek bir kaç adım ilerledi ve uzun masanın 
sonunda durdu. Nâzım akşam lisesi müdürüyle parti komitesi başkanı arasında 
yaşanacak olan diyalogun kendisini ilgilendirmediğini göstermek istercesine, 
masanın üzerinde duran bir yığın dergiden birini aldı ve onun sayfalarını 
karıştırmaya başladı. Şirhan İsmailzade yüzünü lise müdürüne dönerek: 
–Evet! Sizi dinliyorum, dedi. 
Heyecandan dudakları kuruyan İmanov kendini toparlayarak konuşmaya 
başladı: 
–Şirhan Kasımoviç, başımdan geçenleri siz de biliyorsunuz. Suçsuz babama 
kıydılar. Adam yirmi yıldan fazla yöneticilik yapmış. Onun zamanında insanlar 
kıtlık nedir, açlık nedir bilmezlerdi. Ama bir kişi bile savunmadı onu, kadir 
kıymeti bilinmedi. Çiftlikte yapılan talanların ve yolsuzlukların hepsini yüklediler 
zavallının omuzlarına. Babamın yüzünden beni de komsomol başkanlığından 
 206 
uzaklaştırdılar. Şimdi adam beraat etti, cezaevinden çıktı, parti kimliği de iade 
edildi kendisine. Oysa ben hâlâ “dolandırıcının oğlu” damgasını taşıyorum. 
Yaklaşık iki yıldır işsiz sayılırım. Öğlenleri fellek fellek dolaşıyor, akşamları da 
dört beş saat lisede bulunuyorum. Ben lise müdürlüğü yapacak adam mıyım 
Allah aşkına? Ne anlarım ben eğitimden? Gücümü sonuna kadar ortaya 
koyabileceğim bir iş kolu bulun bana. O zaman vatana, millete de faydam 
dokunur, siz de memnun kalırsınız. Yapığım işten zevk almak istiyorum. Beni iyi 
tanırsınız sayın vali. Bir zamanlar beraber çalışmıştık sizinle. Ne kadar çalışkan ve 
azimli olduğumu biliyorsunuz. Kendi ellerinizle bana defalarca takdir ve teşşekür 
vermişsiniz. Aldığım madalyaları hesaba katmıyorum bile. İki kere milletvekili 
olarak Yüksek Şura‟ya seçilmişim. Bütün bunlara rağmen, müdürlük yap diye 
atamışlar beni akşam lisesine. Haketmediğim bir vazifeyi istemiyorum ben! 
Kafasını indirerek dergi okuduğu izlenimini uyandıran Nâzım, aslında 
dikkatle dinliyordu lise müdürünü. Fikret şikayetini bitirdikten sonra, İsmailzade 
koltuğunda sallanarak: 
–Sizi anlıyorum, dedi. Çok iyi anlıyor ve söylediklerinize katılıyorum. Ben 
göreve gelmeden önce çok büyük haksızlıklara uğramışsınız. Bunlardan haberim 
var. Demin siz konuşurken aklıma bir şey geldi de. Bazen çok önemli bir göreve 
atamak için, işimize yarayabilecek, kafası çalışan birini bulmakta güçlük 
çekiyoruz. Bulamayınca da tanıdıklara başvuruyorsun, onlar da tabii ki 
akrabalarını tavsiye etmeye başlıyorlar. Bu vicdansızların hiç biri sizin adınızı 
anmıyor bile. Benim de işim zaten başımdan aşkın. Sabah‟ın köründe önemli bir 
mesele için Moskova‟dan aramışlardı. Merkez Komite ikide bir evrak istiyor 
benden. Nahçivan‟ın sorunları bitmiyor ki kardeşim. Deminden beri de bu 
yoldaşla ilgileniyorum, diyerek Nâzım‟ı göterdi. Nahçivan temsilcisi olarak 
Cumhuriyet gazetesinden yollamışlar. Durumumu görüyorsunuz işte! Lütfen 
beni yanlış anlamayın. Sizi nereden hatırlayabilirim ki? Yardımcılarım, şube 
müdürlerim de kendi adamlarını kayırmak gayretinde. Bu kitapsızlar bir kere 
olsun sizinle ilgili bir şey söylemediler bana, bir hatırlatmada bulunmadılar…  
Şirhan İsmailzade sırtını eğerek, önündeki takvimin sayfalarını karıştırdı ve 
not aldıktan sonra: 
–Sizin meselenizle bizzat ilgileneceğim. Üçüncü yardımcım, Yunus 
Hüseynov‟la konuşurum. Size uygun bir iş mutlaka bulunur. Lütfen siz de onunla 
sık sık bağlantı kurun. Böyle yetenekli kadrolara her zaman ihtiyacımız var.  
Büyük halılarla döşeli odada muti ve perişan halde duran Fikret İmanov, 
herkesin unuttuğu, dışladığı ve kapıdan kovduğu birinin şehir valisi tarafından bu 
kadar sıcak karşılanacağını ummuyordu. Bu samimiyet karşısında baş eğerek, 
defalarca teşekkürünü bildirdi ve odadan çıktı. Gözleri ümit sevinci ile parlayan 
okul müdürünün elinde olsaydı bu ihtişamlı odada kollarını genişçe açarak, parti 
komitesi başkanını göğsüne bastırırdı. 
Önündeki dergiyi dikkatle inceleyen gazetecinin de kalbinde başkana karşı 
sevgi ve saygı filizlenmeye başlamıştı. Fikret İmanov terden sırılsıklam olmuştu. 
Okul müdürü mutluluğundan az kalsın uçacaktı. Odadan nasıl çıktığını kendisi 
de anlayamadı. O gittikten sonra Şirhan İsmailzade gülümseyerek dahili 
telefonun düğmesine bastı. Bölge parti komitesinin personel dairesi müdürü, 
parti komitesi başkanının üçüncü yardımcısı Yunus Hüseyinov‟un itaatli sesi 
duyuldu: 
–Şirhan Kasımoviç, sizi dinliyorum. 
 207 
–Yoldaş Hüseyinov! Siz bu densizlerle niçin ilglenmiyorsunuz? Akşam lisesi 
müdürü Fikret İmanov mudur nedir, sabahtan beri kafamı şişirip duruyor 
odamda. İş yerinde disiplini sağlayamıyor, sabahtan akşama kadar kendisi gibi 
serserilerle tavla oynuyor, şimdi de utanmadan dikilmiş karşıma benden rahat bir 
iş istiyor. Bir yolunu bulup başımdan savdım onu. Bunda sonra sizinle bağlantı 
kuracak. Kendiniz idare edersiniz artık, tamam mı? 
–Anlaşıldı Şirhan Kasımoviç. Merak etmeyin, ben ilgilenirim.  
Nâzım hâlâ sağır dilsiz bir biçimde oturmuş dergiye bakıyordu. Bölge 
başkanının yardımcısıyla bu şekilde konuşması onun kalbinde İsmailzade‟ye karşı 
uyanan hüsnüniyetin ve saygının bir anda yok olmasına sebep oldu. Nâzım 
gözlerini dergiden ayıramıyor, başkanın yüzüne bakamıyordu. Bir saniye 
içerisinde karar değiştiren, münafıklık yapan, çelişkili bir insanın yüzüne nasıl 
bakabileceğini düşünüyordu. Şirhan İsmailzade ise Nâzım‟ın kendini dergiye 
kaptırdığını ve bir gazetecinin bu tarz diplomatik konuşmaları anlayamayacağını 
ve bu yükü kaldıramayacağını düşünüyordu. O kendinden memnun bir ifade ile 
koltuğuna çökerek Nâzım‟a sordu: 
–Eveet, siz bu tür işlere nasıl bakıyorsunuz?  
Nâzım dikkatini zorla da olsa dergiden ayırarak öfkeli bakışlarını valiye dikti. 
Ama hiç bir şey söylemedi. Şirhan İsmailzade böbürlenerek: 
–Başkanlık kolay mı sanıyorsunuz? diye sordu ve bir kahkaha attı. Makale 
yazmak kolay, bir de bu koltukta oturun bakalım! Parti işi bunun adı! Parti işi! 
Her gün ne sıkıntılara katlandığımızı gözlerinizle göreseniz diye, lise müdürüyle 
mahsus sizin yanınızda görüştüm. Her gün bunun gibi niceleri geliyor yanıma. 
Hepsinin de nabzını tutacak, tatlı konuşarak kapıdışarı edeceksin. Başka türlü 
çalışmak mümkün değil çünkü. 
Nâzım‟ın dili kilitlenmişti sanki, konuşmuyordu. Bu sözlerin karşılığında ne 
söyleyebilirdi? Uyurken, yolda yürürken, sofrada yemek yerken, başkanın 
ikiyüzlülüğünü gözlerinin önüne getiriyor, bunu içinde büyüttükçe de kalbi 
sızlıyordu. Valiyle onun daha ilk görüşmesinde böyle iğrenç bir özelliğinin ortaya 
çıkıvermesi çok erken olmuştu. Nâzım boş duramazdı. Vicdanının çağrısı onu 
gece gündüz takip ediyordu. “Niçin kalemimi elime alarak, İsmailzade‟nin 
içyüzünü ifşa etmiyorum?” Ama bunu yapmak o kadar kolay mı? Yazsam dahi, 
koskoca Nahçıvan parti komitesi başkanı ve valisiyle ilgili yazılan hicivli makaleyi 
kim gazetesinde yayınlardı? Bu yazı yüzünden adamı sürüm sürüm süründürürler, 
siyasi suçlu bile yaparlardı. Peki ne yapmalı? Bu zor soru Nâzım‟ın uykularını 
kaçırıyordu. Sonunda dayanamadı ve bir akşam çalışma masasının arkasına 
geçti... 
Bir kaç gün sonra Nâzım İlham imzasıyla Cumhuriyet Gazetesinde çıkan 
komik hikaye, elden ele dolaşıyordu. Yazıda isim, unvan ve mekan farklı 
gösterilse de okuyanlar kahkahayla “tam da bizim İsmailzade‟nin portresini 
çizmiş” diyorlardı. Herkes ağırbaşlı, sessiz sakin muhabirin, yere bakan, yürek 
yakan olduğunu ve dış görünüşüne aldanılmaması lazım geldiğini konuşuyordu. 
Turnayı gözünden vuruyor herif. Farklı bir kişiyi anlatıyormuş gibi, baksanıza 
İsmailzade‟nin içyüzünü nasıl da ifşa etmiş!  
İsmailzade‟nin kendisi de hikayenin aynasında kendisini olduğu gibi görünce, 
burnunun ucuna kadar kızardı, sinirleri gerildi. Hikayeyi okuyup bitirdikten sonra 
dişlerini sıkarak bir küfür savurdu: 
–Şerefsiz!  
 208 
Gazeteyi buruşturdu ve köşede duran çöp sepetine öfkeyle fırlattı. Sonra 
tükürdü ve çenesini avuçlayarak bir süre daldı. Bu konuyu açarsam benim 
zararıma olur... Hikayede bahsi geçen kahramanın benimle bir alakası yokmuş 
gibi davranmalıyım. Niçin gocunuyorsun diye sorarlar bana yoksa. Evet Şirhan, 
muhabirle karşılaşınca oralı bile olma...”  
Tansiyonunu yükseltmişti bu yazı, içinden yanıp tutuşuyordu. Hatta Nâzım 
babasına küfretseydi, bundan daha iyi olurdu. Lanetliyordu kendini durmadan. 
“Nasıl bu kadar dikkatsiz olabilirim, nasıl! Bu hataya nasıl düştüm!? Gazetecileri 
tanıdığım, bildiğim halde! Gazeteci kısmı yoktan mazleme üretirken, ben kendi 
ellerimle ona böyle bir malzemeyi sundum! Telefon açsam merkeze, Nâzım 
İlham mıdır, nedir alın götürün onu Nahçivan‟dan, istemiyorum desem yanlış 
anlaşılırım. Sebebini sorarlar bana. Adam görevine henüz başlamışken, doğu 
dürüst yeni ortamına alışmadan onu nasıl aldırırım görevinden?” 
Şirhan İsmailzade uzun uzun düşündükten sonra derin bir ah çekti ve öfkeyle 
mırıldandı: “Pekala Nâzım! Sen sen ol, ben de ben! Bakalım kimin sırtı yere 
gelecek bu meydanda. Ben sabretmesini bilirim...‟  
 
33 
 
Muharrem ayının ilk günleriydi. Mabetlerde insan selinden kıpırdamak 
mümkün değildi. Camiler bağış yapmak, ağıt yakmak isteyenlerle dolup taşıyordu. 
İnsanların dinî gelenekleri bu şekilde yaşatması ve resmi ideolojiye direnmesi 
yöneticileri ciddi ciddi korkutuyordu. Moskova‟dan gönderilen Sergey Lukyanov 
ve Azerbaycan Komünist Partisi yetkilisi Rahip Zarbaliyev özerk cumhuriyetin 
şehir ve kasabalarında din karşıtı propaganda yapıyor, karalama kampanyası 
yürütüyorlardı. Konuşmacılar, bilim adamları, parti, genel kurul yetkilileri köy 
köy dolaşarak dinin gereksizliğini ispat etmek, Allah ve Peygamber inancını 
insanların yüreklerinden söküp atmak için harıl harıl çalışıyorlardı. Bilimsel 
ateizm alanında uzmanlaşmış, partiye sadakatlerini sergilemek isteyen 
profesörler, akademisyenler bu yolda herkesten fazla çaba harcıyorlardı. Aşure 
gününden bir hafta sonra Nahçıvan parti komitesinde toplantı yapıldı. Masanın 
başında üç kişi oturuyordu. Ortada Şirhan İsmailzade, onun sağında Sergey 
Lukyanov, solunda ise Rahip Zarbaliyev. Lukyanov‟un oturumu yönetenlerden 
biri olarak salonda bulunması, gergin bir hava oluşturmuştu. Şirhan İsmailzade 
kısa bir konuşma yaptıktan sonra salondakilere söz verdi. Ön sırada oturan, 
yakasında Sosyalist Emek Kahramanı ve milletvekili madalya ve rozeti olan vali 
ayağa kalktı ve sık sık Lukyanov‟a bakarak konuşmaya başladı: 
–Bizim şehirde doksan iki köy var. Son zamanlarda sadece üç köyde cami 
kalmış. Bu camilerden birini metal, tohum ve tahıl deposu olarak kullanıyoruz. 
İkincisinde de çiftlik ürünleri işleniyor. Geriye bir cami kalıyor. Onu da Sefer ayı 
bittikten sonra, yıkmayı ve yerinde idare binası inşa etmeyi düşünüyoruz. Böylece 
şehirimizde bir tane bile mescid kalmayacaktır, bu bizim başarımızdır. İki 
yatırımız var. Muharrem ayı başladığı gün, her ikisinin önüne emniyet güçleri 
toplandı. Kuş uçurtmuyorlar türbelerin etrafında. İlla ki ziyaret edeceğiz diye 
direnen üç dört yobazı da devlet memurlarına karşı geldikleri için attık nezarete. 
Rejime karşı gelenlere beşer yıl hapis cezası vermesi için hakimlerle konuştum. 
Yobazlar onlara karşı hogörülü olmayacağımızı ve dinin kökünün kazınmasında 
kararlı olduğumuzu görmeliler. 
 209 
Madalyalı valinin konuşması, üst düzey yetkilileri memnun etti. Şirhan 
İsmailzade eğilerek Sergey Lukyanov‟un kulağına bir şeyler fısıldadı ve 
Moskova‟lı misafirin yüzü hoşnut bir ifade aldı. Rahip Zarbaliyev ise keyifli halde 
salonda oturanlara hitap ederek: 
–İşte! Çalışınca da böyle çalışmak gerekiyor! dedi ve valiyi gösterdi. 
Muharrem ayı merasimlerini önlemek ve müminlerin ibadetlerine engel olmak 
için on gün önce Hırmanlar köyüne giden Yüksek Şura başkanının ve Nahçıvan 
parti komitesi üçüncü başkanının camiye toplanan cemaat tarafından taş 
yağmuruna tutulması şehirde infial uyandırmıştı. Salondaki atmosfer gittikçe 
gergin bir hal alıyordu. Nahçıvandaki merkez camide ve çevresinde binlerce 
kişinin toplanması da vaziyeti ağırlaştırıyordu. Rahip Zarabliyev ve Sergey 
Lukyanov‟un bu konuyla ilgili tehdit ve tembih dolu konuşmaları, özerk 
Nahçıvan yöneticilerini oldukça rahatsız etmişti. Şirhan İsmailzade bir türlü rahat 
olamıyor, oturduğu yerde kıvranıp duruyordu. Salonda oluşmuş havayı 
yumuşatmak ve merkezden gönderilen yetkilileri memnun etmek için, din karşıtı 
propaganda faaliyetlerinden ve bu alanda yapılan ve yapılması düşünülen 
çalışmalardan ve bunların bugüne kadarki somut yararlarından bahsetti. Daha 
sonra da yüzünü arka sıralarda oturan gazetecilere tutarak şöyle konuştu: 
–Biz yazar çizerlerimizden, gazetecilerimizden de bize bu konuda yardımcı 
olmalarını, bizi desteklemelerini bekliyoruz. Ne yazık ki düşünce adamlarımız 
şimdilik oldukça pasifler. Gazeteciler dine karşı yönelen çalışmalarımıza faal 
olarak katılmak zorundalar. Örneğin Cumhuriyet gazetesini Nahçivan‟da temsil 
eden özel muhabir Nâzım İlham‟dan şikayetçiyiz. Aslında onun Nahçivan‟da 
yeni çalışmaya başladığını göz önüne alıyoruz ama geldiği ilk günden şimdiye 
kadar ne yazdığını, ne yapmaya çalıştığını anlayamadık daha. Devlet yetkililerini 
camide taş yağmuruna tutuyorlar, bizim gazeteci bu konuyu gündeme getirmiyor! 
Nâzım İlham‟da hepimizin bildiği ve alışık olduğu hiciv yazma yeteneği vardır. 
Kusura bakmayın ama ben onun artniyetli olduğu kanatindeyim. Nasıl oluyor da 
işi gır gır şamata olan bir adam din konusuyla hiç alay etmiyor, söyler misiniz 
bana?  
Nâzım yerinden fırlayarak İsmailzade‟nin sözünü kesti: 
–Bir saniye, bir saniye! Yoldaş İsmailzade bir şeyleri karıştırıyor olmayasınız 
sakın?! Ben görevimin neden ibaret olduğunun farkındayım. Ama ne yazık ki 
sizin için de aynı şeyi söyleyemem. Hırmanlar camiinde yaşanan olaydan haberim 
var. Siz de gerçeğin ne olduğunu bildiğiniz halde, olayı burada bulunanlara 
çarpıtarak anlatıyorsunuz. Buna teessüf ettim doğrusu! Bahsettiğiniz devlet 
yetkilileri, namaz saatinde itfaiye araçlarını caminin önüne çekerek, yüzlerce yaşlı 
insana ibadet ettikleri sırada tazyikli su sıkmışlar. Hadi en azından buna kabalık 
diyelim. Halbuki bu davranış, Anayasının öngördüğü din ve vicdan özgürlüğü 
maddesiyle kesinlikle bağdaşmıyor. Gördüğünüz gibi, Anayasamızı ihlal edenler 
devlet yetkilisi dediğiniz memurlardır, camideki müminler değil.  
Ama yine de içiniz rahat olsun diye, bugünkü gazetenin sayısında bu konuyla 
iligili çok komik bir öykü yayınladım. Ne yazık ki postacı geç geldiği için, gazete 
elime ulaşmadı henüz. Olayları nasıl çarpıttığınızı bütün çıplaklığı ile yazmışım 
orada. 
Kurbağa gölüne taş düştü sanki... İsmailzade bozulmuş, salona ağır bir 
sessizlik çökmüştü. Gazetecinin dikkafalılığı yetkilileri öfkelendirmiş ve şoka 
sokmuştu. Segey Lukyanov ve Rahip Zarbaliyev brbirlerinin yüzüne bakarak, 
 210 
gözlerini indirdiler. Şirhan İsmailzade gazeteciyle tartışmak yerine, konuyu 
değiştirmeyi tercih etti. 
–Nâzım muallim‟e ben de katılıyorum. Elbette din özgürdür ve kimse bu 
doğal hakkı insanların elinden alamaz! Bahsettiğiniz itfaiye ve tazyikli su 
mevzusunu da araştıracağıma söz veriyorum. İnanın ilk kez duyuyorum bunu. 
Bir komisyon kurulacak ve bu olay araştırılacaktır. Söylediğiniz doğruysa, itfaiyeyi 
caminin önüne çeken kim olursa olsun görevinden alınacak ve hakettiği cezaya 
kavuşacaktır. 
 
*** 
 
Misafirhane Nahçıvan parti komitesinin bulunduğu binanın yeşil bahçesinde 
inşa edilmişti. Şehre gelen misafirler otellerde kalırken, üst düzey yönetici ve 
devlet yetkilileri misafirhanede ağırlanıyordu. Her şeyin ve bütün konforun 
düşünüldüğü misafirhanenin genel salonunda yirmi kişilik masa, piyano, 
televizyon, rahat koltuklar vardı. Yere, oda büyüklüğünde nefis bir halı 
döşenmişti. Yandaki koridordan yatak odalarına kapılar açılıyordu. Nâzım ailesini 
yerleştirecek daire bulamadığı için, uzun zamandır buradaki tek kişilik odada 
kalıyordu. Kalabalığı sevmiyordu. Yüksek makam işgal eden ve bundan fevkalade 
böbürlenen memurlardan sürekli uzak durmaya çalışırdı. Kalabalık olduğunda 
veya tantanalı yemekli toplantılar yapıldığında tek kişilik odasına çekiliyor, 
salonda oturanların boş, abuk subuk konuşmalarını duymamak için kapısını 
kapatıyordu. Sergey Lukyanov ve Rahip Zarbaliyev de burada kalıyorlardı. Nâzım 
onlarla karşılaşmamaya gayret ediyordu. Odasında oturmuş yazı yazdığı sırada 
kapı çalındı. Misafirhanenin görevlisi içeriye uzanarak: 
–Misafirler bekliyor, dedi. Yoldaş İsmailzade sizi yemeye davet etti. 
Nâzım‟ın morali büsbütün bozuldu. Ama başka çaresi yoktu. Gitmek 
zorundaydı, yoksa büyük bir kabalık yapmış olurdu. Bunu da büyütür, aleyhinde 
ustaca kullanırlardı aksi takdirde. 
Misafirler lezzetli yemeklerle süslenmiş masanın etrafında yerlerini almışlardı. 
Sergey Lukyanov masanın başında oturuyordu. Rahip ve Şirhan İsmailzade karşı 
karşıya oturmuşlardı. Diğer sandalyeler boştu. Nâzım salona girince, sanki valiyle 
bugün arasında hiç bir gerginlik yaşanmamış gibi, İsmailzade: 
–Buyurun, buyurun! dedi. Yoldaş gazeteci, nerelere kayboldunuz ya? Ne 
zamandır sizi bekliyoruz. Ne demişler, misafir misafiri sevmez, ev sahibi ise hiç 
birisini. 
Herkes güldü ama Nâzım‟ın asık suratında en ufak bir değişiklik olmadı. O 
isteksizce boş sandalyelerden birine çöktü.  
Sık sık “şerefe” haykırışları duyuluyor, kadehler dolup boşalıyordu. Sergey 
Lukyanov büyük kadehte votka, diğerleri konyak, Nâzım ise yudum yudum şarap 
içiyordu. İçkinin etkisinden kafalar dumanlanıyor, gözler şaşılaşıyor, ahlak 
kuralları unutuluyor, kimin dilinin altında ne varsa açıp ortaya döküyordu. Nâzım 
da biraz sarhoş olmuştu. Sergey Lukyanov bir sigara yakarak sırtını sandalyeye 
yasladı ve yüzünü Nâzım‟a dönerek konuştu: 
–Bugünkü makalenizi okudum. Yobazlara hak kazandırmışsınız. Meselenin 
mahiyetine varmamışsınız bile.  
–Tatlı yalandansa acı gerçeği tercih ederim, Sergey Andreyeviç. Yazarın birisi 
demiş ki, doğru söz sadık köpek gibidir. Onu hep itip kakarlar ve kulübeye 
 211 
kapatırlar. Süs köpeğini ise aksine, kucakta gezdirirler, evin baş köşesine 
oturturlar. O da ufak ufak gazlar çıkararak odaya iğrenç kokular yayar. 
Bu sözler salonda bulunanlarda soğuk duş etkisi yaptı. Sergey Lukyanov sırıttı 
ve elindeki izmariti kül tablasında söndürerek: 
–En son ne zaman dine karşı bir makale yazdınız? 
–Hiç yazmadım ki. 
–O zaman kusura bakmayın, ben şunu anlıyorum: siz bir gazeteci olarak 
halkımızı dinin zehirli etkilerinden kurtarmayı, resmi ideolojimizin bir talebi, 
çağın gereği olarak görmüyor ve yobazlara prim veriyorsunuz. 
Nâzım hiç düşünmeden verdi onun cevabını: 
–Ben okuyucuda gerçekten ilgi uyandırabilecek, onu bilgilendirecek, eğitecek 
konulardan bahsetmeyi tercih ederim. Suni gündem yaratmak, ortalığı 
karıştırmak benim huyum değildir. Biliyor musunuz yoldaş Lukyanov, objektif 
gerçekler vardır ve onlardan hiç bir yere kaçamazsınız. İdeolojimizin merkezi 
konumunda olan Moskova‟da kiliselerin kubbeleri altınla kaplandığı halde, zaten 
harabelikleri andıran, depo olarak kullanılan, her fırsatta pislenen ve kapılarına 
köpek bağlanan camilerimizi karalamanın ne gereği var? İkincisi de sahip 
oldukları imtiyazları kaybetmemek için milletimizin haysiyetiyle ve dini 
duygularıyla oynayan, halkına hakaret etmekten çekinmeyen, dalkavuk 
yetkililerimizin gözünde yükselmek, onların takdirini kazanmak adına, halkımın 
nefret hedefine çevirilmek istemem. 
Sergey Lukyanov‟un allanan suratına acı bir tebessüm yayıldı. O hızla bir 
sigara daha yaktı ve genzini temizledi.  
Nâzım konuşmasına devam etti: 
–Tanrıyı inkar etmenin bu millet için ne demek olduğunu biliyor musunuz? 
Biz asla Allahsız, dinsiz bir toplum olamayız! Fertler ateist olabilir, bunu çok 
doğal karşılıyorum ama bütün bir milletin ateist olmasını talep etmek çok saçma. 
Büyüklere saygıyı, küçüklere merhameti insanlarımıza din öğretiyor. En güzel 
göreneklerimizin temelinde dini motifler yatıyor. Zaten son yıllarda insanlar 
arasındaki ilişkilerde yaşanan sorunlar da hep bu dinsizliği aşılama çabalarından 
kaynaklanmıyor mu? Zinanın benim ülkemde hiç bu kadar yayılabileceğini 
tahmin edemezdim. Bir parti yetkilisi olarak, bu milletin hamurunun İslam‟la 
yoğrulduğunu anlamanız gerekirdi. Herkes kardeş olsun, herkes sulh içerisinde 
yaşasın diye sloganlar atıyorsunuz. Buna itiraz eden mi var? Zaten bunu bizim 
dinimiz de talep ediyor.  
Nâzım konuştukça sandalyesini Sergey Lukyanov‟a yaklaştırıyordu.  
–Müsaade ederseniz size bir soru sormak istiyorum Sergey Andreyeviç. Bu 
günlerde insanların yas tuttuğu, karalar bağladığı İmam Hüseyin kimdir, biliyor 
musunuz? 
Sergey Andreyeviç omuzlarını silkerek: 
–Kim olacak!? Yobazların, gericilerin uydurdukları mitolojik bir çilekeş.  
Nâzım gülerek: 
–İslam tarihini okusaydınız böyle konuşmazdınız. Muhammed‟in dini 
zannetiğiniz kadar korkunç bir din değildir. Bilakis barışı, huzuru öğütleyen bir 
öğretidir. Müslümanlar bütün peygamberlere inanır ve saygı duyarlar. Sizin 
mitolojik kahraman dediğiniz Hüseyin, Hazreti Ali‟nin oğlu, yüce bir şahsiyettir. 
Bugün inançlı kesmin yas tuttuğu bir din büyüğüne masal kahramanı demenizi 
size yakıştıramadım doğrusu. Bu dinden niçin bu kadar korktuğunuza anlam 
 212 
veremiyorum. Bir kalp kırmak, kabeyi yıkmaktan daha büyük bir cürüm, ağır bir 
suçtur. Kabe onarılabilir, ama kırılan kalp çok zor... İnsana bu kadar değer veren 
bir din hakkında ileri geri konuşmak bir entellektüel olarak size yakışır mı? Çok 
komik duruma düştüğünüzün farkında mısınız? Yaş olarak da, mevki olarak da 
benden büyüksünüz ama söylemeden de edemeyeceğim kusura bakmayın, dibi 
görünmeyen bir kuyuya taş atıyorsunuz Sergey Andreyeviç. Camilerle, 
mescitlerle, inanalarla uğraşmayı bırakalım da, iş yapalım. İş! Ne dersiniz?  
Şirhan İsmailzade genç gazetecinin sözlerini şaka olarak algıladı ve Sergey 
Andreyeviç‟in dikkatini Nâzım‟ın ağır ve iğneleyici konuşmasından ayırmak için 
konuyu değiştirmek istedi. Eline aldığı şişeden kadehlere içki süzerek: 
–Canım, bırakın bu şakaları da, eğlenmeye devam edelim. Bence Nâzım içkiyi 
fazla kaçırdı. Sırası mı şimdi dinden minden konuşmanın? Hadi içelim dostlar! 
Onlar birer kadeh de boşalttılar. Sergey Lukyanov geğirdi ve ağzını mendille 
silerek Şirhan İsmailzade‟ye yöneldi: 
–O zaman size bir soru sormak istiyorum. 
–Buyurun. 
Sergey Lukyanov sehpanın üzerine bıraktığı kırmızı dosyasını açarak içinden 
küçük not defterini çıkardı ve sayfalarını çevirmeye başlayarak sordu: 
–Nahçivan‟da Rusya‟dan gelen kaç genç bayan öğretmen var? 
Şirhan İsmailzade: 
–Epey var! Bizim buralarda Rusça hocası çok. Ama kesin olarak kaç kişi 
olduklarını bilmiyorum. 
–Onlardan kaçı evlenmiştir? Yani Azeri erkeklerle aile hayatı kuran kaç Rus 
kızı var?  
Sergey Lukyanov sorusunu sorduktan sonra, süzgün bakışlarını İsmailzade‟ye 
dikdi. 
–Doğrusu bu konuyla hiç ilgilenmedim. Ama bundan sonra söz veriyorum, 
ilgileneceğim.  
İsmazilzade‟nin keyfi kaçmıştı. 
Sergey Lukyanov: 
–Oysa bizde kesin ve net rakamlar var bu konuda, dedi. Sizin genç erkekler 
yabancı kızlarla evlenmek istemiyorlar. Güzel, alımlı Rus kızları evde kalıyor, aile 
kuramıyorlar! Bunun nedenini biliyor musunuz? İşte bu genç gazetecinin 
deminden beri öve öve bitiremediği müslümanlık anlayışı! Şehrin tam ortasında, 
burnumuzun dibinde, hâlâ ezan seslerinin yükseldiği çifte minareli cami duruyor! 
Allahın kutsal evi! Farklı dinden ve ırktan olan kadınla evlenen erkeklerin 
evlerinde ise, mutfakta iki tencere kaynıyor, müslüman erkekler karılarının 
pişirdiği domuz etini yemiyorlar! Biz bunları çok iyi biliyoruz.  
Lukyanov İsmailzade‟ye sert gözlerle bakarak konuştu: 
–Siz ne biçim komunizm, ateizm propagandası yapıyorsunuz?  
Şirhan İsmailzade‟nin tombul suratı allandı. Nâzım burada daha fazla kalacağı 
taktirde parlayabileceğini anlayarak öfkeyle ayağa kalktı ve başağrısını bahane 
ederek, masada oturanlara iyi geceler diledi ve odasına çekildi. Rahip Zarbaliyev 
Sergey Lukyanov‟u destekleyerek: 
–Sergey Andreyeviç haklı, dedi. Deminden beri gazetecinin yanında 
susuyorum ama artık konuşabilirim. Sahi ya, o cami niçin hâlâ ayakta duruyor? 
diye sordu ve burnunu kırıştırarak dudağını büzdü. Ben sizin yerinizde olsaydım 
o camiyi bir gecede yerle bir ederdim.  
 213 
–Nasıl? İsmailzade ilgiyle öne atıldı. Sonra ben bu yobaz kitlenin karşısına 
nasıl çıkarım?  
Rahip Zarbaliyev: 
–Yahu bundan kolay ne var? diye sordu. Mokova‟ya Yüksek Şura veya Parti 
Genel Kurul toplantısına gitmeden önce belediye başkanını yanınıza davet edin. 
Merkezden emir aldım, ben Moskova‟dan dönene kadar askeri birliğin komutanı 
ile konuş, bir gecenin içinde askerleri caminin çevresine toplasın, mabedi yerle 
bir edin, deyin. Sonra da enkazı kaldırın, caminin yerinde çiçek bahçesi yapın. 
İşte bu kadar basit! 
İsmailzade: 
–Ne diyorsun sen arkadaş! Bu millet bizi mahveder valla! Hepimizi taş 
yağmuruna tutarlar! 
Rahip Zarbaliyev kendini beğenmiş bir edayla güldü: 
–Bunun da bir çaresi var! Moskova‟dan döner dönmez, derhal il parti 
meclisinin genel kurulunu topluyorsun ve din aleyhinde yapılan çalışmalarda 
aşırılıklara yol verdiğine göre belediye başkanını kapıdışarı ediyorsun. Böylece 
insanların ağzı kapanır. Bir cami yıkımı için bir belediye başkanını kurban 
vermeye değer... 
Rahip Zarbaliye‟vin bu derin zekası karşısında Segey Lukyanov hayretten 
donakaldı. Şirhan İsmailzade‟ye yönelerek: 
–Rahip Haliloviç‟in ne dediğini duydun değil mi? diye sordu. 
–Evet. 
–Duymak yetmez! Bunları pratiğe dökmek lazım. İşte! Gerçek parti yaklaşımı 
buna derim ben!  
İsmailzade mahçup bir ifadeyle gözlerini indirerek: 
–Gereğini yaparım, dedi. Bu tür insanlar elimize ayağımıza dolaşmasa, bize 
engel olmasa daha rahat çalışırız ya! Nâzım İlham‟ı diyorum, şu gazeteciyi. 
Demin neler söylediğini duydunuz değil mi? Kan kokusu geliyor ağzından, kan! 
Bugünkü gazetede yazdıklarını da okudum. Kah nala vuruyor, kah mıha. Güya 
camide yaşanan arbede parti çalışanlarının dikkatsizliği yüzünden olmuş. 
Nahçivan parti komitesi çalışanları yetkilerini aşmışlarmış. Sizse bana camiyi 
yıkın diyorsunuz. Bize engel olan, ayaklarımıza dolaşan Nâzım gibilerinden 
kurtulabilsek, camiyi yıkmak kolay. Rahat çalışamıyoruz ki kardeşim! Küçücük 
bir sorunu, fil kadar büyütüyorlar.  
Sergey Lukyanov espiri yaparak sordu: 
–Uzun süre beraberce içki içtik burada. Bunları onun yüzüne neden 
söylemedin? 
İsmailzade suratını ekşitti: 
–Onunla mı uğraşacağım ya! Muhabir de kim oluyor? Benim için o bir hiçtir! 
Sinek küçüktür ama mide buandırır işte...  
Rahip Zarbaliyev müdahale etti: 
–Tamam, tamam. Şu gazeteci muhabbetini kapatalım. Bu konuyu daha sonra 
tartışırız. Geri döndüğümde onun konuşmalarını ve davranışlarını yetkili 
yoldaşlara iletirim. Cumhuriyet gazetesinin genel yayın yönetmeniyle de 
görüşürüm gerekirse. Nâzım İlham‟ın konuştukları bana da garip geldi. Bir Parti 
üyesi böyle konuşmamalı. Basının da, edebiyatın da çizgisinin parti çizgisi olması 
gerektiğini unutuyor galiba! 
 214 
Gece yarısını geçiyordu saatler. Sergey Andreyeviç bilincini kaybetmek 
üzereydi. Kafası göğsüne inmiş, zor duyulur bir sesle horluyordu. İsmailzade 
ayağa kalktı ve Rahip Zarbaliyev‟e bakarak: 
–Müsaadenizle ben gideyim, dedi. Bakın Sergey Andreyeviç uyumuş, siz de 
uyuyun artık... 
 
34 
 
Nâzım sabah erkenden yatağından kalktı ve biraz jimnastik yaptıktan sonra, 
Lukyanov ve Zarbaliyev‟in geç uyanacaklarını düşünerek onları beklemeden 
misafirhanenin büfesine indi ve kahvaltısını yaptı. Ticaret bakanlığında birtakım 
sorunların bulunduğuna dair gazete merkezinden gönderilen mektubu alarak 
bakanlığa gitti. Bu mektup gazeteye işçiler tarafından yazılmıştı. Ama mektupta 
açık isim ve soyadı belirtilmemişti. Buna rağmen, mektup gazete genel yayın 
yönetmeninin ilgisini çekmiş ve onu konuyu araştırması için özerk cumhuriyette 
muhabirlik yapan Nâzım‟a göndermişti.  
Nâzım önce bakanla görüşmek istedi. Ama bu mümkün olmadı. Bakanın 
bekleme salonunda büyük bir kalabalık vardı. Telefon bir an olsun susmuyordu. 
Sekreter bayan, ahizeyi kaldırarak arayanların her birine farklı farklı cevaplar 
veriyor ve başından savıyordu: 
–Bakan meşgul. 
–Bakan devlet hattı ile görüşüyor. 
–Toplantıda şu anda. 
–Yanında misafirleri var. 
–Bakanlar Kuruluna gitti... 
Bekleme salonunda bulunan ziyaretçilerin sabrı tükenmişti. Kendi kendilerine 
söylenip duruyorlardı. Sağda solda konuşulanlardan bakanın dişinin ağrıdığı ve 
yanına doktorun geldiği anlaşılıyordu. Şu anda dinlenme odasında iltihaplı dişi 
tedavi ediliyormuş. Nâzım bakan yardımcısının odasına girerek kendini tanıttı ve 
laf arası: 
–Diş ağrısından Allah korusun, dedi. Ben de o acıyı defalarca yaşadım. 
Bakanla görüşmek istemiştim, bana dişi ağrıyor, yanında doktor var dediler... 
Bakan yardımcısının dudakları kaçtı ve kurnazca sırıttı. Bir saat sonra 
üzerinde beyaz gömlekli, güzel vücutlu, alımlı bir bayan çıktı bakanın odasından 
çıktı. Diş doktorunun güzel yanakları allanmıştı. Gözlerini kaldırmadan dağınık 
saçlarını düzelte düzelte salonda bekleyenlerin kinaye ve nefret dolu bakışları 
arasından sıyrılarak, gözden kayboldu. 
Bir kaç sayfadan ibaret olan mektubun yoklanması dört saatten fazla zaman 
aldı. Nâzım bakanlık binasından ayrıldıktan ve sokağın sonundaki köşeden sağa 
saptıktan sonra karşısına yaşlı bir adam dikildi ve kararlı bir ses tonuyla: 
–Yeğenim, bir saniye. Size söyleyeceklerim var. Adım Hanbaba. Hanbaba 
Kadimaliyev. Müsaade ederseniz sizinle biraz konuşmak istiyorum, dedi. 
–Buyurun. 
Ellinin üzerinde yaşı, capcanlı bakışları, keskin konuşması olan ve yıpranmış 
takım giyinen adam çehresine munis bir ifade katarak konuştu: 
–Önce biraz kendimden bahsetmek istiyorum. Eskiden İç İşlerinde 
çalışırdım, apoletli günlerim vardı. Sözü her yerde geçen, itibarlı birisiydim. Albay 
Kadimaliyev geliyor dendiğinde, her kes tir tir titrerdi. Galiba fazlasıyla aptal 
 215 
olduğum için görevimi kaybettim. Evet, köpeği camiden kovdukları gibi, 
kovdular beni de. Biliyorsunuz, görevinden alınan herkes istifa dilekçesinde 
gönüllü olarak ayrıldığını yazar. Bunlar boş laflar. Hepsi yalan söylüyor. Hangi 
salak kendi isteğiyle işini bırakır?  
Ben dürüst biriyimdir, en azından böyle olduğuma inanıyorum. Karım‟ın tatlı 
dillerine kandım. Evet, evet! Her Allahın günü kafamı şişirip duruyordu. “Yarın 
ne olacağı belli olmaz, sen de herkes gibi rüşvet al, çal, gaspet...” ve daha neler 
neler... Ben gerizekalı da uydum ona... Dünya malı için yapmadığım dalavere 
kalmadı. Bizim devleti de bilirsin, böyle şeyleri anında çakar. Sonunda 
yakalandım, pılımı pırtımı koltuğuma tutuşturup kıçımdan vurdular tekmeyi. On 
yılı aşkın süredir bakanlıkta demirbaş müdürlüğü yapıyorum. Benzin için fiş 
kesiyor, temizlik malzemeleri dağıtıyorum... Çocuk gibi sağa sola koşturup 
duruyorum. Şamar oğlanına döndük anlayacağın. Ha bu arada biriktirdiklerim 
bana yeter artar bile. Ölene kadar yiyecek, giyeceğim var. Biriktirdiklerim 
torunlarıma bile yeter. Yalnız tüm bu malın ve paranın beş kuruşluk bile değeri 
yok. Üç rublelik apolet bunlardan daha kıymetli. Apoletli günlerimde... Bütün 
ziyafetlerde, toplantılarda masanın başına beni oturturlardı. Bir lafımı kimse iki 
etmezdi. Oysa şimdi bir kuruşluk saygım kalmadı. Aslında şimdi de fena 
kazanmıyorum. Zengin sayılırım anlayacağın. Ama saygı gösteren yok işte!  
Bakıyorum çok gençsiniz, bizim buralarda yenisiniz daha. Size tavsiyem, sakın 
mesleğinizi kaybetmeyin! Aç gözlülük, hırs kötü huylardır. Bu hayatta şans bir 
kere verilir insana. Değerlendirebilirsen ne mutlu sana, ama kaçırırsan eğer bir 
daha asla yakalayamazsın. 
Nâzım bakanlığın demirbaş sorumlusunun ona ne anlatmaya çalıştığını bir 
türlü anlamasa da, dikkatle dinliyordu. Kendini Kadımaliyev olarak takdim eden 
bu kişinin lafazanlığından arsız biri olduğu anlaşılıyordu. “Lafını bölmeye 
çalışsan, bunu kendisine karşı yapılan bir saygısızlık olarak algılar ve asla 
affetmez, uğraşır sonra benimle. En iyisi dinleyeyim onu” diye düşünen Nâzım, 
ilk kez gördüğü eski polis görevlisi demirbaş sorumlusunun içini dökmesini 
sabırla bekledi.  
Hanbaba Kadimaliyev: 
–Aceleniz var biliyorum, bunları öylesine söyledim. Asıl konuşmak 
istediklerim başkadır. Sizden bir konuda ricam olacak yeğenim. Sakın size akıl 
hocalığı yaptığımı düşünmeyin. Benden söylemesi, gerisi artık size kalmış bir şey. 
Saatlerdir bakanlıkta denetim yapıyorsunuz. Elinizdeki o mektupta Şerife isimli 
bir kadının da ismi geçiyor. Genç bir hanımdır. Kocası demir yollarında 
çalışıyordu. Bir kazaya uğradı, öldü gitti. Şimdi de karısı üç çocuğuyla geçimini 
güçlükle sağlıyor. Ekmek parası için saat dükkanında satıcılık yapmaya başladı. 
Bir gün yerel gazetede, duvar saatini müşteriye üç ruble pahasına sattığı yazıldı. 
Bakan da Şerife gibi hırsızların mutlaka kovulacağını bildirdi gazeteye. Bakan söz 
verdi vermesine ama anlyacağın kadın hâlâ işinde, kovulmadı yani. Halbuki sen 
onunla ilgili bir makale yazacak olursan, kesin alınır görevinden zavallı. 
Acımadan atacaklar dışarı. Kadının elinde ne bir diploması, ne bir mesleği var. 
Yani elinden hiç bir iş gelmiyor. Dükkandan kovulursa çocuklarının hali ne 
olacak? Mecburen her gece bizim şu şehir parkına gidecek. Katılacak malum 
kadınlara. Anladın mı ne demek istediğimi? 
Hanbaba Kadimaliyev gözlerini kısarak doğruca gazetecinin gözlerine baktı.  
 216 
–Bak yeğenim! Sizin yazacağınız makale şehir parkındaki hayat kadınlarının 
sayısını artıracak. Dün üç fahişe dolaşıyordu parkta, bugün dört olacak. Üç 
rublelik fahişeler! Artık bundan sonrası size kalmış bir şey. Söyleyeceklerim bu 
kadar. Hoşçakalın.  
Hanbaba Kadimaliyev Nâzım‟ın cevabını beklemeden yüzünü sırtını ona 
dönerek sokağın karşısına geçti ve uzaklaşarak gözden kayboldu. 
Nâzım böyle enteresan bir tipe ilk kez rastlıyordu. Kaldırımın ortasında 
donakalmıştı. Demirbaş sorumlusunun söyledikleri çok etkilemişti onu.  
Gazete genel merkezinden kendisine gönderilen şikayet mektubunun izini 
sürerek ticaret bakanlığında ortaya çıkardığı kanun ihlallerini makale şeklinde 
yazdığı sırada, saat dükkanında çalışan kadının aleyhinde yazılmış tutanakları 
çekmeceye attı. Hanbaba‟nın ricasını dikkate alan Nazım, Nahçivan‟da görev 
yaptığı uzun yıllar boyunca, Şerife‟yi hep kolladı durdu. 
 
*** 
 
Haftalar, aylar, yıllar hızla gelip geçiyordu... Nâzım‟ın özerk cumhuriyette 
çalışmaya başladığı günden bu yana yıllar geçmişti. 70‟li yılların başında artık bir 
evi de vardı burada. Misafirhaneden taşınalı yıllar oluyordu. Başka bir şehre tayini 
çıkan sınır birlikleri subayının nehir taşlarından yapılmış ve altında bodrum katı 
olan üç odalı evi tahsis edilmişti ona. Çoluk çocuğu ilk günlerde yabancılık 
çekiyordu burada. Komşularla tanıştıktan, onlara alıştıktan sonra artık 
sıkılmıyorlardı. Geçim sıkıntıları da yoktu. Herkes gibi onlar da taşkömürü satın 
alarak, kış öncesinde çuvallarını hazırlamışlardı. Tandırda iki üç ay yetecek kadar 
yufka pişirip küflenmemesi için kurutarak üst üste yığmışlardı. Komşuları 
Seriye‟ye bütün bu işlerde yardımcı oluyor, onun hiç bir şeye elini sürmesine izin 
vermiyorlardı. Nâzım da komşularının hiçbir isteğini ve ricasını geri çevirmiyor, 
kendisine ihtiyaç duyulduğunda baş üstüne diyerek yardımlarına koşuyordu. 
Aslında sıkışan herkes ilk önce ona geliyordu. Bu bölgenin insanları da çok 
yardımsever ve iyi niyetli insanlardı. Seriye sık sık tekrarlardı bu kadar iyi kalpli 
insanın bir arada olacağını tahmin edemezdim diye.  
Nâzım yazdığı sert ve eleştiri dolu makaleleriyle, birçoklarını memnun 
ediyorsa da, üst dairelerin keyfine soğan doğruyordu. Yazdıkları sade insanların, 
vatandaşların, işçilerin beğenisini kazanıyor, memurların ise nefretini artırıyordu. 
Ama o yılmıyordu. Yine eski Nâzım‟dı ve o malum huyundan kesinlikle taviz 
vermiyordu. 
 Nâzım bir akşamüstü şehir parkının yeşilliklerinde kaybolan sinema 
salonunun önünden geçerken, uzun boyu, yuvarlak suratı ve kırktan fazla yaşı 
olan hafif şişman bir adam ona yaklaştı: 
–İyi akşamlar, sizinle konuşabilir miyim? diyerek elini ona uzattı. İsmim 
Tahmiraz Tahirov. Sizi gökte arıyordum, yerde buldum. Ne zaman müsaitsiniz? 
Sizinle bir konuyu görüşecektim de. 
–Özür dilerim, daha önce karşılaştık mı sizinle? Ne iş yapıyorsunuz?  
–Sizi bir keresinde valilikte gördüydüm, gazeteci olduğunuz söylendi bana. Şu 
anda işsizim. Uzun zamandır işsizim... Başıma çok kötülükler geldi... 
–Buyurun sizi dinliyorum. Burada konuşalım. 
–Hayır olmaz, burası uygun değil. Konu çok uzun çünkü. Bir iki cümleyle 
özetleyemem, diyerek Tahmiraz onun teklifini kabul etmedi.  
 217 
–O zaman yarın görüşelim. 
–Kusura bakmayın, iş yerinizin nerede olduğunu bilmiyorum.  
–Avangard iş merkezi. Cumhuriyet gazetesi Nahçivan temsilciliği. 15 no‟lu 
oda. Kapının üzerinde yazıyor zaten. Sabah 10:00‟dan akşama kadar işteyim. 
Öğle tatili dışında, istediğiniz zaman buyurun gelin. 
Sabaha doğru başlayan sağanak yağmur gittikçe şiddetleniyordu. Sokaklardaki 
çukurlarda su birikintilerinden oluşan göletler yayaların yürümesini 
zorlaştırıyordu. Hızla geçen arabalar pis, çamurlu suyu etrafa sıçratarak 
kaldırımda yürüyenlerin üstünü başını ıslatıyordu. Şemsiyeli zarif bayanlar kendi 
kendilerine söyleniyor, şoförlere lanet yağdırıyorlardı. Nâzım‟ın oturduğu evle 
işyeri arasındaki mesafe uzak olduğundan, işyerine beş-on dakika geç kalmıştı. 
Tahmiraz tepeden tırnağa kadar suyun içinde, dakikalardır muhabir odasının 
kapısında bekliyordu. Nâzım onu görünce: 
–Havayı görüyorsunuz işte, dedi. Şansınızdan. Gökten kovayla su dökülüyor 
sanırsın. Özür dilerim geciktim biraz. Kapıda beklemeyin, hadi geçin içeriye, 
geçin. Dün yarım kalan sohbetimize devam edelim. 
Tahmiraz altındaki sandalyeyi Nâzım‟a doğru kaydırarak: 
–Sizinle açık konuşacağım, dedi. Söyleceklerim sizi şaşırtabilir Nâzım 
muallim. Beni tanıyanlar ne denli açık yürekli, açık sözlü olduğumu bilirler. Erkek 
adam gevelemez, her şeyi olduğu gibi söyler. Hakkınızda çok şey duydum. Her 
zaman haklının yanında, doğruluğu, dürüsütlüğü seven, kimseden çekinmeyen, 
cesur gazeteci olduğunuzu biliyorum. Beni buraya getiren de size karşı 
duyduğum güvendir.  
Nâzım Tahmiraz‟ın söyleyeceklerini not etmek için önüne bir kağıt koydu ve 
kalemi eline alarak: 
–Sizi dinliyorum, dedi.  
Tahmiraz gövdesini biraz öne eğerek: 
–Ziyad Kerimli‟yi tanıyorsunuz her halde? diye sordu. Şekerleme fabrikasının 
müdürünü diyorum. Yüksekokulu aynı dönemde beraber okuduk onunla. Gıda 
sanayii bakanının birinci yardımcısı Hamit Salahov ise, o yıllarda bizden bir alt 
sınıfta okuyordu. 
Tahmiraz elini alnına kapak yaptı ve bir şeyleri hatırlamaya çalışırcasına bir 
süre daldı. Sonra da iç çekerek konuşmasını sürdürdü.  
–Kader, kısmet işte buna derler. Biri bakan yardımcısı, ötekisi ise fabrika 
müdürü. Ben de aylardır aylak aylak dolaşıyorum ortalıkta. Yazdığım dilekçelere 
de aldıran yok. On yıldan fazla konserve fabrikasında imalathane müdürü olarak 
çalıştım. Bir kararnameyle imalathanelerin bir çoğunu birleştirdiler, ben de 
personel azaltması mağdurlarından oldum, işimi kaybettim. O gün bu gündür 
şehirde doğru dürüst bir iş bulamıyorum. Hamit Salahov‟un yanına gittim, ne de 
olsa bakan yardımcısıdır düşüncesiyle. Eski arkadaşız, aramızda selam kelam 
olmuştur. Aslında çok dürüst, insaflı ve mütevazı biridir. Sağolsun beni sıcak 
karşıladı. Ziyad Kerimli‟nin yanında boş bir yer var dedi. Geçen toplantıda ağır 
mali suçlar işlediği için yardımcılarından birini görevinden aldık. Şu anda onun 
yerine atayacak birini arıyoruz. Bakanla konuşurum, onaylarsa onun yerine atarız 
seni. Çok güzel de para kazanırsın. Eski işinden on kat fazla gelirin olur.  
Tahmiraz durgunlaştı. Çehresine acı bir tebessüm kondu ve kafasını sallayarak 
devam etti: 
 218 
–Hep aklıma gelen başıma gelir zaten. Yalvardım, Hamit dedim, beni onun 
yanına gönderme. Ziyat Kerimliyle anlaşamam ben. Hamit Salahov da onun ne 
denli iki yüzlü biri olduğunu biliyor. Çevirdiği dolaplar şeytanın bile dudağını 
uçuklatır. Eski yıllarda da aramızda bir tatsızlık yaşanmıştı. Deve gibi kinli 
olduğunu bildiğimden, beni yardımcısı olarak görmek istemeyeceğini biliyordum. 
Nâzım merakla sordu: 
–Aranızda ne oldu ki? 
Tahmiraz bunu söylediğine pişman olmuş gibiydi. Sıkılarak kem küm etti ve 
bu soruyu geçiştirmeye çalışarak: 
–Boş verin, dedi. Hayatta olur bu tür şeyler. Öyle şeyler vardır ki söylenmez... 
Lütfen, siz de üstüme gelmeyin ne olur. 
Nâzım: 
–Ama sohbetimizin evvelinde açık sözlü biri olduğunuzu söylemiştiniz. Hem 
sorununuzun çözülmesinde size yardım edebilmem için, en ufak ayrıntısına kadar 
her şeyi bilmem gerekiyor. 
Tahmiraz‟ın yorgun yüzü utancından hafif kızardı. 
–Gençken insanın başından akılalmaz şeyler geçer. Madem ısrar ediyorsunuz, 
ben de anlatayım bari... ama lütfen konuştuklarımız aramızda kalsın. Önce sizden 
binlerce kere özür diliyorum. Aslında bu anlatılacak bir mesele değildir. 
Aramızda bir ar perdesi var çünkü ve bu perdenin inmesini istemiyordum. 
Aklınıza başka şeyler gelmesin, yüreğinizde kuşku kalmasın diye konuşmak 
zorudayım. 
–Sadede gelin lütfen. 
–Tamam... O yıllarda bizimle aynı sınıfta Rânâ isimli bir kız oluyordu. 
Hoşlanırdı benden. Hergün okul çıkışında buluşuyor, evine kadar yürüyorduk. 
Sinemaya, tiyatroya beraber giderdik. Yüksekokulda da adımız sevgililere 
çıkmıştı. Her kes bizi konuşuyordu, evleneceğimiz günleri sayıyorlardı. Meğerse 
bu söylentiyi okula yayan kızın kendisiymiş. Hatta... boş verin, bunun konumuzla 
alakası yok zaten. Uzun lafın kısası baktım ki ağzı yırtık, ileri geri konuşuyor, 
psikolojik bir takım sorunları var hemen uzaklaştım ondan. Kafadan çatlak bir 
kadınla beraber olamazdım ben. Daha sonra Ziyad Kerimli tutuldu o kıza. En 
sonunda da evlendiler. Hamit Salahov da biliyor bu meseleyi. Hatta kızla ilgili 
bütün düşüncelerini Ziyad‟ın yüzüne karşı haykırdı. Kız kıtlığı mı var 
memlekette, senden önce başkasıyla oynaşmış kızı ne yapacaksın? Ama Ziyad 
dinlemedi onu, doğru bildiğini yaptı. Bana varmadan önce karının ne yaptığı beni 
ilgilendirmez dedi, yeter ki karım olduktan sonra ayağı kaymasın.  
Şimdi dört beş çocukları var galiba. Allah daha da artırsın. O gün bugündür 
Ziyad‟ın kalbinde siyah bir nokta var. Gerçi beni her gördüğünde sarılıyor, 
kucaklaşıyor, ama ölene kadar benimle yıldızı barışmayacak biliyorum. Bu 
nedenle Hamit Salahov‟a itiraz ettim, şekerleme fabrikasını geç dedim. Ziyat 
Kerimli ile anlaşamam ben. Hamit beni dinlemedi, boşver dedi, Ziyad okul 
arkadaşımızdır, ne de olsa yıllarca aynı tabaktan çorba içmişiz. O hadise Ziyad‟ın 
hafızasından silinmiştir bile. Şayet bir yanlışlık yapacak olursa sana karşı, yanıma 
çağırır aklını başına toplamasını söylerim. Merak etme sen... 
Tahmiraz bir süre sustu ve sonra devam etti. 
–Başınızı ağrıtmak istemiyorum, çok uğraştım ama Hamit inadından 
vazgeçmedi. Bakanla konuştu, şekerleme fabrikasını müdür yardımcılığına 
tayinim çıktı. Kerimli önce beni çok sıcak karşıladı. Ama yardımcısı olacağımı 
 219 
duyunca, küplere bindi. Kafasına kocaman bir taş düştü sanki. Bir saniyenin 
içinde bambaşka biri oluverdi. Utanmadan “Tahmiraz! Biliyorsun seninle 
anlaşamayız” diye haykırdı yüzüme. Neden? Diye sordum, cevap vermedi. Hem 
zaten görünen köye ne kılavuz? Sebebini o da iyi biliyor, ben de. Velhasıl, ben de 
üzerine fazla gitmedim. Başladı saçma sapan konuşmaya. “Okul arkadaşıyız 
seninle, sana iş yaptırarmam, emir veremem. Aramızda dostluk var...” Safsata 
yani...  
Baktım ki beni salak yerine koyuyuor, ben de inad atına bindim. Ziyat dedim, 
ben yüksekolkulda birincilikle okurken, sen sürüne sürüne, hocalara yalvara 
yalvara mezun oldun. Şimdi nasıl oluyor da sen bir fabrikada müdür 
olabiliyorsun, bense yardımcın olamıyorum ha?! Madem ki sen bana bu vazifeyi 
fazla görüyorsun, ben de inadına, bir gün de olsa, o koltukta yine de oturacağım, 
dedim ve kapıyı çarparak çektim gittim.  
Nâzım muallim sen de biliyorsun ki, bu devirde para bütün kanunlardan daha 
güçlü ve etkilidir. Nahçivan yetkilileri de bu işe karıştılar. Hamit Salahov aradı 
onu, Ziyat onu da dinlemedi. Ben müdürlük yaptığım sürece, Tahmiraz 
fabrikanın yanında bile dolaşamaz dedi. Bırakın müdür yardımcılığını, bu 
fabrikada amelelik bile yapamaz.  
Tahmiraz Tahirov konuştukça heyecanlanıyordu. 
–Nâzım muallim biraz su alabilir miyim lütfen? Boğazım kurudu.  
–Buyurun, diyerek Nâzım masanın üzerindeki sürahiden kalın bir çay 
bardağına su koydu ve Tahmriaz‟a uzattı. 
Tahmiraz biraz dinlendikten sonra, konuşmasına devam etti: 
–Şimdi de Kerimli diyor ki, inadım inat, adım Kel Murat. Açıkçası kimsenin 
de gücü yetmiyor ona. Kusura bakmayın ama sizin de onu etkileyebileceğinize 
inanmıyorum. Bir sürü parası ve büyük görevlerde dayıları bulunuyor. Üstüne 
üstlük SSCB Yüksek Şurası milletvekili, Sosyalist Emek kahramanı, Genel Kurul 
üyesidir. Ona yaklaşmak bile mümkün değil. Diğer taraftan ona gücü yetecek 
bütün devlet adamları, onun yanında minnetliler. Her kese mutlaka bir kıyak 
geçmiş, tonlarca rüşvet dağıtmıştır. Bu yüzden kimseyi takmıyor adam. Bense 
yemin ettim, ölsem de bu davamdan vazgeçmeyeceğim. Allah ya Ziyad‟a, ya da 
bana yardım eder. Yanınıza niçin geldiğimi, sizden ne istediğimi düşünüyor 
olmalısınız. Bu sorunu gündeme taşımanızı istiyorum sizden. Belki diyorum bir 
faydası olur. Buna inanmak zor olsa da, başka çarem kalmadı artık. Sakın sizi 
kışkırtmak istediğimi sanmayın ne olur! Ben de bu sorunun bir gazeteci 
tarafından halledilmesinin çok zor olduğunu biliyorum. Kime anlattıysam 
derdimi, elimden bir şey gelmez, kusura bakma dedi. Suda boğulan saman çöpü 
de görse tutunur, ben de öyle. Biraz heyecanlıyım, lafı lafa katıyorum, kusuruma 
baklmayın. Her halde neler çektiğimi anlıyorsunuz? İşsiz kaldığım bu bir kaç ay 
içerisinde evimde ne var ne yoksa sattım, çoluk çocuğuma yedirdim. Siz de bana 
yardım etmezseniz, Moskova‟ya gitmem gerekecek. Bıçak kemiğe dayandı artık. 
Hayatımdan bıktım! Kendimden nefret ediyorum. Zaten iş bulacağıma dair 
inancım da kalmadı. Tek amacım, Kerimli‟nin yediklerini içtiklerini burnundan 
getirmektir. 
Nâzım kalemini masanın üzerine bıraktı ve soğukkanlı bir biçimde: 
–Yoldaş Tahirov, emin olun sizi çok iyi anlıyorum, dedi. Yalnız şu anda 
hanginizin haklı, hanginizin haksız olduğunu bilemiyorum. Genellikle bu tarz 
girift tartışmalarda her kes kendine hak kazandırmaya çalışır. Belki de yarın Ziyat 
 220 
Kerimli ile konuştuğumda, onun mağdur sizin ise suçlu olduğunuzu 
düşüneceğim. Bana söyledikleriniz yalandır, size güvenmiyorum demek 
istemiyorum, yanlış anlamayın. Herhalde söylediklerinizi ıspat edebilecek deliller 
vardır elinizde, öyle mi? 
–Evet var. İnanmıyorsanız yarın, ertesi gün, ya da ne zaman isterseniz size 
sunabilirim.  
Nâzım: 
–Şimdilik size inanmak zorunda değilim. Yarın bu saatte dilekçenizle beraber 
elinizdeki delilleri bana getirin, bu konuyla mutlaka ilgileneciğim. Bu bizim 
meslek borcumuz sonuçta. Söyledikleriniz benim de ilgimi çekti.  
Tahmiraz gittikten bir-iki saat sonra Bakü‟den arayıp Nâzım‟ı yarınki 
toplantıya davet ettiler. Genel kurul toplantısında Nâzım‟ın çalışmaları ve 
gazetecilik faaliyeti tartışılacaktı. Nâzım günün ikinci yarısında aceleyle trene 
atladı. Ertesi gün Bakü‟deydi. Gazete binasının giriş katındaki duvar panosunda, 
en faal muhabirler arasında onun resmi de boy gösteriyordu. Fotoğrafın altında, 
ciddi ve komik makalelerine bir şiir yazmıştı gazeteci arkadaşları. Nuh nebiden 
kalma yaşlı ve kalemi körelmiş bir gazetecinin de karikatürü çizilmişti. Mesai 
bitimine iki saat kala toplantı başladı. Edebiyat ve sanat birimi müdürü, Nâzım‟ın 
çalışmalarını ve üstün başarılarını tek tek sıraladı. Ardından bir çok gazeteci 
konuştu. Çoğunluk Nâzım‟ı öven konuşmalar yaptı. Bazı hatalarından da 
bahsedildi. Sonunda Haspolad Hasanoğlu genel yayın yönetmeni sıfatıyla 
toplantıyı kapattı. 
–Nâzım İlham‟ın yazdığı öykü ve makaleler çok başarılı. Hayati ve ciddi 
konulara parmak basıyor. Hatırlarsanız Hırmanlar camiiyle ilgili yazdığı 
makalede, gerçeği tüm açıklığıyla anlatmış, kavganın gerçek müsebbiblerini 
korkmadan, çekinmeden göstermişti. Vatandaşlardan teşekkür mektupları 
aldığımız gibi, yukarılardan da Nâzım‟la ilgili şikayetler alıyoruz. Nahçivan Parti 
Komitesi başkanı, vali Şirhan İsmailzade makaleye itirazını bildirmişti. Hatta 
onun yüzünden Moskova‟dan gelen üst düzey yetkili Sergey Lukyanov ve 
Bakanlar Kurulunun şube müdürü Rahip Zarbaliyev‟le bile tartıştık. Bazı 
yetkililerle aramız açıldı. Ama bunlar benim umurumda bile değil. Bunlardan 
Ziyade beni rahatsız eden anlamsız, kimsede ilgi uyandırmayan yazılardır. Gazete 
kağıdını israf etmekten başka işe yaramayan laf yığını yazılar var ya, işte onlardan 
bahsediyorum. Adaletli, haklının ve ezilenin yanında yer alan cesur ve yürekli 
gazeteciler yüzünden yukarılardan bana baskı yapılsa da gam yemem.  
Haspolat Hasanoğlu toplantı süresince not tuttuğu kağıt parçasına göz atarak 
konuşmasını sürdürdü: 
–Nâzım İlham‟ın bir özelliği de çok uyanık olmasıdır arkadaşlar. Olayları 
önceden öngörebiliyor. Sorunları sıcak sıcak gazete sayflarına taşıyabiliyor. 
Muhabir de herşeyden haberdar olan demek değil midir? 
Gazete yöneticisi gülümseyerek devam etti: 
–Aklıma bir hikaye geldi de. Yıllar önce okuduğumda, çok ilgimi çekmişti. 
Arap karı koca, adam erkek atta, kadın ise dişi atın üzerinde yolculuk 
yapıyorlarmış. Yol kenarında duran bir çınar ağacının altında dinlenmek 
istemişler ve ağacın gölgesinde uyuyakalmışlar. Uyandıklarında Arap bir bakıyor 
ki, karısının bindiği dişi at kaybolmuş. İpini kopararak kaçmış. Adam doğal 
olarak müteessir oluyor. Bindiriyor karısını terkine, devam ediyorlar 
 221 
yolculuklarına. Bir süre sonra karşılarına çıkan bir köye giren Arap köylülere 
soruyor: 
–Kardeşler, bizim hemsayeyi mükerremenin ünası müennesi çinar altından 
firar etti. Muhabir misiniz? 
Onlar da hayır, muhabir değiliz demişler.  
Herkes gülmeye başladı. Haspolat Hasanoğlu: 
–Hikaye çok mu komik? Yıllar önce okuduğum ve kafama takılan bir rivayet 
işte. Demek istediğim herşeyden haberdar olmak bizim öncelikli görevimizdir.    
 
35 
 
Nâzım Bakü‟de rahatsızlanarak, on gün hastanede yatmak zorunda kaldı. 
Bademciklerini aldırmış ama iltihap uzun sürdüğünden geç taburcu olmuştu. 
İyileştikten ve çalıştığı şehire döndükten sonra kendisini rahatsız eden 
düşüncelerle boğuştu durdu günlerce. Omuzlarındaki sorumluluk yükü daha da 
ağırlaşmıştı. Çok tedirgindi. Gazete merkezinde kendisi ile ilgili oluşan olumlu 
imaj zedelenmesin, kazandığı saygı ve sevgi kaybolmasın diye, daha çok gayret 
sarfetmeli, daha çok çalışmalıydı. Sabah erkenden evden çıkacağı sırada telefon 
çaldı. Arayan Nahcivan başsavcısıydı. 
–Nâzım muallim, önemli bir işiniz yoksa eğer, sizinle görüşmek istiyorum.  
–Hayırdır İnşallah! 
–Hapishanede mahkumlardan birisi ölüm orucuna başlamış da. Başsavcıyla ve 
Cumhuriyet gazetesi muhabiriyle görüşmeyi talep ediyormuş. Bir itirazınız yoksa 
onunla görüşelim diyorum. Bakalım derdi neymiş, ne istiyormuş? 
Savcının teklifini kabul eden Nâzım, onunla beraber hapishaneye yollandı. 
Çok eskiden inşa edilmiş hapishane binası şehrin dışında, yüksek duvarlarla 
örülmüş, kocaman bir arazide bulunuyordu. Buraya Nahçivan‟ın dışından da 
mahkumlar gönderiliyordu. Hapishanenin kapısı önünde duran boynu bükük 
kadın ve erkeklerin endişeli yüzlerinden mahkum yakınları oldukları 
anlaşılıyordu. Telaşlı gardiyanlar ve polisler kapının önünde biriken kalabalığın 
üzerine bağırarak: 
–Duymuyor musunuz? Ayak bağı olmayın! Bırakın da rahat rahat işimizi 
yapalım! Hadi! Hadi gidin buradan!  
Kapının arkasında duran nöbetçi, demir parmaklıkların arasından savcıyla 
Nâzım‟ın geldiklerini görünce, telefonla hapishane müdürünü aradı ve 
misafirlerinin olduğunu haber verdi. Müdür onların ziyaret sebebini bildiğinden 
“bırakın gelsinler” dedi. Nöbetçi ayağa kalkarak düğmeye bastı ve demir kapılar 
büyük bir gürültüyle açıldı. Savcı ve gazeteci içeriye girdiler. Onları bekleyen 
hapishane müdürü önlerine düşerek kılavuzluk yapmaya başladı... 
Yabancıların kokusunu almış özel eğitimli köpekler öfkeyle zincirlerini 
çiğniyorlardı. Madeni korkulukların arkasında havlayan siyah bacaklı çoban 
köpeğinin korkunç, boğuk sesi hapishanenin yüksek duvarlarını titretiyordu. 
Bahçede bulunan seyrek çam ağaçları ise insanı ürkütüyordu. Elinde otomatik 
silah olan iri yarı gardiyan üç mahkumu önüne alarak koğuştan tuvalete 
götürüyordu. Onlardan biri Nâzım‟a tanıdık geldi. Mahkum Nâzım‟ın onu 
görmemesi için ellerini yüzüne kapak yaptı ve karşı tarafa döndü. Nâzım onu 
kesinlikle birine benzetiyordu ama... ne kadar düşündüyse de çıkaramadı. “Kim 
olabilir acaba?” Boyu posu, kurumlu yürüyüşü, bir zamanlar Çaykavuşan‟da 
 222 
beraber çalıştığı Nâdir Nasrullayev‟e ne kadar da benziyordu... Ama hayır, 
olamaz... Onun hapiste ne işi var? Nâzım‟ın kafasında çeşitli kuşkular 
başkaldırıyordu. 
Hapishane müdürü yan taraftaki koğuşlara döndü. Savcı ve gazeteci de onu 
takip etti. Adamın teki ağır kokulu, karanlık ve rutubetli hücrenin köşesinde 
çömelmiş, omuzlarını ıslak duvara yaslamıştı. Savcı ve gazetecinin sesini duyunca 
yerinden kıpırdadı. Biraz canlanır gibi oldu. Nâzım ölüm orucuna başlayan bu 
adamı tanımıştı. Bir kaç gün önce Bakü‟ye toplantıya gitmeden yanına gelen ve 
görüşüp konuştuğu, derdini dinlediği Tahmiraz Tahirovdan başkası değildi bu. 
Aman Tanrım! Bir kaç gün içerisinde bu insan ne kadar da değişmişti. Avurtları 
çökmüş, büyük, canlı gözleri çukura kaçmıştı. İmdat dileyen bakışları iyileşmesi 
imkansız hastalığa yakalanmış bir hastanın doktordan yardım istemesini 
andırıyordu. Tahmiraz Tahirov kafasını zorla kaldırdı, ağır ağır nefes alarak: 
–Ne istiyorsunuz?! diye sordu ve kinaye ile gülümseyerek devam etti. Evet! 
Ölüm orucuna başladım... Yarı kapalı gözlerini hücresinin meçhul noktasna 
dikerek üçüncü bir kişiyle konuşuyormuş gibi: 
–Savcı! Muhabir! Ha... ha... ha...  
Acı çeker gibi kahkaha atıyordu.  
–Özür dilerim, bakamıyorum yüzünüze. Utanmanızı istemiyorum çünkü. 
Gerçi sizde utanacak yüz de yok ya! Söyleyin bana! Hangi suçtan dolayı 
buradayım? Kime ne yaptım ben?  
Kurumuş dudakları güçlükle açılıyordu. Sesi aniden kopuverdi: 
–Bana acıyor musunuz yoksa? Ha?! Hayır! Yoook! Buna inanamam. Mahkum 
olsam da sizin gibi koltuk sevdalısı, vicdansız budalalardan daha özgürüm. Asıl 
ben sizin halinize acıyorum. Papağan gibi ezberlediğiniz, dilinizden 
düşürmediğiniz kararnamelere, yasalara en ufak bir saygınız yok sizin. Üstüne 
titrediğiniz koltuklarınızın, karşılarında diz çökerek, kılıktan kılığa girdiğiniz 
patronlarınızın kulu, köpeyisiniz siz.  
Savcı ve muhabir şaşkınlıkla birbirlerinin yüzlerine baktılar. Düşündüklerini 
dile getirmiyorlardı ama “bu zavallı adam akli dengesini kaybetmiş olmalı, onunla 
tartışmaya, üzerine varmaya değmez” diyorlardı sanki.  
Mahkum bir ara bilincini kaybeder gibi oldu. Uzun süre hareketsiz kaldı. 
Biraz sustuktan sonra yine isyan ederek, zehir gibi konuştu: 
–Sizden yardım istediğimi zannetmeyin. Asla! Sizden imdad dileyecek kadar 
alçalamam. Zaten çekeceklerimi çektirdiniz bana. Hem siz kim oluyorsunuz ki? 
Bir hiç! Evet bir hiçsiniz! Herkes biliyor suçsuz olduğumu. Ama ne yazar? 
Yasalar, adalet benim yanımda ama Ziyad Kerimli‟nin karşısında herkes aciz. 
Çünkü ben boş bir dağarcığım, Ziyad ise para dolu bir çuval. Ben bir gevezeyim, 
boşboğazım. Onun ise her kelimesi altın değerinde. Hayatınızın manası, uğrunda 
ölümü göze alacağınız altın var ya!? İşte o! Kalemine güvenerek kapısına geldiğim 
siz, Nâzım da beni dinledikten sonra, “yarın gelin konuşalım” diyerek kaçtınız. 
Korkak! Ödlek! Hangi kitaptan olduğunu hatırlamıyorum ama bir keresinde 
ödleklerin yapı itibariyle meşale ateşine benzediklerini okumuştum. Meşale 
titrediği için etrafını iyi aydınlatamıyor. Savcıya da, size de beslediğim ümit ışığı 
sömüştür artık. Bundan sonra o ateşi bir daha yakamazsınız! Sizin gibi üçkağıtçı 
hukukçu ve gazetecilere nefret ediyorum! Bunları yüzünüze haykırmak, içimi 
dökmek için çağırdım siz buraya. Şimdi de defolun gidin! Ben kendi kendime 
yeterim. Bunun sonu ölüm değil midir? Ona da hazırım!  
 223 
–Yanılıyorsunuz yoldaş Tahirov. Mazeretimi bilmeden, beni dinlemeden 
hakaret etmeye hakkınız yok. Bir toplantı için beni Bakü‟ye çağırdılar. Sonra da 
günlerce hasta yattım. Bana bahsettiğiniz konuya hâlâ ilgi duyuyorum. Yani 
değişen hiç bir şey yok. Size söz veriyorum... 
Mahkum kafasını salladı ve acı bir tebessümle: 
–Nâzım muallim! Artık çok geç, dedi. Silah almışım elime, kurşun sıkmışım! 
Çevreme topladığım haydutlarla beraber Ziyad Kerimli‟ye sui kast düzenlemişim. 
Ama Ziyad Kerimli‟nin anası secdedeymiş, sıktığım kurşun ona isabet etmemiş, 
ıskalamışım! Kafasını uçuramamışım, beynini parçalayamamışım! Evet, evet. 
Öyle diyorlar! Şimdi ben bir kâtilim! Kaleminizle bir katile yardım edebilir 
misiniz?! Hayır! Arkadan atılan taş topuğa değer! 
Nâzım açıklama yapmak istedi... Ama mahkum onu dinlemek istemediğini 
bildirerek, yüzünü geri çevirdi ve elinin arkasıyla ona sus işareti yaptı. Sonra da 
savcıya bir iki talebini ilettikten sonra tekrar Nâzım‟a yöneldi: 
–Sizinle görüşmemizin üzerinden bir kaç gün geçse de, Allaha çok şükür 
tekrar karşılaştık. Ne yazık ki gazetede değil, hapishanede! Teşekkür ederim. Bu 
benimle son görüşmeniz olsa gerek. Gidin ve kaleminizi sallamaya devam edin. 
Dağdan, taştan, ormanlardan, gülden çiçekten, çimenlerden yazın yazabildiğiniz 
kadar. Bu arada yazdıklarınızın patronlarınız tarafından beğenilmesine de dikkat 
edin tamam mı? 
Tahmiraz Tahirov artık konuşmak istemiyormuş gibi uzun süre sustu. Sanra 
kafasını ağır ağır kaldırarak Nâzım‟a ve savcıya nefretle baktı: 
–Anlıyorum, dedi. Bir mahkumun sitemlerini dinlemekten daha bıktırıcı bir 
şey olamaz. Bugün ben azap çekiyorum, siz ise utanç içerisindesiniz. Evet utanç! 
Keşke gerçekten de utandığınıza inanabilseydim, o zaman gam yemezdim. 
Mahçubiyetiniz benim için bir teselli olurdu en azından. Beni ziyaret eden hukuk 
şövalyesi ve halkın sesi, haksızlığa uğradığım için üzülüyor, halime acıyorlar diye 
düşünür, bununla avunurdum. Ziyad Kerimli‟yle baş edecek güce sahip 
olmadığınızı, bu acı gerçeği itiraf edecek yürek olsaydı sizde, haksızlığa uğrayan 
ve mahkum olan ben, belki de affederdim sizi. Neyse...  
Konuştukları yüzünden pişmanlık duyuyormuş gibi kafasını salladı: 
–Biliyorum, söylediklerim ve anlatmaya çalıştıklarım sizin için hiç bir şey ifade 
etmiyor. Çünkü siz bir hiçsiniz! Lütfen hücremi terkedin! Siz burada durdukça 
zaten dar olan, ruhumu sıkan bu hücre, bana daha da dar geliyor. Bir savcı ve 
gazeteci olarak hiç bir boka yaramıyorsunuz. Bu topluma en ufak bir yararınız 
dokunmuyor. Dolayısıyla insan değil, asalaksınız. 
Tahmiraz Tahirov ranzasına uzanarak yüzünü duvara çevirdi. Nâzım ve 
savcının ona yöneltmek istedikleri sorular cevapsız kalacaktı belli ki. Suçluluk 
duygusuyla birbirlerinin yüzüne baktılar ve günahlarını itiraf edercesine 
mahkumun hücresinden çıktılar.  
Nâzım savcıya: 
–Siz gidin isterseniz, ben bir iki saat daha burada kalmayı düşünüyorum. 
Hapishane müdürüyle konuşacaklarım var.  
Savcı tamam diyerek uzaklaştı. Nâzım ise müdürle beraber onun makam 
odasına geçtiler. Önce havadan sudan, hapishanenin sorunlarından, mahkumların 
günlük yaşamından konuştular. Birden Nazım konuyu değiştirerek: 
–Demin iri yarı, uzun boylu gardiyanın önünden yürüyen o üç kişi kimdi? diye 
sordu. 
 224 
–Sahi ya. Ben de onlardan birinin size kaçamak bakışlar fırlattığını farkettim. 
Büyük ihtimal tanışıyorsunuz bir yerlerden. Hapishaneye henüz geldi, yaklaşık bir 
hafta önce. Dün karısı ve kardeşi ziyaret için gelmişlerdi. Görüşme talep ettiler, 
izin vermedik. Buna yetkimiz yok çünkü. Soruşturması süren mahkumlarla 
görüşmek için yalnız savcılıktan izin almak gerekiyor. Yanlarında bir sürü yiyecek 
ve giyecek ta nerelerden gelmişler. Getirdiklerini de almadım, hepsini geri 
gönderdim. Burası bir hapisahne dedim, mahkumlara ziyafet çekmiyoruz burada.  
–Evet, ben de işte o adamla ilgileniyorum. Kim o? 
Hapishane müdürü dudaklarını büzdü: 
–Gerizekalının teki. Koskoca şehri kime emanet etmişler! Uzun yıllar 
Çaykavuşan‟da valilik yapmış. Kazara işlediği bir cinayet yüzünden atmışlar içeri. 
Yardımcısını öldürmüş. Tanırsın herhalde, Nâdir Nasrullayev. Onun sizi bir 
yerlerden tanıdığını tahmin ediyorum. Sizce de öyle değil mi? 
Nâzım müdürün sorusunu kulak ardına vurarak: 
–Bu şahısla ilgili daha neler biliyorsunuz? diye sordu. 
–Soruşturmayı cumhuriyet savcılığı yürütüyor. Sorgu hakimi gelmişti 
geçenlerde. Bana herşeyi ayrıntılı biçimde anlattı. Üç kişilermiş. Nâdir 
Nasrullayev, yardımcısı ve şoförü. Pazar günü nehir kıyısında içkili bir yemekten 
sarhoş vaziyette şehire dönüyorlarmış. Bakmışlar ki yoldan kocaman, yaşlı bir 
hayvan koşarak geçiyor. Vali yardımcısı kaplanınkine benzer çizgileri olan 
hayvanın vaşak olduğunu söyledi. Sürücü de sözde çiğneyip öldürmek için 
arabayı doğruca yırtıcı hayvanın üzerine sürüyor, lakin başarılı olamıyor. Vaşak 
hızla koşarak yol kenarındaki kayaların arkasına giriyor ve gözden kayboluyor. 
Sürücü yoluna devam etmek istiyor ama vali yardımcısı “hayır, onu takip 
etmeliyiz” diye inat ediyor. Durdur arabayı, onu öldürmeliyim! Üçü de iniyor 
arabadan. Vali yardımcısı eğilerek yerden taş almak istediğinde, Nâdir 
Nasrullayev arabada bulundurduğu küçük kalibreli silahını eline alarak öne 
atlıyor. Herif sarhoş ya, silahın namlusunu dayamış yardımcısının kuburgasına, 
çekil demiş, vaşak mıdır, kaplan mıdır, hayvan mıdır onun kafasını ben 
dağıtacağım. Akis taktirde erkek olmam ben! Derken farkında olmadan tetiğe 
basıyor. Kurşun yardımcısının kara ciyerini delip geçiyor. Yardımcısı ölemeden 
önce “orospu çocuğu, yaktın canımı...” deyip yere kapaklanıyor. O sırada nabzı 
atıyormuş. Sürücü hemen hastaneye kaldıralım diye teklif etse de, Nâdir 
Nasrullayev zaten ölecek diye düşünmüş olmalı ki karşı çıkmış. Hastanede 
konuşur, kim tarafından vurulduğunu söylerse mahvoluruz demiş. Derken 
yaralıyı ölene kadar yol kenarında bekletmişler. Motoruyla oradan geçen bir 
elektrikçi, olayın şahiti oluyor. Onu da konuşursan gebertiriz, mahvederiz, 
yaşatmayız seni diye tehdit etmişler. 
Nâzım hapishane müdürünü üzüntüyle dinliyıordu. Müdür sorgu hakiminden 
duyduklarını anlatmaya devam etti: 
–Sorgu hakiminin anlattıklarından anlaşılan o ki, burada bir suikast sözkonusu 
değildir. Sıradan bir dikkatsizlikmiş. Ben de aynı görüşteyim. Ama dikkatsizlik 
olsun olmasın, adam ölmüş işte! Cinayeti işleyen kişi ise vali. Ama Çaykavuşan 
savcılığı valiye beraat kazandırmak için soruşturmada sahtekarlık yapmış. Sözde 
silah vali yardımcısının elindeymiş ve yanlışlıkla kendi kendini vurmuş. Ama 
valiyi sevmeyenler soruşturmanın yeniden yapılmasını talep etmişler. Mesele 
büyüğünce cumhuriyet savcılığı olaya el koymuş ve soruşturmayı üzerine 
götürmüş. Soruşturmayı yürüten müfettişi iyi tanırım, kurnaz tilkinin tekidir. 
 225 
Nadir Nasrullayev‟i çok sıkıştırmış da, adam gerçeği söylememiş. Silah 
yardımcımın elindeydi, yanlışlıkla tetiğe bastı diye tutturmuş. Sonra sıra sürücüye 
gelince, müfettiş sorgulamaya geçmeden önce gerçeği anlatacaksın diye yemin 
ettirmiş ona. Madem ki komunistsin, doğruyu söylemekle yükümlü olduğunu 
unutma diye uyarmış. Sürücü de Partiye, Leninin mezarına yemin etmiş. Valinin 
suçu yok, vali yardımcısı kendi kendini vurmuş demiş.  
Hapishane müdürü hayretle: 
–Sen şu müfettişin zekasına bak hele, dedi. Kurani Kerim getirmiş, koymuş 
sürücünün önüne. Kurana el bas demiş! Yemin et ve vali yardımcısı kendi 
kendini öldürdü de! 
Sürücü Kuran‟ı görür görmez sus pus kalmış. Sonra da olayı olduğu gibi 
anlatmış. En sonunda vali de itiraf etmiş suçunu. Buraya geldiği ilk günlerde çok 
sıkılıyordu. İki kere odama davet ettim, sohbet ettik. Çılgına dönmüştü. Ama 
insan bu işte, alışınca her şeyi unutuveriyor. Şimdi de kuzu gibi sessiz sakin 
dolaşıyor, ilk günlerde olduğu gibi hava atmıyor artık. Onu odama davet 
ettiğimde bana yalvardı. Ne olursun beni hücreye kapama dedi. Bahçede ağaçları 
sularım, kazan dairesinde de çalışırım, yeter ki dışarıda kalayım. Hücrede içim 
daralıyor, boğuluyorum, ölecek gibi oluyorum. Buna gücümün yetmeyeceğini, 
yasak olduğunu güçlükle anlattım adama. Soruşturması süren mahkumları 
çalıştıramayız, çünkü durumları kesinleşmemiş daha. Mahkeme kararı olsa o 
zaman başka. Cezaevinde yapılacak bir dünya iş var. Ağaçları sular, parmaklıkları 
boyar, kazan dairesinde çalışırdın. Mahpusların çoğu bu işleri yapıyor zaten. 
Hapse girdikleri ilk günlerde önce çok huysuzluk yapıyorlar, sonra zaman 
geçtikçe alışıyorlar. Onu anlıyorum. Vali! Milletvekili! Bu kadar önemli mevkilere 
yükselmiş bir insanın birden bire demir parmaklıklar arkasına düşmesi, elbette 
çok zor. Hayatım hapishanelerde çalışmakla geçti. Erkek adamın bile işi değil 
burası. Yıllardır görüyorum bu insanların neler çektiğini. Hasmımın bile buraya 
düşmesini istemem. Ben Allaha inanırım... Herhalde Nâdir Nasrullayev vakti 
zamanında çok kötülükler yapmış olmalı ki, Allah bu gün karşısına çıkarıyor, 
bedelini ödettiririyor ona. İşini zorlaştıran önemli bir ayrıntı daha var. Makam 
odasındaki çelik kasanın içinden fazla miktarda para, onluk ve beşlik altın 
rubleler bulunmuş. Üstelik rüşvet alıp verdiği kırk kişinin listesi de ele geçmiş. 
Anlayacağın soruşturma çok uzayacak daha. Bir sürü insanın başı belaya girecek... 
Hapishane müdürü konuştukça, Nâzım genel yayın yönetmenliği döneminde 
yaşadıklarını, Basire‟nin başından geçen faciayı hatırladı. Müdüre neler çektiğini 
ve heyecanını belli etmemek için pür dikkat onu dinliyor ama hayal dünyasında 
seyahat etmeye devam ediyordu. Hapishane müdürü ise Nâzım‟ın dikkatle 
kendisini dinlediğini görerek, bunu gazetecilik merakına bağlıyordu. Nâzım 
soğukkanlı bir biçimde sordu: 
–O mahkumla uzaktan uzağa bir tanışıklığımız var. Müsaade ederseniz onunla 
görüşebilir miyim? 
Müdür tereddütle omuzlarını silkti: 
–Kanunen bu doğru değil ama sizin için bu kadar önemliyse buyurun 
görüşün. Onu odama çağırırım, burada konuşursunuz. İsterseniz sizin için ayrı 
bir oda da ayarlayabilirim. 
Nâzım itiraz ederek: 
–Hayır, gerek yok, dedi.  
 226 
“Onun makamı, özgürlüğü elinden alınsa da, yaşça benden büyük. Hem daha 
düne kadar herkese diz çöktüren kişiyi, sanki öç alıyormuşum gibi ayağıma kadar 
getirtmek bana yakışmaz” diye düşündü ve: 
–Mümkünse onunla kaldığı hücerede görüşmek istiyorum, dedi.  
Müdür bu teklifi kabul etti: 
–Tamam, siz bilirsiniz. 
–Yalnız bu arada onunla yüz yüze, yalnız görüşmek istiyorum.  
Müdür buna da evet dedi ve: 
–Zaten o tek kişilik hücrede kalıyor, diye ekledi. 
Nâzım‟ın bu tek kişilik hücreye girmesi, Nâdir Nasrullayev için sürpriz 
olmuştu. Daracık, biçimsiz tahta ranzanın üzerine konulan eski bir döşeğin 
üstünde perişan halde oturmuş, gözlerini aşağı dikmişti. Nâzım içeriye girdiğinde 
yerinden kıpırdamadı. Mahkum gelen kişinin gardiyan olduğunu düşündü önce 
ve “yine ne istiyorlar benden” diye düşündü. Nâzım onu daldığı düşüncelerden 
ayırmak için yavaşça: 
–Nâdir Halafoviç, diye çağırdı. 
Mahkum tanıdık sesi duyunca irkildi ve ani bir hareketle kapıya baktı. Nâzım‟ı 
karşında görünce donakaldı. Rüya görüyordu sanki. Elinde olmadan ayağa kalktı. 
–Siz... siz... Demek hücreme kadar geldiniz ha?.... 
Nâzım saygıyla selamladı onu. Eski valinin yüzü solgun ve zayıftı, gözleri ise 
sönüktü. Avurtları batmış, kemikleri apaçık belli oluyordu. Boğazı 
düğümlenmişti. Nâdir yüzüne zavallı bir görünüm katarak: 
–Cezaevinde olduğumu duydun da geldin, öyle mi, diye sordu. 
–Hayır. Tesadüfen oldu. Burada olduğunuzu bilseydim, sizi daha önce ziyaret 
ederdim. Bugün cezaevinde başka bir işim vardı, savcıyla beraber gelmiştik. 
Demin sizi görünce, acaba o mu yoksa benziyor mu diye düşündüm? Daha sonra 
hapishane müdürü anlattı bana... 
Nâdir Nasrullayev yutkunarak: 
–Evet ya... Durup dururken başım belaya girdi...  
Nâzım baktı ki eski vali acı hikayesini baştan sona anlatmaya hevesli ona 
engel oldu: 
–Bu meseleden az buçuk haberdarım, müdür bahsetti. Ne yapılabilir artık? 
Olan oldu bir kere. Hayat bu! Sürprizlerle dolu. İnsan hayatta her şeye hazırlıklı 
olmalı, diyerek Nâdir Nasrullayev‟e teselli verdi.  
Eski vali “Nâzım‟ın eline fırsat geçti ya, şimdi ağzından çıkanı yüzüme karşı 
haykıracak, rezil edecek beni” diye düşünmüştü ama beklediği olmadı. Gazeteci 
eski günleri hatılamak niyetinde değildi anlaşılan. Tam tersi Nâdir Nasrullayev‟e 
geçmiş olsun ve Allah kurtarsın tarzında dileklerde bulundu ve teselli verdi. 
–Olan olmuş artık. Bundan sonra kahrolmanın, sıkılmanın bir yararı yok. Ne 
olursa olsun sabırlı ve metin olmalıyız. İnşallah sonu iyi olur. Bu herkesin başına 
gelebilecek tesadüfen yaşanan bir olaydır. Eminim hakimler bunu dikkate alarak, 
cezanızı hafifletirler.  
Mahkum karşısında duran insanın yüzüne utancından bakamıyor, 
kahroluyordu. Gözlerini kaçırarak hücresini güçlükle aydınlatan küçük pencereye 
bakıyordu. Nâzım bu insanın neler çektiğini anlayabiliyordu: 
–Hapishanenin kanunlarını siz de biliyorsunuz, dedi. Ziyaret süresi sınırlıdır. 
Bize ayrılan vakit az sonra bitiyor. Söyleyin lütfen, ne yapabilirim sizin için? Nasıl 
yardımcı olabilirim? 
 227 
Nâdir Nasrullayev biraz sustuktan sonra boğuk bir sesle konuştu: 
–Ne isteyebilirim ki sizden? Kaldığım şu hücre çok rütubetli. Duvarlarından 
musluk gibi su akıyor, havası da çok ağır, nefes almak mümkün değil. Yönetimin 
yanında sözün geçiyorsa, söyle hücremi değiştirsinler.  
Nâzım: 
–Bence bu mümkün, dedi. Hapishane müdüründen rica ederim, umarım 
kırmaz beni.  
Nâdir Nasrullayev: 
–Bu arada hapishane sınır bölgesinde buşlunduğundan yakınlarımın beni 
ziyaret etmesi için özel izin gerekiyormuş. Bu sebeple yanıma gelmek isteyen 
akrabalarım sıkıntı çekiyor. Beni Bakü‟deki hapishanelerden birine gönderirlerse 
çok iyi olur. Bu konuda bir kaç kere müdürle konuştum ama bir mahkumun 
sözünü kim dinler ki? Siz söylerseniz belki kabul eder. Bir an önce Bakü‟ye 
gitmek istiyorum, dayanamıyorum artık. 
Nâzım: 
–Bu da kolay, dedi. Aslında buna yetkim yok, ama yoldaşlarla konuşurum. 
Umarım beni kırmazlar. Başka bir isteğiniz var mı? Lütfen çekinmeyin söyleyin, 
elimden ne gelirse... 
–Beni utandırıyorsunuz... Affedin... Ben... 
Mahkum yıllar önce yaşananları deşmek istese de, Nâzım o günlere dönmek 
istemediğinden ona fırsat vermedi ve elini Nâdir Nasrullayev‟e uzattı: 
–Hoşçakalın. Kusura bakmayın gitmem lazım. İsteklerinizi de ilgili mercilere 
mutlaka ileteceğim emin olun... 
Hücrenin demir kapısı kapandı. Nâdir Nasrullayev dakikalar boyunca 
büyülenmiş gibi ayakları üzerinde durdu. Sonra belini eğerek, dizlerini büktü. 
Duvarlarından su akan daracık hücrenin karanlık köşesindeki hem yatak, hem de 
sandalye olan dar ve biçimsiz ranzanın üzerine çöktü. Solgun gözlerini, küçük 
pencerenin geniş dünyanın aydınlık gündüzünden haber veren ve hasretinde 
olduğu solgun ışıklarına dikti. Bazen dalıyordu ama gardiyanların sık sık açıp 
kapadıkları demir kapıların ürkütücü gürültüsü Nâdir Nasrullayev‟i uykudan 
uyandırıyordu ikide bir. 
 
 
36 
Zaman zaman gazete genel merkezinden telefon edip pamuk arıtma 
tesisleriyle ilgili gazeteye gönderilen imzasız mektubun araştırılmasını ısrarla 
istiyorlardı. Nâzım araştırılması beklenen mektuptaki yazılanların yoklanılmasını 
devamlı ertelediği için, şube müdürü onu genel yayın yönetmenine şikayet 
edeceğini söylemişti. Bu yüzden Nâzım, Nâdir Nasrullayev‟in taleplerini ilgili 
makamlara ilettikten ve görevini tamamladıktan sonra, bütün işlerini bir yana 
bırakarak pamuk arıtma tesisleriyle ilgilenmeye başladı. Fabrika müdürü Dadaş 
Umudov kendini bildi bileli burada depo işçisi, departman müdürü, üretim 
sorumlusu olarak çalışmıştı. Hammaddeden ve üretimden iyi anlardı. Bu 
sahalarda uzman olmuştu. Son on yıldır müdür koltuğuna kurulmuştu. Saçları 
çok erken döküldüğünden kafasının ortası tavandan asılı olan elektrik lambasının 
ışığı altında parıl parıl parlıyordu. Arkadan bakınca ensesi kuzgun ensesini 
andırıyordu. Konuşması kararlıydı, ses tonundan kendinden emin olduğu 
anlaşılıyordu. Fabrikaya bir gazetecinin gelmesi onu zerre kadar rahatsız 
 228 
etmemişti. Nâzım önce fabrikanın üretim gücünden, işletmenin gelir ve 
giderlerinden söz etti, sorular sordu. Sonra dosyasını açarak içindeki defteri 
karıştırmaya başladı. Müdüre soracağı sorulara göz attı. Sekreter çay getirdi. 
Nâzım müdüre laf arasında sordu: 
–Maaşınızı sorabilir miyim?  
Müdür hevessizce cevapladı: 
–Çok az. Yüz elli ruble.  
–Devlet konutlarında mı oturuyorsunuz, yoksa şahsi eviniz mi var? 
–Önceleri Hakani sokakta üç katlı apartmanda oturuyordum. Baktım ki 
olmuyor, bir arsa satın aldım ve bahçeli ev yaptırdım kendime. 
–Köyde eviniz var mı? 
–Evet. Bizim köye gittiniz herhalde. Okuldan biraz aşağıda, beyaz çatısı olan, 
ikikatlı ev benim. Babamın mirasadır. Nehir taşlarından yapıldığı için 
beğenmedim, yıktırdım ve yeniden inşa ettim. 
–Ailede kaç kişisiniz? 
–Altı çocuğum var. Karım ve benimle beraber sekiz kişiyiz.  
–Kaç kişi aile bütçesine katkıda bulunuyor? 
–Benim dışımda herkes asalak. Karım öğretmen ama çalışmasına izin 
vermiyorum. Ev işlerine bakıyor. Altı çocuğu yetiştirip bir yerlere getirebilirsem, 
ne mutlu bana. 
–Çocuklardan kaçı üniversite mezunu? 
–Henüz hiç birisi. Dördü Bakü‟de üniversitede okuyor. İkisi de köyde orta 
okula gidiyor. Şimdilik mezun olup da çalışan yok. 
–Baküdeki çocuklarınız nerede kalıyor? Yurtta mı yoksa öğrenci evinde mi? 
Nâzım soruları sordukça fabrika müdürü sigaradan sigara tutuşturuyordu. 
Dadaş Umudov son soruya isteksizce cevap verdi: 
–Koskoca fabrika müdürü olacaksın ve çocukların yurtta kalacak öyle mi? 
Ben yaşadığım sürece çocuklarımın birilerine muhtaç olmasına müsaade etmem. 
Yasamal semtinde İsraile taşınan bir Yahudi‟nin dairesini satın aldım, çocukların 
dördü de şu anda orada oturuyor.  
Müdürün korkmadan, çekinmeden verdiği samimi cevaplar bir yandan 
Nâzım‟ın hoşuna gidiyor, ama diğer yandan kuşkulandırıyordu onu. “Ya kendini 
beğenmiş bu adam kasten böyle konuşuyor, bunları beni yoklamak için 
söylüyorsa?”.  
–Pekala, aldığınız yüz elli ruble maaşla mı karşlıyorsunuz tüm bu masrafları?  
Müdür koltuğunda doğrularak gülümsedi: 
–Yeğenim, eninde sonunda bu soruyu soracağını biliyordum. O zaman 
müsaadenizle bir soru da ben sorayım. 
–Buyurun. 
–Bu soruları bana niçin sorduğunuzu biliyorum. Alnıma kurşun da sıksalar 
doğruyu, gerçeği söyleyeceğim. Yalan dolanla hiç işim olmaz. Bu odada ikimizin 
dışında kimse yok. Şimdi siz söyleyin, dobra dobra mı konuşalım, yoksa 
sahtekarlık yapmamı mı istiyorsunuz? 
–Elbette samimi olmanızı istiyorum. Dünyada yüz hile varsa da, onun doksan 
dokuzu samimiyettir. 
Dadaş Umudov: 
–Bundan zarar göreceğimi bilsem de, doğruyu söylemek zorundayım. Aldığım 
maaşla ne ev yaptırabilirim kendime, ne de Bakü‟de çocuk okuturum. Bu kadar 
 229 
kalabalık aileyi de geçindiremem. Maaşım aylık gıda harcamalarımı bile 
karşılamıyor. Oğlum yaşındasınız, şimdi ben bu ihtiyar yaşımda size yalan mı 
söyleyeceğim? Formalite icabı yapay tebessümlerden, saçma sapan nezaket 
kurallarından nefret ederim. Eğer aldığım maaşla yetinmeye kalksam, rüşvete ve 
yolsuzluğa kapılarımı kapatsam, valiliktekileri, belediyedekileri “görmesem”, bir 
gün bile çalıştırmazlar beni bu fabrikada. Kıçımdan bir tekme vurur, atarlar 
dışarı. Savcı da bir bahanesini bulup, içeri tıkar beni. Bu yüzden yolsuzluk 
yapmaya mecburum. Çalıp çırptıklarımdan hem kendime bir miktar ayırmalı, 
hem de aç kurtlar misali bu fabrikaya gözünü dikenlerin karınlarını 
doyurmalıyım. Ama bu parayı afiyetle yediğimi zannetme. Evimde rahat 
uyuyamıyorum bile! Her gece kabus görüyorum. Kapının gıcırtısını duyunca, her 
halde polistir, tutuklamaya geldiler, diye düşünüyorum. Er geç böyle olacağından 
eminim. Bu kaçınılmaz. Ama başka çarem de yok ki! Hortumlamak zorundayım. 
Ve rahat hortumlayabilmem için bana fırsat tanıyanların da karınlarını 
doyurmalıyım. İnceldiği yerden kopsun artık... Bu da benim hayatım, benim 
tercihim... 
Nâzım düşüncelere daldı. Fabrika müdürü elindeki sigradan bir fırt çekerek 
dumanı ciğerlerine doldurdu ve sol omuzunun üzerinden kenara üfürerek 
muhabirin önündeki buharlanan çay bardağını işaret ederek: 
–Nâzım muallim, çayınızı soğutmayın, için lütfen, dedi. 
Nâzım aceleyle demlenmiş renksiz çaydan bir yudum alarak dosyasını kapattı 
ve ayağa kalktı. Fabrika müdürüne el uzatarak: 
–Özür dilerim, dedi. Zamanınızı aldım. 
–Ya konuştuklarımız ne olacak? 
Nâzım gülümsedi: 
–Sohbet bitmiştir. 
Ve yüzünü kapıya dönerek, fabrika müdürünün sigara dumanıyla dolu olan 
odasını terketti.  
 
*** 
 
Ölüm orucuna başlayan mahkumun lanet ve hakaretleri Nâzım‟ı bir an olsun 
terk etmiyordu. Ondan yardım isteyen bir mağdurun imdadına zamanında 
yetişemediği için kendini bir türlü affedemiyordu. 
Tahmiraz Tahirov başından geçenleri Nâzım‟a teferruatıyla anlatmıştı. Nâzım 
ise ne onun dediklerine yüzde yüz inanabiliyordu, ne de onunla ilgili çıkarılan 
tutuklama kararının haklı gerekçelere dayandığına. Bu sebeple, şüphelerini 
gidermek için Tahmiraz Tahirov‟un soruşturmasını yürüten ve tutuklanmasını 
talep eden şehir savcısıyla görüşmeye karar verdi. Uzun boylu, şişman, tombul 
suratlı ve her daim derli toplu, şık giyinen savcı yıllardır bu görevde bulunuyordu. 
Ama bu şehre gelmeden önce altı ilde daha görev yapmıştı. Çok munis, yumuşak 
huylu ve alçakgönüllü idi. Valilikten ve belediyeden gelen bütün talepler, onun 
için kanun niteliğindeydi. Ölüm gibi ağır cinayetlerde bile, üstlerinin 
söyledikleriyle hareket ediyordu. Valilikle, belediye ile tartışmak, yasalardan, 
hukuktan bahsetmek gibi bir özelliği yoktu. Konu açıldığında da valilikle 
cedelleşmenin yararı yok, zaten her zaman onların dediği olur. Yarın bir sorun 
çıkarsa, beni ilk önce valiye soracaklar. Yeni tayin çıktığında, terfi ettiğimde valiyi 
referans olarak göstermek zorundayım. Onunla aram açık olursa, Allah korusun, 
 230 
partiye karşı geldi, rejimi beğenmiyor diye alnıma vururlar damgayı. İşte o zaman 
hapı yutarım. Kariyerim güme gider. Savcılık mesleğini ömrümün sonuna kadar 
göremem artık. Evet savcı hep böyle söylerdi tanıdıklarına. Kanunlara sıkı sıkıya 
yapışmak aptallıktır, derdi. Bu devirde rahat çalışabilmek, işlerin aksamadan 
yürümesi için üstlerle iyi geçinmek, vatandaşları da bir yolunu bulup idare etmek 
gerekir. Bizim yaşadığımız toplumun şartları bunu gerektiriyor. Fazla sivrilmenin 
sonu hüsrandır. Benimle kaç kişi çalıştı biliyorum. Valiyle tartıştıkları, dik kafalılık 
ettikleri için kapıya koydular hepsini. İndirdiler koltuğundan, kariyerlerini 
mahvettiler. 
Nâzım şehir savcısının huyunu çok iyi biliyordu. Bu yüzden onunla 
görüştüğünde onu korkutmamak ve endişelendirmemek için önce havadan sudan 
söz etti. Sonra konuyu evirip çevirip ustaca Tahmiraz Tahirov‟a getirdi. Bu 
kişinin ismini duyan savcının keyfi kaçtı, suratı asıldı: 
–Nâzım muallim, bakıyorum benden laf çekmeye çalışıyorsunuz. Yalvarırım 
beni bu işlerinize alet etmeyin.  
–Yanılıyorsunuz. Nasıl ki müfettişler, sorgu hakimleri soruşturmayı 
tamamlanmadan, karar vermiyorlar, biz gazeteciler de kesinlik kazanmamış 
olayları kaleme almıyoruz. Tahmiraz‟la ilgili sizinle konuşmak isteyimişin nedeni, 
bu konuyu bir an önce gazete sayfalarına taşımak değildir. Böyle bir niyetim yok, 
inanın bana. Sadece görev yaptığım bölgede yaşanan sorunlardan haberdar 
olmam gerekiyor, mesleğim bunu talep ediyor benden. Mahkuma gelince, o 
tutuklanmadan önce başından geçenleri bana anlatmış, sıkıntılarını benimle 
paylaşmıştı. Ama ertesi gün Bakü‟ye çağırıldığım için, onun meselesiyle 
ilgilnemedim ne yazık ki. Kim olursa olsun, o da bir insan sonuçta. Ve yaşadıkları 
beni de düşündürüyor. Bizimle nasıl konuştuğunu, neler söylediğini siz de 
duydunuz. Bize o ağır lafları söylerken ne kadar sakin ve temkinli olduğunuzu 
farkettim. Oysa ben o ithamlardan sonra hala kendime gelememişim. O gece 
sabaha kadar uyuyamadım biliyor musunuz? Tutuklandı diye kendimi 
suçluyorum...  
Savcı somurtarak: 
–Beni çok zor duruma sokuyorsunuz Nâzım muallim. Doğrusunu isterseniz 
bu o kadar karışık bir soruşturma ki, bir savcı olarak ben bile çıkamadım işin 
içinden. Siz gazetecilere güvenilmez. Ya gider benden duyduklarını yazarsan? Al 
işte başına bir bela daha!  
Savcı son cümleyi şakayla söylese de tekrar ciddi bir görünüm aldı: 
–Aramızda kalsın ama Tahmiraz‟ın tutklanmasını ben istemedim. Bu mesele 
Moskova‟ya kadar ulaştı. Dile kolay! Ziyad Kerimli bir milletvekili! Sosyalist 
emek kahramanıdır. Genel kurul ve yüksek şura üyesidir, koskoca fabrika 
müdürüdür. Böyle bir adama suikast düzenlemişler!  
Nâzım sordu:  
–Ziyad Kerimli‟ye kurşun sıkan kişinin Tahmiraz Tahirov olduğuna inanıyor 
musunuz? 
Savcı tereddütle omuzlarını silkti: 
–Bilmem ki... Olay gece saat 23:00 sularında yaşanmış. Fabrikada toplantı 
varmış o gün. Oturum bittikten sonra herkes dağılmış. Fabrikada üç kişi kalmış 
sadece. Ziyad Kerimli, şoförü ve bekçi. Bekçi olayı gözleriye gördüğünü söylemiş 
ifadesinde. Ziyad Kerimli‟nin arabaya binmesiyle, ateş açılması aynı anda oldu 
diyor. Bekçi ateş açıldıktan sonra fabrika kapısının karşısındaki duvarın altından 
 231 
bir kişinin eğilerek kaçtığını görmüş. Bir av tüfeği varmış adamın elinde. Olayı 
gören diğer tanıkların ifadeleriyle, bekçinin söyledikleri örtüşüyor.  
Nâzım: 
–İfadeler şahitlerin kendi elleriyle mi yazılmış? diye sordu. 
–Kendi elleriyle yazanlar da var, sözlü olarak ifade verenler de. 
–Basın mensuplarının soruşturma sürecine müdahale etmesinin yasalara aykırı 
olduğunu biliyorum. Ama bana güveniyorsanız eğer, bazı ifadeleri okumak, 
onlarla tanışmak istiyorum. İnanın bana bunu kimse bilmeyecektir.  
Savcı: 
–Biliyorsunuz, sizin kişiliğinize de, kaleminize de saygım var. Ama ne yazık ki 
bu isteğinizi yerine getiremeyeceğim, çünkü bütün soruşturma dosyaları Bakü‟ye 
gönderildi. Bu cinayetle ilgili savcılığımızda bir tek evrak, ufak bir belge bile 
kalmamıştır. Şu anda soruşturmayı KGB yürütüyor. Hem de çok gizli bir şekilde. 
Bana da hiç bir şey söylemiyorlar. 
KGB‟yi duyan Nâzım acizliğini anladı. Çünkü gazetecilerin KGB‟yle ve bu 
kurumun yürüttüğü operasyonlarla ilgili haber yapması, makale ya da köşe yazısı 
yazması yasaktı. KGB bir tabuydu bu ülkede ve bu gerçeği herkes kabullenmek 
zorundaydı. 
Savcıyla gazetecinin arasına soğuk bir sessizlik çöktü. Savcı onun meyus 
olduğunu görerek: 
–Sizi anlıyorum Nâzım muallim, dedi. En az sizin kadar ben de acıyorum 
mahkuma. Onun ölüm orucuna ise sıradan bir protesto olarak 
değerlendiriyorum. Saçlarımı bu tür şeyleri göre göre ağarttım ben. Yılların 
hukuk adamı olarak, suçluları sorgularken samimi olup olmadılklarını gözlerinin 
ifadesinden anlıyorum. Elbette, hem suçlu hem güçlü olanlar da var. Bağırıp 
çağıranlar, kendilerine zarar verenler... Lakin Tahmiraz‟ın söylediklerinde mantık 
sezmiyor değilim. Bu cinayet Ziyad Kerimli‟nin ustaca düşünülmüş senaryosuna 
benziyor derim ben. Elbette bir savcı olarak böyle konuşmaya hakkım yok. Ama 
ben sizinle aramızdaki samimiyeti, bir sofradan ekmek yediğimizi dikkate alarak 
bunları söylüyorum. Şimdilik bütün bunlar birer ihtimaldir. Belki de yanılıyoruz 
ve Tahmiraz gerçekten de suçlu, belli mi olur? Yalnız soruşturma sonuçlandıktan 
ve herşey açıklığa kavuştuktan sonra anlayacağız kimin haklı kimin haksız 
olduğunu. 
Savcı düşünceli ifadeyle elini alnına götürdü ve: 
–Tahmiraz benim de yanıma uğrardı sık sık. Şikayet mektubu yazmadığı 
yetkili kalmadı ülkede. Birleşmiş Milletlere bile telegraf çekmiş. Ziyat Kerimli 
hakkında söyledikleri o kadar korkunç ve dehşet verici ki, bunların hakikat 
olması durumunda herifi sorgusuz sualsiz asmak gerekiyor. Hatta Kerimli‟yi bir 
kaç kez yanıma bile çağırdım, inat etme dedim ona. Madem bakanlığın emri, 
süründürme adamı, bırak da çalışsın yanında. Böylece bütün tartışmalar sona 
erer. Tahmiraz‟ın ağzını başka türlü kapatmak mümkün değil. Eğer Fabrikan 
teftiş edilse ve onun söylediklerinin yüzde birinin bile gerçek olduğu anlaşılsa, 
milletvekilliği dokunulmazlığın bile seni kurtaramaz. Hiç bir avukat savunmaz 
seni.  
Savcı kaşlarını gererek: 
–Ama söylediklerim ona vız geldi, dedi. Belli ki yakasında taşıdığı madalyalara 
güveniyor. Yerle gök birleşse, yine de fabrikanın etrafında dolaşmasına izin 
 232 
vermeyeceğim. Tahmiraz‟ın söylediklerinden anladığım kadarıyla, gençken 
aralarında bir tartışma yaşanmış.  
–Bana da üniversite yıllarından aralarının açık olduğunu söylediydi.  
Savcı ayağa kalktı: 
–Eminim bu hamur çok su götürecek ve bu soruşturma daha uzun sürecek. 
Öyle görünüyor. Değer verdiğim, sevip saydığım bir arkadaşım olarak size de 
tavsiyem şu ki, fazla kaşımayın bu meseleyi. Başınız belaya girer yoksa. Manşete 
taşıyabileceğiniz bir sürü malzeme varken, ne yapacaksınız Tahmiraz-Kerimli 
kavgasını? İstiyorsanız size ortalığı karıştıracak, kıyamet koparacak bir sürü 
sansasyonel dosya verebilirim!  
Savcının fütursuzca sarfettiği cümlelerde bazı hakikatler bulunsa da, bu 
soruşturmayı fazla ciddiye almaması ve aşırı rahat oluşu, Nâzım‟ı öfklendiriyordu. 
Hatta bir ara kapıyı çarparak gitmeyi bile geçirdi aklından. Ama sinirlerine hakim 
olmayı başardı ve aralarındaki saygı ve samimiyete gölge düşürmemek için 
şaşkınlık ve üzüntü anlamında kafasını salladı... 
 
37 
 
Nâzım ister öğretmenlik yaptığı köylerde, ister gazetecilik faaliyetine 
başladıktan sonra görev yaptığı büyük şehirlerde sıkıldığında, üzüntüye 
kapıldığında, alışılmışlıktan bezdiğinde veya girift bir sorunla karşı karşıya 
kaldığında, insanlardan ve gürültüden uzaklaşarak sakin, sessiz bir mekana 
çekiliyor, ormanlara gidiyor, akarsuların tatlı hışırtısını dinliyor, yüksek kayaları ve 
dağları hayranlıkla seyrediyordu. Gökyüzünün enginliklerinde kanat çırpan 
kartalların uçuşunu izliyordu. Böylece hafifliyor, arılaşıyor ve sanki karmakarışık 
düşüncelerin ufkunda, gaipten parlayan güneş onun zulmet çökmüş hayal 
dünyasının sarp yokuşlarına ışık saçıyordu. Nâzım bu dakikalarda kendine 
geliyor, zor yokuşları çıkarak düzlüklere, ovaların genişliklerine varıyordu.  
Nâzım savcıdan ayrıldıktan sonra, alışkanlığı gereği elini beline koyarak tek 
başına yürüdü ve şehirden epey uzaklaştı. Sığırcıkların ve lacivert kargaların delik 
deşik ettikleri vadilerin kenarından yürüyerek gürültüyle akan nehrin kıyısına indi. 
Her zaman bulanık akan nehir, ilkbahar öncesi bir çamuru andırıyordu. 
Kuzeydeki taşların altından fokuldayarak çıkan tertemiz ve dupduru pınar suyu, 
nehrin sularına karışınca berraklığını kaybediyordu. Nâzım bu kavuşan suların 
çelişkisini romantizm dolu dünyasında farklı bir şekilde algılıyor ve 
anlamlandırıyordu. Pınarın suyu sanki kıyıya yayılan dalgaları arıtmak istiyor, ama 
mecrasına sığmayan nehrin girdabında burularak, saflığını kaybederek kendisi de 
çamur oluyordu. Billur gibi, tertemiz pınar şiddet ve gürültüyle akan köpüklü ve 
öfkeli bu nehir tarafından yutuluyor, kirleniyordu... 
Nâzım zihnini meşgul eden düşüncelerden sıyrılmak, Tahmiraz‟ın sırlarla dolu 
soruşturmasını, savcının konuşmalarını unutmak, rutinden uzaklaşmak için uzun 
uzun dolaştı, doğanın güzelliklerini seyretti ama yine de, efkarı biraz olsun 
dağılmadı.  
Akşam evde yemek yediği sırada, sağında solunda oturan ev halkına karısına, 
çocuklarına gözlerinin ucuyla bakarak hayallere daldı.  
“Tahmiraz şu anda ne yapıyor acaba? Ailesinin durumu nasıl? Çocukları 
hergün okuldan eve döndükten sonra babalarını soruyor olmalılar. Bir gün 
kapının açılacağını ve komşulardan birinin eve dalarak “müjde, babanızın suçsuz 
 233 
olduğu ıspatlandı, beraat etti” diyeceği anı sabırsızlıkla bekliyorlar. Tahmiraz da 
evine dönecek, çocuklarını bağrına basarak, okşayacaktır... Adaletin yerini 
bulması için ben ne yapabilirim? Ne? Çocuklarının yüzünü güldürmek, haksılığa 
uğrayanlara yardım etmek için ne yapabilirim?” 
Sorular bırakmıyordu peşini. Vücuduyla evinde olsa da, ruhu Tahmiraz‟ın, 
çoluk çocuğunun yanındaydı. Seriye kocasının üzgün olduğunu görerek sordu: 
–Yine ne oldu sana? Bu ne hal? İyi görmüyorum seni bugün. 
Sanki duvarla konuşuyordu kadın. Nâzım‟dan ses çıkmadı. Seriye mevzuyu 
değiştirerek: 
–Bugün okula gitmiştim, dedi. Veliler toplantısına. Öğretmenler bizim 
çocuklardan övgüyle bahsettiler.  
Nâzım‟ın suskunluğu devam ediyordu. Seriye gülümseyerek, sevecen bir sesle: 
–Yine dalmışsın sen, dedi. Nerelerdesin Nâzım? Geri dön! Çayını iç, yemeğini 
ye! 
Nâzım hiç bir şey duymuyordu. Karısının çabaları sonuç vermedi. Nâzım hâlâ 
savcının yanındaydı, onunla konuşuyordu. Tahmiraz‟a teskinlik veriyor, onu 
rahatlatmaya çalışıyordu. Seriye incecik parmaklarını onun boynuna 
dokundurarak güle güle: 
–Ne oluyoruz ya!? Duymuyor musun beni? Yani bu kadar uzak mısın evden? 
Yemeğin soğudu. Böyle efkarlanınca sorunların çözülüyor mu? 
Nâzım kabus görmüş gibi irkildi ve sandalyesinde doğrularak: 
–Ne? Ne diyorsun? ve Seriye‟ye bakarak kafasını salladı. Önemli bir şey yok. 
Okula mı gitmiştin? Ne demiş öğretmenler? 
Seriye gülmeye başladı: 
–Söylediklerim yeni mi ulaştı sana? Öğretmenler ne diyebilir sence? Kocanın 
basın çalışanı olduğunu biliyoruz. Ne olmuş yani gazeteciyse? Bir kez de bu 
çocukların babası olarak, mübarek adımlarını okulumuza atsın, görelim boyunu 
posunu, dediler.  
Nâzım hififçe gülümseyerek: 
–Öğretmenler haklı. Sen onlara gazetecilerin uyurken, yürürken hatta yemek 
yerken de gazeteyi ve hazırlayacakları haberleri düşündüklerini neden 
söylemedin? Benim okula gidecek zamanım mı var? 
–Kendini bana mı tanıtıyorsun? Seni yıllardır tanırım canım, hiç değişmedin ki 
zaten. İşin gücün sabahtan akşama kadar belini eğerek, gözlerini kısarak, kağıt 
kalemle uğraşmaktır. Bu memleketin tek gazetecisi sen misin? Ben de gazete 
okuyucusuyum. Bazı yazar ve muhabirlerin isim ve soyadlarına ayda bir kere 
rastlıyorum. Hepsi de devlete yağ çekiyor. Kendini dağa taşa çarpan, memurlarla 
kavga eden, eleştiri, hiciv yazan tek isim sensin o gazetede. Niçin? Neden? Bu 
kadar abartmana ne gerek var? Acımıyor musun kendine? Şu ana kadar cesur 
yazılar yazıyor diye hangi gazeteciye heykel diktiler? Altın kalem, usta gazeteci 
gibi ödüllerin de bir değeri kalmadı. Sağa sola dağıtıyor, hak etsin etmesin 
herkese veriyorlar.  
Nâzım şefkatle karısının yüzüne baktı: 
–Bunları yürekten söylemediğini biliyorum. Şaka yapıyorsun her halde? 
–Hayır gayet ciddiyim! diyerek Seriye yüzüne sert bir ifade kattı. İnsan 
düşündüklerini şakamtrak bir vurguyla da söyleyebilir. Rüyalarında bile mesleğin 
rahat bırakmıyor seni, gazeteyi sayıklayıp duruyorsun. Ha bu arada, Râziye kim? 
 234 
Kaç defa onun ismini sayıkladığını duydum. Râziye, Râziye. O da mı bürokratları 
şikayet etmek için gazeteye gelenlerden biri? 
Râziye mi? Nâzım bu ismi duyunca yüzünün rengi değişti. Karısına yalan 
söylemek istemiyordu artık. Evet haklısın, o da şikayet için gazeteye gelen 
yüzlerce vatandaştan sadece biridir, diyemedi. Nâzım yüreğinin kıpırdadığını 
hissetti, halisizleşti bir anda. Seriye‟nin dikkatini Râziye‟den uzaklaştırmak için 
konuyu değiştirdi ve ayağa kalkarak duvardaki saate baktı: 
–Geç kalıyorum, beni bekliyorlar. Bir arkadaşla randevüm var da. Önemli bir 
mevzu... 
Nâzım alel acele şapkasını başına koydu ve Seriye‟nin boynunu kucakladı. 
Çocukların dikkatle onlara baktığını farkedince, karısının alnından öpmekle 
yetindi.  
–Ne yapalım Seriye, işimiz böyle. Gazetecinin gecesi, gündüzü olmaz... 
 
*** 
 
Milletvekili Ziyâd Kerimli‟ye suikast teşebbüsü ve sonrasında bir kaç kişinin 
hapse atılması günlerdir en önemli gündem maddesi olarak halkın dilinden 
düşmüyordu. Bir sabah fabrika bekçisinin gece yarısı öldüğü haberi yayıldı şehre. 
Otopsi raporunda doktorların vardığı sonuç, merhumun kalpten gittiğiydi. Bekçi 
kalp krizi geçirmişti. Ama rapora rağmen, insanlar bekçinin eceliyle ölmediğini, 
birilerinin ona bu işte yardım ettiğini, doktorların raporunun da sahte olduğunu 
konuşuyorlardı. Bilen de, bilmeyen de aklına eseni söylüyordu bu vakayla ilgili. 
Yanlış, doğru her ağızdan bir ses çıkıyordu.  
Nâzım da şaşırmıştı. Kime inanacağını bilmiyordu. Odasının karşısında 
Nahçıvan‟ın mahalli gazetesinde uzun yıllar çalışmış, yazı ileri müdürlüğü yapmış 
ve bir kaç yıl önce emekli olmuş Nimet Recepli ile karşılaştı. Yaşlı adamın 
yüzünde yılların bıraktığı izler, kırışlar onu bambaşka bir insana çevirmişti. 
Gözleri zayıfladığı için insanları uzaktan tanıyamıyordu. Doktorların son olarak 
koyduğu teşhis, şeker hastalığıydı. Buna rağmen, dudağında gümüş şeritli siyah 
piposu, elinde tespihi, sabahtan akşama kadar şehri karış karış dolaşıyordu. 
Girmediği, çıkmadığı idare kalmıyordu. Herkes ona saygı duyuyor, onu sıcak 
karşılıyordu. Ne kadar temiz kalpli ve zararsız biri olduğunu herkes bilirdi. 
Yalandan nefret eder, her zaman doğruyu söylerdi. Bir özelliği de fazlasıyla 
yüzsüz oluşuydu.  
Nahçıvanda yaşanan bütün gelişmelerden, olaylardan ilk önce onun haberi 
olurdu. Onu tanıyan herkes, Nimet‟in bilmediği şey yoktur derdi. Yazı işleri 
müdürlüğü yaptığı yıllarda da dürüstlüğü ile ün yapmıştı. Hiçbir sorunu yoktu 
artık, çocuklarını evlendirmiş, karısıyla baş başa huzur içinde yaşıyordu. Fakir 
biriydi, evinde hasırdan dokunmuş halılar ve kendilerine yetecek kadar eşyası 
vardı. Edindiği bir takım elbiseyi on yıl giyerdi. Ayakkabıları da her zaman yamalı 
olurdu. Manevi yönünün ağır basması ve helali haramı ayırması sayesinde, 
herkesin yüzüne dik bakabiliyordu. Nâzım‟a büyük saygısı vardı. Bazen ona 
uğrar, sohbet ederlerdi. Birileriyle karşılaşınca da, ilk cümlesi: 
–Baba! Şaştım ben bu işe! 
Nîmet Recepli‟ye kimse adıyla hitap etmiyor, herkes ona Mirza diyordu. 
Bugün de piposu dudağında, tesbihi elinde Nâzım‟la karşılaşan Mirza, kendine 
özgü vurdumduymazlıkla: 
 235 
–Baba! Şaştım ben bu işe! dedi ve Nâzım‟la beraber odaya geçti. 
Nâzım ona kuşkulu gözlerle baktı: 
–Mirza, yeni haberlerin var galiba?  
Mirza ezberlidiği sevimli cümlesini tekrar etti: 
–Baba! Şaştım ben bu işe! 
–Mirza oku atıp, yayını saklama. Söyle bakalım, yeni bir şeyler mi var sende? 
Mirza dumanlanan piposunu elinde sağa sola sallayarak: 
–Hayır olmaz! dedi. Tabi ki yeni haberlerim var. Hem de gıcır gıcır! Ama her 
şeyin bir bedeli var. Ödemeye hazırsan konuşurum.  
–Ne istiyorsun? 
–Bir “üçyıldız”.57 
Nâzım gülümseyerek: 
–Üçyıldız mı? O da ne demek oluyor? 
–Bak, bak, bak... Kerata, sanki kendisi hiç içmemiş. Benimle alay mı 
ediyorsun? Şu zehirden bahsediyorum işte. Evde boğazımı ıslatacak bir şey 
kalmadı.   
–Ha! Evet, evet. Şimdi anlaşıldı. Farzet ki aldım ve şişe artık cebinde, diyerek 
Nâzım ona bir litrelik konyak sözü verdi. 
Mirza‟nın keyfi açıldı: 
–Şekerleme fabrikasında yaşanan cinayetten herhalde haberin vardır? Ziyad 
Kerimli‟ye yapılan suikast girişiminden bahsediyorum. 
–Evet haberim var. Herkes bu konuda yalan gerçek bir şeyler konuşuyor. 
Hakikatin nerede olduğu belli değil.  
–Hakikat bende! diyerek Mirza piposunun ucunu göğsüne dokundurdu. 
Mirza‟nın söyledikleri Nâzım‟a pek inandırıcı gelmedi. Mirza da karşı tarafın 
kuşkulandığını farkettiği için, bütün bildiklerini en ince ayrıntısına kadar 
anlatmaya başladı. 
–Fabrika müdürünün şoförü kim biliyor musun? Benim karının özbe öz 
kızkardeşi oğlu, yani yeğeni. Ziyad Kerimli‟den rica ettim, işe aldı onu. Kendisi 
de cin gibi delikanlıdır. Ateşte yanmaz, suda boğulmaz derler ya, işte ondan. 
Patronunun itimadını öyle bir kazanmış ki, Ziyad Kerimli‟nin bütün 
düzenbazlıklarından haberi var. Ziyad‟ın ondan bir gizlisi saklısı yok. O olaydan 
bir gün sonra Müharip bizim eve gelmişti. Şansından, bizim hanım o gün güzel 
bir piti58 yapmıştı. Müharip dedim, kaynanan seni çok seviyor. Bu arada 
gelmişken, o suikast olayından biraz bize de bahset. Aslında her zaman dertleşir 
benimle ama bu sefer biraz kem küm etti. Bir iki yüz gram votkadan sonra, dili 
çözüldü. Herşeyi olduğu gibi anlattı bana.  
Mirza Nâzım‟ın pür dikkat onu dinlediğini görerek duraksadı ve havalara 
girerek: 
–Ha şöyle! Artık bundan sonrasını anlatmayacağım. Bir üçyıldız daha ilave 
etmen gerekecek.  
Nâzım gülümseyerek: 
–Tamam Mirza, baş üstüne, dedi. Sen devam et. 
–İşte bu oldu şimdi.  
                                            
57 Üçyıldız – Etiketinde üç adet yıldız olan Azerbaycan konyağı. 
58 Piti – Herkes için ayrı ayrı küçük maşrapalarda, güveçlerde et, nohut, (bazen de patates) baharat 
vs. ile pişirilen Azerbaycan‟ın Şeki vilayetine has bir yemek. 
 236 
Mirza heveslendi ve piposunu emerek: 
–Gazeteciler fil kulağında uyuyor lan! dedi. Gerçeği bir tek ben biliyorum! 
Tahmiraz Tahirov bu suikastle bir ilgisi olmayan zavallının teki. Üniversite 
yıllarında Ziyad Tahmiraz‟ın flört ettiği Rana isimli bir kıza sevdalanmış, şehir 
dedikoducuları böyle diyor. Ziyad Rânâ‟ya sevdalanmakla da kalmamış, onu 
nikahlayarak aşkını tescillemiş. İşte o gün, bu gündür Ziyad‟la Tahmiraz‟ın araları 
açık. Bizim Tahmiraz da Ziyad‟ın kendisine ne kadar nefret ettiğini bildiği halde, 
gitmiş onun yardımcılığına atanmış. Belki de Ziyad‟ın o hadiseyi unuttuğunu 
düşünmüştür kim bilir? Ama Ziyad bu, unutmamış işte. Sen tanımzasın o herifi, 
deve huyludur. Unutur mu hiç? Ne de olsa bu bir namus meselesi. 
Nîmet Recepli piposunun içini biraz karıştırdıktan sonra birkaç defa sömürdü 
ve konuşmasına devam etti: 
–İkimiz de gazeteciyiz seninle. Gençken insan yaptığı hataları farketmiyor. 
Kaptırıyor kendini aşk denilen o illete ve gözü hiç bir şeyi görmüyor. Aşk 
ateşinde yanmak buna derler. O anda iki sevgiliyi yalnız ve yalnız romantik ve 
ihtiraslı dakikalar düşündürüyor. Sen zaten biliyorsun bunları canım, diyerek 
Mirza kahkahayla gülmeye başladı.  
Nâzım da gülümsedikten sonra: 
–Eeee, sonra ne oldu? 
–Yıllar geçiyor ve aşk ateşi sönmeye başlıyor. İşte o zaman da eski hesaplar 
başkaldırıyor. Mesele de bu ya! Muharip‟in söylediklerine göre, Ziyat‟la karısı 
evde kedi köpek gibiler. Herifin zengin oluşu, ünü şöhreti, yere göğe sığmayan 
havası ne yazar? Ailede huzur olmadıktan sonra, tüküreyim ben o mala pula! 
Yanlış mı konuşuyorum Nâzım? 
–Hayatta insanın başına gelir böyle şeyler. Ama lütfen Mirza, bu aşk 
macerasını bırak da, bana suikastten bahset. Konudan konuya atlama.  
–Hayır canım! Öğrenciyken yaşadıkları bu aşk hikayesi, bugünkü cinayetle 
doğrudan bağlantılı olduğu için anlatıyorum bunları sana. Bilgin olsun diye! Bu 
yüzden Tahmiraz‟ın müdür yardımcılığı meselesi askıda kaldı. Düşünsene! 
Sümenaltı edildi bakanlığın kararı! Tahmiraz da bakmış ki kendisine haksızlık 
yapılıyor, öç almak için, başlamış şekerleme fabrikasında yaşanan talanlarla ilgili 
yetkili mercilere şikayet mektupları yazmaya. Kerimli‟ye göre cesaret edip de, 
bakanlık yıllardır fabrikayı teftiş edemiyordu. Müdür ise boğazına kadar yolsuzluk 
batağında. Bu hortumlar ortaya bir çıksa, çok kişinin başı belaya girer. En başta 
tabii ki Ziyad Kerimli boylayacak kodesi. Ziyad‟ın hilelerine şeytan şaşar. 
Tahmiraz‟ı susturmak için bu tuzağı kurdu ona. Bizim şu Muharip ve bekçi de 
ona yardım etmişler. Kurşunu sıkan bekçiymiş. Hem de boş otomobile 
düşünsene! Arabanın içinde kimse yokmuş yani. Ön kapıya bir kaç saçma isabet 
etmiş o kadar. Tahmiraz Tahirov‟un o sırada fabrikanın yanında ne işi var? Hepsi 
uydurma bunların! Muharip söylediklerimde bir yalan varsa ekmek kuran çarpsın 
amca, dedi. 
Mirza bir ara duraksadı ve dalarak: 
–Haberin vardır elbet, dün gece bekçi de öldü... 
–Evet, dedi Nâzım. Durup dururken ölmüş adam. Otopsi raporları kalp krizi 
olduğunu söylüyor.  
Nîmet Recepli Nâzım‟a doğru eğilerek alçak sesle: 
–Hadi canım sen de. Buna inanıyor musun yani? Bu sözde kalp krizi de 
büyük senaryonun bir parçası. Muharip bu olayı da olduğu gibi anlattı bana. 
 237 
Bekçi ilk ifadesinde Ziyad Kerimli‟ye kurşun sıkılırken orada olduğunu ve herşeyi 
gözleriyle gördüğünü söylemiş. İkinci sorgulamada ise başlamış gevelemeye. 
Herhalde yalan söyleme, herşeyi olduğu gibi anlat diye karısı dolduruşa getirmiş 
onu. Ziyad onu bir kaç kere yanına çağırmış, cebine para koymak istemiş ama 
bekçi kabul etmemiş. Cebinden çıkardığı Kurani Kerimi Ziyad‟a göstermiş. Ben 
bu kitaptan okudum, yalancı şahitlik haram, iftira haram. Yalvarırım, beni bu 
cinayete alet etme, bir daha savcılığa, mahklemeye çağırırlarsa beni, gerçeği 
söyleyeceğim diye uyarmış Ziyad‟ı. Ona göre de aynı gece öldürmüşler zavallıyı. 
Muharip anlattı bana... Ziyad Kerimli‟nin mafya üyesi akrabası var, onunla 
beraber bekçiyi boğarak öldürdük dedi.  
Nîmet Recebli piposundan bir fırt alarak konuşmasını sürdürdü: 
–Karımın böyle bir yeğeni olduğu için utanıyorum Nâzım ama elden ne gelir? 
Onu savcılığa şikayet edemem, beni de anlaman gerekiyor. Anlayacağın bu çok 
muğlak bir mesele. Madem bu konuyla bu kadar ilgileniyorsun sana bir sır daha 
vermek istiyorum. Tahmiraz Tahirov soruşturmasının bu kadar kilitlenmesinin 
apayrı bir nedeni var. Birleşmiş Milletlere, Leninin Mozolesine yazdığı 
mektuplarda Azerbaycan‟a hakaretler yağdırmış. Bizim ülkemizde devlet yok, 
yasalar işlemiyor, ülkeyi mafya yönetiyor demiş. Doğal olarak da bu laflar bizim 
yetkililerin hoşuna gitmemiş. Bir yandan da suikast suçlaması... Suikast olayı 
bayağı zorlaştırdı onun işini. Ama onu süründürmelerinin asıl nedeni, 
Moskova‟ya yazdığı şikayet mektuplarıdır. Şimdi anladın mı sorunun kökü 
nerede?  
Nîmet konuştukça, Nâzım‟ın hiddeti artıyordu. Recepli sözünü bitirdikten 
sonra piposuna tütün doldurmaya başladı. 
–İşte böyle Nâzım. Baba! Şaştım ben bu işe! Şimdilik bu kadar, diyerek Mirza 
iç çekti ve ayağa kalktı. Nâzım düşünceli ifadeyle ona teşekkürünü bildirdi ve yarı 
şakayla: 
–Mirza sana olan borcumu unutmadım. Üçyıldızlarını vereceğim, müsterih ol. 
Nîmet yüzünü Nâzım‟a dönerek: 
–Nâzım muallim! Espiriden de anlamaz oldu ha! Bilmiyor musun, beni ayakta 
tutan gır gır şamatadır, dedi. Konyağı ne yapacağım? Öylesine takıldım sana işte. 
Ona kalırsa ben sana bir ziyafet borçluyum. Çünkü ben Nahçivan‟ın yerlisiyim, 
oysa sen misafirsin burada. Kapımı tanımadığın için suçu kendimde görüyorum. 
İtiraf ediyorum bak, kabahatim büyük. Sağlık olsun, bu yanlışımı bir gün mutlaka 
düzelteceğim. Nerede o eski günler?.. Bir zamanlar tek oturuşta yarım litre votka 
içerdim ama hiç etkilenmezdim. Oysa şimdi! Yüz gram içtim mi fenalık geliyor 
bana. Sabaha kadar acıyla kıvranıyorum.  
Nâzım Nîmet Recepli‟yi dışarıya kadar geçirdikten sonra, kapısını kilitledi ve 
odada yalnız kalarak bir hayli düşüncelere daldı. Cumhuriyet gazetesinin yeni 
atanmış genel yayın yönetmenini hatırladı. “Akıl akıldan üstündür. Ne de olsa 
çalıştığım gazetenin patronudur, ona danışmadan bu kadar ciddi bir mevzuda 
haber yapmak yanlış olmaz mı? Zaten baskıya gitmeden önce onun elinden 
geçmeyecek mi yazım? 
Eski patron olsaydı gam yemezdim. Haspolad Hasanoğlu gazetecilik 
tenceresinde pişmiş usta gazeteciydi. Bir basın deviydi. Gazetecinin ne demek 
olduğunu, hangi yazıda haber değerinin olup olmadığını çok iyi biliyordu. Onun 
zamanında muhabirler, yazarlar hiç bir şeyden korkmadan, çekinmeden her 
istediklerini yazabiliyorlardı. Çünkü kendilerini her zaman savunacak, yardım 
 238 
elini uzatacak, cesur, açıksözlü, kararlı ve gazeteciliğin ABC‟sini bilen deneyimli 
bir patronlarının olduğunu biliyorlardı. Şimdi o yok... Yerine atanan “baytar”la 
ben ne konuşabilirim? Nasıl konuşabilirim ki? Mollazâde‟den genel yayın 
yönetmeni olmayacağını cümle alem konuşuyor. Olacak iş mi bu!? Haspolad 
Hasanoğlu gibi değerli bir insanı gazeteden uzaklaştıracaksın, Mollazâde gibi 
cahili genel yayın yönetmeni koltuğuna oturtacaksın! Bu ne pişkinlik, bu ne 
ahmaklık!? Argümanları da çok komik. Mollazâde bilim adamıymış, üniversite 
hocasıymış, doçentmiş de... Yahu bizim devlet büyüklerimiz nereleriyle 
düşünüyor Allah aşkına? Bir bilim adamının iyi bir gazeteci olamayacağını da 
nereden çıkarıyor bunlar? Komşumuz Suna teyze demişken, arılarla içli dışlı 
olmayan, elinde petek tutmayan balın kıymetini anlamaz. Mollazâde ne anlar 
gazetecilikten? Gel de hayatı boyunca bir makale bile yazmamış, gazeteciliğin 
g‟sinden anlamayan cahille çalış bakalım çalışabilirsen! Şimdi ben bu konuyu 
Mollazâde‟ye nasıl açayım? Büyük bir haksızlık yapılıyor, suçsuz insanlar iftiraya 
uğruyor, adaletsizlik başını almış gidiyor, bunları gazete sayfalarına taşımak 
zorundayız desem, beni anlar mı acaba? Haspolat Hasanoğlu‟nun kıymeti işte bu 
tür durumlarda anlaşılıyor. Onun görüşünü almama bile gerek kalmazdı. Nasıl ki 
Hırmanlar camiinde yaşananları objektif bir şekilde kaleme aldım, bu suikast 
skandalını da öylece yazacaktım, mesele kapanacaktı. KGB olmasın, Politbüro 
olsun, umurumda değildi. Haspolad Hasanoğlu gibi her an beni desteklemeye 
hazır bir patronum olduktan sonra, kimse hesap soramazdı bana.  
Mollazâde kim ya?! Konuşunca yüzünden gözünden mazlumluk akıyor. Allah 
biliyor beyninde ne tilkiler dolaşıyor onun. Devlet büyüklerimiz de herifin 
yumuşak huyuna, alçakgönüllülüğüne aldanarak, bu koltuğa oturtmuşlar. Çanak 
ise her zaman olduğu gibi biz gazetecilerin başında kırılıyor...” 
Nâzım zihnini bunlarla meşgul ettikçe, Mollazâdeyle konuşmaktan başka 
çaresinin olmadığını anlıyordu.  
“İstesem de istemesem de bu gazetenin bir sahibi var ve onunla her 
halükarda hesaplaşmak zorundayım. Ağzını arayıp bir bakayım ne diyor. Belki 
şansım yaver gider, ikna edebilirim onu. Bakarsın, istediğini yaz der bana.” 
Nâzım uzun uzun düşündükten sonra, nihayet genel yayın yönetmeniyle 
görüşmeye karar verdi ve Bakü‟yü aradı. Genel yayın yönetmeninin kuru ve 
boğuk sesi duyuldu. 
–Efendim. 
Nâzım Tahmiraz‟ın kendisine anlattıklarını, isim vermeden Nimet Recepli‟nin 
konuştuklarını  ayrıntılı biçimde Mollazâdeye anlattıktan ve Nahçivan‟da 
yürütülen soruşturma hakkında bilgi verdikten sonra, Mollazâde: 
–Tamam, dedi. Söylediklerinizi anladım. Peki şahsi kanaatiniz nedir bu 
konuda? 
–Size anlattıklarımı gazetede aynen yazmayı düşünüyorum.  
–Yanılmadığınızdan, gerçeği bildiğinizden emin misiniz? 
–Evet ama bu biraz karışık ve çeşlişkili bir mesele. 
Mollazâde sesini biraz yükselterek sordu: 
–Bu da ne demek oluyor? 
–Kamuoyu Tahmiraz Tahirov‟un iftiraya uğradığına inanıyor. Soruşturma 
makamının elindeki deliller ise Tahmiraz‟ın suçlu olduğunu gösteriyor. 
–Bu cinayeti kim soruşturyor? 
 239 
–KGB. Ajanlar günlerdir bizim buralarda cirit atıyor. Soruşturmayı bir general 
yönetiyor. Azerbaycan KGB Genel Başkan yardımcısı.  
Mollazâde‟nin sesi bozuk gramofon gibi tökezledi: 
–Öyle mi? O zaman bana biraz zaman tanı, buradaki yoldaşlara bir sorayım. 
Akşama doğru beni bir daha ararsın. 
Nâzım odasında rahatlık bulamıyordu. Çalışma masasının sol tarafında duran 
radyoyu kurcaladı, ayağa kalktı ve volta atmaya başladı, sonra da cam kenarında 
durarak karşı sokakta sırayla duran yüksek çinar ağaçlarını seyretti. Mollazâde‟nin 
cevabını merakla bekliyor, içi içine sığmıyordu. 
Mesai bitimine yarım saat kala, Nâzım Bakü‟yü bir daha aradı. Bir kaç saat 
önce kendisi ile normal konuşan Mollazâde‟nin sesinde bu sefer heyecan vardı: 
–Neyle uğraşıyorsunuz siz oralarda Allah aşkına? diye haykırdı. Tencerede ne 
kaynadığını bilmiyorsun, bana da bir kepçe koy diye tabak uzatıyorsun. 
Cumhuriyet savcılığı ve KGB ile konuştum. Sizin orada ülkenin ünlü bir 
simasına, devlet büyüğüne suikast girişiminde bulunulmuş!!! Fabrika müdürüne 
kurşun sıkmışlar. Bu cinayeti işleyen kişiyse, senin suçsuz dediğin, savunduğun 
Tahmiraz Tahirov! Bizi rezil etmek, mahvetmek mi istiyorsun?! Bana masal 
anlatmışsınız meğerse! Olayı yanlış yorumluyorsunuz, Tahmiraz suçlu, o kadar! 
Bu soruşturmadan uzak duracaksınız! Anladınız mı beni?  
Nâzım elinde ahize, put kesilmişti. İsteksizce mırıldandı: 
–Anlaşılmıştır... 
Mollazâde bu cevabı duymamıştı bile. İçindeki öfkeyi kustuktan sonra 
telefonu kapatmıştı çünkü... 
 
38 
 
Fakirlik içinde boğuşan merhum fabrika bekçisi, şehirde fazla dikkat çeken 
biri olmasa da, yurtdışında oturan çok nüfuzlu kardeşleri vardı. Bir kardeşi 
Moskova‟da fabrika müdürü, diğeri Kazakistan‟da bir devlet dairesinde 
yöneticiydi. Bekçi onları iki yılda, üç yılda bir kere görebiliyordu. Ama şu anda 
ağabeylerinin ölüm haberini duyan kardeşleri, onu son yolculuğa uğurlamak için 
memleketlerine gelmişlerdi. İki kardeşinin nüfuzlu, zengin ve hatırı sayılır kişiler 
olması sebebiyle sağlığında yoksulluk içerisinde yüzen bekçinin cenazesine büyük 
bir kalabalık toplanmıştı. Mezarlığa ilerleyen insan selinde Nâzım da vardı. 
Merhumun oturduğu ev Nâzım‟la aynı sokakta ve beş on evlik bir mesafede 
bulunuyordu. Seriye sık sık söyler dururdu, düğün ve cenaze makam ve mevkie 
bakmaz diye. Bu her insanın insanlık borcudur. İnsanlıktan nasibi olan herkes, 
komşusunun, uzak ve yakın akrabasının, dost ahbabın cenazesine ve düğününe 
katılmakla yükümlüdür.  
Merhumun çalıştığı şekerleme fabrikasının işçileri üstüne renkli kilim konan 
tabutun peşinden ağır adımlarla ilerliyorlardı. Önde yürüyenler ellerinde çelenk 
tutuyordu. Bazılarının yakasına merhumun siyah kurdeleli fotoğrafı da 
iliştirilmişti. Fabrika müdürü Ziyâd Kerimli, vefat eden onun en has, en candan 
dostuymuş gibi, herkesten çok üzgün görünüyordu. Bugün yüzünü tıraş bile 
etmemişti. Kerimli‟nin son yolculuğa uğurladığı işçisi için bu denli kederlenmesi 
cenazeye katılan herkesi etkilemişti.  
Bekçinin karısının ağlamaktan sesi hırıltıyla çıkıyordu. Boğuk ve yanık sesle 
ağıtlar yakıyordu. Karısının yanında yürüyen üç kadın onu zor tutuyordu. 
 240 
Hıçkırıklara boğularak “Alçak herif, beni yedi yetimin elinde bırakıp nereye 
gidiyorsun ha?!” diye bağırıyordu. “Çocukların için ne yaptın ki bu kadar rahat 
ayrılıyorsun benden? Hangisini kocaya verdin? Hangisi için eve gelin getirdin? 
Niçin bu kadar acele ettin? Neden? Kara toprak ne çabuk aldı seni benden! 
Evden çıkarken yüzün gülüyordu halbuki! Bu zamana kadar hiçbir yerinden 
şikayetin olmamıştı, sapasağlamdın! Ah benim aptal kocam ah! Uydun şu 
Kerimli‟nin yalan dolanına, fitne fesadına alet oldun! Sana demedim mi sakın 
kanma onun yalanlarına!? Sana Kerimli‟nin tatlı dillerine aldanıp kötülük yapma 
demedim mi? Sen kâtili gördün mü ki? Elaleme rezil ettin beni, yalancı şahit 
kocam! İftira attın suçsuz bir insana! Allah da verdi belanı işte! Tahmiraz‟ı da 
yaradan Allah, onu iftiradan korur elbet! Başkasına tuzak kuran kendi düşer! 
Kerimli‟nin ne iblis olduğunu bilmiyor muydun sanki!..” 
Bekçinin karısı susmak bilmiyordu. Ağlamaktan sırası tutmuş, nefesi zorla 
gidip geliyordu. Tsrnaklarıyla yüzünü gözünü yırtarak: 
–Önce kurşunu Tahmiraz sıktı, gözlerimle gördüm dedin! Yakamı yırttım, be 
adam dedim, iftiranın musibeti fena olur, bir gün çıkar karşına, yapma! Yedi 
yavrun var! Ondan sonra aklın başına geldi. İfadeni değiştirdin ama Kerimli‟nin 
seni susturacağını biliyordum ben! İçime doğmuştu! Kocamın hiçbirşeyciği 
yoktu, sapasağlamdı kalbi! Allah belasını versin onların, ifadesini değiştirdi diye 
öldürdüler kocamı! Ah benim saf, aptal kocam ah! Evin yıkılsın Kerimli! 
Evlatlarının ölüsünü gör Kerimli! Geber!!! 
Ziyad bu sözleri duydukça, kafasını sokacak delik arıyordu. Ama dışarıdan 
bunu belli etmiyor, hatta yanında yürüyenlere: 
–Ecel yapacağını yapmış, benim suçum ne? diyordu. Ecele çare mi var?! 
Zavallı kadın, onun suçu yok, ağlamaktan aklını kaçırmış olmalı, ne söyldiğini 
bilmiyor. Bırakın içini boşaltsın, iyi gelir. Onun söylediklerine aldırmıyorum. 
Aslıdna biraz da haklı, belki zamanında götürseydik doktora, kurtarabilirdik 
merhumu... 
Bekçinin kardeşleri de kadının üzerine giderek:  
–Sus be kadın! Yeter kafamızı şişirdiğin! Def ol git evine ya! Ağlamanın, ağıt 
yakmanın da bir endazesi var! İleri geri konuşarak rahmetliyi gözden 
düşürüyorsun. Kerimli ne yapsın? Azrail‟e onu öldürme, henüz erken mi diyecek. 
Kerimli Allah mı yahu? Size de iyilik yaramıyor ha! Sabahtan beri bizimle omuz 
omuza cenazeyi taşıyor. Koskoca fabrika müdürü işini gücünü bırakmış, bize 
yardım eidyor... 
Dört beş kişi bekçinin yüzü gözü kanlar içinde olan karısını bin bir 
müşkülatla oradan uzaklaştırdılar. Kadının boğuk ve hırıltılı sesi artık 
duyulmuyordu. Cenaze törenine katılanların çoğu zaten gerçeğin ne olduğunu 
bilen insanlardı. Kadının ne demek istediğini de çok iyi anlıyorlardı. Kendi 
aralarında sessizce konuşarak, kadına destek veriyor, onun doğru söylediğine 
inandıklarını belirtiyorlardı. Ziyâd Kerimli‟ye kimse kurşun sıkmamıştır. Bu 
düzenbazlar Tahmiraz‟ı susturmak için bu tuzağı kurdular. Zavallı bekçi de pisi 
pisine gitti... 
Cenaze töreni bitmişti. İnsan seli mezarlıktan ayrıldı. Merhumun evi önünde 
büyük bir çadır kuruldu. Masanın başında oturan hoca, elinde küçük taneli ve 
uzun püsküllü tespihini çevirerek Kuran, hadis okuyor ve dini hikayeler 
anlatıyordu. Merhumun yakınlarına sabırlı olmayı öğütlemeyi de unutmuyordu. 
Ara sıra el-Fatiha diyerek gidenleri uğurluyor, gelenlere oturmaları için yer 
 241 
gösteriyordu. Çadırın arkasında yanan büyük ocağın üzerinde kocaman tencereler 
kaynıyordu. Nâzım çadırın girişinde oturduğundan, dışarıdaki ocağın etrafında 
duran insanların konuşmalarını açık seçik duyuyordu. Orta yaşlı, başında beyaz 
fes olan iri cüsseli ahçı, kah kepçeyle etleri karıştırıyor, kah ocağın ateşi yüzünü 
üte üte, yanıp tükenmekte olan odun parçalarını karıştırıyordu. Ahçı kenara 
çekilerek tencerenin buharından, ocağın dumanından ıslanmış gözlerini ve ter 
kaplamış suratını, üzerindeki beyaz önlüğün eteğiyle sile sile, duvara yaslanan ölü 
yıkayıcıya yaklaşarak: 
–Rehametliyle çok iyi anlaşıyorduk, dedi. Bir sırrı yoktu benden. Üç gün önce 
bana geldi, başım belada, anlatılacak gibi değil dedi. Hep benim salaklığım 
yüzünden. Alçak herif kandırdı beni. Boş arabaya kurşun sıktım. Savcılığa ise 
fabrikaya müdür yardımcısı olarak atanan Tahmiraz‟ın, müdürü öldürmeye 
çalıştığını söyledik. Öteki dünyada bu günahıma göre cehennemde cayı cayır 
yakacaklar beni dedi. Elbette yaptığın çok yanlış, büyük günah işlemişsin dedim 
ona. Ona iftira attığın şehirde duyulursa, kimsenin gözüne görünemezsin artık. 
Yurtdışına, kardeşlerinin yanına taşınırsın artık. Bunları duyunca, rahmetli derin 
bir uykudan uyandı sanki. Geceleri doğru dürüst uyuyamıyorum, hep kabus 
görüyorum diyordu. Bir daha sorgulamaya götürürlerse beni, her şeyi olduğu gibi 
anlatacağım. Kerimli istiyorsa beni işimden kovsun, umurumda değil. Haram 
lokmadan kim hayır gördü ki, ben de göreyim? Hapse girmeye de razıyım. Gökte 
Allah var, o herşeyi görüyor ya! Tahmiraz‟ın hiç bir suçu yok. Zavallıya iftira 
ettik... 
Ahçı ah vah ettikten sonra ekledi: 
–Bu konuşmamızın üzerinden üç gün geçti, kalpten gittiğini duydum adamın. 
O şu anda Hakkın dergahında, bizse fani alemdeyiz. Doğrusunu Allah bilir ama 
bu kalp krizine filan benzemiyor be abi... 
Ölü yıkayıcısı: 
–Otuz yıldır bu mesleği icra ediyorum, dedi. Cesede bakar bakmaz bu adam 
eceliyle ölmedi dedim. Bu işin içinde bir iş var ama..., sesini kıstı ve devam etti, 
kim ne derse desin, merhumu boğarak öldürmüşler. Boğazında simsiyah bir çizgi 
vardı. Cüssesi zayıftı biliyorsun, boğazını sıkar sıkmaz ölmüş. Doktor moktor 
anlamam ben, yalan söylüyorlar. Biz de dünya görmüş adamız, kolay kolay 
yutturamazlar bize bu yalanı. Yüzlerce ceset yıkamışlığım var, haklısın kalp 
krizine hiç benzemiyordu dostum. 
Ahçı kenarda duranların onlara kurak kabarttıklarını farkederek, iyice 
arkadaşına yaklaştı: 
–Hadi mevzuyu değiştirelim. Zaten olan oldu. Bize ne ya?! Biz bunları 
konuşunca rehmetli dirilecek mi? Şehirde cirit atıyor apoletliler. Ne 
konuştuğumuz onlara ulaşırsa, bizi de apar topar götürür, diğerlerinin yanına 
içeriye tıkarlar. 
–Haklısın. Bu mevzulardan ne kadar uzak olsak o kadar iyidir. Can 
güvenliğimiz için susmak en makbulü... diyerek doğruldu ve yüzünü geri 
çevirerek, çadırın yanından uzaklaştı. Ahçı ise büyük bakır kepçeyi eline alarak, 
tencereyi karıştırmaya devam etti. 
Nâzım konuşulanları duyarak dehşete kapıldı. Mahalli gazetenin eski 
çalışanlarından emekli Nîmet Recepli‟nin sözlerini hatırlayarak: “Mirza haklıymış 
meğerse! Aferin adama...” diye geçirdi içinden.  
 
 242 
*** 
 
Soruşturma kapsamında yürütülen çalışmalar tüm hızıyla sürüyor, şehire her 
gün yeni ajanlar geliyordu. Çeşmenin yanında duran kadınlar, apoletli birini görür 
görmez, kendi aralarında fısıldaşmaya başlıyorlardı: 
–Kız, kız! Şu Beriya vardı ya?! Kendi kendini mahveden Beriya! İşte bak, 
onun teşkilatının adamları bunlar. Şu suikast cinayetinden dolayı gelmişler. 
Bunlarda insaf, merhamet denen şey yokmuş kız! Zavallıya iftira edip bedbaht 
ettiler, gitti adam... 
Diğeri: 
–Tahmiraz‟ı tanımıyor muyuz sanki? Onun yerine yemin bile edebilirim! 
Kuran‟a el basarım gerekirse. Onun bu düzenden haberi yok! 
Gazete bayiinin yanında duran uzun boylu adam, muhatabının kulağına 
eğilerek: 
–Ziyad‟ın kaç kişinin evini yıktığını hepimiz biliyoruz, dedi. Onun parasını 
balta bile kesemez. Tahmiraz keşke uğraşmasaydı onunla. Lisede okuyan oğlu 
benim saat ustası oğlum var ya, işte onunla çocukluk yıllarından arkadaşlar. 
Ailece uzun zamandır sık sık ziyaretleşiriz. Demek istediğim Tahmiraz‟ı benim 
kadar tanıyan yok bu şehirde. O hayatta adam öldürmez. Suçsuz yere attılar 
içeriye, yüklediler sırtına cinayeti. Dün gece üç kişiyi daha tutuklamışlar. Kayın 
pederini, kardeşini ve eniştesini. Sözde onlar da cinayet sırasında yardım etmişler 
ona. Bana sorarsan Tahmiraz bu oyundan zor kurtulur. Hatta derim ki, mahkeme 
ona on yıl hapis cezası verse, iyilik yapmış olur. En azından on yıl sonra da olsa, 
kavuşurdu ailesine. Asıl endişem mazallah idam kararıdır? Allah korusun...      
Nâzım şehirde dolaştıkça, kulak misafiri olduğu bu tür dedi koduların 
etkisinden uzun süre kurtulamıyordu. Tahmiraz‟la samimiyeti, arkadaşlığı olmasa 
da, suçsuz bir insanın iftiraya uğraması ve haksız yere hapse atılmasına gönlü razı 
olmuyordu. Odasında oturmuş, yazı yazdığı sırada telefon çaldı. Nâzım hemen 
ahzieyi kaldırdı: 
–Alo, buyurun. 
–Bir zahmet valiliğe kadar gelir misiniz? diye konuştu genç sekreter ince ve tiz 
sesiyle. Yoldaş İsmailzade‟nin yanında misafiri var, sizi bekliyor. 
Nâzım somurttu. İsmailzade‟nin yalan ve hile dolu fitne fücur yuvasına davet 
edilmek tiksindiriyordu onu. Ama buna rağmen gitti... 
Bekleme salonuna girdiğinde, genç sekreter ince sesiyle şarkı söyler gibi: 
–Buyurun geçin, dedi. Deminden beri sizi arıyorlar.  
Ziyad Kerimli, omuzlarında altın sırmalı general apoletleri ve üniforması olan 
esmer bir adamla karşı karşıya oturmuştu. Vali Nâzım‟ı görünce, zafer kazanmış 
komutan edasıyla: 
–Nerelerdesiniz yoldaş muhabir? diye sordu. Şehir korkunç bir cinayetle 
sallanıyor, ama siz yoksunuz ortalıkta. Ziyad Kerimli‟yi tanıyorsunuz zaten. Bu 
yoldaş ise Bakü‟den geldi. KGB Başkan yardımcısıdır. Tanıştırayım Behbudov 
Nejat Zamanoviç. 
Nâzım onların her ikisi ile de toklaştıkan sonra, Ziyad Kereimliden üç 
sandalye ötede oturdu. İsmailzade ona biraz daha yaklaşmasını teklif etti ama 
Nâzım kabul etmedi. İsmailzade Nâzım gelmeden önce yaptığı konuşmayı 
devam ettirerek: 
 243 
–Nâzım yabancı değil, dedi. O da üst düzey devlet memuru sayılır, dolayısıyla 
onun yanında bu konuları görüşmemizin bir mahsuru yok.  
Sonra da yüzünü Ziyad Kerimli‟ye dönerek konuşmasını sürdürdü: 
–Siz müsterih olun! Kim ne derse desin, her şey gün gibi ortada. Soruşturma 
da başarıyla yürütülüyor. Müfettişler bu cinayette parmağı olan yeni isimlere 
ulaşmışlar. Ben de bu cinayetin Tahmiraz Tahirov tarafından tekbaşına 
işlendiğine inanmıyordum, kuşkularım vardı. Meğerse haklıymışım. Cinayet 
sırasında akrabaları yardım ediyormuş ona. Hepsi hak ettikleri cezayı alacaklar. 
Soruşturmayı bizzat yönettiğine ve müfettişleri gece gündüz koşturduğuna göre 
general‟e teşekkür borçluyuz. Onlara uyumayı bile yasaklamış. Evet yoldaş 
Kerimli siz giderbilirsiniz artık, diyerek vali ayağa kalktı. Konuşacağımız başka 
meseleler de var. Onları daha rahat bir ortamda görüşürüz. Az evvel size 
söylediklerimi de yapın lütfen. Vaktiniz olursa bir ara misafirhaneye de uğrayın. 
Biz de işimizi bitirince oraya gideceğiz. Anlıyorsunuz değil mi? Söyledğimi 
mutlaka ayarlayın, biz gelinceye kadar hazır olsun. 
Ziyad Kerimli: 
–Anlaşıldı. Siz merak etmeyin, dedi ve Nahçivan valisiyle, generalin karşısında 
saygıyla ve memnuniyet dolu bir yüz ifadesi ile baş eğdi.  
Ziyad Kerimli odadan çıktıktan sonra İsmailzade tavrını değiştirerek yüzünü 
Nâzım‟a çevirdi: 
–Herhalde tüm olanlardan haberiniz var? Bir avuç haydut, ülkemizin gururu 
olan, koskoca devlet yetkilisini hunharca katletmek istemişler. Allah‟tan kurşun 
ondan yan geçmiş. Arabaya yarım saniyecik geç binseydi bugün yaşıyor 
olmayacaktı. 
Siyah gözlük takan kıvırcık saçlı general resmi suratına biraz da ciddiyet kattı 
ve böbürlenerek: 
–Basın bu konuyla ilgili ne düşünüyor? Diye sordu. 
Nâzım tereddüt etmeden: 
–Ahali ne düşünüyorsa, biz de aynısını. 
Nâzım‟ın bu cevabı General‟i açmadı: 
–Büyük ihtimal ahali durumun ne kadar ciddi ve vahim olduğunu bilmiyor. 
Hem siz bir kamu görevlisisiniz. Bir iki çapulcunun sokakta, köşede yaptığı dedi 
koduları dinleyerek karar verecek olursanız, çok ciddi yanılgıya kapılırsınız. Bizim 
müfettişlerin hepsi çok deneyimli, usta ajanlardır. Soruşturmayı merak 
ediyorsanız, onları arayabilirsiniz. Sizi seve seve aydınlatırlar. Herşey mutlaka 
delile dayanmalıdır. Soruşturmaya gölge düşürecek kulaktan dolma söylentilere, 
boş laflara kulak asmamalı. 
Nâzım yüz ifadesini daha da ciddileştirerek: 
–Yaşanmış bu şaibeli olaya cinayet süsü verildiği için, elbette bununla ilk önce 
sizler, hukuk ve güvenlik yetkilileri ilgilenmelisiniz. Kanunen bu tür 
soruşturmalara basının müdahalesi yasaktır. Ama görev yaptığım bu bölgede 
yaşanan bütün olaylardan ve gelişmelerden haberim olmak zorundadır. Bu 
bağlamda demek istediğim şu ki, çoğu zaman basın mensupları olarak bizler, 
gerçeği kürsülerden veya yetkililerin makam odalarında değil, sıradan 
vatandaşların dilinden kopan fısıltılardan öğreniyoruz. Hem zaten er ya da geç 
halkın söylediği gerçek oluyor. 
General Nâzım‟ın sözlerinden alınsa da bunu belli etmedi ve her zamanki 
tekebbürlü sırıtmasıyla: 
 244 
–Gazetecilerin kaleminin dikenli olduğunu biliyordum, dedi. Sizler konuşunca 
da mı böylesiniz? 
–Haklısınız! Doğru söz acı ve dikenli olur. Dinlemesi de zor oluyor ve inanın 
bana söylemesi de. 
General baktı ki olmuyor, genç ve tecrübesiz sandığı gazeteci onun 
apoletlerinden fazla etkilenmemiş, konuyu ustaca değiştirdi ve mülayim bir 
uslupla: 
–Tamam, dedi. Bu konuyu burada deşmeye gerek yok. Ben size başka bir 
soru sormak istiyorum müsaadenizle. 
–Buyurun. 
General soğukkanlı bir ifadeyle sordu: 
–Bu olaydan önce kâtil sizinle görüştü mü? Tahmiraz Tahirov‟u 
kastediyorum.  
–Belki de böyle konuşmak için yetkiniz var ama soruşturma sonuçlanmadan 
ve mahkemenin bu kişiyle iligli kararı belli olmadan zanlıya kâtil, cani 
yakıştırmasında bulunmak kanunen yasaktır. Bu bir hatırlatmaydı sadece. 
Tahmiraz Tahirov‟a gelince, evet onun sorunlarını dinleme fırsatım oldu. Hem 
de iki kere. Birincisinde o beni gazetede ziyaret etmişti, ikinci görüşmemiz ise 
hapishanede oldu, ölüm orucuna başladığı gün. Niye sordunuz? 
General gözlüğünü üste kaydırarak: 
–İfadesinde sizin de isminiz geçiyor, dedi. Ulusal gazetenin muhabiri 
olduğunuz için sizden yardım istediğini söylemiş. Ama siz onu ciddiye almamış, 
şikayetlerini kulak ardı etmişsiniz. Öyle diyor.  
–Haklı aslında. Onun derdini dinledim ama elimde olmayan nedenlerle ona 
zamanında yardım edemedim. Çünkü ertesi gün Bakü‟ye gitmem gerekiyordu. 
Ben dönene kadar olan olmuştu artık. Tahmiraz gözaltına alınmıştı. 
General onun yakasını rahat bırakmak niyetinde değildi. 
–Peki sizi ne ilgilendiriyor? Ne yapmaya çalışıyorsunuz?  
–Ben bir gazeteciysem eğer, bir mağdurun dramıyla ilgilenmek benim en 
doğal hakkımdır. Bunda şaşılacak bir durum yok. Bütün vatandaşların 
şikayetlerini dinlemeye ve onlara elimizden geldiğince yardım etmeye borçluyuz. 
Ama kehanet yapmak gibi bir yeteneğim olmadığı için, konuştuğum, sohbet 
ettiğim insanların bir gün sonra ne yapacaklarını ve başlarına ne geleceğini 
önceden kestiremiyorum. Eğer general bunu demek istiyorsa, özür dilerim o 
zaman, dedi Nâzım kinaye ile. Fakat sizin sorunuz bende teessüf ve taaccüp 
doğurdu.  
General rahatlığını bozmadan: 
–Ben açıksözlü biriyim Nâzım! Sizin tavrınızı pek samimi bulmuyorum. 
–Nedenini sorabilir miyim? 
General: 
–Gazetenizin genel yayın yönetmenini tanıyorum, dedi. Sessiz, sakin ve 
ağırbaşlı biridir. Şube müdürlerinizin de bir çoğu ile samimiyim. Hepsi de munis 
ve anlayışlı yoldaşlardır. Onları dinlerken zevk alıyorum. Sizse çok farklısınız, 
havalara giriyorsunuz.  
–Sizin bulunduğunuz makamdan tekebbürlü ve havalı görünebilirim. İnanın 
bana, kim olursa olsun, yani sosyal ve kültürel farklılık gözetmeden saygıyı hak 
edenin karşısında baş eğebilirim. Hem de memnuniyetle. Hamurları fitne fücurla 
yoğurulmuşlar ise, sosyal statüleri ne olursa olsun, hangi makamı, mevkiyi işgal 
 245 
ederlerse etsinler, benim gözümde aşağılık ve rezildirler. Böylelerine saygı 
duymamı beklemeyin benden. 
İsmailzade heyecan ve öfkeyle haykırdı: 
–Nâzım! Nâzım! Misafirle bu şekilde konuşamazsın! General çok saygıdeğer 
bir insandır. Bu soruşturma yüzünden ne gibi sıkıntılara katlandığını biliyor 
musun? 
Nâzım‟ın gittikçe ciddi görünüm alan yüzüne acı bir tebessüm yayıldı: 
–Misafirin başımızın üstünde yeri var. Ama burası bir ev değil, devlet 
dairesidir. Ve şu anda ben, bir insanın kaderini elinde tutan devlet yetkilisiyle 
konuşuyorum. 
İsmailzade tartışmanın daha da büyüğebileceğini dikkate alarak ayağa kalktı 
ve: 
–Hadi gidelim, dedi. Öğle tatilinden yarım saat geçiyor bile. 
General bozulsa da, perişan halini yapay bir tebessümle kamufle etmeye 
çalışarak, elini kendinden on beş yaş küçük olan Nâzım‟ın omuzuna koydu ve 
onu hafifçe hırpaladı: 
–Beğendim sizi, aferin! Cesur birine benziyorsunuz! Gazeteci dediğin böyle 
olmalı. 
Nâzım: 
–Ne yazık ki ben kendimle ilgili bu kadar iyimser değilim, dedi. İzlenimlerinde 
yanılan ve benimle ilgili yanlış düşüncelere kapılan ilk insansınız. 
İsmailzade: 
–Hadi, hadi. Siz de abartıyorsunuz ama! General‟i tanımadığınız belli. Sizde 
bir cevher görmüş olacak ki böyle konuşuyor. O ne söylediğini iyi biliyor inan 
bana. 
Onlar peş peşe odadan çıktılar. 
İsmailzade Nâzım‟a döndü: 
–Bizimle öğle yemeğine ne dersiniz? 
Nâzım kinaye ile karşılık verdi: 
–Üçüncü kişi fazlalıktır. Ama yine de teklifiniz için sağolun. 
 
39 
 
Yerel gazetenin genel yayın yönetmeninin odasında her kes Nîmet‟in 
çevresine toplanmıştı. Recepli yıllar önce başından geçen ilginç olayları, onun 
zamanında gazetenin basılma tekniklerini, bazı şube müdürlerinin ve 
muhabirlerin başından geçen olayları, kısacası hafızasına kaydedilen öenmli 
önemsiz her şeyi büyük bir hevesle anlatıyordu gençlere. Tabii ki sallamıyor da 
değildi bu arada. Dumanlanan piposunu genel yayın yönetmenine doğru 
uzatarak: 
–Eveet, artık bizim gibiler demode oldu tabii. Yalnız bizim devrimizde gazete 
elden ele dolaşırdı. Siz de gazeteciyiz diye geçiniyorusunuz öyle mi? Yazdıklarınız 
naftalin kokuyor, farkında mısınız? Kaleminizin ucu körelmiş, ucu! Diplomayı 
alınca, bir iki makale de yazınca gazeteci mi olunuyor sanıyorsunuz. Nah! 
Kanınızla, terinizle, tırnağınızla haketmeniz lazım bu mesleği! Bizim 
zamanımızda ödlek gazeteci yoktu. Doğruya doğru, yanlışa yanlış derdik. Ya siz 
ne yapıyorsunuz? Gölgenizden bile korkuyorsunuz.  
 246 
Genel yayın yönetmeni ve gazete çalışanları kahkahayla gülmeye başladılar. 
Nîmet bu gazetede çalıştığı yıllarda herkesin büyük saygı ve sevgi kazanmıştı. Bu 
iğneleyici lafları yönelttiği insanlar, onun kötü niyetle bunları söylemediğini ve 
sert tavrının samimiyetinden kaynaklandığını biliyorlardı. Yıllar önce emekli 
olmasına ve gazetecilikten uzaklaşmasına rağmen, gazeteciler ondan bugün bile 
yararlanıyor ve gerektiğinde tavsiyelerine başvuruyorlardı. Nîmet gerektiğinde 
genç meslektaşlarına bağırıp çağırmasını, onları azarlamasını da bilirdi. Ama 
kimse onun ağır sözlerinden alınmazdı. Recepli parmağının ucuyla piposunun 
tütününü karıştırarak: 
–Yazsanıza! Niçin yazmıyorsunuz? diye çıkıştı. Neden susuyorsunuz? Bu 
uydurma suikast masalını yutmadığınızı biliyorum ben, ama bu konuya hiç 
girmiyorsunuz! Kimden korkuyorsunuz be?! Yazdığınız şu boktan köşe yazılarını 
benim ninem de yazmaya muktedir. Gazetenizin okunmasını, reytinginiziz 
yükselmesini istiyorsanız, şekerleme fabrikasında yaşanan olayı araştırın. Bütün 
memleket bu olayı konuşuyor, oysa siz dut yemiş bülbül gibisiniz. Sizin daha 
verimli çalışmanızı istiyorum, derdim bu... 
Nîmet bu lafları şakamtrak bir vurguyla söylese de, gazetecilerin morali yine 
de bozulmuştu. Genel yayın yönetmeni ise çokbilmiş bir eda ile: 
–Başımızı belaya sokma Mirza! dedi. Geç sen bu olayı. Milletvekiline yapılan 
suiksat burada tartışılmamalı, değiştirin konuyu. Burada neler konuştuğumuz 
üstlere ulaşırsa, kafamızı koparırlar. Partiden ihraç ederler bizi. Hem sen de 
emektar gazetecisin, bu iş yerinde yıllarca dirsek çürüttün, her şeyi bizden daha 
iyi biliyorsun. Öyle konular vardır ki, konuşulması sakıncalıdır. Sizi anlıyorum 
ama. Ziyad Kerimli cinayeti bizim harcımız değil. Ulusal gazeteler bile bu konuya 
eğilecek güçte, cesarette değiller. Nâzım İlham da ilk önce kalemeni biledi, 
birşeyler yapmayı denedi ama baktı ki onun kaldıracağı yük değil, çekildi kınına.  
Tam da o sırada Nâzım genel yayın yönetmeninin odasına girdi. Nîmet 
Recepli onu görünce gülerek: 
–İyi insan lafın üzerine gelir. İyi ki geldin, dedi. 
Nâzım‟ın bakışları samimi bir ifade aldı: 
–Hayrola Mirza? Yoksa beni mi konuşuyordunuz? 
–Boşver, önemli değil. Dilim rahat durmuyor ki. Biraz sataştım bizim şu 
kalemşörlere. Şimdikilerde cüsse var ama cesaret yok diyorum. Gerçeği 
söylüyorum, darılıyorlar bana. 
Nâzım: 
–Mirza bütün gazetecilerin piridir, onun sözeri bizim için kanun 
niteliğindedir, dedi.  
Nâzım baktı ki içerisi kalabalık, Nîmet Recepli de millete vaaz vermeye 
kararlı, fazla oturmadı ve çıkmak istediği sırada Nîmet de ayağa kalktı. 
–Nâzım muallim aslında sizi bekliyordum ben. Kapınızın kapalı olduğunu 
görünce, bu odaya girdim. 
Nâzım: 
–Bizim bir Mirzamız var ve bütün kapılar onun yüzüne açıktır, dedi ve Nîmet 
Recepli‟nin koluna girdi. Beraberce Nâzım‟ın odasına geçtiler. İçeriye girer 
girmez Nîmet Recepli kurnazca sırıtarak dilinden düşürmediği sevimli lafını 
tekrarladı: 
–Baba! Şaştım ben bu işe!     
Nâzımı merak sardı. İlgiyle ona bakarak: 
 247 
–Mirza, dilinin altında ne saklıyorsun yine? Hadi çıkar baklayı, dedi. 
Nîmet Recepli: 
–Kabul et ki, ben olmazsam işlerin yürümez, batarsın. 
–Elbette canım! Emektar gazetecilere her zaman ihtiyaç duyarız. Onlardan 
öğreneceğimiz çok şey var.  
Her ikisi de Nâzım‟ın bu cevabına güldüler. Nâzım tekrar ciddi bir görünüm 
alarak sordu: 
–Yine neler oluyor? O malum mesele konusunda bir gelişme var mıı? 
Nîmet Recepli elini zayıf yüzüne koyarak, küçük gözlerini Nâzım‟a dikti: 
–Kahin‟i tanıyor musun? 
–Kahin de kim? 
–Hani eskiden Nahçivan yerel gazetesinde foto muhabir olarak çalışıyordu. 
Daha sonra kendi dükkanını açınca gazetden ayrıldı. Hatırlıyorsan bir ara mali 
polisle başı derde girmişti, sen de ona yardım etmiştin. Mali polis onun fotoğrafçı 
dükkanını mühürlemiş, sen de komiseri arayarak dükkanı açtırmıştın. O gün bu 
gündür nereye giderse gitsin hep seni övüyor, dilinden düşürmüyor ismini.  
–Evet, evet şimdi hatırladım. Ufak boylu, biraz da kambur birisi. Tanıyorum 
evet. Ona pasaport için fotoğraf da çektirmiştim. Eee ne diyecektin? 
Nîmet Recepli‟nin gözleri parladı: 
–Kahinin oturduğu ev şekerleme fabrikasının karşısında bulunuyor. En 
önemlisi ise terasından fabrika avlusunun apaçık görünüyor olmasıdır. Demek 
istediğim bu da değil. Şaşıracaksın, sıkı dur! Kahin‟in kardeşi yurtdışında çalışıyor. 
SSCB Japonya büyükelçiliğinde görevli. Kahin‟e de arada sırada ilginç hediyeler 
gönderiyor. Ziyad Kerimli‟ye sözde suikast girişiminde bulunulduğu gece, Kahin 
kardeşinin Japonya‟dan gönderdiği video kamerayı kontrol ediyormuş. Çıkmış 
terasa, fabrika binasını, avlusunu, bahçesini görüntülüyormuş. Veee.... 
Objektifine takılan ilginç bir manzarayı da kaydetmiş... Tahmin ettin değil mi? 
Bekçinin elinde tüfek, az ötede ise Ziyad Kerimli duruyor. Bekçi arabaya ateş 
ettikten sonra, benim karının akrabası, şoför Muharip başlıyor onunla kavga 
etmeye, bre vicdansız diyor, saçmaların bu kadar büyük olduğunu neden daha 
önce söylemedin? Mahvettin arabanın salonunu. Ziyad Kerimli ise “salak arabayı 
tamir ettiririz, sen koş polisi ara” diyerek sürücüye çıkışmış... Ve “Yetişin! İmdad! 
Fabrika müdürünü öldürmek istiyorlar!” diye başlamışlar avaz avaz bağırıp 
çağırmaya. Bekçi olay yerine gelen polis ve savcılık yetkililerine “Tahmiraz 
Tahirov‟un otomobile ateş ettiğini gözlerimle gördüm” diyerek, ilk ifadesini 
vermiş. Bizim eşşek oğlu eşşek Muharip de “müdürü öldürmek istedi ama 
ıskaladı, saçmalar otomobili delik deşik” demiş. 
Nîmet Recepli üzgünce kafasını sallayarak devam etti: 
–Baba! Şaştım ben bu işe! Ne demiş Dostoyevski? Allahtan korkmadıktan 
sonra, herşey mübahtır. Tahmiraz‟ı işte böyle tuzağa düşürmüşler. Ama gözünü 
sevdiğim Kahin, hepsini görüntülemiş! O olaydan sonra da terasa abone olmuş 
ve gece gündüz fabrikanın avlusunu gözetliyor. Bilmiyorsan eğer benden duy, 
Kahin Ziyad‟la ezelden düşman. Hatta bekçinin öldürüldüğü anı bile kaydetmiş 
düşünsene! Seste pürüzler olsa da, görüntüler tek kelimeyle mükemmel. Bu arada 
cinayetlerin görüntülendiğini, Kahin‟in ve benim dışımda kimse bilmiyor! Dün 
kendisi gelmişti yanıma. Konuşmalarından anladığım kadarıyla, niyeti Ziyad‟ı 
tehdit ederek para koparmaktır. Bu kasetleri Ziyad Kerimli‟ye kaça satabilirm 
 248 
diye sordu bana. Ben de saçmalama dedim, acele işe şeytan karışır. Biraz bekle, 
her şeyi yüz ölçüp bir biçmeliyiz. 
Nîmet Nâzım‟ın gözlerinin içine bakarak: 
–Sen ne düşünüyorsun bu konuda, diye sordu. Hâlâ gerçekleri yazmaya 
kararlıysan, bundan daha iyi delil bulamazsın. Hadi gel seninle şöyle bir şey 
yapalım. Beraberce gidip Kahin‟in elinden alalım o kasetleri. Eğer beni 
ilgilendirmez, ben bu işe bulaşmak istemiyorum diyorsan o zaman başka. Bırak 
adam bildiğini yapsın. Kime satarsa satsın o bandları. Zaten adam para 
kazanmaya hevesli. “Ziyad Kerimli elimde böyle bir delilin olduğunu bilse, 
geceleri rahat uyuyamaz” diyor. “Hatta kasetleri benden almak için gerekirse 
evini bile satar. Ben de şu kahrolası fakirlikten kurtulurum”. 
Bu haberi duyan Nâzım üzerinde bir hafiflik hissetti. Bu konuyu gazeteyi 
taşımak niyeti iyice pekişti onda. Bir milletvekilinin kurduğu senaryoyu ve 
İsmailzade gibi, siyah gözlüklü KGB generali gibi yönetmenleri gözünün önüne 
getirdikçe, çılgına dönüyordu. Nîmet onun gözünde daha da yükselmişti bugün. 
Bu insanın dürüstlüğüne ve doğruluğuna hayrandı Nâzım. Onu sıcak ve 
minnettarlık dolu bakışlarla süzerek sordu: 
–Sen ne diyorsun Mirza? Bu fırsat kaçar mı hiç? Bir yolunu bulup kasetleri 
mutlaka elde etmeliyiz. Ama nasıl? Kahin bana saygı duyuyor, seviyor ama 
onunla samimiyetimiz hiç yok ki! Bir kere olsun dertleştiğimiz, konuştuğumuz 
olmadı onunla. Şimdi ben ona sendeki kasetlere talibim diyebilir miyim? Ya 
güvenmezse bana, bende kaset maset yok diye inkar etmeye başlarsa? Hayır 
Mirza, onu ürkütemeyiz. Son çare yine sensin ahbap. Nasıl olsa hemşerisiniz 
onunla. Uzun yıllar da aynı gazetede çalışmışsınız, onun şefi olmuşsun. Onunla 
nasıl konuşulacağını, hangi uslubun takılacağını, yolunu yordamını benden iyi sen 
biliyorsun. Bu arada paranın çok tatlı olduğu da unutulmamalı. Dolayısıyla 
Kahindeki para hırsı, diğer bütün erdemlerini gölgede bırakabilir. Emin misin 
hâlâ kasetleri elinde bulundurduğundan? Ya sattıysa onları? Ya senden sonra 
karar değiştirmişse? Olamaz mı? 
Nîmet piposunun tütününü karıştırdıktan sonra, tutuşmasını bekledi ve 
doğrularak: 
–Hayır sanmıyorum, dedi. Aslnda Kahin sabit düşüncesi olmayan biri. Bir 
bakarsın dediğin gibi karar değiştirebilir. Ama sen merak etme, buna cesareti 
yetmez. Yılan eğri sürünür, ama yuvasına dümdüz girer. Beni kandıramaz. 
İkincisi de senin bilmediğin bazı şeyler var. Demin dedim ya, Kahin de nefret 
ediyor Ziyad‟dan. Onu elleriyle boğabilir hatta. Çünkü yıllar evvel şekerleme 
fabrikasının arazisini genişletirken, Kahin‟in bahçesini de sahibinin izni olmadan 
ele geçirmiş. Yani basbayağı gaspetmiş ve imalathane yaptırmış orada. O günden 
sonra kanlı düşmanlar. Dedim ya, Kahin‟in elinde olsa kanını emer onun.  
Nâzım‟ın kasetleri ele geçirebileceğine dair inancı biraz da arttı.  
–Tamam, bu söylediklerin beni sevindirdi. Şimdi gel de kasetleri düşünelim.  
–Sen merak etme, onun ipi benim elimde. Ne söylersem onu yapacaktır. 
Kahin sık sık uğrar bizim eve. Bir akşam hafif bir sofra açarım, onu da, seni de 
davet ederim. Konuyu üçümüz birlikte tartışır, hallederiz. Kahin‟in karın ağrısını 
biliyorum ben, yüz gram vodkadan sonra hemen dili çözülür. Ondan sonra 
gevezeliye başlar zaten. Ne varsa aklında ve yüreğinde açıp koyacak ortaya. 
Nâzım gülümseyerek: 
–Ya dediklerin olmaz da, kasetleri alamazsak? 
 249 
–Dedim ya sana, o işi bana bırak... 
 
40 
 
İki gün sonra Nîmet Recepli gazeteyi arayarak: 
–Nâzım muallim, planlarımızda bir takım değişiklikler oldu, dedi. 
Heyecanlanma, kötü bir şey yok. Sadece bizim evde değil, Kahin‟in evinde 
buluşmaya karar verdik. Bence de böylesi daha uygun. Bende video yok ya! Bunu 
daha önce nasıl düşünemedik? Kahin‟i ben ikna ettim, kasetlere onun evinde 
bakacağız. 
Bu teklfi Nâzım da kabul etti ve buluşacakları saati kararlaştırdılar. 
... Kahin dakikalardır ayakta bekliyordu misafirlerini. Özellikle de ilk kez onun 
evine ayak basacak olan Nâzım‟a şanına yakışır bir ziyafet çekmek için 
sabırsızlanıyordu. Terasta sağa sola volta atıyor, iki de bir kah saatine, kah da avlu 
kapısına bakıyordu. Nihayet kapının zili çalındı ve bıldırcın sesi koridorda 
yankılandı. Kahin hızlı adımlarla ikinci kattan aşağıya indi. Nîmet Recepli 
piposunu tüttürerek: 
–Sayın ev sahibi, misafirlerini karşılamayacak mısın? diyerek, izin almadan 
kapıyı açtı ve bahçeye girdi. Nâzım da onu takip etti. 
Kahin misafirlerini heyecanla karşılayarak, üst kata davet etti. Salonda yemek 
sofrası kurulmuştu artık. Kahin evin hemen yakınındaki okulda öğretmenlik 
yapan karısı Haver‟i Nâzım‟la tanıştırdı. Alçak boyu ve incecik vücudu olan bu 
ağırbaşlı kadın, Nâzım‟ın karşısında sıkıla sıkıla: 
–İsminizi çok duydum, dedi. Bizim için yaptığınız her şeye göre size 
minnettarım. Komiseri aramasaydınız, polisler alıp götürecekti Kahin‟i. 
Biliyorsunuz bunların gözünü doyurmak mümkün değil. İnsaf, merhamet yok ki 
bizim polislerde. Bizden neler istediklerini bir bilseniz, aklınız durur. Evdeki 
herşeyimizi satsaydık bile, talep ettikleri rüşveti veremezdik. Oysa siz bir 
telefonla meseleyi hallettiniz. Allah razı olsun Nîmet muallimden, size 
başvurmamızı o önerdi bize. Her ikinize teşekkür ediyorum. O günden sonra 
polisler bir kere olsun dükanın çevresinde dolaşmıyorlar. Dükan derken 
mücevher satmıyoruz ya! Fotoğraf makinesinden başka nesi var ki kocamın?..  
Kadın heyecanına hakim olamayarak, konuştukça konuşuyordu. Herkes 
uslanacığını sanıyordu ama yanılmıştı. Haver hanım cam kenarındaki saksı 
çiçeklerini sulayan orta boylu kızı işaret ederek devam etti: 
–Bu kız da en büyük evladımızdır. İsmi Necibe. Liseyi bitirdikten sonra, iki 
kere üniversiteye girmeyi denedi ama kazanamadı. Biliyorsunuz, üniversitede de 
rüşvet istiyorlar... Baktı ki öğrenci olmak yok kaderinde, evin karşısındaki Ziyad 
Kerimli‟ye ait fabrikada çalışmaya başladı. Allah razı olsun Kerimli‟den, açık 
öğretimi kazanması için kızımıza yardım etti.  
Ziyad‟ın ismini duyan kız az kalsın dengesini kaybediyordu. Elindeki sürahi 
yere düşerek, paramparça oldu. Necibe utancından kıpkırmızı kesildi. Misafirlere 
yüzünü göstermeden, eline aldığı bezle etrafa saçılan cam kırıklarını ve suyu 
temizlemeye başladı.  
Annesi ince bir tebessümle: 
–Önemli değil kızım, dedi. Sonra da misafirlerine yönelerek, yabancıların 
yanında çok heyecanlanıyor.  
 250 
Necibe annesinin söylediklerinden sanki rahatsız olmuş gibi, gözlerini 
insanlardan kaçırarak koşar adımlarla komşu odaya yürüdü.  
Haver hanım‟ın daha fazla konuşmaya hevesli olduğunu gören Kahin 
dayanamadı ve müdahale etti: 
–Haver hanım misafirlere karşı ayıp oluyor ama. Rahat bırak adamları. Sen 
bize mutfakta ne var ne yok onu söyle?.. 
...Masanın üzerine yeni kalaylanmış büyük bakır sininin içinde on, on beş kilo 
ağırlığında balbas59 kuzu geldi. Tandırda pişirilen hayvan, kına renginde 
kızarmıştı. Kahin kuzuyu parçalayarak: 
–Nâzım muallim‟in şansından nefis pişmiş, dedi.   
Ziyafet başladı. Bir iki kadehten sonra Kahin kelimenin tam anlamıyla 
yamulmuştu. Üstü çiçek desenli ipek kumaşla kapatılan televizyonu misafirlere 
işaret ederek: 
–Güzel kasetlerim var, dedi. Filimler, konserler. Ne izlemek isterdiniz? 
Nâzım Nîmet Recepli‟nin yüzüne baktı. Emekli gazeteci onun ne demek 
istediğini anlayarak Kahin‟e döndü: 
–Önce sana bir şey sormak istiyorum. 
–Buyur, buyur! Bir değil, ikisini sor istersen. 
–Bize inanıyor, güveniyor musun Kahin? 
–Bu da ne demek oluyor? Elbette inanıyorum! Şüphen mi var? 
–Samimi misin? Yoksa... 
–Nîmet muallim, beni yıllardır tanırsın. Hiç sana karşı sahtekarlık yaptığımı 
gördün mü? 
–Kesinlikle hayır. 
–O zaman sorunu sor. 
Nîmet elini boğazına götürerek yumuşak bir tonla rica etti: 
–Ne olursun, görüntülediğin cinayet sahnesini bize göstersene. Ziyad‟ın 
düzenbazlığını Nâzım muallim de görsün istiyorum. Sonra da bekçinin nasıl 
öldürüldüğüne bakarız... 
Kahin‟in yüz ifadesi bir anda değişiverdi. İtiraz etmek istedi ama Nîmet 
Recepli yalvarırcasına ona baktı ve: 
–Ya lütfen Kahin! İnat etme ne olur! Zaten Nâzım muallimden bir gizlim 
saklım yok, herşeyi anlattım ona. 
Kahin‟in dili topallamaya başaldı: 
–Evet... hayır... Yani demek istiyorum ki... Nâzım muallime benim de büyük 
saygım var. Biliyorsunuz, bu çok ince bir konu... Ziyad Kerimli‟den ben de nefret 
ederim. Ama bugün her yerde onun sözü geçiyor. Duyar bilerse elimde kasetlerin 
olduğunu, mezarımı kendi ellerimle kazdırır bana. Zaten herifin sonu yakın. Şu 
anda milletvekilliği ve madalyası sayesinde ayakta duruyor. Fabrikada yaptığı 
talan ve yolsuzluklar su yüzüne çıkarsa, en azından müebbet hapis yer. 
Tahmiraz‟ı da bunları bildiği için susturdular zaten. Ziyad Kerimli‟nin kurduğu 
tuzak bu. En büyük yardımcısı ise General. KGB başkan yardımcısı olduğuna 
bakmayın siz, o da Ziyad Kerimli‟nin piyonlarından biri... 
Nîmet elini eski meslektaşının omuzuna koydu: 
–Kahin biz bunları biliyoruz zaten. Sen bize kasetleri göster, onları merak 
ediyoruz.  
                                            
59 Balbas –Azerbaycanda yetiştirilen iri bir koyun cinsi. 
 251 
–Tamam, itirazım yok, göstereyim bari... Herşeyim Nâzım muallime feda 
olsun. Onun için gözümü kırpmadan ölüme bile giderim.  
Kahin komşu odadan kaseti getirdi ve gönülsüzce videoya takarak 
televizyonu çalıştırdı. 
Ekran biraz solgun ve bulanık olsa da, görüntü normaldi. Önce fabrikasının 
avlusunda üç kişi belirdi. Daha sonra Ziyad ellerini savurarak sürücü ve bekçiye 
çıkıştı ve geri çekildi. Ana kapının önünde duran bekçi, dizleri titreyerek çift 
namlulu tüfeğini Gaz-69 model otomobile doğrultmuştu. Önce biraz barut 
dumanı göründü, ardından da ateş sesi duyuldu. Yaşlı bekçinin arabaya ateş ettiği 
açıkça görülüyordu. 
Sonra polisler geldi... 
Ziyafet unutulmuş, üç kişinin dikkati televizyon ekranına çivilenmişti. Odanın 
bir köşesinde duran siyah piano, cam vitrinlerde sırayla dizili olan çay ve yemek 
takımları da televizyon ekranında yaşanan bu korkunç olayın sessiz sedasız 
seyircileri gibiydiler. Nâzım yerinde rahat oturamıyordu. Bazen heyecana 
kapılarak elinde olmadan bütün vücüduyla televizyona uzanıyor, bazen de 
yerinden fırlayarak hop oturup hop kalkıyordu. Ama bir anlık da olsa dikkatini 
ayırmıyordu televizyondan. Nîmet ise eski alışkanlığından burada da 
vazgeçemiyordu: 
–Baba! Şaştım ben bu işe, diyerek söndüğünden habersiz olduğu piposunu 
emiyor ama duman bir türlü çıkmıyordu. Bütün dikkati ekranda yoğunlaştığı için, 
boş hava yuttuğunu farketmiyordu bile..  
Birden ekranda çizgiler ve zigzaglar belirdi. Kaset bitmişti... Nîmet yanında 
oturan ev sahibinin omuzuna elini koyarak: 
–Aferin, dedi. Demek ki bir fotoğrafçı, aynı zamanda da iyi bir 
kameramandır. Hadi ikinci kaseti de seyredelim... 
Kahin isteksiz bir şekilde ayağa kalktı ve getirdiği ikinci kaseti cihaza 
yerleştirdi. 
Fabrikanın avlusundaki bir ağacın kütüğünün üzerinde dakikalarca 
yalnızbaşına oturan bekçinin bir süre sonra misafirleri geldi. Ziyad ve şoförü ona 
yaklaşarak bir süre tartıştılar ve birden Ziyad cebinden çıkardığı mendili bekçinin 
yüzüne tuttu ve yaşlı adamı bayılttı. Daha sonra bekçinin cansız bedenini şoförü 
devraldı ondan ve acımasızca boğmaya başladı onu.  
Bekçi direnmiyrodu bile. Onu bayıltmak için katillerin kullandıkları madde 
çok güçlü olacak ki, ölümünü bile hissedememişti.  
Nâzım elinde olmadan bekçiyi kurtarmak için televizyona koştu. Ama bu 
çabasının sonuç vermeyeceğini anlayarak yerine oturdu tekrar. Zavallı adam 
kıpırdamadan yerde yatıyordu. Ruhu bedeninden ayrılmıştı artık... 
Kahin yerinden kalkarak televizyonu ve videoyu kapattı. 
Nîmet tekrar ona hayranlığını bildirdi: 
–Helal olsun sana! Çok başarılı bir çekim yapmışsın. Bizim Muharipi 
gördünüz işte. Meğerse koynumda yılan beslemişim. Şerefsiz!.. Maşallah Kahin, 
aferin sana! Hergün terasta durmak ve fabrikayı görüntülemek bir hobi olmuş 
sende anlaşılan, diyerek kahkaha attı. Ne o? Üzgün görünüyorsun...  
–Gözlerimle bu vahşetin şahidi oldum ama kılımı bile kıpırdatmadım... 
–Anlıyorum seni. Ama bu cinayete engel olamazdın ki! Herşey çok ani gelişti, 
bir kaç saniye içerisinde olup bitti. Takma kafana...  
 252 
Nâzım‟ın başı dönüyordu. Sanki kendisi de şu anda bekçinin dar ve havasız 
kulübesinde oturmuş boğuluyordu. Ev sahibinden bir ağrıkesici istedi. Haver 
hanım bir bardak su ve bir tane hap getirdi. Nâzım ilacı içtikten sonra hava 
almak için terasa çıktı. Bir süre volta attı. Kahin ve karısı onun fenalaştığını 
düşünerek heycana kapıldılar. Haver Kahin‟e sitem ederek: 
–Keşke göstermeseydin ona kasetleri. Ben bir kere izledim, günlerce kendime 
gelemedim. Nâzım‟ın kalbi çok hassas. Baksana ne hallere düştü. 
Nâzım biraz kendine geldikten sonra: 
–Endişelenmeyin, dedi. Böyle vahşilikler gerçekten bana göre değil. 
Fenalaşıyorum hemen. Sinirlerim gergin her halde. Bekçinin bu şekilde 
boğulması beni çok kötü etkiledi... 
Hep beraber salona döndüler. Nâzım bir bardak çay içtikten sonra biraz 
kendine geldi. 
–Teşekkür ederim Kahin, size de zahmet verdik. Sofranızdan bereket eksik 
olmasın. Kuzu tek kelimeyle harikaydı. Bu arada sizden bir ricam olacak... 
–Buyurun. 
–O kasetleri bir kaç günlüğüne bana verebilir misiniz? İadesini garanti 
ediyorum. Bana güvenebilirsiniz.  
Kahin ne evet dedi, ne de hayır. 
Nâzım: 
–Anlıyorum sizi, fakat üçümüzün dışında bunu kimse bilmeyecek. Bunu 
taahhüt ediyorum! Benden size asla zarar gelmez, dostum. Emin olun... 
Kahin omuzlarını silkerek: 
–Tamam, dedi. İtiraz etmiyorum. Yalnız bu çok kanlı bir mesele. Ziyad 
Kerimli‟nin haberi olursa, hepimiz bu ülkeden kaçmak zorunda kalırız.  
–Dedim ya, müsterih olun. Kimseye zarar gelmeyecek.  
Nîmet Recepli konuşmaya müdahale etti: 
–Ben de Nâzım‟a kefilim. Arada ben olduğum sürece, rahat olabilrisin Kahin. 
Nâzım Kahin‟e içerleyerek: 
–Helal sofranızda yemek yedim, hiç kötülük yapar mıyım size? 
 
41 
 
Oysa bekçi patronun otomobiline ateş etmeden önce, sürücü tarafından 
uyarılmıştı: 
–Biraz indir namlusunu, saçmalar camlara isabet etmesin. 
Ve ateş sesi duyuldu. 
Şoför arabaya doğru koştu ve kapıyı açarak “bre vicdansız, saçmaların bu 
kadar büyük olduğunu neden daha önce söylemedin? Mahvettin arabanın 
salonunu” diye haykırdı. Ziyad Kerimli “salak arabayı tamir ettiririz, sen koş 
polisi ara” diyerek, ön koltuğa oturdu. Beş on dakika sonra mavi sirenli polis 
arabasının sesi duyuldu. Bekçi biraz ötede duruyordu. Polis neferi fabrika 
müdürüne ait otomobilin kapısını açınca irkilerek geri çekildi. Ziyad Kerimli‟yi 
salonda görünce şok olmuş ve sadece şunu sorabilmişti: 
–Yoldaş Kerimli, niçin inmiyorsunuz arabadan? 
–Ya o şerefsiz, piç kurusdu hâlâ buralardaysa? Ya tekrar ateş etmeye 
kalkışırsa? 
–Kim yahu? 
 253 
–Kim olacak? Tahmiraz Tahirov tabii ki! Onun dışında beni kim öldürmek 
ister? Fabrikada ona iş vermiyorum diye aylardır gölge gibi peşimde dolaşıyor, 
takip ediyor beni. Demek ki bu akşam eline fırsat geçmiş. Benim de ecelim 
yetişmemiş anlaşılan... yoksa şu anda cesedimle karşılaşacaktınız. Kurşun sesini 
duyduğumda önce şok oldum, sonra da elinde tüfek, eğilerek kaçan birini 
gördüm. Yürüyüşünden tanıdım onu. Bekçi de o sırada ileride duruyordu. 
Tahmirazı tanıyınca “dur” diye bağırdı, sonra da bir kurşun sıktı arkasından ama 
ıskaladı. Şerefsiz! Orospu çocuğu! Çocuklarımı yetim bırakacaktı deyyus! Allah 
korudu beni...  
Ziyad Kerimli konuştukça, olay yerinde inceleme yapan polis görevlileri el 
fenerinin zayıf ışığında söylenenleri zabta geçiriyor, buldukları saçmaları, 
mermiden çıkan barut kokulu yanmış kağıt parçalarını maddi delil olarak 
poşetlere dolduruyorlardı... 
Bir kaç gün geçmişti bu olayın üzerinden. Önce herşeyi gözleriyle gördüğünü 
ve Tahmiraz Tahirov‟un müdüre ateş ettiğini iddia eden bekçi, bugün ifadesini 
değiştirmiş, yalan söylediğini ve Tahmiraz‟ın hiç bir suçunun olmadığını 
bildirmişti. 
Vicdanı rahattı artık... 
Ve gökyüzü tertemizdi. Mehtaplı gecede adeta şekerleme yapan ağaçların 
diplerinde düşen yaprakların oluşturduğu çeşit çeşit süsler vardı. Şurada burada 
vakitsiz öten horozların sesi etrafa hakim olan sessizliği bozuyordu. Şekerleme 
fabrikasının yukarı tarafında bulunan bekçi kulübesinin küçücük camından etrafa 
loş ışık sızıyordu. İzbe kulübenin önündeki ağaç kütüğünün üzerine çömelen 
ihtiyar bekçi hırıltılı, bir kadar da yanık sesle bir türkü tutturmuştu: 
 
Bu dünyada üçce şeyden korkuram 
Bir ayrılık, bir yoksulluk, bir ölüm. 
Hiç birinden asla gönül şad olmaz 
Bir ayrılık, bir yoksulluk, bir ölüm. 
Gecenin sessizliğini delip geçen bu kederli mırıldanış, insanın tüylerini 
ürpertiyordu. Bekçi elini dizine koyarak: Ya Ali! dedi ve güçlükle ayağa kalktı. 
Bükülmüş belini doğrultamadı. Bir süre hareketsiz kaldı. Üzerinde oturduğu ağaç 
kütüğü bacaklarını uyuşturmuştu. Bekçi bir süre sonra ayağa kalkarak kundağı 
yıpranmış, eski çiftesini çelimsiz omzuna attı. Fabrikanın çevresini dikkatle 
kolaçan ettikten sonra her şeyin yolunda gittiğinden emin oldu ve kulübesine geri 
döndü. Eski döşekli tahta sofasına uzanmak istedi ama vazgeçti. Tekrar ağaç 
kütüğünün üzerinde oturarak, bir sigara yaktı. Bekçi nereye giderse gitsin, 
yavruları bir an olsun yanından ayrılmayan kedi de onun peşine takılıyordu. Bir 
an olsun yalnız bırakmıyordu bekçiyi. Belli ki hayvan da insan şefkatine ve 
merhametine ihtiyaç duyuyordu. Bekçi da alışmıştı fabrikanın kedisine. 
Kulübesine dönerek tabağın içinde kalan köfte ve ekmek kırıntılarını götürüp 
kediye attı. Kedi toprak sofranın üzerinde kendisine ikram edilen köfte ve 
ekmeği iştahla yedikten sonra, orasını burasını yaladı ve yatarak oynamaya 
başladı. Yavruları da onun memelerine sarılarak emmeye başladılar.  
Bekçi gecenin sessizliğinde ona sırdaş olan kedilere baktıkça, hayalinde farklı 
mekanlarda dolaşıyordu. Sessiz gece, dolunay ve birbirine sarılan anne kedi ve 
yavruları. Bekçinin çaresi olsaydı bu daracık kulübede gecelemez, evine giderdi. 
Sıcak yuvasında minderine yaslanarak o da evlatlarını başına toplardı. Ama 
 254 
fabrikayı bırakıp nereye gidebilirdi ki? Ya bir şey olursa, fabrikaya hırsızlar 
girerse, sonra ne yapardı? Kolundan tutarak dışarı atsalar, kalabalık ailesine kim 
ekmek götürürdü? Bu işe büyük uğraşlar vererek, sıkıntılar çekerek girdim zaten. 
Ziyâd Kerimli defalarca ona kızdığında “adam gibi çalışacaksan çalış, 
çalışmayacaksan defol git” demişti. Bu işe talip olan bir sürü adam vardı. Yaşlı 
adam uzun bir ah çekti. Başka çarem yok, ömrümün sonuna kadar burada 
çürüyeceğim, diye düşündü. Evsiz yuvasız kedinin özgürlüğüne gıpta ediyordu. 
Gece yarısını geçiyordu artık. Ay şehrin üzerinden kuzeye doğru kayıyordu. 
Bekçi ayağa kalktı, kulübeye girmek istedi. Ama sonra vazgeçti. Sanki bu gece yer 
bulamıyordu kendine yaşlı adam, şaşkın şaşkın dolaşıyordu fabrika avlusunda. 
Kedi yavruları doyasıya süt emmişlerdi ve şu anda anneleriyle oynuyorlardı. Bekçi 
onlara bakarak düşündü: “Allahın hayvanları... sizin kadar mutlu ve özgür olmayı 
isterdim. Sizin çerçeveleriniz, yasaklarınız yok. Özgürsünüz. Benim gibi sizin de 
başınızın üstünde Ziyâd Kerimli gibi zalim bir müdür durmuyor ya! Başıma açtığı 
belaya bak. Suçsuz bir insana iftira at diyor bana.” 
Aşağıdan dolaşarak gelen Gaz-69 marka otomobilin sesi bekçiyi daldığı 
düşüncelerden ayırdı. Araba kapıya yaklaştı ve biraz ötede durdu. Ziyâd Kerimli 
ve şoförü bekçiden habersiz başka bir kapıdan fabrikanın avlusuna girdiler. 
Onların bu davranışı bekçiyi kuşkulandırdı. Ayın şavkı Ziyâd Kerimli‟nin 
yakasındaki madalya ve milletvekili rozetine yansıyarak, onları parıldatıyordu. 
Kerimli ve şoförü bekçiyi kulübenin yanına çekerek tartışmaya başladılar. Önce 
Ziyâd Kerimli başladı sorularını yöneltmeye: 
–Yıllardır bu fabrikada çalışıyorsun, benden kötülük gördün mü hiç? 
–Hayır! Allah korusun! 
–Geçimini fabrikadan sağlamıyor musun? 
–Elbette! Allah bereket versin. Size nankörlük edersem, yediğim ekmek 
çarpar beni. 
–Maaşını zamanında alıyor musun? 
–Evet, çok şükür. 
–Yaşlı pezevenk! Niçin o zaman satıyorsun beni? Ha!? Niçin unutuyorsun 
sana yaptığım iyilikleri? 
–Yoldaş Kerimli bu ne biçim söz? Ne yaptım ki ben? 
Ziyad Kerimli dişlerini sıkarak: 
–Yamuk herif, ifadeni değiştirmekle ne yapmaya çalışıyorsun? 
–Ne ifadesi yoldaş Kerimli? 
Ziyad Kerimli daha da öfkelendi: 
–Bana numara yapma köpek! Seninle ne konuşmuştuk? Tahmiraz iti beni 
rahatsız ediyor, tehdit ediyor, yediğimi içtiğimi zehir ediyor, şikayet mektubu 
yazmadığı yer kalmadı, fabrika ila ki denetlenecek diye tutturdu. Biliyorsun, 
fabrikayı dentlerlerse, külümüzü gözkyüzüne savururlar. Seni de, beni de 
yakarlar. O it oğlu iti susturmalıyız diye anlaşmadık mı? Bir sürü masraf yaparak, 
yukarılarla bile anlaştım. Peki şimdi ne oldu? Niye kaytarıyorsun şerefsiz!? 
General beni yanına çağırmıştı, bekçi ifade değiştiriyor, ne yapacağız diye. İlk 
ifadenin tam aksine laflar ediyormusşun. Ziyad Kerimli‟ye suikast olmadı 
demişsin müfettişe. Tehmiraz‟ı da hiç görmedim o gece... 
Bekçi müdür‟ün karşısında neredeyse eğilerek: 
 255 
–Yoldaş Kerimli, vallahi billahi sokağa çıkamaz oldum. Her gören yüzüme 
tükürüyor. Herkes biliyor bunun iftira olduğunu. Tahmiraz suçsuz! Bu yaşımdan 
sonra böyle bir günaha nasıl girerim?! İmanım elden gidiyor... 
Ziyad Kerimli bekçinin kulağına bir tokat indirdi: 
–Elimden kurtulabileceğini mi sanıyorsun? Asla! Tahmiraz‟ı nasıl 
mahvettiğimi gördün işte! Seni de cehenneme göndermeden rahat edemem. 
İfadenden caymayacaksın, tamam mı?! Tahmiraz beni öldürmek istedi ve sen 
bunun şahidisin! İşte bu kadar! Anladın mı? Sana sordum, anladın mı!? 
Bekçi tekrar yalvarmaya başladı: 
–Nasıl bir devirde yaşadığımızı görüyorsunuz. Elli yıl önce ölmüş ve 
Sibirya‟da gömülmüş cesetleri, çürümüş kemikleri mezarlarından çıkarıp, yeni bir 
mahkeme kuruyor, iskeletleri asıyorlar. Beni bu iftiraya alet etme ne olur! Önce 
şeytana uydum, yalan söyledim. Pişmanım şimdi. Boynuma yılan da dolasalar 
doğruyu söyleyeceğim. Bir daha çağırırlarsa gerçeği anlatacağım. Artık sen 
bilirsin. İstersen al bu tüfeği, sık kafama kurşunu. Ölmeye de razıyım. 
Ziyad Kerimli ani bir hareketle cebinden çıkardığı mendili bekçinin burnuna 
tıkadı. Bekçi ise o anda bilincini kaybederek, bayıldı ve yere çakıldı. Şoför hızla 
yetişerek yaşlı admı boğmaya başladı... 
Ziyad Kerimli ve şoförü cesedi ortalıkta bırakarak, hızla avludan uzaklaştılar. 
Anne kedi ve yavruları bekçinin cansız gövdesine sarılarak, kah gözlerini 
yumuyor, kah da ses gelen yöne bakarak kulak kabartıyorlardı. 
 
*** 
 
Tahmiraz‟ın alçakça bir iftiraya uğradığı kasetlerden sonra kesinlik kazanınca, 
Nâzım bu şerefsizlerin düzenbazlıklarını ifşa etmek için fırsat kollamaya başladı. 
Ama nasıl yapacaktı bunu? Bir tek bu sorunun cevabını bulamıyordu. Yazacağı 
yazının, Bakü‟de kendi gölgesinden bile ürken Mollazâde gibi ödlek bir genel 
yayın yönetmeninin sansürüne uğrayacağını biliyordu. Makalesi asla 
yayımlanmayacaktı. Sümenaltı edilecek ve çektiği bütün eziyet boşa gidecekti. 
Önceki patron Haspolad Hasanoğlu olsaydı, her şey farklı olurdu. O bu tür 
sansasyonel yazılara bayılırdı. Hemen imzasını atarak gönderecekti baskıya. 
Üstelik yazarına da teşekkür edecekti. O gittikten sonra gazetede eleştirel nitelikte 
yazılar neredeyse hiç yazılmıyordu. Hiciv ve karikatürler tarihe gömülmüştü. 
Haspolad‟ın halefi devlet büyüklerinin emri ile oturup kalkıyordu. Merkez 
Komite‟nin sıradan bir görevlisi karşısında bile iki büklüm oluyordu. Bu yüzden, 
hükümet yetkilileri “çok başarılı bir gazeteci, bravo” diyerek onu yere göğe 
koyamıyorlardı. Mollazâde‟nin tek istediği bindiği yumuşak koltuklu arabası ve 
rahat çalışma odası elinden alınmasındı. Beni sokmayan yılan bin yaşasın diyerek 
gününü gün ediyordu. Muhabirlere ve köşe yazarlarına da “fazla derine gitmeyin” 
diye uyarılar yapıyordu. “Eleştiri yazmayı bırakın artık, biraz rahat olun, canım. 
Devir değişti. Herkesin bir dayısı, bir adamı var yukarılarda...” 
Mollazâde koltuğuna kurulduktan sonra geçen bir yıllık süre zarfında gazetede 
bir kere olsun bir devlet yetkilisi bile eleştirilmemişti. Bunun yerine devlet 
yetkilileriyle yapılan büyük boy fotoğraflı röportajlar dolup taşıyordu gazete 
sayfalarından. Övgü ve yaltaklık doluydu gazete. Bir bakan ya da üst düzey devlet 
adamıyla yapılan röportajın yayınlandığı gazete sayısı baskıdan çıkar çıkmaz 
Mollazade hemen ahizeye sarılıyordu: 
 256 
–Beğendiniz mi?  
–Nasıl, hoşunuza gitti mi? 
–Fotoğraf nasıl çıkmış? 
–Biraz daha zaman geçsin bir muhabir daha yollarım yanınıza. Bu sefer farklı 
bir konuda röportaj yaparız. Sizin gibi önemli ve saygın devlet büyüğü için, 
herşey yapmaya hazırız... 
Bu yalakalığı yüzünden kimse onunla uğraşmıyordu, tam tersi herkesin 
gözdesi oluvermişti. Ama gazete çalışanları suya sabuna dokunmayan bu 
adamdan hoşlanmıyorlardı. Bu yüzden kalemine ve kişiliğine saygı duyan, 
haysiyetli gazeteciler istifa dilekçelerini sunarak bir bir gazeteyi terk ediyorlardı. 
Zaten aklı başında, keskin kalemli, usta gazetecilerden kurtulmak Mollazâde‟nin 
en büyük hayaliydi. İstifa etmeyenleri de bir yolunu bulup görevden alıyordu. 
Nerede geri zekalı, korkak, yeteneksiz ve mıymıntı insana rastlasa hemen 
gazeteye davet ediyor, baş köşede oturtuyordu. Mollazâde‟nin bu ilginç 
uygulamalarına tanık olanlar “tencere yuvarlanır kapağını bulur, herif kendisi 
gibilerle çalışabiliyor demek ki” diyerek alay ediyorlardı. 
Nâzım, Mollazâde‟nin ikiyüzlü değil, elli belki de daha fazla yüzlü olmasına 
alışmıştı artık. Onu dilim dilim doğrasalar da KGB‟nin iç çamaşırlarını gazete 
sayfalarında açıp dökmeyeceğinden emindi. Ama Haspolad hâlâ görevinde 
olsaydı, KGB‟nin kurduğu bu komployu korkmadan çekinmeden hemen açıklar, 
ipliğini pazara çıkartırdı. Ziyâd Kerimli‟nin milletvekilliği ve yakasında taşıdığı 
sosyalist emek kahramanı madalyası da ona engel olamazdı. Şimdiye kadar 
sahtekarların yürüttüğü soruşturmanın durdurulması ve suçluların 
cezalandırılması için elinden geleni ardına koymazdı.  
Yıllar önce Nâzım cami olayını, Nahçıvan savcısını, köy ve tarım işleri 
bakanını, belediye başkanını, yüksek mahkeme başkanını konu alan makaleler 
yazarak gazeteye gönderdiğinde, bir kere olsun arayıp sormadı “Bu yazdıkların 
nedir? Elinde bir delil var mı?” diye. Nâzım‟ın bugün yazdıkları, yarın olduğu 
gibi, hiç sansüre uğramadan yayımlanıyordu. O günlerde gazete elden ele 
dolaşıyordu. Herkes gazeteye adalet divanı, hor görülenlerin, haksızlığa 
uğrayanların sığınağı diyordu. Mollazâde‟nin geldiği günden beri, gazete ölmüştü. 
Okuyucular gazeteden yüz çevirmişti. Abonelerin sayısı on kat azalmıştı. Kalan 
aboneler de üstlerinin baskısıyla abone olan memurlar ve işçilerdi. Maaşlar 
ödenirken valilik ve belediyelerin emriyle bütün memur ve işçilerin maaşlarından 
bir miktar kesilerek, Cumhuriyet Gazetesine zorla abone yapılıyordu, gazete 
batmasın diye. 
Nâzımın şimdiye kadar çalıştığı patronlarının en geri zekalısıydı Mollazâde. 
“Bu hiç bir işe yaramaz heriften ne zaman kurtulacağız acaba? Kendisi 
çalışmıyor, bize de fırsat vermiyor... Eh, ne yaparsın? İyi kötü sonuçta o bir genel 
yayın yönetmeni. Beğensen de beğenmesen de onunla çalışmak zorundasın.” 
Nâzım uzun uzun düşündükten sonra, Mollazâde‟nin ağzını son bir kez 
aramak kararına geldi. “Bakarsın insafa gelir ve git ne yazarsan yaz der bana...” 
Bu ümitlerle Nâzım Bakü trenine bir bilet alarak başkente hareket etti. Gazete 
yeni bir binaya taşınmıştı. Şehrin kalabalık semtinde bulunan tarihi binadan, 
inşaatı yeni tamamlanmış modern bir gökdelene geçmişti. Dışarıdan bakıldığında 
bu yapı parmak ısırtıyordu. Ama yine de bir şeyler eksikti sanki... Gazetedeki 
düzen, disiplin, çalışanlar arasındaki saygı ve anlayış Haspolad Hasanoğlu‟nun 
çalıştığı eski binada kalmıştı sanki. O eski bina Nâzım‟a bir mabedi hatırlatıyordu. 
 257 
Her Bakü‟ye gelişinde, tarihi binanın önünden geçiyor, durarak yıllarca kapılarını 
açıp kapadığı, pencerelerinden dışarıyı seyrettiği binaya bakarak, geçen yılların 
anılarına dalıyordu ve kendi kendine “ömrümün bir parçası, kalemimin ilk izleri, 
mesleğimin en verimli dönemi, Haspolad‟ın şefkat ve huzur dolu sesi bu binanın 
duvarları arasında kaldı” diyerek iç çekiyor, hisleniyordu. Eski işyeri onun canı 
kanıydı sanki. Yeni binaya ise ısınamıyordu bir türlü. Üstelik Mollazâde‟nin de bu 
odaların birinde oturduğunu düşününce, iyice keyfi kaçıyordu. Elinde olsaydı 
onun iğrenç suratını görmemek için yıllarca buralara uğramazdı. Ama çaresi 
yoktu. Bazen köprüyü geçene kadar ayıya dayı demek gerekiyormuş... 
Nâzım kapının önünde iki kişiyle karşılaştı. Mollazâde‟nin makam aracını 
kullanan Sarışın lakaplı şoför ve yanında yaşlı bir adam. Küstahlığı ile tanınan 
şoförün saçları gerçekten de sapsarıydı ve bu lakabı hakediyordu. Gazetenin 
kıdemli çalışanlarından olan Sarışın, şimdiye kadar dört beş genel yayın 
yönetmenine şoförlük yapmıştı. Nâzım‟ı görünce sırıtarak önüne koştu ve iki 
eliyle onunla tokalaştı. Sonra da yüzünü geri dönerek arkada duran yaşlı adamı 
Nâzım‟la tanıştırdı: 
–Hacıtalip amca, dedi. Patronun babası. Bir aydan fazla hastanede yattı, iki üç 
gün önce de taburcu oldu. Bugüne kadar akrabalarında kalıyordu, şimdi de 
memleketine dönmek istiyor. Oğluyla vedalaşmaya gelmişti. Mollazâde bir 
taksiye bindir, otogara gönder dedi. Bineceği otobüsü kendisi biliyor. 
Hacıtalip avurdu avurduna geçmiş, ayakta zor duran bir ihtiyardı. Yaşlılık ve 
hastalık onu iyice yıpratmıştı. Ömrünün sonuna yaklaştığı belli oluyordu. 
Azrail‟in işleri yoğun olduğundan herhalde, adam hâlâ yaşıyordu. Başında kuzu 
derisinden yıpranmış, eski bir şapka, üzerinde ölçülerinden büyük ve yer yer 
yamalı olduğu görülen etekleri neredeyse dizlerine dek inen bir ceket vardı. 
Giydiklerinin nuh nebiden kalma elbiseler olduğunda şüphe yoktu. Belki de 
oğlunun eski kıyafetleriydi. Kareli gömleğinin boynu yıpranmış, astarı 
görünüyordu. Solgun ve tedirgin bakışları, yoldan hızla geçen arabalara dikilmişti. 
Sarışın, boş taksi gördüğünde yola fırlıyor ve elini kolunu sallıyordu. Geçen 
arabalar da “müşteri bekliyorum”, “benzinim kalmadı”, “mesaim bitti” 
anlamında işaretler yapıp durmadan yanından geçip gidiyorlardı. Sarışın küplere 
biniyor, taksi şoförlerine lanet okuyordu. Hacıtalib‟in şansından binanın önünde 
gazete çalışanlarından birinin arabası durdu. Sarışın, tanıdığı sürücüye yaklaşarak 
onunla konuştu ve yaşlı adamı arabaya bindirdikten sonra cebinden çıkardığı on 
rubleyi sürücüye uzatarak: 
–Bu amca genel yayın yönetmeninin babası, dedi. Rica etsem otogara kadar 
götürür müsün? Kendisi biraz rahatsız da, hastaneden yeni taburcu oldu. Arabayı 
biraz yavaş kullanırsan sevinirim. 
Sürücüyü yaşlı adamın hastalığı, rahatsızlığı değil, alacağı para ilgilendiriyordu 
sadece. On rubleyi yaka cebine dürttü ve kontağı çalıştırdı... 
Nâzım şaşkındı. Sarışına sordu: 
–Baksana ahbap, Mollazâde‟nin arabası burada boş durduğu halde, babasını 
başka arabayla niçin gönderiyor otogara? 
Sarışın kurnazca sırıtarak omuzlarını çekti: 
–Ben kim oluyorum onun işlerine karışacak? Kendisi bilir. Benim arabamla 
götür deseydi, ben zaten emir kuluyum, götürecektim. Ama madem taksi tut 
diyorsa, bana de baş üstüne demek kalıyor.  
Nâzım elinde olmadan: 
 258 
–Çok enteresan, dedi ve hayretle kafasını salladı. 
Sarışın çenesini eğerek, damağından bir “çırt” sesi çıkardı ve Nâzım‟a biraz 
daha yaklaşarak kısık sesle: 
–Aslında Mollazâde arabasına acıdığından değil, karısından tırstığı için yapıyor 
bunu. Patronun bir karısı, aboov! Allah korusun! Düşmanıma bile öyle bir eş 
arzulamam. Herifin kafasında ceviz kırıyor. Kaç defa parmak sallayarak “hacıyı, 
macıyı arabaya bindirmeyeceksin” diye uyardı beni. “Adam ayakta zor duruyor, 
omuzlarından soluyor. Mikropları çocuklara bulaşır” diyor. Hanımefendi‟nin 
dediğine göre, ihtiyar arabaya bindikten sonra salon leş kokuyormuş, onun da 
midesi bulanıyormuş... 
Sarışın elindeki anahtarları atıp tutarak: 
–Patronun bir kayınvalidesi var, abartmış olmayayım tam tamına yarım ton! 
Rus dişi atına benziyor. Yüzüne bakınca kusası geliyor insanın. Ama gel gör ki 
Mollazâde sırtında gezdirecek kadar hayran cadaloza. Halbuki öz babasını 
görünce suratını asıyor. Evlerine sık sık uğrarım. Babası onlara geldi mi evde 
cihan harbi başlar. Ama kayınvalidesi gelince, düğün bayram yapıyorlar.  
Sarışın kasıntılı edayla sesini yükseltti: 
–Elbiselerim unlu diye, değirmenci sanma beni. Bakma gazetede 
ayaktakımından olduğuma. Gerekirse turnayı gözünden vururum, diyerek 
boynunu gerdi. Bana ne ya! Kendileri bilir! İşte böyle birader. 
Nâzım ağır ağır kafasını salladı: 
–Anlaşılmıştır. 
Sarışın elini çenesine koyarak: 
–Birader söylediklerim aramızda kalsın tamam mı? Ne de olsa o bir patron. 
Sana söylediklerimi duyarsa yamultur beni. Aslında bir bok yapamaz, o yürek yok 
onda çünkü. Rüzgar olup yanımdan bile geçemez. Bir bilsen onunla ilgili neler 
bildiğimi! Ama yine de tedbirli olmakta fayda var... Bana ne ya?! 
Nâzım baktı ki şoförün bir gözü de sürekli onun elinde ve cebinde dolaşıyor. 
Ona iki ruble uzatarak: 
–Al bu parayı, içki alırsın. Bu arada sen de dikkatli ol! Bana anlattıklarını 
başka bir yerde sakın diline getirme, dedi ve acele adımlarla ana kapıdan içeriye 
girerek silinmiş ve cilalanmış merdivenlerle üst kata çıktı.  
Mollazâde her zaman yana taradığı kalın saçlarını, kendi zevkiyle mi, yoksa 
berberin salaklığından mı bu sefer çok kısaltmıştı. Bu saç şekli onun yuvarlak 
suratını biraz daha iri gösteriyordu. Nâzım‟ı görünce elindeki ahizeyi yerine 
koydu ve ağır ağır yerinden kalkarak, gönülsüzce tokalaştı. Kül tablasındaki 
sigarasını ağzına koydu ve solgun bakışlarıyla Nâzım‟ı süzdü. 
–Eveeet... İşlerin nasıl? Nahçivan‟da ne var ne yok? 
–Önemli bir gelişme yok. Olanlardan da zaten haberiniz var. 
Mollazâde‟nin kaşları çatıldı. Yüzünü yana çevirdi ve filtresine kadar yanan 
izmariti kül tablasında söndüre söndüre: 
–Milletvekiline suikast eden teröristlerin akıbeti ne oldu? 
–Milletvekiline değil, onun boş arabasına... 
Cevap Mollazâde‟yi açmadı. Küçük gözleri kısıldı ve özenle düzeltilmiş 
incecik bıyıkları terledi: 
Öfkeyle: 
–Ne demek istiyorsun sen? dedi. 
–Gerçeği duyurmak istiyorum. 
 259 
–Bunu nasıl yapmayı düşünüyorsun? 
–Sizin ve yüz kişilik çalışanı olan gazetemizin desteğini arkama alarak. 
Mollazâde‟nin boş bakışlarına acı bir tebessüm yayıldı: 
–Yazarlığınıza ve yeteneğinize diyeceğim yok, dedi. Ama bir gazetecide 
olması gereken iki önemli prensib sizde yok. Birincisi kurnazlık, ikincisi de 
gelecekte başına gelebilecek tehlikeleri öngörebilme yeteneği.  
–Yanlış bir gözlem. Haksızlıkları içime sindiremiyorum, o kadar. Bunlar 
cehennem azabından da beter. Benim hissetiklerimi siz de hissetseydiniz, 
hakkımda bu tür yanlış yargılara varmazdınız.  
–Siz hangi haksızlıktan bahsediyorsunuz be? 
–Mesela şekerleme fabrikasının müdürüne suikast yalanını. Bu bir iftira!  
–Yani bu kadar eminsiniz öyle mi? 
–Evet! Adım gibi eminim. 
–İddianızı ıspat etmeniz istenirse, ne yapacaksınız? Elinizde bir kanıt var mı? 
Şu anda boş konuştuğunuzun farkında değilsiniz her halde? Soruşturmayı 
yöneten general Nejat Zamanoviç telefon etmişti bana. Sizden de şikayet etti bu 
arada. Vali İsmailzade‟nin odasında ileri geri konuşmuş, tartışmışsınız onunla. Bir 
genel yayın yönetmeni olarak, devlet yetkililerine karşı saygısızlık etmeyi 
yasaklıyorum size. Ben o generali tanırım. Dürüst ve çalışkan biri. Üst düzey 
devlet adamları ile arası çok iyi. Böyle biriyle tartışmak, söz dalaşına girmek size 
yakışmaz. Zaten er geç generale karşı kabalık ettiğinize göre, başımız belaya 
girecek. 
Nâzım Mollazâde‟nin söylediklerine cevap vermeden ayağa kalktı. Mollazâde 
elinin işaretiyle: 
–Oturun, oturun! Dik kafalı olduğunuzu duymuştum ama bu kadar olduğunu 
bilmiyordum. Demek ki söylenenler gerçekmiş. Doğrusunu isterseniz böyle 
devam ederse, sizinle beraber çalışamayacağız. 
Nâzım kinaye ile sordu: 
–Sizce dünyada kaç insan yaşıyor?  
–Saymadım. Bu saçma sorularınıza cevap verecek vaktim yok benim, diyerek 
Mollazâde çıldırdı. 
Nâzım: 
–Yer yüzünde milyarlarca insan yaşıyor. Düşünsenize! Bu insanlar sizin 
gazetenizde çalışmadan da para kazanıyor ve geçimlerini sağlıyorlar. Enteresan 
değil mi? 
Mollazâde ona indirilen darbe‟nin karşsında acziyetini ifade edercesine 
masanın arkasında küçüldü sanki. Solgun ve küçük gözleri kalın kaşlarının 
altındaki uzun kirpiklerinin arasından güçlükle görülüyordu. Yaktığı ikinci 
sigarayı bir iki defa içine çektikten sonra: 
–Tekrar ediyorum! dedi, bugünkü konuşmamızdan sonra beraber çalışmamız 
artık imkansız. Bence bu konuda iyice düşünün ve kararınızı verin. 
Nâzım‟ın sert yüzüne istihza dolu gülümseme yayıldı: 
–Yaşadığımız devirde yetki sahibi olmak oluklu bir kılıç sanki. Bu kılıç kimin 
eline geçse, karşısında onurlu ve mağrur kişi bile olsa, er geç kendine baş 
eğdirecektir. Lakin benden bunu beklemeyin! diyerek ayağa kalktı. 
Mollazâde‟nin sigarayı tuttuğu eli titredi: 
–Haddinizi aşıyorsunuz! 
Nâzım: 
 260 
–Size cevap vermek isterdim ama lüğatimizden uygun bir sözcük 
bulamıyorum, diyerek hiddetle Mollazâde‟nin odasını terketti. 
Genel yayın yönetmeniyle, muhabir arasında geçen gergin dialogun etkisinden 
zaten sigara dumanıyla kaplı olan odanın havası, daha da ağırlaştı. Mollazâde 
kapıldığı düşüncler selinden kurtulamıyordu. Her şey bu kadar kolay olsaydı, bir 
gün bile beklemez alırdı onu görevden. Bir bahanesini bulup onu istifaya 
zorlardı. Ama dile kolay... Ya Nâzım itirazda bulunur, Mollazâdeyle kavgaya 
girişseydi? Dişiyle, tırnağıyla büyük sıkıntılara katlanarak bu mesleğin zirvesine 
ulaşmış, kararlı ve sert bir gazeteciyle polemiğe girebilir miydi? Mollazâde‟ye 
engel olan da buydu işte. Şimdilik sabırlı olmak, onu sorunsuz bir şekilde 
gazeteden uzaklaştırmanın yollarını aramak gerekiyordu.  
 
 
42 
 
...Nâzım Mollazâde‟nin hiç değişmediğine ve onun korkak olduğuna emin 
olduktan sonra, bin pişman geri döndü. Akşam trene binerek, görev yaptığı 
Nahçıvan‟a hareket etti. Buta istasyonu, Şirvan, Mil, Muğan ovaları... Yıllar önce 
trenin üstünde yaptığı seyahat... Uyuyakalarak Mincivan istasyonunda uyanması 
ve rayların üzerinden elindeki ağır bavulla Ekeri istasyonuna doğru yürürken sınır 
muhafızları tarafından durdurularak sorgulanması... Nâzım geçip giden günlerin 
hatıra defterini karıştırıyor, bir zamanlar bu yollarda başından geçenleri gözünün 
önüne getiriyordu. Rahat vagonun huzurlu kompartımanında acı ve tatlı hatıralar, 
Mollazâde‟yle giriştiği sert polemik, onu takip eden uğurlu ve uğursuz insan 
kaderleri Nâzım‟ı rahat bırakmıyordu. Rayların üzerinden yuvarlanan 
tekerleklerin yeknesak tıkırtısı, sonraki istasyona yaklaşıldığını haber veren ve 
karanlık gecenin sessizliğini delen ıslık sesi, onu daldığı karmakarışık 
düşüncelerden ayıramıyordu. Gözlerini kapayıp azacık uykuya dalınca, hemen 
kağıt-kaleme sarılıyor, Tahmiraz Tahirov‟a yapılan haksızlığı bütün çıplaklığı ile 
betimliyor, yazısındaki her şeyin gerçeğe uygun olup olmadığını defalarca kontrol 
ediyor, daktiloda yazıldıktan sonra makaleyi özel bir zarfa koyuyor, aceleyle 
gazete genel merkezine yolluyordu. Bir kaç gün sonra da... Şube müdürü onu 
arıyor ve genel yayın yönetmeninin makaleyi beğenmediğini bildiriyor. Mollazâde 
makalenin altına itiraz gerekçesini yazarak Nâzım‟a iade ediyordu. Nâzım kan ter 
içinde uyanarak fırladı yerinden. “rüyaymış demek ki...” diye düşündü ve 
kendinde bir hafiflik hissetti. Ve konforlu kompartımanının küçük penceresinden 
asılı olan beyaz perdeyi aralayarak dışarıya baktı. Gecenin derin karanlığında hiç 
bir şey görünmüyordu. Bazen uzaklarda parlayan elektrik lambalarının ışıkları 
birden göze çarpıyor ve hemen kayboluyordu.  
Tren Nâzım‟ın görev yaptığı özerk cumhuriyete vardığında, sabahın ilk 
şafakları söküyordu. Tren istasyonunun arkasındaki otoparkta müşteri bekleyen 
taksiciler, derli toplu, takım elbiseli, kravatlı ve elinde çanta tutan yolcuları 
görünce surat asıyor, sepetli, bavullu müşteri adayların önüne ise güleryüzle 
koşarak adeta yalvarıyorlardı: 
–Arabam sıfır!  
–Nereye istersen götüreyim seni. 
–Ücreti değil, ne verirsen ver. Fazla para almakla işim olmaz benim.  
 261 
Uzun boylu, atletik vücuda sahip, temiz kıyafetli taksi şoförü Nâzım‟a 
yaklaşarak, salonunda üç kişinin oturduğu “Pobeda” marka arabasını işaret 
ederek: 
–Bir kişilik yerim boş, dedi. Gidecekseniz, buyurun oturun. 
Nâzım hiç bir şey söylemeden düşünceli düşünceli arabaya doğru 
adımlayarak, bir kapısı açık olan “Pobeda”nın arka koltuğuna, iki kişinin yanına 
oturdu. Son müşteriyi de bulan şoför‟ün keyfine diyecek yoktu. Neşeli halde 
direksiyona geçti, sık sık kornaya basarak düzensiz park eden otomobillerin, sağa 
sola koşturan yayaların arasından güçlükle sıvışarak şehir merkezine doğru 
ilerledi. İlerideki köşeden sola dönerek, açıklığa çıktığında şoför hızı biraz da 
artırdı ve yanında oturan yolcuya yöneldi: 
–Şaban hoca! 
–Efendim! 
–Komşu ya! Kaç gündür göremiyorum seni. Belli ki son gelişmelerden 
haberin yok senin. Bu aralar şehir karmakarışık, diyerek şoför çukurlu ve bozuk 
asfalttan dikkatini ayırmadan anlatmaya koyuldu. Şimdilik yedi kişiyi atmışlar 
içeriye. Bazılarını geceleyin, hiç bir şey sormadan, etmeden yatağından alıp 
götürmüşler. Azacık kuşkulandıkları adamları teker teker acımadan tutukluyorlar.  
Mütevazı giyimli, hal ve hareketlerinden ağırbaşlı, munis birine benzeyen 
Şaban hoca yaşına uygun halim bir sesle: 
–Haklısın uzun zamandır yoktum şehirde, ama olup bitenlerden az buçuk 
haberim var, dedi. Tahmiraz Tahirov‟un Ziyad Kerimli‟ye düzenlediği suikastten 
bahsediyorsun herhalde?  
–Komşu, bu aralar şehirde öyle dedi kodular dolaşıyor ki, insanın aklı hayali 
duruyor. Herkesin dilinde aynı mevzu. Nereye gidersen git, her yerde suikast 
konuşuluyor. Böyle devam ederse, korkarım bizi de... Herkes bunun bir komplo 
olduğunu ve Tahmiraz‟ın iftiraya uğradığını düşünüyor. Ziyad Kerimli üç harfli 
örgütte çalışan general arkadaşının yardımıyla kurmuş bu tuzağı. 
Şaban hoca gülümsedi: 
–Üç harf ne? Anlayamadım. 
Şoför kurnazca sırıttı ve çok bilmiş bir edayla: 
–KGB, dedi. Bunu tahmin etmek bu kadar zor mu yani? Kerimli‟nin general 
arkadaşı, KGB‟de başkan yardımcısı. Ziyad Kerimli ile yıllardan gelen dostlukları 
var. Söylenenlere göre oldukça samimiler, aralarından su bile geçmiyor. Herkes 
bu düzenbazlığın generalin icadı olduğunu düşünüyor. 
Arabadakiler birbrilerinden çekinerek susuyorlardı. Salona ağır bir sessizlik 
çökmüştü. Şaban hoca küçük ve dar salonun ağır havasını değiştirmek için ön 
camı azacık indirdi. Taze sabah meltemi salonu doldurdu. Şaban hoca 
soğukkanlılıkla: 
–Ağzı olan konuşuyor, dedi. Çok muammalı bir olay bu, her hangi bir 
tahminde bulunmak çok zor. Tahmiraz‟ı yıllardan beri tanırım, öğrencimdi bir 
zamanlar. Şu anda da iki çocuğuna ders veriyorum. Oldukça başarılı bir 
öğrenciydi. Hatta sınıfın en çalışkan ve zeki öğrencisi olduğunu da söyleyebilirim. 
Ama çok inatçıydı işte, asla caymazdı sözünden. Serkan isimli bir sıra arkadaşı 
vardı. Hep takılırdı Tahmiraz‟a “bu herifin kafası derin bir kuyu, içine düşen şeyi 
zor çıkartırsın” derdi. Bu huyu yüzünden çok azar işitti benden. Asla yalan 
söylemezdi, çok dürüsttü. Kaç kere nasihat ettim ona. Tahmiraz vazgeç bu inatçı 
huyundan, dedim. Aksi taktirde zaman gelir sıkıntısına katlanırsın. Dinlemedi 
 262 
beni... Son zamanlarda irtibatım yoktu kendisiyle. Ara sıra veliler toplantısında 
görüşüyorduk sadece.  
Şoför Şaban öğretmen‟in bu sözleri üzerine: 
–Ben de onu uzaktan tanırım, dedi. İnsanlardan duyduğum kadarıyla, kötü 
biri değilmiş. Kimsenin de işine karışmazmış. 
Şaban öğretmen: 
–Evladım, bu devirde rahat yaşamak için iyi insan olmak yetmiyor işte, dedi. 
Gerektiğinde aklını da kullanacaksın. Tahmiraz ne diye Ziyad Kerimli‟ye karşı 
çıktı ki? Her kes biliyor Kerimli‟nin kim olduğunu, namı memlekete yayılmış. Ne 
de olsa o bir milletvekili, sosyalist emek kahramanı. Bahsettiğin general değil de, 
bir başkası olsaydı, yine aynı şeyi yapar, Ziyad‟ı savunur, ona yardım ederdi. 
Tahmriaz‟ı kim tanıyor yahu? Kimse! Onun sıkıntıları, dertleri kimin umurunda? 
Aklı başında olan adam çocukla, anne-babasıyla, öğretmenleriyle, deliyle ve 
zenginlerle tartışmaz. Başına gelenlerden Tahmiraz‟ın kendisi sorumlu, şu bu 
değil.  
–Ah hocam ah! Ayıptır söylemesi konuşmalarınızı dinledikçe gülesim geliyor 
valla. Ben de lise birden terk ettim okulu. Lütfen yanlış anlamayın ama okulda 
bana okuttuklarınızla, hayatta gördüklerim arasında kocaman bir uçurum var. 
Herşey kitaplarda yazıldığı gibi tozpembe olsaydı, sorun olmazdı tabii. O zaman 
kurtlarla koyunlar aynı tarlada kardeşce geçinip giderlerdi. Bu devirde her şey çok 
değişti hocam, çook! Herkes biliyor Tahmiraz‟ın suçsuz olduğunu, kimseye 
kurşun sıkmadığını. Ama gel gör ki Tahmiraz‟ın kayınpederi, kardeşi, eniştesi bile 
onun aleyhinde ifade veriyor, cinayeti sen işledin diyorlar. Utanmadan, 
sıkılmadan Tahmiraz Ziyad‟ı öldürmek istedi diye yazmışlar ifdadelerinde. Buna 
ne dersiniz? 
Öğretmenin mülayim çehresine hafif kırmızılık çöktü: 
–Evladım ben savcı olmadığım gibi, cinayetin işlendiği sırada Ziyad‟ın 
yanında da değildim. Sizin söyledikleriniz ise birer farziyedir. Cinayet 
soruşturması sırasında ya da mahkemede farziyelerin hiç bir bağlayıcılığı yoktur. 
Bütün iddialar somut delillere dayanmalıdır. İnsan çiğ süt emmiştir, her şey 
olabilir diyorum ben. Ya Tahmriaz gerçekten de suçluysa? 
Deminden beri Nâzım‟ın yanıda sessizce oturan biraz kilolu yaşlı kadın, barut 
dağarcığı gibi parladı: 
–Tahmiraz‟ın akrabaları aleyhinde şahitlik yaptı diyorsunuz! Onları bunu iten, 
yalancı şahitliğe zorlayan birilerinin olduğunu hiç mi düşünmediniz? Niçin 
gerçeği dile getirmekten korkuyorsunuz?! Yoksa  kaynatası, kardeşi, eniştesi 
Tahmiraz‟a iftira atacak kadar nefret mi ediyorlar ondan? Kıldığım namaza yemin 
olsun, bunların hepsi hokkabazlıktır. Er geç adalet yerini bulacaktır göreceksiniz. 
Ben de bugün varım, yarın yokum. Bırakın beni bu sözlerime göre tutuklasınlar, 
kimseden korkmuyorum. Ama siz korkuyorsunuz işte! O üç harf dediğiniz, beni 
tutuklasa ne yazar? Arpaya katsalar at yemez, kepeğe katsalar it. İşte buraya 
yazıyorum! Gerçek ortaya çıkınca siz de göreceksiniz haklı olduğumu. Mazlumun 
Allahı var demişler! Söylediklerimde yanılırsam, bu yaşlı halimle köpek gibi 
ulumaya hazırım. 
Zehra nine içini döktükten sonra, damarları çıkmış kansız parmaklarıyla 
çapraz kırışlar konmuş yüzüne dökülen ak saçlarını başına örttüğü kalın şalın 
altına sakladı ve hiddetle devam etti: 
 263 
–Bakmayın siz Zehra teyzenin okuma yazma bilmediğine. Ben de dünya 
görmüş kadınım. Dört oğul yetiştirmiştim, hepsi de çınar gibi maşallah. Ama 
hiçbirisi yok bugün yanımda. Allah Hitler‟i cayır cayır cehennemde yaksın. 
Hepsini savaşta kaybettim. Ne öldükleri biliniyor, ne yaşadıkları. Şimdi de bu tür 
haksızlıkları gördükçe, geniş dünya bana dar geliyor. Sanki toprak kayıyor 
ayaklarımın altından. Öyle bir dönemde yaşıyoruz ki evladım, suçsuz insanlara 
durup dururken bin bir türlü işkenceyi yapıyorlar. Kanunlar da, adalet de onların 
elinde değil mi? İstedikleri zaman beyaza kara, karaya beyaz diyebiliyorlar. 
Aslında kanunları ilk önce kanunu yapanların kendileri ihlal ediyor. Tahmiraz‟ın 
ne suçu var evladım? Onu tanımıyor muyum sanki! Dede babadan yılların 
komşularıyız. Tahmiraz koskoca fabrikatöre kurşun sıkacak kadar beyinsiz adam 
mıdır? Farzı muhal sıktı diyelim, niçin isabet etmemiş peki? Vallahi gülesim 
geliyor ha! 
Zehra teyze giydiği kolsuz kürklü yeleğinin eteğeni geriye çekerek sağ tarafa 
döndü ve Nâzım‟a hitaben: 
–Yanlış mı konuşuyorum evladım? diye sordu. Mesleğin nedir bilmiyorum 
ama boy posundan iyi bir işin olduğu belli. 
Nâzım hafif tebessümle cevap verdi: 
–Bu konuda hiç bir şey söyleyemem teyze. Ben de sizin gibi sağdan soldan 
duyduklarımla yetiniyorum. 
–Eveet. En iyisini sen yapıyorsun oğlum, zeki adamsın! Duymadım, 
görmedim, bilmiyorum... Bundan daha iyisi düşünülemez. Beni sokmayan yılan 
bin yaşasın dedikçe, kazasız belasız yaşarsın. İnşallah bana kızmıyorsun evladım, 
ne de olsa büyüğünüm. Evet açıksözlüyüm, lafı insanın yüzüne karşı söylerim. 
Senin gibi okumuş, makam sahibi insanlar suya sabuna dokunmadıkları için 
başımıza geliyor bunlar. Nereye baksan, her yerde zulüm, adaletsizlik, haksızlık 
var. 
Şoför direksiyonu kırarak: 
–Zehra teyze ama da konuştun ha! Bravo sana be! dedi ve sırıtmaya başladı. 
Zehra teyzenin solunda demiden beri sesini çıkarmadan oturan orta yaşlı 
adam, şoförün bu lafına kurnazca güldü. Şaban hoca ise farklı düşüncelere 
daldığından, onların konuşmalarına aldırmıyordu. Araba şehire girince konu 
değişti. Şoför kimi nerede indireceğini sordu. Şaban hoca: 
–Önce Zehra teyzeyi indirelim, dedi.  
Yaşlı kadın öğretmen‟in teklifinden memnun kalarak: 
–Evet, bizim ev şehrin girişinde zaten, dedi. Sabir sokak, 97‟de otruyorum. 
Sabahtan beri konuştuğumuz Tahmiraz‟la kapı komşusuyuz. Adamın önceleri 
muhteşem, dayalı döşeli evi vardı. Her hatırladığımda yanıp tutuşuyorum, fenalık 
geliyor bana. Tutuklandıktan sonra karısı elinde avucunda ne var, ne yoksa sattı, 
nakite dönüştürdü. Yalnız o para da yetmedi adamı hapisten kurtarmak için. 
Kadın derin bir ah çekti, bu devirde ayağın kaymasın, yere düştün mü kimse sana 
yardım eli uzatmaz çünkü. Herkes aman bana bir şey olmasın diyor. Ah Ziyad, 
Ziyad... Ne evler yıktı, ne kapılar kapattı o deyyus... Şaban öğretmen de Ziyad 
ünlü adamdır, zengindir diyor. Dur hele! Yeryüzünde yakan varsa da, göklerden 
de bir bakan var! O her şeyi görüyor! Ziyad gibi zalimlerin sonu muhakkak 
hüsran olacak.  
Şoför endişeli bir esle: 
 264 
–Zehra teyze, dedi. Sıftayı bile yapmadım, ne olur sabah sabah başımı derde 
sokma. Her ağacın altında bir ajan var, ondan sonra sürüm sürüm süründürürler 
beni. Bu taksiyi alana kadar kaç kişinin önünde diz çöktüm bir bilsen! Şimdiye 
kadar müdüre ödediğim parayı da geri kazanamadım. Bu şehirde ite bile borcum 
var. Kazancımın çoğu da borçlarıma gidiyor. Bu dört tekeri de elimden alsalar 
mahvolurum. Zar zor geçindiriyorum ailemi... 
Zehra teyze. 
–Tamam, tamam. İniyorum zaten, kurtuluyorsunuz benden. İşte şu kapının 
önünde dur, dedi. Evimiz burası. Yanımızdaki de Tahmiraz‟ın evi. Belli oluyor 
değil mi? Suyu tükenmiş değirmene benziyor. 
Arabada oturan herkes Tahmiraz‟ın fazla büyük olmayan bahçesine ve bir kaç 
kurumuş ağacın çevrelediği iki katlı evine ilgiyle bakıyordu. Bakımsız kalan elma 
ve armut ağaçlarının yaprakları sararmış ve dökülmüştü. Penceresine tül perde 
asılmış alt kattaki odadan akordeon‟un yanıklı sesi duyuluyordu. Zehra teyze 
eşyalarını toplayarak: 
–Tahmiraz‟ın Bakü‟de okuyan oğlu çalıyor, dedi. Geçen sene biraz para 
biriktirerek çocuğu Bakü‟ye gönderdiler. O da gitti üniversiteyi kazandı. Babası 
tutuklandıktan sonra okulu bıraktı, geri döndü. Sabah akşam o aleti elinden 
düşürmüyor. Her duyduğumda akordeon‟un sesini, içim parçalanıyor. Zaten bu 
yüzden ikide bir akrabalarıma gidiyorum ya. İnsanın ruhu daralıyor evde. Karısı 
da Tahmiraz içeri girdikten sonra zayıfladı, yatak hastası oldu. Allah düşmanıma 
bile çektirmesin böyle çileyi. İftiradan beter dert yok evladım. Hadi hoşçakalın, 
diyerek Zehra teyze parmakları titreye titreye elindeki parayı şoföre uzattı. Lanet 
olası römatizma da yapışmış yakamdan, bırakmıyor. Adım atamıyorum yahu... 
Kadın söylene söylene Sabir 97 yazan evin kapısından içeriye girdi. 
Taksi ilerideki köşeye vardığında hızla sağa döndü ve bir süre ilerledikten 
sonra durdu. Ön koltukta oturan öğretmenle, arkada oturan çelimsiz ve suskun 
yolcu da indiler. Arabada tek yolcu Nâzım kalmıştı. Şoför yüzünü ona dönerek: 
–Evet emmoğlu, sen nerede ineceksin? Adresi söyle bakalım. 
–Puşkin sokak, 92. 
–Anladım, anladım. Kırmızı kerpiçten yapılmış üç katlı apartmanı diyorsun. 
Geçenlerde anahtar teslimi yapıldı ev sahiplerine. Hayırlı uğurlu olsun. Güzel 
apartmandır. 
–Teşekkür ederim. 
Sürücü boynunu uzatarak dikiz aynasındna Nâzım‟a ilgiyle baktı: 
–Yanılmıyorsam daha önce de binmiştin arabama, değil mi? O sıralar caminin 
yanındaki eski apartmanda oturuyordun. 
–Haklısınız. 
–Sorması ayıptır, ne iş yapıyorsun emmoğlu? 
–Basın alanında çalışıyorum. 
Şoför dünya umurunda değilmiş gibi sırıttı. Kendine has iyimserlikle 
konuşmaya devam etti: 
–Desene... Şundan bundan yazıp duruyorsunuz demek ki... 
Nâzım gülümsedi ama cevap vermek istemedi taksiciye. 
Şoför hafızasının derinliklerine dalış yaparak kaşlarını çattı. 
–Evet, evet! Sizi bir kaç defa bizim gazete binasının önünde görmüştüm. 
–Olabilir. 
Şoför espiriyle: 
 265 
–Bana bak emmoğlu. Başıma ne gelirse hep dilimin yüzünden gelir. Çünkü 
her zaman aklımda olanı söylerim. Darılsan da, kırılsan da polislere ve basın 
mensuplarına güvenmediğimi söylemeliyim sana. Mesela arabada konuşulanları 
biraz da abartarak hakkımda yazı falan yazmayasın ha! Ayvayı yerim o zaman, 
dedi ve kuşku dolu gözlerle aynadan Nâzım‟a baktı. 
Nâzım sessizce gülüyordu. Şoför tekrar omuzunun üzerinden ona yöneldi: 
–Kusuruma bakma birader. Sizi herkesten önce indirmeliydim aslında. Bana 
dargın değilsiniz inşallah? 
–Siz doğru olanı yaptınız. Önce yaşlılara, sonra da öğretmenlere saygı 
gösterilmeli. Onlar bunu hakediyorlar. 
Şoför bu cevap karşısında memnuniyetini ifade ederek gülümsedi. 
–Size bir soru sorabilir miyim? 
–Buyurun! 
–Demin konuştuğumuz konu hakkında siz ne düşünüyorsunuz?  
–Hangi konu? 
–Tahmiraz‟ın sözde Ziyad‟ı öldürmek istemesi. Bana hiç de inandırıcı 
gelmiyor mesela. Şoför yüzünü ekşiterek, kafasını salladı. Bir tek ben değilim 
böyle düşünen, herkes Ziyad ve general Tahmiraz‟a tuzak kurdu diyor.  
Nâzım: 
–Bu cinayetin soruşturması sonuçlanmadığı için, ben bu konuda hiç bir şey 
söyleyemem. Soruşturma devam ediyor ve önümüzdeki günlerde mahkeme 
başlayacak. O zaman bana verdiğiniz bütün soruların cevabını bulacaksınız. 
Şimdiden kafa yormaya deymez. 
Şoför: 
–Haklısınız aslında, dedi ve tereddütle ekledi, ben liseden terkettim okulu, 
sizse okumuş adamsınız. Gazeteciler herşeyi herkesten fazla biliyorlar, böyle bir 
üstünlüğünüz de var yani. Bakmayın siz Ziyad Kerimli‟nin yakasındaki madalya 
ve nişanlara. Heryerde de sözü geçen şerefsizin tekidir. Eskiden Tahmiraz‟la 
aralarında bir tartışma yaşanmış, bugünse ondan intikam alıyor. Üniversite‟de 
aynı sınıfta okumuş ve aynı kıza aşık olmuşlar. Valla kesin bilmiyorum, ben de 
dedikoduların yalancısıyım. Soruşturma, mahkeme diyorsunuz da, ben pek ümitli 
değilim ama. Ziyad Kerimli ne derse, polis de, savcılık da, mahkeme de onu 
yapacaktır. Canım bu ülkede yasaları takan mı var? 
Şoför Nâzım‟ın yarasına bastı sanki. Dün Mollazâdeyle arasında geçen gergin 
diayloğu hatırladı. Hayalinde tekrar onunla karşı karşıya durmuştu sanki. 
Mollazâdeyle tartışmaya başladı. Ve o sırada şoförün sesi duyuldu: 
–İşte geldik, Puşkin 92, diyerek üç katlı kırmızı kiremitten inşa edilmiş 
apartmanın önünde frene bastı. Taksi durunca Nâzım ileri geri sallanarak 
hayallerinden sıyrıldı. Kapıyı açarak elini cebine soktu. Taksici samimi ve sevecen 
bir ses tonuyla: 
–Benden olsun, diyerek para almak istemediğini söyledi.  
Nâzım: 
–Bu sizin özel arabanız olsaydı kabul ederdim belki de. Ama kullandığınız bir 
taksi. Allah bilir patronunza hergün ne paralar ödüyorsunuz.  
Taksici ısrarla: 
–Nîmet sizden para aldığımı duyarsa külümü göklere savurur, dedi. Onun 
huyunu bilmiyor musunuz sanki?! 
Nâzım şaşkınlıkla gözlerini kıstı. 
 266 
–Nîmet kim ya? 
–Güya tanımıyorsunuz öyle mi? Sık sık görüştüğünüz meslektaşınız var ya. 
Nîmet Recepli‟yi diyorum. Akrabayız onunla. Sizden çokca bahsetti bana. Kim 
olduğunuzu biraz geç anladım, kusura bakmayın. Biraz da ileri geri konuştum 
galiba. 
–Önemli değil. Meslektaşımın akrabası olduğunuz için aslında size paranın iki 
katını ödemem lazım, diyerek elindeki on rubleyi şoföre verdi ve paraüstünü 
beklemeden taksiden indi. 
 
43 
 
Nâzım küçük odasında sigarayı sigraya tutuşturarak, Nahçivanda‟ki sanayi 
kuruluşlarıyla ilgili makale yazmaya çalışıyordu. Sık sık kalemini masanın üzerine 
bırakarak elini yanağına dayıyor ve Tahmiraz Tahirov‟u düşünyordu. Çelişkili 
dedi kodulara ve söylentilere neden olan bu muaamalı olay, zihnini meşgul 
etmeye devam ediyordu günlerdir. Nîmet Recepli her zaman yaptığı gibi odanın 
kapısını çalmadan açtı ve dudağında piposu vakarla içeriye geçti. Ezberlediği lafla 
başladı konuşmaya: 
–Baba! Şaştım ben bu işe, dyerek Nâzım‟a yakın olan sandalyelerden birini 
altına çekti. 
Nâzım daldığı düşüncelerden ayrıldı ve moral bozukluğunu belli etmemeye 
çalışarak suni tebessümle: 
–Hayorla Mirza? diye sordu. Yeni haberlerin mi var? 
–Duymadın mı? 
–Hayır. Neyi duyacaktım ki? 
Mirza baş parmağının ucuyla piposunun sönmek üzere olan külünü 
karıştırarak: 
–İbiş Allahyarlı, KGB‟nin Nahçivan amirini de görevinden aldılar. Generalle 
anlaşamamış galiba... 
–Olabilir... 
–Olabilir de ne demek? Oldu bile! Yerine ağzı süt kokan bir deklikanlıyı 
atamışlar. General‟in akrabası olduğu söyleniyor. Daha önce Merkez Komitede 
çalışıyormuş. 
Nâzım daldı ve kendi kendine: 
–Çok enteresan, dedi. 
Nîmet Recepli sordu: 
–İbiş Allahyarlı‟yı tanır mıydın? 
–Fazla samimiyetimiz yoktu. 
–Ama ben onunla yakındım, aramız çok iyiydi. Çok güveniyordu bana. 
Sıkılınca hep yanıma gelirdi. Ara sıra söylenip duruyordu bu iş bana göre değil 
diye. İstihbaratta yirmi yılın üzerinde ömür tükettim, yine de bu ortama 
alışamıyorum diyordu. Cebinde ne zaman baksan mushaf taşırdı. Yalnız benim 
dışımda kimse bilmiyordu bunu. Bir keresinde takıldım ona, yoldaş Allahyarlı, 
mesleğinizle dini inançlarınız hiç örtüşmüyor dedim. İçerledi bu lafıma. Böyle 
konuşma Mirza, ben işimde de dürüstüm dinimde de, dedi. Zaten dini 
duyarlılığım olmasaydı, bu görevimi suiistimal ederdim.  
Nîmet‟in samimiyet ifade eden bakışları birden bire solgunlaştı. Üzgünce ve 
endişeyle Nâzım‟a bakarak:  
 267 
–İbiş bana herşeyi olduğu gibi anlattı, dedi. İşten ayrıldığı gün akşam evine 
gittiydim. Aslında onu ziyaret etmek gibi bir niyetim yoktu ama kendisi davet 
etmişti. Çok üzgün görünüyordu. Onu Nahçivan amirliyinden almakla da 
yetinmeyecekler, istihbarattan uzaklaştırmayı düşünüyorlar galiba. Yönetim 
mahkemenin sonuçlanmasını bekliyormuş. Mahkeme tutuklama kararı çıkartırsa, 
İbiş‟in kariyeri de son bulacak. Aslında işsiz kaldığı için pek tasalanmıyor. Onu 
tek rahatsız eden suçsuz bir insanın hüküm giyeceğidir. Fabrikatörün oyununu 
bozamadığı için üzülüyor. O da bizim bildiklerimizi biliyormuş. Amirlerine böyle 
bir suikastin olmadığını, Tahmriaz‟ın iftiraya uğradığını söylemiş. Elinde rahmetli 
bekçinin ölmeden önce kendisine verdiği ifade varmış.  
Nîmet susarak cebinden kibrit çıkardı ve sönmek üzere olan piposunu tekrar 
yaktı. Nâzım elini çenesine koymuş, dikkatle onu dinliyordu. Nîmet zar zor 
tutuşturduğu piposunu bir iki defa emdikten sonra konuşmasına devam etti: 
–Konuştum biraz İbiş‟le, serzenişte bulundum. Düşenle beraber sen de 
düşmek istiyorsun dedim. Ama bu çok yanlış! Tahmriaz‟ı öyle bir tuzağa 
düşürmüşler ki, zor kurtulur. Boşver, başını belaya sokma. Kahramanların devri 
bitti artık. Çoluk, çocuğun var, bari onları düşün. 
Mirza Nâzım‟ın yüzüne dikkatle bakarak: 
–Bana nasıl bir cevap verdi biliyor musun? 
Nâzım susuyordu. 
–Senden bu lafları duymak beni kahretti Mirza. Otuz yılı aşkın süredir basın 
alanında çalışan, doğruyu yanlıştan ayırmasını bilen, dürüst ve namuslu bir 
insanın, üstelik de saygı duyduğum birinin bu şekilde duyarsız ve vurdumduymaz 
olabileceğini tahmin edemezdim, dedi. Senin söylediğin gibi suya sabuna 
dokunmamayı hayatımın prensibi edinseydim, kaybettiklerim, şimdiye kadar 
kazandıklarımdan çok daha fazla olurdu aslında. Generale başüstüne diyerek 
Tahmiraz‟ın suçlu, Ziyad Kerimli‟nin ise suikast kurbanı olduğunu ben de 
onaylasaydım, zavallının dosyasını yalancı şahitlerin ifadeleriyle kabartsaydım, 
apoletlerimdeki yıldızların sayısı da çoğalır, koltuğumda ise daha sağlam 
otururdum. Belki de bir iki amirimin gözdesi olurdum. Oysa butün bunların 
iftira, hokkabazlık olduğunu bilen binlerce insan lanetleyecekti beni. Elini 
omuzuma koydu ve Mirza dedi, halkın nefreti ve gazabı bir insan için en büyük 
cezadır, bunu asla aklından çıkarma. 
Mirza gülümsedi: 
–Bu sözlerimden dolayı pişman oldum, hatta özür bile diledim ondan.  
–İstihbaratta onun kadar dürüst insanlara ender rastlanır, dedi Nâzım. Bunları 
duyduğum iyi oldu. Ne yazık ki fazla samimiyetimiz yok onunla. Onun gibilerinin 
önünde baş eğmek lazım.  
Nîmet: 
–Benden en ufak bir sırrı olmaz, dedi. Geceyarısına kadar sohbet ettik. Sadece 
bir iki kişi gelmişti onu Bakü‟ye uğurlamaya. Devlet yetkililerinden kimseyi 
göremedim peronda. Yalnız komşuları vardı. Ayrılırken doldu gözleri. Beni bir 
kenara çekti, üzülme Mirza dedi, hayatta olur böyle şeyler. Adalet geç gelir, güç 
gelir. Allah‟tan ümit kesilmez. Ona güven yeter, kazanan taraf sen olacaksın. 
Nîmet konuşmasını bitirdikten sonra kendine has iyimserlikle: 
–Baba! Şaştım ben bu işe! dedi ve uzun süre sustu. 
Nâzım Mirza‟nın sözlerinin etkisinde kalarak derin hayallere dalmıştı. Sigara 
tiryakisi olmasa da, ağır makaleler yazarken veya aşırı sinirli olunca sigaraları peş 
 268 
peşe yakardı. Nâzım bir Kazbek tutuşturarak dumanı akciğerlerine çekti. Daha 
sonra dikkatini Nîmet‟in yüzünde konsantre ederek: 
–Mirza bir kaç gün yoktum burada, iş seyahatindeydim. Bu yüzden bazı 
gelişmelerden uzak kaldım. Güvendiğim, inandığım bir meslektaşım, sırdaşım 
olduğun için söylüyorum sana bunları, yanlış anlama. İbiş‟in görevinden 
alındığını söylüyorsun, büyük ihtimal beni de aynı son bekliyor. Tahminlerimde 
zor yanılırım. Bunu bildiğim halde Tahmiraz‟a yapılan haksızlığı nasıl unuturum 
ben?Bir şeyler yapmam gerekmiyor mu? Söylemesi çok zor, inan ki baş 
edemiyorum kendimle. Kasetler evimde boşu boşuna duruyor. Neden? Emin 
Tahmiraz her gün lanetliyor beni. Belki de bir gün mutlaka Ziyad‟ın maskesini 
düşüreceğime dair inancı tükenmedi hâlâ. Ben bir gazeteciyim ve bir iftira 
kurbanı benden yardım bekliyor. Bense kılımı bile kıpırdatmıyorum. Güce 
gündüz takip ediyor beni onun gölgesi. Düşünceler rahat bırakmıyor peşimi. Bir 
gazeteci olarak doğru bildiğim bir konuda makale yazamıyorsam, bu cesaret 
yoksa bende, kalemimi kırsam daha iyidir. Acizliğin itirafı da erdemdir sonuçta.  
Telefon çaldı. Nâzım ahizeyi kaldırdı. Nahçivan parti komitesi yetkilisydi 
arayan. Nâzım bugün parti merkezinde yapılacak olan genel toplantıya davet 
ediliyordu. Telefonu kapatarak saatine baktı ve ayağa kalkarak: 
–Ayda yılda bir namaz, onu da şeytan koymaz, dedi ve kafasını salladı 
üzüntüyle. Hadi gidelim Mirza, toplantıya çağırıyorlar beni. Biliyorsun, 
gazetecilerle uğraşmak bunların en büyük zevki. Geç kalırsam bunu da bahane 
ederler. İnşallah bir gün kaldığımız yerden devam ederiz sohbetimize... 
Nahçıvan parti komitesinde, geniş bir toplantı yapılıyordu. Nahçıvan Özerk 
Cumhuriyetinin bütün şehir, ilçe ve kasabalarından gelen temsilcilerin oturdukları 
yumuşak sandalyelerin arasına kenarları nakışlı kilimler serilmişti. Protokol 
sırasında KGB generalinin de oturduğu Nâzım‟ın dikkatini çekti. Misafir olarak 
davet edilmişti bu oturuma. Generalden bir sandalyelik mesafede Ziyâd Kerimli 
oturuyordu. Sık sık eğilerek generalin kulağına bir şeyler fısıldıyor, sonra da 
doğrularak hayatından memnun, mutlu bir insanın halet-i ruhiyesi içinde sağa 
sola dönüp durdukça, yakasındaki beş köşeli Kızıl Yıldız madalyası ve diğer 
madalyaları tavandan asılmış avizelerin gür ışıkları altında parıldıyordu. 
Salondakilerin bir çoğunun ona imrenerek ve kıskanarak baktıkları belli 
oluyordu. Generalin siyah gözlüğü, sessiz sakin oturuşu, omuzlarındaki altın 
sırmalı apoletler insanı karamsarlığa sürüklüyordu, bazılarını ise ürkütüyordu. 
İşçiden bilim adamına, devlet yetkililerinden sıradan memurlara kadar kürsüye 
herkes çıkıp konuşmasını yaptı. Genel merkezde herkese uygun olarak yazılan ve 
düzenlenen övgü dolu cümleler içeren metinleri isteksiz isteksiz okuyan sözde 
konuşmacılar, okuyup bitirdikten sonra omuzlarından ağır bir yük kaldırılmış gibi 
hafifliyor, yavaş ve ürkek adımlarla kürsüden inerek parmak uçlarına basa basa 
yerlerine dönüyorlardı.  
General sırayla konuşma yapan delegeleri dikkatle dinliyor, siyah gözlüklerinin 
altından salondakileri merakla izliyordu. Bazen ise tekebbürle kafasını sallayarak 
ve böbürlenerek, duyduklarına karşı tavrını belli ediyordu. Nahçivan Parti 
Komitesi başkanı Şirhan İsmailzade yerinden kalktı ve ağır adımlarla konuşma 
kürsüsüne çıktı. Önce ekonomik alanda yaşanan kusurlardan bahsetti ve birden 
yüzü gerginleşti, ciddileşti ve konuyu değiştirerek: 
–Bir kaç gün evvel şehir dehşetli bir cinayetle sarsıldı, dedi. Tahminimce bir 
çoğunuzun haberi var bundan. Ziyad Kerimli‟nin ülkemizin gururu olduğunu 
 269 
hepimiz biliyoruz. Yurtdışında da çok iyi tanıyorlar onu. Defalarca SSCB Yükesk 
Şurasına milletvekili seçilen saygıdeğer bir hemşerimiz, aynı zamanda Sosyalist 
Emek Kahramanıdır. Aldığı madalya ve ödüllerin sayısı bilinmiyor. Ona heykel 
dikmemiz gerekiyorken, bazılarımız onu öldürmeye çalışıyor! Hainlerin sıktığı 
kurşun, şans eseri bu büyük insana isabet etmemiştir...  
Şirhan İsmailzade heyecanla konuşmasını sürdürdükçe, salona hakim olan 
gerginlik daha da artıyordu. Generalin yüz ifadesi biraz da ciddileşti. Ziyad 
Kerimli hayatının en mutlu dakikalarını yaşıyormuş gibi, gözleri olağanüstü bir 
hoşnutluk saçıyordu. Bir çok delegenin kafası allak bullak olmuş, iki farklı 
görüşün çelişkili düğümüne takılıp kalmıştı. İnsanlar bu saygın salonda 
söylenenlere mi inanmalıydı, yoksa şehirde dolaşan dedi kodulara mı? İsmailzade 
yüzünü generale yönelterek: 
–Burada bulunanların ve şahsen kendi adımdan size derin şükranlarımı 
sunuyorum, dedi ve tekrar salondakilere dönerek, aynı ciddi ifadeyle 
konuşmasına devam etti, Cinayet sırrının çözülmesi ve suçluların yakalanmasında 
bugün aramızda bulunan muhterem Nejat Zamanoviç‟in büyük emeği geçmiştir. 
Günlerdir işini, gücünü, evini, çoluk çocuğunu bırakmış, bizimle beraber gece 
gündüz demeden çalışıyor. Soruşturmayı yürüten müfettişlere, sorgu hakimlerine 
uyumayı bile yasakladı neredeyse. Artık her şey gün gibi ortada. Soruşturma 
tamamlandığına ve dosya mahkemeye gönderildiğine göre, sayın katılımcılara 
bazı ayrıntıları açabilirim. 
Salonda oturanların meraklı bakışları İsmailzade‟ye dikidli.  
–Kâtilin, Tahmiraz mıdır nedir, İsmailzade yüzünü ekşitti, o alçağın ismini 
anmak bile istemiyorum. Neyse... Tahmiraz kardeşinin, kaynatasının, eniştesinin 
ve kapı komşusunun bile beyinlerini yıkayarak, Ziyad Kerimli‟ye suikast 
planladığını ve onlardan kendisine yardım etmelerini istemiştir. Hangi tarihte, 
saat kaçta, kimin evinde toplandıkları ve Ziyad Kerimli‟yi öldürmek için nasıl 
plan yaptıklarını, soruşturmayı yürüten yetkililer artık biliyorlar.  
İsmailzade acı istihza ile: 
–Her kes suçunu itiraf etti, bir tek Tahmriaz reddediyor. İsterse reddetsin, 
bunun bir faydası olmayacak zaten. Ona suçunu kabul ettirmesini bilirler, diyerek 
kahkahayla güldü ve generale baktı. 
General de tekebbürle gülümsedi ve İsmailzade‟nin söylediklerini onaylama 
anlamında kafasını salladı. 
Vali devam etti: 
–Bugün buraya toplananlar, yurdumuzun kaymaklarıdır. Bizim sizden sırrımız 
yok, olamaz da! Bu nedenle olabildiğince açık konuşmaya çalışıyorum. Yalnız 
söylediklerim bu salonun dışına çıkmamalı. Mahkeme sonuçlanmadan ve hakim 
kararını ilan etmeden bu tür şeylerin sağda solda konuşulması doğru değildir... 
Ama ne fark eder ki, zaten her şey gün gibi ortada, diyerek dudağını ısırdı. 
Hepsini tek tek kurşuna dizmek lazım! Müebbet bile hafif gelir onlara... 
Herkes alkışlamaya başladı. Sonunda general de dayanamadı ve bir iki kere 
ellerini birbirine çarptı. 
Toplantıdan bir kaç gün sonra, Nahçıvan‟daki mahalli gazetede “Gerçek 
Komünist” başlığıyla Ziyâd Kerimli hakkında yarım sayfalık bir makale 
yayımlandı. Makalenin ortasında Ziyâd‟ın büyük fotoğrafı dikkat çekiyordu. 
Yazıda onun geçtiği anlamlı hayat yollarından, çalışkanlığından, gençlere örnek 
olabilecek dürüstlüğünden ve manevi özelliklerinden bahsediliyordu. Ziyâd‟ın 
 270 
fabrikasında çalışan birkaç işçinin muhabirin sorularına verdiği cevaplarda, güya 
Ziyâd fabrika çalışanlarının manevi babası olarak değerlendiriliyordu. 
Röportajlarda Ziyâd Kerimli aleyhine “terörist” saldırı düzenleyen Tahmiraz 
Tahirov ve yardımcılarına ağır hakaretler, lanetler ediliyor, mahkemenin onlara 
en ağır cezayı vermesi temenni ediliyordu. Nâzım makaleyi okuyarak, abartılmış 
kısımların altını çizdi. Kapının açılmasıyla, dikkati önündeki gazeteden ayrıldı. 
Bitişik odadaki mahalli gazetenin genel yayın yönetmeni içeri girdi. Mülayim 
huyu, alçak boyu, hoş yüzü olan ve her zaman giyimine dikkat eden genel yayın 
yönetmeni, altında imzası bulunan gazeteyi Nâzım‟ın masasında görünce 
sevinçle: 
–Bugünkü sayısı biraz gecikti, dedi. Baştan sona okudun mu? 
Nâzım isteksizce cevapladı bu soruyu: 
–Evet.  
–Nasıl? Beğendin mi? Gündemin nabzını tutabiliyor muyuz? 
–Mizanpajı beğendim. Elbette, sayfa düzeninin önemi çok büyük. Fakat 
gazetede yayınlanan bütün haber, makale ve köşe yazıları ilk önce okurda güven 
doğurmalıdır. Bir gazeteci için en büyük ceza okurlar arasında alay konusu 
olmaktır. Biliyorsun nefretle sevgi arasında incecik bir çizgi var. İnsanları yaşatan 
iki en büyük duygu bunlar, sevgi ve nefret. Gazete baskıya girmeden önce nasıl ki 
cümle yapıları ve imla kuralları son kez gözden geçiriliyor, yazıların objektifliğine 
de dikkat etmeli, okurların tepkileri önceden kestirilebilmelidir. Bence biz 
gazeteciler, elimize kalemimizi aldığımzıda bu ayrıntıları unutuyoruz çoğu zaman.  
Yerel gazetenin genel yayın yönetmeniyle, ulusal gazetenin özel muhabiri 
arasında bu tür yapıcı tartışmalar sık sık yaşanırdı. Ama bu sefer Nâzım‟ın bu 
kadar sert konuşmasını, meslektaşı beğenmedi. Yapısına uygun yumuşaklıkla: 
–Bence bizim gazetemizde asparagas ya da önyargıyla yazılmış hiç bir haber 
ve makale bulunmuyor. Elinde bunun aksini ıspat edebilecek bir delil varsa, 
buyur söyle.  
Nâzım gözlerinin ucuyla gazetnin son sayfasını işaret etti ve acı tebessümle: 
–Delil mi! Gerekçe mi! Şaka yapıyorsun her halde. İşte sana bir delil. Şu anda 
gözünün önünde mesela, diyerek Ziyad Kerimli‟nin fotoğrafının bulunduğu 
gazeteyi eliyle ona doğru kaydırdı. Güya neyin gerçek, neyin yalan olduğunu 
bilmiyorsun öyle mi? Yerinde olsaydım gerçeği yazar ya da en azından susardım. 
Genel yayın yönetmeni Ziyad Kerimliyle ilgili haberin bazı satır altlarının 
çizildiğini farkederek bozuldu ve durumu kurtarmaya çalıştı: 
–Ne demek istediğini anlıyor ve bu konuda sana katılıyorum. Ama 
konjönktüre ayak uydurmak zorundayız. Gazete Nahçivan parti komitesi ve 
valiliğin yayın organıdır. Asla parti çizgisinin dışına çıkamayız. Ziyad Kerimli 
haberine gelince... açıkçası bu üstlerin talimatıyla yazılmış bir yazıdır. Hem... 
 O bir ara duraksadı ve: 
–Hem yaş olarak senden büyüyüğüm hem de deneyimim senden fazladır, 
dedi. Komsomol başkanlığı, belediye başkanlığı, bakan yardımcılığı yaptım. Şimdi 
de görüyorsunuz işte, bir gazetenin yöneticisiyim. Başıma ne belalar geldi bir 
bilsen... Ağlayalım da gözden mi olalım? Tahmiraz gibilerine göre süründüreyim 
mi kendimi? Salak mıyım ben? Açıkçası, onun Ziyad Kerimli‟ye suikast 
düzenlediğine ben de inanmıyorum. Pek inandırıcı gelmiyor bana. Aramızda 
kalsın bak! Bir parti basın organının genel yayın yönetmeni olarak 
düşündüklerimi konuşmaya ve yazmaya hakkım yok işte. Artık soruşturma da 
 271 
tamamlanmış... Yanlış veya doğru, Tahmiraz‟ın suçlu olduğunu ıspat etmişler, 
ona kimse yardım edemez artık... 
–Belli ki günübirlik hesaplar yapıyorsun dostum. Çok yüzeysel düşünüyorsun. 
Yaptıklarının yarın nasıl geri tepeceğini bilmiyorsun. Suçsuz bir insanın iftiraya 
uğramasından değil, genel olarak bizim adalet anlayışımızdan bahsediyoruz 
burada. Bir gazeteci yaşadığı dönemin sosyal, kültürel, siyasi gündemini takip 
eden, günün nabzını tutan ve yazdıkları yıllar sonra bile tarih niteliği taşıyan 
eserlerdir. Emin ol, bir gün mutlaka Ziyad gibi sahtekarların, zalimlerin kötü 
amelleri su yüzüne çıkacaktır. Hokkabaz savcılar, müfettişler ve bu yalanları 
gazete sayfalarına taşıyan gazeteciler lanetlenecektir. Haleflerimiz nefret 
edecekler bize... 
Nâzım muhatabının onun sözünü kesmek istediğini anlayarak, ona bu fırsatı 
vermeden ayağa kalktı: 
–Gidelim hadi. Bu konuları tartışmanın bir anlamı yok. Gazeteniz doğru veya 
yanlış, yazacağını yazmış artık. Sıkılan kurşun geri dönmez. Bu nedenle boşu 
boşuna tartışmayalım diyorum.  
Nâzım masasının üzerine dağılmış kağıtları toplayarak kendi kendine 
konuşuyormuş gibi: 
–Beş parmağın beşi de bir olmaz. Herkesten aynı duyarlılığı, anlayışı 
beklemek yanlıştır. Yaş ve tecrübe olarak benden üstün olduğun için, bazı 
konularda, hatta bu konuda bile tavrın daha doğru ve adil olabilir, belki de 
öyledir. Seni eleştirmeye hakkım yok. Genel yayın yönetmeni partinin emir 
kuludur. O parti kartından bende de var ama parti üyeliği iyiye kötü, kötüye iyi 
detirtemez bana. Eminim mensubu olduğumuz Komunist partisi de bunu kendi 
üyelerine yakıştırmaz. Seni üzeceğimi bildiğim halde, söylemeye mecburum. 
Gazetenizde yayınlanan bu haber ve sizi bunu yazmaya teşvik edenler, partinin 
şerefine gölge düşürüyor, onun imajını zedeliyorlar. 
Bu laflar genel yayın yönetmeninde tokat etkisi yapsa da, oralı olmadı. 
–Ah Nâzım, Nâzım. Henüz çok gençsin ve bazı şeylerden belli ki habersizsin. 
Zamanı gelir herşeyi anlarsın. Bende de öyle sırlar var ki, dudak uçuklatır. Ama 
bunları açıklayamam... Hem bana ne ya?! diyerek omuzlarını silkti. Bir arkadaşım 
olarak sana çok zor bir dönemden geçtiğimizi hatırlatmak isterim. Sense dünyayı 
toz pembe görüyorsun. Çok kuralcısın ve taviz vermesini bilmiyorsun. Bu 
huyundan vazgeçmezsen, hayatın boyunca büyük sıkıntılara katlanacaksın. 
İstersen iyice bir düşün.  
–Kendi düşen ağlamaz. Benim seçtiğim yol zaten dikenli, çukurlu ve 
nankördür. Farkındayım bunun. Yalnız kendine güvenen, bu zorluklara göğüs 
gerecek gücü kendinde bulan insanlar başarılı olabilirler. Dedim ya seni 
suçlamıyorum. Öyle insanlar vardır ki, sadece günü kurtarmak için yaşarlar. 
Hayatları rüzgarda savrulan saman çöpüne benzer. Oysa her insanın bir gayesi, 
ideali olmalıdır. Cahillerle bilgeler arasındaki fark da budur zaten. 
Nâzım bunları söyledikten sonra odanın kapısını kapattı, anahtarla kilitledi ve 
muhatabından ayrılarak uzaklaştı. 
 
*** 
 
Nâzım oturduğu apartmanın avlusuna girdiğinde eşiyle karşılaştı. Seriye elinde 
iki kova su, eve çıkıyordu. Nâzım ağır kovaları karısının elinden aldı. Seriye aylar 
 272 
önce inşaatı tamamlanmış ve anahtar teslimi yapılmış bu güzel apartmanda hâlâ 
suyun akmamasından, kalorifer sisteminin çalışmamasından ve her gün üçüncü 
kata taşkömürü taşımak zorunda kalmaktan bezmişti. Nâzım düşünceliydi bugün. 
Seriye‟nin belediyeye yönelttiği öfke dolu sözleri duymuyordu bile. Son kata 
ulaştıklarında Seriye öne geçip kapıyı açtı. Çocukların her biri kendi köşesine 
çekilmiş kitaplarını okuyor, yarınki derslerine çalışıyorlardı.  
Nâzım salona geçip radyoyu açtı. Tıp fakültesini bitirip dağ köyüne tayini 
çıkan fedakar doktor kızla ilgili bir program yapılıyordu. Seriye getirdiği çay dolu 
bardağı Nâzım‟a uzattığı sırada radyodan “Hoş geldiniz Râziye Hanım” cümlesi 
duyuldu. Sanki Nâzım‟ın vücudundan elektrik cereyanı geçti. Elinde olmaksızın 
karısının elinden aldığı bardak ve tabak yere çakılıp bin bir parçaya ayrıldı. 
Sımsıcak çay Nâzım‟ın çorabından geçerek, ayağını yaktı. Ama farklı dünyalarda 
seyahat eden Nâzım bunu fark etmedi bile. Seriye eğilerek yere dağılan cam 
kırıklarını toplamaya başladı. Karısı o ismi bir daha duyar ve kuşkulanır diye 
Nâzım hemen radyoyu kapattı. Seriye döşemeyi temizledikçe: 
–Senin bu huyun yok mu! Durup dururken dalıyorsun. Önemli değil, olur 
böyle şeyler. Bardak tabak kırılması iyiye alamettir diyorlar.  
Nâzım bozulduğunu belli etmemeye çalışsa da, radyo kapandıktan sonra bile 
spikerin “Hoşgeldiniz Râziye hanım” cümlesi aklından hiç çıkmıyordu. 
“Hoşgeldiniz Râziye hanım”, “Hoşgeldiniz Râziye hanım”, “Hoşgeldiniz 
Râziye hanım”... Sıcak çayın yaktığı ayağı umurunda bile değildi. Aniden nefesi 
durdu, boğulmaya başladı. Hava yoktu odada sanki. Doğuya bakan balkona çıktı. 
Hayal dünyasında dikildi onun yanına yollandı... Râziyen‟nin kokusu sinen 
yüksekokul kütüphanesinin kapısından içeri geçti... “Saçları bembeyaz olmuş... 
Keşke duymasaydım kardeşinden bu sözleri Râziye! Bakü‟ye geldiğimde seninle 
görüşmediğim için pişmanım... Yok hayır! Senin perişan hâlini, erken kır düşmüş 
saçlarını görseydim, kahrolurdum. Tesellim olan, beni yaşatan o ülvi güzelliğindir 
Râziye! Onu da kaybedersem ne yaparım ben? Dünyam güzellikten mahrum 
kalır, tenhalık yaşarım. Tek tesellim geniş, mavi gökyüzünün altında, dünya isimli 
şu mekanda seninle beraber olduğumu bilmektir. Yeter ki tatlı düşlerimde 
istediğim zaman beni sana kavuşturan o bağlar incelmesin, kopmasın Râziye!” 
–Yine ne oldu Nâzım!? Dalmışsın yine! Gemilerin mi battı? Çayını tazeledim, 
hadi gel iç...  
Seriye‟nin tatlı serzenişleri Nâzım‟ı uzaklardan, evine geri döndürdü. Çayını 
içtikten, çocuklarıyla oynadıktan ve düşüncelerini toparladıktan sonra tekrar 
çalışma masasının arkasına geçti. Bugün gazeteye gitmemeye karar vermişti. 
Yarım kalan makalesini evde de tamamlayabilirdi... 
 
44 
 
Kamu binalarıyla, çok katlı apartmanlarla sarılmış büyük meydanda bir kaç 
ana cadde birleşiyor. Evlerine ve işlerine acele eden sürücüler, buradan geçerken 
hızlarını düşürüyor, trafik polisine yakalanmaktan korkarak kurallara dikkat 
ediyorlardı. Son iki gündür Nahçıvan‟ın bakanlar kurulu binası ve onunla yüz 
yüze duran kültür merkezinin karşısına otomobillerin geçişini yasaklayan özel 
tabelalar konmuştu. Oyuncuların itirazlarına rağmen, kültür ve sanat merkezine 
ait binada bulunan Dram Tiyatrosunun bütün teçhizatı başka yerlere taşınıyordu. 
Şehrin tek kültür ve sanat merkezi olan tarihi binanın meydana açılan 
 273 
balkonlarında jandarma ve polis kuvvetlerini temsil eden birkaç görevli ve bugün 
sabah başlayacak olan mahkeme duruşmasını naklen yayınlamak maksadıyla 
Nahçıvan‟a gelen televizyon ve radyo kuruluşları temsilcileri harıl harıl 
çalışıyordu. Ünlü bir devlet adamına suikast girişimi düzenleyen teröristlerin 
mahkemesi anlaşılan tantanalı olacaktı.  
Geçen gece trenle Nahçıvan‟a gelen Devlet Güvenlik Mahkemesi üyesi ve baş 
savcı yardımcısı şanlarına yakışır bir yerde, konforu ve lüksüyle göz kamaştıran 
devlet konukevinde kalıyorlardı. Şehir halkı tedirgindi. Herkes bu konudan 
bahsederken dikkatli olmaya, fazla gevezelik yapmamaya itina ediyordu. Nâzım 
geniş olmasa da derli toplu ve düzenli olan odasında oturmuş, yazacağı yazıların 
üç aylık ve yıllık programını hazırlıyordu. O anda masanın üzerindeki beyaz 
telefon cihazı çaldı. Nâzım ahizeyi kaldırdı. Arayan genel yayın yönetmeniydi. 
–Teröristlerin mahkemesi bugün başlıyor biliyorsun, dedi boğuk sesiyle. 
Devlet güvenlik mahkemesinden arkadaşlar gelecek. Bütün duruşmalara 
katılmanı istiyorum. Zannedersem fazla uzun sürmez. Bir ay, taş çatlasın bir 
buçuk. Olsun. Yetkililerin emridir bu. Gazetemiz bütün duruşmaların özetini 
yayınlamalıymış... İşte böyle... Mollazâde genizini temizleyerek devam etti: 
–Mahkemede her duyduğumuzu kelimesi kelimesine kopyalamamıza gerek 
yok. O zaman okurların ilgisini çekmez. Yazı dizisi akıcı ve sürükleyici olmalı. 
Konuyla ilgili gazetemizin yorumu da verilmelidir. Anlıyorsun değil mi? Yılların 
gazetecisisin, bunları çok iyi bilmen lazım. Ziyad Kerimli‟nin üstün başarılarını, 
hizmetlerini kabartmalıyız. Onu öldürmeye çalışan teröristlerin de içyüzü bütün 
çıplaklığıyla su yüzüne çıkartılmalıdır. Generalle ayaküstü konuştuk biraz. 
Soruşturma bitene kadar, müfettişler durmadan, gece gündüz çalışmışlar. 
Gazetemizde bunu da vurgulmalıyız. Özellikle de General Nejat Zamanoviç‟in 
çabaları yansımalı gazeteye. Onunla yakından tanışıyoruz. Devlet büyükleri 
arasında da saygısı var. Kısacası dikkatli ol. Duruşmanın başladığı gün, sen de 
başla çalışmaya! Göreyim seni, diyerek Mollazâde iğrenç bir gırtlak sesiyle 
gülmeye başladı. 
O konuştukça öfkeden kuduracak gibi oluyordu Nâzım. Mollazade sustuktan 
sonra ise cevabı kısa ve net oldu: 
–Yoldaş Mollazâde, unutmadıysanız eğer bu konuda sizinle Bakü‟de 
konuşmuştuk. Benim tavrımı ve gerçeğin ne olduğunu biliyorsunuz.  
Mollazâde: 
–Azizim, beni senin değil devlet büyüklerinin tavrı ve yaklaşımı ilgilendiriyor. 
Anlıyor musun? Onların ne düşündüğü önemli, senin değil! Geçen sefer bana 
anlattıkların baştan sona uydurmadır. Bu soruşturmayı yılların savcıları, 
müfettişleri yönetmiş. Çürütülmesi mümkün olmayan delillere ulaşmış bu 
insanlar! Teröristlerin suçlu olduğu su götürmez. Sense hâlâ bana masal 
anlatıyorsun. Uydurma tamam mı? Ben söyleyeceğimi söyledim sana! 
Mahkemeye gidecek ve dediğim yazı dizisini hazırlayacaksın! Bizzat okuyacağım 
yazılarını. Bakarsın yetkililerin de ilgisini çeker... 
–Yüzün üzerinde çalışanı, beş yüz binin üzerinde tirajı olan bir gazetenin 
yöneticisiyle bu şekilde konuşmayı kendime yakıştıramıyorum doğrusu. Bu 
kesinlikle aldığım kötü terbiyeden kaynaklanmıyor yoldaş Mollazâde. Beni böyle 
konuşmaya siz zorluyorsunuz! Bir genel yayın yönetmeni olabilirsiniz, ama sizin 
kapsama alanınız dışında gelişen, örneğin Nahçivan‟da yaşanan sorunları Bakü‟de 
oturarak göremezsiniz. Tek çareniz gazetenin bölge temsilcisine güvenmektir. 
 274 
Ben söyleyeceğimi söyledim size. Eğer bana inanmıyorsanız, o zaman 
konuşmanın da bir anlamı yok. 
–Evet haklısın, bu konuda sana kesinlikle inanmıyorum. İnanamam da! Ve 
sana da bu inadından vazgeçmeni öneriyorum. Şunu da unutma! Patron ne derse, 
muhabir onu yapar. Benimle bu şekilde konuşmak sana zarardan başka hiç bir 
şey vermez, diye bitirdi cümlesini öfkeyle. 
–Yanılıyorsunuz yoldaş Mollazâde. Çok yanılıyorsunuz! Bu mahkemenin bir 
Jean Valjean mahkemesi olduğunu görebilseydiniz, benimle aynı kanaati 
paylaşırdınız. 
Mollazâde şaşkınlıkla: 
–Jean Valjean da kim oluyor? Onun konumuzla ne ilgisi var?   
Nâzım elinde olmadan güldü. Mollazâde bu gülüşü duyunca daha da kızdı: 
–Belli ki keçileri kaçırmışsın Nâzım! Jean Valjean mıdır nedir, öyle birini 
tanımıyorum, tanımak bile istemiyorum! Bana generalin ne söylediği önemlidir, 
Jean Valjean‟ın değil. Madem ki bana karşı geliyorsun, o zaman duruşmalara 
katılması ve yazı dizisi hazırlaması için Nahçivan‟a başka bir gazeteciyi yollarım. 
Ama bundan sonra senin Nahçivan‟da çalışman mümkün olmayacak. Daha 
doğrusu aynı gazetede çalışamayız artık seninle. Daha önce de söylemiştim sana. 
Biraz düşün istersen ve kararını ver. Yoksa... 
Mollazâde telefonu kapatmıştı.  
Nâzım elini çenesine koyarak, bir süre heykel gibi hareketsiz kaldı. Sonra da 
bir sigara yakarak dışarıya çıktı. Gazete binasının bahçesindeki küçük havuzun 
yanında durdu ve sanki sudaki yansımasıyla konuşmaya başladı. Çelişkili 
durumdan kurtulmanın, bir çözüm bulmanın yollarını arıyordu. Hafif meltem 
başının üzerindeki meyva ağaçlarının dallarını salladıkça, öğlen güneşi de fırsat bu 
diyerek, havuzda titreyen berrak pınar sularına dalıyor ve tekrar kayboluyordu. 
Râziye‟nin gözleri de aynı parlaklıkla aydınlatıyordu kütüphaneyi... Kitap 
raflarının arasında... Tıpkı bu güneşin şüaları gibi...  
O esmer güzel Nâzım‟ı burada da yakalamıştı. Hazin ve biraz da üzgündü. 
Masum dudakları fısıltıyla “Sen de unuttun beni Nâzım, sen de ihanet ettin” 
diyordu. “Ama seni suçlamaya hakkım yok ki! Hayır! Kabahat bende! Suçlu olan 
benim! Yalnız kararımdan dolayı pişman olduğu sanma. “Gelin” sözcüğüne 
bugün de nefret ediyorum. Sana sitem etmeye hakkım yok. Bir ailen var artık. 
Mutluluklar dilerim sana. Dünyalar güzeli karınla yakışıyorsunuz birbirinize. İnan 
bana bunları söylerken gayet samimiyim. Çocuklarını ne kadar sevdiğini de 
biliyorum. Kalbinde beni hâlâ yaşatıyorsun ya, bu da yeter bana. Biliyorum, 
aşkımız karşılıklıdır... Aramızdaki terk fark, benim bütün kalbimi sana adamış 
olmamdır. İçine bir sıkıntı doğdu mu, yanındayım aslında. Bilmem görebiliyor 
musun? Sana dualarımla yardım etmeye çalıştığımı biliyor musun?‟” 
–Baba! Şaştım ben bu işe!  
Nîmet Recepli‟nin sesi duyulduğunda, Nâzım‟ın Râziye ile buluştuğu ve 
konuştuğu hayali şatosu yıkıldı. Sola dönerek omuzunun üzerinden arkaya baktı. 
Nîmet‟i görünce yüzü güldü: 
–Merhaba Mirza. Yüzünü gören cennetlik, nerelere kayboldun yine? 
Hayrola!? 
Nîmet‟in kaşları düğümlendi: 
–Bu da ne demek oluyor? Anlayamadım seni? 
Nâzım gayri şakayla: 
 275 
–Sadakatsiz dost gölge gibidir, dedi. Gökyüzü temiz oldu mu seninledir, 
nereye gidersen git peşinden sürünür. Ama hava biraz bulutlu oldu mu, kaybolur. 
–Yanılıyorsun Nâzım! Belli ki yine salağın tekiyle tartışmışsın, öfkeni bana 
kusuyorsun. Ama bana sökmez bunlar. Yürekten söylediğine inansaydım bu 
lafları, asla bir daha sana uğramazdım.  
Nâzım şakayla bile olsa söylediği bu atasözüne pişman olarak, Nîmetin 
kolundan tuttu ve gönlünü almaya çalıştı. 
–Hadi biraz dolaşalım seninle. 
 Bahçede volta ata ata basından, Nîmet‟in gençliğinde yaşadığı sıkıntılardan, 
gazeteciliğin zorluklarından konuştular. Nâzım dikkatle dinliyordu onu. Nîmet 
bir ara durksayarak, piposunu çeke çeke: 
–Bak hatırladm işte, dedi. Bunu sana hiç anlatmadım. İki gün önce, öğle 
saatlerinde o malum general beni de çağırdı yanına. Nejat Zamanovç‟ten 
bahsediyorum. Önce gitmek istemedim, o da kim oluyor, benimle ne işi var diye 
düşündüm. Sonra da gitmezsen ayıp olur, Şeytana lanet diyerek gittim. Belki de 
bana söyleyeceği önemli bir sözü var, belli mi olur? Beni nasıl karşıladığını 
görecektin. Yüz yıllık ahbabıymışım gibi sarıldı bana. Şaşırdım doğrusu. Önce 
yağ çekmeye başladı, hakkınızda çok duydum, emektar bir gazeteciymişsiniz falan 
filan. Şehirde herkesle samimiyeti olan bir kişisiniz. Ahali sizi sevip sayıyor, 
güveniyor. Hemen anladım ki generalin maksadı başka ve asıl konuya geçmeden 
önce beni yumuşatmaya çalışıyor. Bunu belli etmedim yalnız, konuşsun bakalım 
dedim. Ben de yağ çektim ona biraz. Siz de kısa zamanda şehirde ünlendiniz, 
Nahçivan‟ın fahri vatandaşı oldunuz dedim. Böyle saygın bir kişiden bu iltigatları 
duymak beni mutlu ediyor, dedim. Bu sözler onun çok hoşuna gitti. Cebinden 
çıkardığı amerikan sigarasından bana da uzattı. Eksik olmayasınız, pipoyu tercih 
ederim dedim, sigara bana iyi gelmiyor. General pipoyu elimden aldı, gümüş 
işlemesine baktı ve beğendiğini söyledi. Antika bir pipo dedi, şimdi böyleleri 
yapılmıyor. Geçenlerde bana bir pipo hediye ettiler, bir daha Nahçivan‟a 
geldiğimde onu mutlaka size getireceğim.  
Bu ilginç konuşma uzadıkça, Nâzım havuzun yanındaki bankı işaret ederek: 
–Oturalım mı, diye sordu. 
–Hadi oturalım. Son günlerde sol bacağım çok ağrıyor. Ayakta duramıyorum. 
Söğüt gölgesindeki bankın üzerine oturdular. Nîmet Nâzım‟a dönerek yarım 
kalan konuşmasına devam etti: 
–General gözlerimin içine sertçe baktı ve Nîmet Babayeviç, yaşımızı başımızı 
almış adamlarız, birbirimizle açık ve samimi olmalıyız, dedi. Elbette dedim, 
buyurun. Önce bana gazetecinin de aslında bir istihbaratçı olduğunu, aramızda 
hiç bir farkın olmadığını söyledi. Nimet muallim sizin de çok bilgili bir insan 
olduğunuzu biliyorum, şehirde her kes sırrını size açıyor. Konuşacaklarımızın 
aramızda kalması şartı ile, size bir soru sormak istiyorum. İbiş Allahyarlıyla ne tür 
bir ilişki içerisindeydiniz? Bizim buradan giden KGB amirini diyorum. Ben de, 
çok samimiydik onunla dedim. Hâlâ fırsat buldukça Bakü‟yü arıyor, ne var ne 
yok diye soruyorum. Baktım ki general cevabımdan pek hoşlanmadı. Pekala dedi, 
dostluğunuzu anlıyorum, ya ahali ne düşünüyor bu konuda? Ahaliyi bilemem 
ama ben onun görevden alınmasını teessüfle karşıladım. Eminim insanlar da 
benimle aynı kanaati paylaşıyor. Oldukça dürüst, samimi, okumuş ve temiz kalpli 
biriydi çünkü. Asla yalan dolanla işi olmazdı. General kaşlarını çatarak, 
dudaklarını eğdi. Nîmet Babayeviç, kusura bakmayın ama çok safsınız dedi. Belli 
 276 
ki bazı şeylerden haberiniz yok. Bu bir kurum sırrıdır ama size söylemeden de 
edemeyeceğim. Hayranı olduğunuz İbiş, zannetiğiniz kadar iyi kalpli ve dürüst 
biri değildir. Nahçivan‟ı sarsan cinayeti bütün memleket konuşurken, bizim İbiş 
Ziyad Kerimli‟ye suikast yapılmadı diyor! Bu da yetmiyormuş gibi, her yerde 
bunun bir komplo olduğunu söyleyip duruyordu. Yani terörist başı Tahmiraz 
Tahirov‟u aklamaya çalışıyordu. 
Nîmet sönmek üzere olan piposunu karıştırdı ve tekrar tutuşturdu. Bir iki fırt 
çektikten sonra, kinaye ile gülümsedi. 
–Generalle tartışmak istemedim, zaten bunun bir faydası da yok. Ziyad 
Kerimli cinayeti hakkında siz ne düşünüyorsunuz, diye sordu bana. Ben de 
srıtarak, İbiş‟in düşündüğünün aynısını dedim. General‟in rengi bembeyaz oldu. 
Peki ahali ne düşünüyor? Ahali soruşturmanın geldiği kanaati paylaşmıyor dedim. 
General baktı ki bu sefer baltayı tam köküne sapladım, iyice somurttu. Ama 
konuşmadı. 
Nîmet elini Nâzım‟ın omuzuna dokundurarak: 
–Asıl bombayı şimdi patlatacağım, dedi. Generalle daha neler neler konuştuk 
bir bilsen! Baktım ki herif cevaplarımdan hoşlanmadı, belki de beni çağırdığına 
bin pişman olmuştu. Bir soru daha soracağım dedi. Cumhuriyet gazetesi 
muhabiri, Nâzım nasıl biri? Söylenenlere bakılırsa, istikrarlı birine benzemiyor. 
Üstelik bu mesleğe tesadüf sonucu gelmişmiş.  
Nîmet bankın sırtına yaslanarak güldü. Piposunu dudağına koyarak bir kaç 
defa dumanlandırdı ve Nâzım‟a göz kırptı. 
–Seninle ilgili konuşmaya başlayınca adam, ben oralı bile olmadım. Yoldaş 
general, Nâzım İlham koskoca bir gazetenin Nahçivan temsilcisi, bense yıllar 
önce emekli olmuş bir gazeteciyim. Onunla ilgili ne söyleyebilirim ki? Siz en iyisi 
onun patronu ile konuşun dedim. Nahçivan parti komitesi başkanı, vali Şirhan 
İsmailzade de tanır onu. General bu sözleri duyunca kafasını indirdi. Bak dedi, 
Nâzım duymasın ama Şirhan İsmailzade kadar Nâzım‟dan nefret eden ikinci bir 
kişiyi tanımıyorum dedi. Mollazâdeye kalsa onu bir gün bile tutmaz görevinde. 
Kendisiyle bu mevzuda konuştuk. Sayılı günleri kaldı, kovulacak işinden. 
Biliyorsunuz devlet bu aralar gazetecileri himayesine aldı. Gazeteciye laf söyledin 
mi, Moskova‟dan hemen damlıyorlar. Nâzım İlham‟ı da tanıyorsun zaten. 
Mahveder adamı... Mollazâde bu aralar fırsat kolluyor onu kovmak için. Yıllardır 
tanırım Mollazâdeyi. Bu işlerde acele eden tandıra düşer, bu yüzden şimdilik 
sabrediyor. 
Nîmet ayağa kalktı: 
–Generalden laf çekmek için seni biraz eleştirdim ahbap. Yoldaş general, 
duyduğuma göre Nâzım sağda solda terör olayının yetkililerin düzmecesi 
olduğunu söylüyor. İnsan her düşündüğünü de konuşmaz ki! Ona yakışmıyor 
dedim. Baktım ki generalin gözleri parladı mutluluktan. Omuzuma vurdu, aferin 
dedi, işte bu tespitini beğendim. Bizde olan bilgilere göre, Nâzım Tahmriaz‟ın 
akrabalarından büyük paralar almış onu savunmak için. Güya Ziyad‟la birleşerek 
tuzağa düşürmüşüz Tahmiraz‟ı! Mollazâde‟ye de anlatmış bu safsataları. Ama 
patronu saçmalama demiş ona. General sana hak ettiğin cezanın verileceğini de 
söyledi. O zaman görecekmişsin partiye sataşmak, yetkililere iftira atmak, 
teröristlere yandaşlık etmek neymiş. General salak salak konuşmaya başlayınca, 
gözümün ucuyla saatime baktım. O da farketti bunu. Acelen mi var diye sordu. 
Ben de evet, emekli maaşımı almalıyım dedim, bana müsaade. General ayağa 
 277 
kalktı, vedalaşırken elimi uzun uzun sıktı. Konuştuklarımız aramızda kalsın diye 
de uyardı. Ben de estafrullah, ben sizi ne görmüşüm, ne de sizinle konuşmuşum 
dedim. Sizi tanımıyorum bile.  
Nâzım dalmıştı. Nîmet onun elinden yapışarak ayağa kaldırdı.  
–General demişken, bu konuşma aramızda kalmalı Nâzım muallim. Duyan 
olursa başım derde girer. Sana bunları anlatmakla moralini bozdum biliyorum 
ama ayağını denk alman için seni uyarmak zorundaydım.  
Nâzım istifini bozmadan cevap verdi: 
–Biliyorum Mirza, beni sevdiğin için söylüyorsun bunları. Teşekkür ederim. 
Yalnız unutma ki ben de savaş devesiyim! Altın sırmalı üniformalıların tehditleri 
vız gelir bana. Bundan kuşkun olmasın. Benim Allahtan başka kimseden 
korktuğum yok! 
Nîmet gülerek: 
–Sende ne laflar varmış be! Savaş devesi de neyin nesi? 
–Pamuk tarlasına bir deve giriyor. Bunu farkeden yaşlı kadın, deveyi 
ürkütmek ve tarladan kovmak için bağırıp çağırmaya, eteğindeki pulcukları 
sallamayı başlıyor. Deve ağır ağır kafasını kaldırıyor ve ağzındakini çiğneye 
çiğneye, istihzayla şunları söylüyor: “Be nine, ben savaş devesiyim, ne toplar, 
tüfekler gördüm sırtımda. Sen de kalkmış beni eteğindeki pulcuklarla 
korkutuyorsun”.  
Mirza kahkahayla güldükten sonra, birden gözleri endişeli ifade aldı: 
–Nâzım, bu şerefsizlerden her çeşit kötülük beklenir. Süründürebilirler seni. 
Dağa kimden korkuyorsun diye sormuşlar, zengin insandan diye cevap vermiş. 
General‟in de, İsmailzade‟nin de ipi Ziyad‟ın elindedir. Ziyad ne derse o olur! 
Bunları seni korkutmak için söylemiyorum, ama dikkatli olmakta yine de yarar 
var. Artık sen bilirsin... 
–Korkak insan iki kere ölür. Merak etme sen. Hakkın yolundan ayrılan 
çığırların sonu felakete götürür. Kim ne derse desin... 
Nâzım bir ara duraksadı ve temkinle Nîmet‟e bakarak: 
–Mirza, Napoleon ne demiş biliyor musun? diye sordu. En büyük 
erdemsizlik, insanın yapamayacağı işi üstlenmesidir. Beni bu utançtan koruyan 
bir Allahın varlığına inanıyorum. Beni el aleme güldürmeyeceğinden eminim. 
Haklısın, general silahına güveniyor. Oysa ben sesi bir saniye sonra yokolan bir 
silaha değil, yıllarca, belki de asırlarca insanlara kaynak olabilecek yazılarımı 
yazdığım kalemime güveniyorum. 
 
*** 
 
Mahkemenin başlamasına bir gün kalmıştı. Yaşı kırkın üzerinde, vücudu 
şişman, sarışın, güler yüzlü, gazetede uzun zamandır şube müdürü olarak görev 
yapan Salih Kanizade Nahçıvan‟a gelmişti. Mollazâde‟nin talimatı üzerine, Nâzım 
ve Salih duruşmalara birlikte katılmalı ve yazı dizisinin üzerinde birlikte 
çalışmalıydılar.  
Nâzım Cumhuriyet Gazetesinde özel muhabir olarak çalışmaya başlamadan 
önce tanışmıştı Salih‟le. O sıralar Nâzım Çaykavuşan mahalli gazetesinin genel 
yayın yönetmeniydi. Salih Çaykavuşan ile ilgili bir yazı dizisi hazırlamak için 
buraya geldiğinde Nâzım‟la tanışmıştı. Ondan sonra hep Nâzım‟la oturup 
kalkıyordu. Neredeyse her gün yemeğini Nâzımgilde yiyordu. Seriye‟nin lezzetli 
 278 
yemeklerine ve misafirperverliğine hayranlığını her fırsatta dile getirirdi. Bir kaç 
kez laf arasında Nâzım‟ın doğup büyüdüğü köye de gitmek istediğini söylemişti: 
“Çiçekli‟ye gitmek, Allahveren amcayla tanışmak istiyorum. Yaşlı adamların 
sohbetlerini dinlediğimde, ilginç ve sürükleyici bir roman okuyorum sanki.” 
Nâzım önce bu sözleri işitmedi. Salih‟in alkole ne kadar düşkün olduğunu 
biliyordu. Bir iki kadeh içtikten sonra ağzından çıkanı kulağı duymuyordu. 
Babasınınsa böyle insanları görecek gözü, duyacak kulağı yoktu. Bu yüzden bir 
tatsızlık yaşanmasın diye Salih‟i köylerine götürmek istemiyordu. Ama Salih 
tuttuğunu bırakmıyordu. İlla götüreceksin diye her Allah‟ın günü Nâzım‟ın 
kafasını şişiriyordu. Sonunda dayanamayan oğul, babasına haber yolladı, 
misafirimiz var, hiç bir yere ayrılma diye. Sonra da MTS müdürünün çift kapılı 
“Gaz-69” marka arabasını alarak Salih‟i köye götürdü.  
Hasat mevsiminde Çiçekli‟de bir tek adam kalmıyordu. Herkes, kedi köpekler 
bile, köyün üst yanında birkaç kilometre yukarıda bulunan Yazı ovasındaki 
tarlalara gidiyordu. Yazı burada geçiriyorlardı.  
Harmanların savrulduğu sırada Salih‟le Nâzım da Yazı düzündeki samanlık 
çadırlarına vardılar. O sırada Çiçekli‟yle Yazı ovasında mekik dokuyordu köylüler. 
At ve öküz arabaları toprak yollarda toz kaldıra kaldıra tarlalardan harmanlamak 
için tahıl bağlarını götürüyorlardı. Öküzler sabah erkenden ikindi vaktine kadar 
yorulmak nedir bilmeden değirmi harmanda daire çiziyorlardı. Öküzlerle işlerini 
bitiren harmancılar, öğle vakti olmadan onları salıveriyor, ardından sulanacak 
tarlaları suluyor, tahılları ayıklıyor, samanı bir kenara yığıyorlardı. Çiçekli‟nin bu 
arı kovanına benzeyen ovasını seyreden Salih hayretle haykırdı. 
–Nâzım! Madem bu kadar güzel köyünüz, çalışkan insanlarınız var, niçin 
bunları bizim gazetede yazmıyorsun? 
–Kendi köyümü yazmak, tasvir etmek bana zor geliyor. 
–Neden? 
–Kötü bir şey yazarsam, civciv yumurtadan çıktı kabuğuna tekme attı 
diyecekler. Översem, memleketinin reklamını yapıyor diyecekler. Hem bizim 
köylülerden daha çalışkanları var memlekette... 
Allahveren amca tavuklar atı rahatsız etmesinler diye, yem torbasını atın 
kafasına geçirmiş, kendisi ise çadırında dinleniyordu. Arabanın sesini duyunca 
çabuk ayağa fırladı ve misafirlerini karşılamaya çıktı. Oğlunu görünce alnının 
kırışları açıldı, yüzü güldü. On yaş gençleşmişti sanki. İlk kez köye gelen Sâlih‟le 
tokalaştı ve ayaküstü biraz sohbet ettikten sonra, halı ve kilimlerle döşenmiş 
çadıra girdiler. Allahveren sabahleyin sürüden ayırdığı ve çadırın arkasındaki 
direğe bağladığı siyah erkek koyunu ipten açtı. Kemik saplı bıçağını çıkararak 
biledi. Sonra da dizinin altına yatırığı koyunun yüzünü kıbleye çevirdi ve 
besmeleyle kesti... 
Yemek sırasında Allahveren amca misafirine yönelerek: 
– Sâlih oğlum, bizim geçici evimize hoşgeldin, dedi. Her zaman der dururum 
Nâzım‟a, evladım dost fazlasından insana zarar gelmez. Allah kimseyi dostsuz 
bırakmasın. Gölgesi olmayan, dalsız, budaksız ağaca benzer yalnızlık. Nehri tek 
başına geçerken ayağın ufacık kaydı mı, bittin! Ama yanında bir dostun varsa, 
kolundan tutar, düşmene engel olur. Hayat da nehir gibidir işte. Demek istediğim 
bu helal ocakta bir lokma yemek yedikten sonra, bunun hatırasına gölge 
düşürecek davranışlardan uzak olun. Dostluk mezara kadar sürmeli. Bizim 
buralarda şöyle bir mani de var: 
 279 
 
Çalış dostlarınla kesme teması, 
Yaman olur dostun düşman olması... 
 
Fakat Allahveren amcanın söyledikleri Sâlih‟in kulağına girmiyordu bile. Şu 
anda tek düşündüğü zıkkımdı. Sâlih yaşlı adamın lafını bölerek: 
–Allahveren amca, sizin köyde dut votkası yapılıyormuş, doğru mu? diye 
sordu. 
Sâlih‟in bu sorusu, bacadan düşme gibi oldu. 
Allahveren: “Bir Kur‟anlık laf ettim, herifin sorduğu soruya bak! Yazık!” diye 
düşündü ama misafire ağır laf söylenmez düşüncesiyle: 
–Haklısın oğlum, Çiçekli‟de votka çekenler var. Ama içeni fazla yok, bir 
bilemedin iki kişi. Çoğu votka hazır olduktan sonra, üzerinden bir gün bile 
geçmeden komşuluktaki Hristiyan köylere satıp, beş on kuruş para kazanıyorlar. 
Gavurları da bilirsin, irisinden ufağına votkayı, şarabı neredeyse üç öğün 
tüketiyorlar. Allahım onları böyle bedbaht yaratmış işte... 
Salih sofradaki kebabı, sulu kavurmayı iştahsızca yiyordu. Nâzım misafirinin 
içkiyi aklından çıkarmadığını ve bir kadeh de olsa içmezse fenalık geçireceğini 
anladı. Bu yüzden dışarı çıkarak köylü çocuklarından birini bakkala gönderdi. 
Ama çocuk eli boş geri dönmüştü. Bakkal mal almak için ilçe merkezine 
gitmişmiş. Bu sözü duyan Salih‟in sanki ana babasına küfretmiştiler; suratını astı.  
Sabah erkenden, Nâzım ve misafiri çift kapılı arabalarına atlayarak, şehir 
merkezine geri döndüler.  
Karakter ve yapıları birbirlerinden oldukça farklıydı. Yüzyıl da bir kazanda 
kaynasaydılar, yine karışmazlardı birbirlerine. Nâzım Salih‟in huyunu suyunu iyice 
anladıktan sonra, onunla mesafeyi biraz açmak istedi. İş arkadaşı olduğu için 
onunla ilişkilerini koparamazdı gerçi. Saygıda kusur etmez, canla başla ağırlardı 
her zaman. Ama bu insana güvenilemeyeceğini, sıkıştığında kendi kardeşini bile 
keçi fiyatına satacağını öğrenmişti artık.  
Salih Bakü‟den çıkmadan önce mutlaka Nâzım‟ı arar ve “kardeş geliyorum, 
bekle beni” der ve arabayı doğru Nâzım‟ın evinin kapısına sürerdi. Bu sefer 
birden bire, yerin dibinden çıkmış gibi belirdi karşısında. Nâzım‟a geleceğini 
bildirmemiş, şehre gelince otele yerleşmişti. Nâzım bununla kendisine verilmek 
istenen mesajı aldı. Salih‟in yüzünden gözünden görülüyordu bu rüzgarın 
nereden estiği. Eskiden kucaklaşarak görüşen iki arkadaş, bu sefer çok soğuk 
görüştüler. Nâzım her şeyi anlamıştı, Mollazâde onu dolduruşa getirmişti kesin. 
Son zamanlarda Mollazâde‟nin gazete çalışanları arasında gözden düşürmeye 
çalıştığı Nâzım‟ın, makaleleri gecikerek çıkıyor, daktilocular bir bahanesini bulup 
Nâzım‟ın isteklerini reddediyorlardı. Salih her zamanki gibi gülmüyor, espri 
yapmıyordu bugün, neşeli değildi. Mollazade ona Allah bilir neler söylemişti. 
Ama Nâzım üstelemedi ve onunla her zamanki gibi nezaketle ve samimi bir 
tebessümle konuştu. 
–Yol yorgunusun Sâlih, hadi bize gidelim. Yemek yer, muhabbet ederiz. 
–Teşekkür ederim, gerek yok. Yengeye zahmet vermek istemiyorum.  
–Eve gelmek istemiyorsan, bari bir lokantada oturalım. Buna ne dersin? 
–Gerçeği söylemek gerekirse, seninle görüşmeden önce misafirhanedeydim. 
General Nejat Zamanoviç, Şirhan İsmailzade, Devlet Güvenlik Mahkemesi 
temsilcisi de oradaydı. Israr ettiler ben de yemeği onlarla yedim. İçki de içtik 
 280 
hatta. Son cümlesine özellikle vurgu yaparak söylemişti. Buraya gelirken 
Mollazâde önce general ve İsmailzadeyle görüşmemi önerdi. Ne yapmam 
gerektiğini onlar söyleyecekmş bana. 
Nâzım muhatabına istihza ile bakarak: 
–Anlıyorum, dedi. 
–Oysa ben tam tersini düşünüyorum. Bence sen hiç bir şey anlamıyorsun, 
Sâlih‟in bu taarruzu ani ve beklenmedikti. Seni dolduruşa getirmişler Nâzım. 
Asılsız yalanlarla yıkamışlar beynini. 
–Sâlih rica etsem bana nerede yanlış yaptığımı söyler misin?  
–Hatalarını itiraf etmek nefsine zor geliyor, anlıyorum. Sen de biliyorsun haklı 
olduğumu. Yaptığın hataları sana tek tek göstermenin zamanı gelmiştir. 
Sâlih bu sert konuşmasıyla adeta kimin kim olduğunun ve kendisinin 
gazetedeki piramitin neresinde bulunduğunun altını çizmeye çalışıyordu.  
Nâzım istifini bozmadan: 
–Seni dinlemeye hazırım, dedi. Buyur, göster bana hatalarımı. 
–Genel Kurul üyesi ve şube müdürü olduğumu unutma! Benimle bu tonda 
konuşamazsın! Terbiyeli ol biraz! Bu arada ben kırmızı diplomayla60 gazetecilik 
fakültesini bitirdiğim ve Cumhuriyet‟te çalışmaya başladığım yıllarda sen bir köy 
öğretmeniydin. Bunu da aklından çıkarma sakın. 
–Haklısın. Yalnız diğer mesleklerden farklı olarak, gazeteci olmak için 
üniversite diplomasına sahip olmak gerekmiyor. Tek şart, yetenek ve keskin 
kalemdir. Yoksa sen farklı mı düşünüyorsun? 
–Gerçekten de insanları tanımak mümkün değil. Senin dikkafalı olduğunu 
duymuştum ama bu kadarını tasavvur edemezdim doğrusu. Neden bu kadar 
sevilmediğini ve hakkında korkunç şeylerin konuşulduğunu şimdi anlıyorum.  
–Kimin ne dediği umurumda bile değil. Gerçekten ilgilenmiyorum. Dost 
bildiğim bir insanın kalbini kıracak kadar cesur olsaydım, al o kırmızı diplomanı 
müsait yerine sok derdim. Sence bunu söylmememekle hata mı yapıyorum? Dört 
bir yandan etrafımı saran sırtlanların bana karşı topyekün savaş başlattıkları bu 
zor dönemimde, dost dediğim, sırdaş bildiğim bir insanın, patronlarına ve 
istihbarat generallerine yaranmak için, benimle bu şekilde konuşması iğrenç bir 
şey. Senin gibiler nefretin en büyüğünü hakediyorlar. 
Nâzım babasının yıllar önce ona söylediği bir cümleyi hatırladı. “Oğlum 
baktın ki dost dediğin insan, sana karşı tavır değiştirmiş, onunla bozuşmadan 
ayrıl. Sakın ağız dalaşına girme”. Nâzım bir meslektaş ve mesai arkadaşı olarak 
görüyordu Sâlih‟i. Onun beş para etmez biri olduğunu anladıktan sonra, yıllardır 
mesafeli bir ilişki vardı aralarında. Ama bugün aralarındaki perde kaldırılmış ve 
ne yazık ki babasının “onunla bozuşma” tavsiyesi ihlal edilmişti. Sâlih‟in ona 
karşı böyle bir tutum sergilemesinin tek nedeni Mollazâde, General ve 
İsmailzade‟nin etkisinde kalmasıydı. Zaten şu anda bile, Nâzım‟la onların diliyle 
konuşuyordu. Nâzım bu lafları hazmedecek yapıda biri değildi. Sâlih onun 
öfkesinin artacağı taktirde daha da ileri gidebileceğini düşünerek tatlı dilini 
çalıştırdı. 
–Nâzımcığım, biz seninle yılların dostu ve meslektaşlarıyız. Sana zarar 
gelmesini istemiyorum. Baba‟nın ekmeğini yemiş, suyunu içmişim. Bunu 
unuturmuyum hiç? Madem bu kadar ileri gittik, o zaman sana herşeyi olduğu gibi 
                                            
60 Kırmızı Diploma – Bütün derslerinden 5 alan ve yüksek başarıyla mezun olanlara verilir. 
 281 
anlatacağım. Arkadaşlar sana söyledi mi, söylemedi mi bilmiyorum ama gazetenin 
son toplantısında Mollazâde senin hakkında çok ağır ithamlarda bulundu. 
Bakü‟den ayrılırken uzun uzun konuştuk onunla. Aranızda zannediyorum bir 
tartışma yaşanmış. Bu yüzden seni affedemiyor. Bununla da bitmiyor mesele. 
Demin general ve İsmailzade de yemek sırasında senden sitem ettiler. Bana 
darılacağını bilsem de, onların haklı olduğunu söylemeliyim. Partinin, devletin, 
halkın itibar ettiği yetkililere değil de, sokaktaki vatandaşın dedikodularına 
inanıyorsun. Hem koskoca Mollazâde‟nin varken, sen kimsin ki? Aylardır 
generalin başkanlığında bu soruşturma yürütülüyor. Herkes, teröristlerin suçunun 
ıspat edildiğini ve mahkemelerinin başlamak üzere olduğunu biliyor. Bir çoğunu 
kurşuna dizecekler belki de. Diğerlerini bilemem ancak Tahmiraz‟ın idam 
edileceğinden yüzde yüz eminim. General öyle diyor. Nahçivan‟da bunlar 
yaşanırken, sen dünyadan habersiz Amerika‟yı yeniden keşfetmeye kalkışıyorsun! 
Bunu yaparken de, başımı derde sokuyorsun. Hadi vazgeç bu inadından. Bir ay 
boyunca katıl mahkeme duruşmalarına. Gören duyan ne der? Cumhuriyet 
gazetesi Nahçivan temsilcisi nerede, niçin onun yerine Bakü‟den başkasını 
göndermişler diye sormazlar mı? Artık sen bilirsin, benden söylemesi... 
–Yanlış anlama ama sana bir soru sormak istiyorum. 
–Buyur sor. 
–Soruşturmayı yürüten bir yetkilinin, mahkemeye baskı yapması hukuki 
açıdan ne kadar doğrudur? Biliyorsun bütün mahkemelerin duvarlarında koskoca 
kırmızı harflerle “Halk Hakimleri Bağımsızdır!” yazıyor. Buna ne dersin? Bu 
ülkeyi yasalar değil, generaller yönetiyor demeni, bunu itiraf etmeni isterdim ama 
buna cesaretinin yetmeyeceğini biliyorum.  
Nâzım bunları söyledikten sonra, kararlı bakışlarını şube müdürünün tombul 
suratına dikdi. 
Sâlih: 
–General‟e atıfta bulunuyorsun anladığım kadarıyla. 
–Evet, generali kastediyorum. 
Sâlih “çok safsın” dercesine kinayeli gülümsemeyle kafasını salladı: 
–Bak işte, yine gerçeği anlamak istemiyorsun. Tutturmuşsun kanunlar şöyle, 
anayasa böyle diye. Anla artık! Bu ülkede mahkeme, savcılık, gazete, sen, ben, 
Mollazâde ve general de, hepimiz Parti‟nin kuluyuz. Parti ne derse o olur! Yani 
parti istedikten sonra, general hakimlere baskı yapmasın diyebilir miyiz? 
Nâzım içinde büyüyen öfkeyi zorla bastırıyordu. Bıkmış bir insanın yüz 
ifadesiyle kipriklerini yorgun yorgun kaldırdı ve muhatabının yüzüne baktı: 
–Tamam, dediğin gibi olsun. Benden ne yapmamı istiyorsun peki? 
–Yapman gereken tek şey var. 
–Neymiş o?  
–Vazgeç inadından! Duruşmalara katıl. Ben de işime gücüme geri döneyim. O 
zaman herkes seni çekiştirmekten vazgeçer.  
–Mollazâde bu konudaki düşüncelerimi biliyor. Sana de söylüyorum. Ziyad 
Kerimli‟nin senaryosu ile oynanan komediye gazeteci sıfatıyla katılmayı bile, 
haysiyetsizlik olarak addediyorum.  
Sâlih acıyarak baktı ona. Gülümsedi. 
–İnadının bedelini çok ağır ödeyeceksin Nâzım. Bunu anlasaydın, böyle 
konuşmazdın.  
 282 
–Vicdanımın sesini dinledim diye işsiz kalacaksam, varsın olsun. Şer 
odaklarına, karanlık güçlere hizmet etmektense, işsiz kalmak yeğdir. 
–Demek ki benimle beraber mahkemeye katılmayacaksın, öyle mi? 
–Hayır! 
–O zaman şöyle yapalım. Sen diğer işlerinle ilgilen, duruşmalara ben katılırım. 
Benim yazacağım makaleye ise ikimizin imzasını koyarız, o şekilde yayınlanır. 
Buna ne dersin? 
–Özrü kabahatinden beter! Ne diyorsun lan sen?  
–Bak Nâzım, inadından vazgeç diyorum sana! Bitirelim artık bu tartışmayı.  
–Hayır. Bir iki kişiye yaranmak için, binlerce okurumun gözünde küçülemem!  
Sâlih Nahçivana gelirken Nâzım‟la sert konuşacağını, ona bağırıp çağıracağını 
zannediyordu. Ama dakikalardır Nâzım‟ı ikna etmek için neredeyse yalvarıcı bir 
tonla konuştuğunu farkederek, kendisi de bundan rahatsız oldu ve ayağa kalktı: 
–Benden söylemesiydi, ben de yaptım görevimi. Bundan sonrası sana kalmış 
bir şey. Misafirhaneye gitmeliyim, yoldaşlar bekliyor. Mollazâde‟yi arayıp, Nâzım 
mahkeme duruşmalarına katılmamakta kararlı diyeceğim, haberin olsun. 
Konuşuklarımızı olduğu gibi anlatmak zorundayım. 
 
45 
 
Sabaha doğru başlayan sağnak yağmur, güneşin doğuşunu bekliyormuş gibi, 
kesilmişti. Hava ısındıkça, asfalttaki çukurlara biriken yağmur suları buharlaşarak 
havayı ağır bir rutubete bürüyordu. Kaldırımlar boyunca sırayla dizilmiş çınar 
ağaçlarının yapraklarından yağmur tanelerinden küpeler asılmıştı. Ağaçların 
gövdeleri nemli ve kokuluydu. Şehrin çapraz sokaklarında büyük meydana 
gitmekte acele eden çeşitli yaş gruplarından insanlar dikkat çekiyordu. Kültür ve 
sanat merkezinin beyaz taşla döşenmiş geniş bahçesine toplanan kalabalık, üzgün 
bir yüz ifadesiyle hapishane yoluna bakıyordu. Meydan ana baba gününü 
andırıyordu. Kalabalığın içerisine karışmış polisler, kendi aralarında fısıltıyla 
konuşan insanlara kulak kabartıyor, insanların ne konuştuğunu duymaya 
çalışıyorlardı. Bir kaç dakika sonra zanlı yakınları kapının yanındaki bir köşeye 
toplandılar. Siyah baş örtülü, yüzlerinden üzüntülü ve ağlamaklı oldukları 
görünen kadınlar, belli ki az sonra kadere karşı savaşacak iftira kurbanlarının 
eşleri ve analarıydı. Onların yanında duran küçük çocuklar ise ağlaşıyorlardı. 
Ölümü göze alan genç delikanlı, Ziyâd Kerimli‟ye tehditler savuruyor, 
korkmadan çekinmeden bu senaryoyu yazanlardan ve hayata geçirenlerden 
intikam alacağını haykırıyordu. Polislerin arasından ayrılan üsteğmen rütbesindeki 
bir polis delikanlının yanına gelerek kulağına eğildi: 
–Doğru konuş delikanlı! Terbiyeli ol! Yoksa seni de onların yanına göndeririz. 
–Tutuklayın! Beni de tutuklayın! Tutuklamayan şerefsizdir! Zaten bıktım 
hayattan! Böyle yaşamaktansa ölmek iyidir! Erkekseniz beni de tutuklayın! En 
azından babamla beraber olurum içeride! Hepiniz şerefsizsiniz! Pezevenkler! Ben 
size gösteririrm gününüzü! Neyimiz varsa yoksa satacağım, bir üst mahkemeyi, 
hakimleri, savcıları satın alacağım ama babamın suçsuz olduğunu ıspat edeceğim! 
Göreceksiniz! Allah belanızı versin! Ziyad gibi şerefsizlerin dediği oluyor bu 
ülkede! Ne kanun var ne adalet! Hepsi yalan! 
Üsteğmen iki polis görevlisine yaklaşarak: 
 283 
–Bu itin ağzı kan kokuyor, dedi. Alın götürün onu. Atın nezarete. Âsâyişi 
bozduğu için on beş günlük gözaltı kararı çıkartın, aklı başına gelsin.61  
Polis neferleri bir göz kırpımında delikanlının koluna girerek onu meydandan 
uzaklaştırdılar. Genç önce direnmek istedi ama polisler onun neresine vurduysa 
artık, birden sustu, gözleri kaydı ve boynu önüne sarktı. Zavallının bayıldığını 
gören iki üç kadın saçlarını yolarak delikanlıya doğru koştular. Polis neferleri 
derhal kadınların önünü keserek, onları kaba şekilde itmeye başladılar. 
–Kesin zırlamayı be! Kovarız sizi meydandan ona göre! Defolun! Duruşma 
başlamadan, bunların çıkardığı arbedeye bak! Terbiyesiz, hayasızlar! 
Polisler sinirlerine hakim olamayan genci sürükleyerek nezarete götürdüler. 
Kenardan bu sahneyi izleyen yaşlı adam, yanındakinin kulağına eğilerek nefretle: 
–Tahmiraz‟ın üniversitede okuyan büyük çocuğudur, dedi. Yazık oldu çocuğa, 
okulunu yarıda bıraktı. Aynı sokakta oturuyoruz onlarla. Bir çılgınlık yapar diye 
endişeleniyorum. Babasının iftiraya uğraması dünyasını yıktı zavallının. Günlerdir 
savcılara, mahkemeye, KGB‟ye tehditler savurup duruyor. Sabah akşam 
akordeonunu da düşürmüyor elinden. İnsanın tüyleri diken diken oluyor. Ruhi 
dengesi bozulur, delirir diye korkuyorum. Mahkemeden hapis kararı çıkarsa, 
dayanamaz, ölür. Bir bilsen baba oğul birbirlerini ne kadar seviyorlar... 
Kartal burunlu polis memuru uzun boynunu onlara doğru uzatarak 
konuştuklarını duymaya çalıştı. İhtiyar öksürerek genzini temizledi ve yüzünü 
başka bir yöne çevirdi. İşte o esnada kalabalık bir birine girdi. Meydana toplanan 
kalabalığın endişe ve üzüntü dolu gözleri, uzaktan gelen hapishane aracına 
yöneldi. Araba bir daire çizerek, kültür ve sanat merkezinin arka kapısının 
önünde durdu. Arabadan önce uzun dili neredeyse yere kadar sarkan köpek ve 
onu zincirinden tutan üniformalı güvenlik görevlisi indi. Ardından da ikinci 
görevli göründü; o da köpekliydi. Onların ardından utançtan başlarını eğen yedi 
zanlı, araçtan inerek sıraya dizildiler. Onun üzerinde silahlı güvenlik görevlisi 
çepeçevre sarmıştı onları. Elinde okul çantası tutan yedi yaşlarında bir kız çocuğu 
“Dede! Dede!” diye tüyler ürperten bir çığlık atarak, beli eğilmiş yetmiş yaşındaki 
ihtiyara koşmak istedi. Güvenlikçiler hemen kızın önünü keserek onu geri ittiler. 
–Dedemi istyorum! Dedemi görmek istiyorum! Dede! Dede!  
Kız güvenlikçilerin ellerinde çırpınarak, olanca gücüyle bağırıyor, yürek 
parçalayan acı dolu bir sesle ağlıyordu. Çocuğun “dede” diyerek kollarına 
koştuğu yaşlı adam, torununu kucağına alamadığı, onu avutamadığı için solgun 
gözlerinden bir iki damla yaş koparak, derin kırışlarla kaplı kansız yüzünden 
çenesine kaydı. 
Yürekleri parçalayan sesiyle dedesini çağıran kızı, yakınları hemen meydandan 
uzaklaştırsalar da, çığlığı hâlâ kulaklardaydı.  
Kalabalığın içerisinden biri yanındaki arkadaşına: 
–Tahmiraz‟ın küçük kızıdır, dedi. İkinci sınıfta okuyor. Zamanının büyük 
kısmını dedesi Kebuter‟in evinde geçirdiği için, ihtiyar gözaltına alındıktan sonra 
çocuk her gün ağlıyor, dedesini görmek istiyor. 
Meydana toplananlar parmak uçlarında durarak boyunlarını uzatıyor ve 
zanlıları görmeye çalışıyorlardı. Kalabalığın önünü kesen polisler yaşlı, genç, 
çoluk çocuk demeden herkesi itiyor, bağırıp çağırıyorlardı. Çıkan arbedede 
                                            
61 SSCB yıllarında polis bir günden on beş güne kadar mahkeme kararı olmadan hapis cezası 
verebiliyordu. 
 284 
insanlar birbirini devirmeye, yere düşürmeye başladılar. Bastonuna yaslanarak 
güçlükle ayakta duran bir ihtiyar, tökezleyerek yere düştü ve ayaklar altında kaldı. 
Polislerden biri ellerini savurarak: 
–Geri çekilin, geri çekilin mahkeme geliyor! diye bağırdı. Yolu açın! 
Sansasyonel gelişmelerin vazgeçilmez aksesuarı olan Nîmet Recepli de 
buradaydı. Bir ağacın altında durmuş izdihamı izliyordu. Piposunu içe içe, kah acı 
bir istihza ile gülümsüyor, kah da başını sallayarak öfkesini yatıştırmak için yere 
tükürüyordu. Tükürüğünün, öfkesine ve nefretine neden olan kişi ve kişilerin 
yüzüne isabet ettiğini düşünmek biraz da zevk veriyordu ona. Onu tanıyarak 
yanına yaklaşanlar hep aynı soruyu soruyorlardı: 
–Mirza sen yılların gazetecisisin. Ne düşünüyorsun bu komediyle iligli? Sence 
nasıl bir karar çıkacak mahkemeden? 
Mirza ise kafasını yana eğerek, şaşkınlıkla omuzlarını silkiyor ve: 
–Ne anlarım ben bu oyunlardan, ben de sizin gibi bir seyirciyim işte. Hep 
beraber göreceğiz, diyerek piposundan derin bir fırt çekiyordu. 
Duruşma başladığı için meydandakilerin çoğu salona girmişti. Kültür ve sanat 
merkezinin bahçesinde bir kaç meraklı insan dışında kimse kalmamıştı. Asayişi 
korumak için meydanda dolaşan polislerin sayısının çokluğu dikkat çekiyordu. 
Salonda boş yer kalmamıştı, bütün sandalyeler doluydu. En ilginç tiyatro 
gösterilerine bile bu kadar insanın rağbet ettiği görülmemişti. Bir hukuk bilgini 
olan hakimin oturduğu koltuk, arkasının uzunluğu ile ilgi çekiyordu. Sağında ve 
solunda oturan müşavirlerinin birisi ilkokul dörde kadar okumuş pamuk çiftçisi, 
öbürü ünlü bir petrol mühendisiydi. Zanlılara ayrılmış sandalyelerde oturan yedi 
kişi, mahkemeden çıkacak kararı hiç düşünmüyorlarmış, haklı mı haksız mı 
oldukları umurlarında değilmiş gibi, gözlerini yere dikerek sessiz sakin 
oturuyorlardı. Hakim her konuşmasından sonra yanında oturan müşavirlerine 
bakıyordu. Onlar da saygıyla kafalarını indirip kaldırıyor, hakime katıldıklarını 
ifade ediyorlardı. Halkın içinden seçilen ve bir anlamda formalite icabı hakimin 
sağında ve solunda oturan bu kuklalar, mahkemeyle hiç bir ilişkilerinin 
olmadığını ve çıkacak sonucun onları pek ilgilendirmediğini sergilercesine, ilgisiz 
ve tasasız görünüyorlardı. Bir zamanlar savcılık yapmış, şu anda bütün zanlıların 
avukatlığını yapan deneyimli hukukçu, müvekkilleri için beraat kararı alacağı 
inancıyla, büyük bir hevesle konuşuyordu. O hakimden izin alarak konuştukça, 
zanlıların gözlerinde ümit kıvılcımları seziliyordu. Avukatın elindeki kanıtlar 
bazen hakimi bile şaşırtıyor ve zor duruma sokuyordu. İşte o sırada savcı araya 
girerek itirazını bildiriyordu. Hakim ve savcı avukatın savunmasına itiraz etseler 
de çok sıkıştıkları ve tutarlı bir cevap veremedikleri apaçıktı. 
Hakim kalın dosyasını açarak içindeki kağıtları karıştırmaya başladı ve 
kağıtlardan birinin üzerinde durarak gözlüğünü çıkardı ve zanlılara yöneldi: 
–Zanlı Tahmiraz Tahirov, dedi ve gözlüğünü tekrar takarak heceleye heceleye 
zabta geçirilen ifadeleri okudu.  
–Burada ifade adına hiç bir şey göremiyorum... Buyurun sizi dinlemeye 
hazırız. 
Tahmriaz ağır ağır ayağa kalkarak, soğukkanlılığını bozmadan, öfke dolu 
gözlerle hakimi süzdü. 
–Haklısınız, soruşturma esnasında ifade vermeyi reddettim. 
–Bunu biliyorum, tutanakta yazıyor, diyerek hakim onun sözünü kesti. Ama 
yanlış yapmışsınız... Şu anda adalet mahkemesinde bulunuyorsunuz. Rahat 
 285 
konuşabilirsiniz artık. İnadınızdan da vazgeçin! Suçunuzu itiraf edersiniz, cezanız 
da hafif olur. 
–Muhterem hakim, bana hangi cezayı vereceğinizle ilgili talimatı, mahkeme 
başlamadan, günler önce almışsınız. Dolayısıyla söyleyeceklerimin sizin için hiç 
bir şey ifade etmediğini bildiğimden ne kendimi yormak, ne de sizin değerli 
vaktinizi almak istemiyorum. Bu ucuz şova ne gerek var? 
–Zanlı Tahmiraz Tahirov! Siz üniversite tahsili yapmış, kültürlü, aklı başında 
adamsınız. Az buçuk hayat tecrübeniz de var. Adalet mahkemesinin ne anlama 
geldiğini bilmeniz lazım! Şu anda mahkememize gölge düşürmeye çalışıyorsunuz. 
Sizi uyarıyorum, haddinizi aşmayın! 
–Muhterem hakim. Adaletli değilsiniz demek istemedim. Kuşkum yok ki, 
oldukça dürüst ve adil bir insansınız. Önünüzde duran yirmi ciltlik soruşturma 
dosyasını da dikkatle incelediğinizi sanıyorum. Kesinlikle emin olduğum bir tek 
şey var. Şayet vicdanınızın sesini dinleyerek karar verecek olursanız, biz en kısa 
zamanda beraat ederiz. İşte o zaman, Ziyad Kerimli‟nin tuzağına düşen, alçak 
iftiranın kurbanı olan bu zavallılar, diyerek o kader arkadaşlarını gösterdi, 
Allahlarından da, sizden de razı kalırlardı. Böyle bir karar yasalarımızın, adalet 
sistemimizin kutsallığına olan inancımızı daha da pekiştirir. İnanın bana, burada 
oturan herkes sizi ayakta alkışlar. Fakat... Makam, mevki, rahat oda, koltuk, 
otomobil ve şöhretinizi kaybetmemek için anayasa da dahil olmakla, bütün 
kanunları, pis bir bez parçası gibi ayaklarınızın altına alarak çiğnemeye hazırsınız. 
Çünkü kanunları değil, sizi bu koltuğa oturtan ve indirme yetkisini de elinde 
tutan büyüklerinizin direktiflerini uygulamak zorundasınız. Bunları bildiğim için, 
sizi suçlamıyorum. Hem bu dünyada güç sahibi olabilmek için, zayıfların 
omuzlarına basarak yükselmek gerekiyor. Burada oturan yedi suçsuz insana 
vereceğiniz ağır cezanın karşılığında, patronlarınızın size sunacağı rahat ve 
komforlu yaşamdan vazgeçemezsiniz, biliyorum. Belki de böylesi daha doğru 
olur. Sizin gibiler olmasaydı iyiyle kötü, karanlıkla aydınlık arasındaki fark 
bilinmez, denge bozulurdu.  
Hakim öfkelenerek elindeki kalemi bakır mürekkepliğe takırdatarak: 
–Zanlı Tahirov! Haddinizi aşıyorsunuz! diye bağırdı. Lütfen konudan 
uzaklaşmayın ve size söyleneni yapın. 
–Ben söyleyeceklerimi söyledim artık, diyerek Tahmriaz yerine oturdu.  
–Zanlının suçunu itiraf etmemekte direnmesi bizi fazla şaşırtmadı. Yalnız 
bunun size bir faydası olmayacak. Az önceki saçmalıklarınızla kamuoyunu 
etkileyebileceğinizi sanıyorsanız, yanılıyorsunuz. Duygu sömürüsüyle hiç bir yere 
varamazsınız. Bir an önce suçunuzu itiraf edin de mahkeme uzanmasın. Pekala, 
hakim gözlüğünü takarak tekrar önündeki dosyaya baktı. Zanlı Kebuter 
Yaraliyev, buyurun. 
Avurdları batmış, bembeyaz saçı sakalı olan yaşlı adam: 
–Allahım nedir bu ihtiyar yaşımda çektiklerim, diyerek sitem etti ve dizlerini 
tutarak zorla ayağa kalktı. İmdad dileyen gözlerini hakime dikmişti. Hakim ise 
kalın sesiyle, sertçe: 
–Zanlı Yaraliyev. Kızınız Ninehanım, Tahmriaz‟ın karısı mı oluyor? diye 
sordu. 
–Evet oğlum, Tahmiraz damadımdır. Ninehanım da ikinci çocuğumdur. 
–Oğlum değil, muhterem hakim diyeceksiniz! Ne münasebet? 
–Tamam oğlum, dediğin gibi olsun. 
 286 
Salondakiler gülüştü. Hakim ve savcının dudakları da kaydı hafifçe. Heykel 
gibi sessiz ve hareketsiz oturan müşavirler ise duygusuz gözleriyle, soğuk 
bakmaya devam ediyorlardı. Hakim sordu: 
–Söyleyin bakalım, suçunuzu itiraf edecek misiniz? 
–Vallahi, billahi ben burada ne aradığımı, niçin bulunduğumu bilmiyorum. 
–İlk ifadenizde herşeyi açık açık itiraf etmişsiniz ama! 
–Neyi itiraf etmişim evladım? Yaşlı adamın kırışmış yüzü gerildi, gözleri 
kısıldı. Ne demek istiyorsun muhterem? 
–İşte, dedi hakim önündeki kağıtlara işaret ederek. 
–Muhtrem hakim. Hayatım boyunca, kendimi bildim bileli namazımı, 
orucumu tekrketmemişim. Yalan en büyük günahtır, bunu biliyorum. Yalan 
söylüyorsam Allah cezamı versin. Önce müfettişle konuşurken bu suikastten 
haberim yok demiştim. Müfettiş de çok terbiyeli, ahlaklı bir delikanlıydı. Ona da 
söyledim, burada da tekrar ediyorum. Sizin dediğiniz şu lanet olası cinayetin 
işlendiği sıralar, Tahmirala benim aramda bir kırgınlık olduğundan, uzun 
zamandır birbirimizle görüşmüyorduk. Aramız açıktı bayağı. Ziyad Kerimli‟ye 
suikastin yapıldığı günlerde ben damadımla küstüm. Onunla beraber nasıl 
işleyebilirdim bu cinayeti? Bir gün akşam namazından sonra kızım bize geldi. 
Baktım ki hali perişan. Ne oldu kızım diye sordum, kocamla kavga ettim dedi. 
Başladı ağlamaya sızlamaya, Tahmiraz baban Kebuter şöyle olsun, böyle olsun 
dedi, sana hakaret etti. Bunları duyar duymaz az kalsın kızımı vuruyordum. 
Kancık dedim, kocayla karı arasında kavga da olur, tartışma da. Ama bunlar dört 
duvar arasında kalmalıdır. Koca karısını döver de söver de. Tut ki Tahmiraz 
küfretti babana, bunu gelip de bana söylemen oldu mu şimdi? Bu ihtiyar yaşımda 
beni niçin üzüyorsun? Asıl sen bana küfretmiş oldun şimdi, kocan değil. 
Muheterem hakim! Aile içinde olur böyle şeyler. Oğlunu evlendiren, kızını 
kocaya veren ebeveynler, böyle kavgalar olduğunda kendi çocuklarında 
görmeliler hatayı. Damadın anası babası benimki haklı, kızın da yakınları hayır 
kızımız haklı, suç sizde dedi mi, o aile dağılmaya mahkumdur. Fazla uzun 
sürmez... 
Hakim elindeki kalemle masaya bir kaç kere tıkırdattı ve yaşlı adamın sözünü 
kesti. 
–Zanlı Kebuter Yaraliyev! Sadede gelin! Burada “aile nedir ne değildir” 
konulu panel düzenlemiyoruz, şu anda mahkemede bulunuyorsunuz. Aile içi 
ilişkiler konusunda derin bilgilerinizi aile üyelerinzile paylaşırsınız. Ziyad 
Kerimli‟ye kim sıktı kurşunu? Nasıl oldu bu iş? Bunları anlatın! 
–Vallahi muhterem hakim, siz sordunuz ben de her şeyi tefsilatıyla 
anlatıyorum işte. Baban yaşındayım, lütfen lafımı bölme! 
–Tamam devam edin o zaman. 
–Ninehanım o gece bizde kaldı. Sabah erkenden gönderdim onu kocasının 
evine. Bu olaydan sonra Tahmiraz bir ay utandığından gözüme görünmedi. 
Damat benimdir, kerametini de ben bilirim. Allah var yukarıda, çok ahlaklı, 
terbiyeli adamdır. Sadece o akşam arkadaşlarıyla içkiyi fazla kaçırdığından 
ağzından çıkanı kulağı duymamış, küfretmiş bana. Yalan söylüyorsam eğer, 
kendisi de burada, düzeltsin beni. Şimdi de diyorsunuz ki, damadınla beraber 
Ziyad Kerimli‟yi öldürmek istemişsiniz. O sırada damadımla aramız açıktı, 
onunla beraber nasıl adam öldürmeye gidebilirdim ki? Bir ay boyunca 
görmemişiz birbirimizi. Muhterem hakim, beni damadıma iftira atamam için 
 287 
zorluyorsunuz, Tahmiraz fabrikatöre kurşun sktı, ben de oradaydım dememi 
istiyorsunuz. Ömrümün sonuna sayılı günler kala günaha mı gireyim? Ahirette 
bunun cevabını nasıl veririm? 
Hakim kızarak: 
–Zanlı Kebuter Yaraliyev! Verdiğiniz ifadeyle bugün burada söyledikleriniz 
çelişiyor diyorum size! Niçin anlamıyorsunuz? Bir de utanmadan müminim 
diyorsunuz! 
–Muhterem hakim ifademde ne söylediysem, bugün de aynı şeyleri 
söylüyorum! Genç müfettiş alıyordu ifademi. Bitirdikten sonra da Kebuter amca, 
ne söylediysen noktasına kadar aynen yazdım dedi. İnanmıyorsan tekrar 
okuyayım dinle. Ben de onu kırmak istemedim, tutanakta gösterdiği yere bastım 
imzamı. Ama bakıyorum da muhterem hakim, şu anda başka bir hava 
çalıyorsunuz. Ben de şaşırdım. Bu devirde insanlara güven kalmadı. İnsan 
dediğini çiğ süt emmiştir. Yukarıda Allah var! O delikanlı müfettiş benimle çok 
kibar ve sıcak davranıyordu. Beş kere çay ısmarladı bana. Öyle birinin yalan 
yanlış şeyler yazacağına, söylediklerimi tahrif edeceğine inanasım gelmiyor. Hatta 
bana dedi ki, Kebuter amca, senin hiç bir suçun yok, en kısa zamanda serbest 
kalacağına inanıyorum. 
Savcı küçük not kağıdına bir şeyler yazarak alttan hakime uzattı. Hakim 
kağıda gözucuyla baktı ve: 
–Zanlı Kebuter Yaraliyev! Söyledikleriniz baştan sona uydurma ve yalandır. 
Bu yaşınızda yalan söylemeye utanmıyor musunuz? Oturun! diyerek Sehavet 
Mehraliyev‟i ayağa kaldırdı. 
–Zanlı Mehraliyev! Siz de Tahmiraz Tahirov‟un kızkardeşi Nermin‟in 
kocasısınız, öyle mi? 
–Evet. 
–Bari siz itiraf edin suçunuzu. Nasıl oldu olay? Soruşturma dosyalarında 
Ziyad Kerimli arabasında otururken ikinci kurşunu da sizin sıktığınız yazıyor. 
Ama lütfen doğruyu söyleyin. Müminlik ayaklarına yatan bu ihtiyar gibi bize 
yalan satmayın. Zaten bunun bir faydası olmaz size. 
–Muhterem hakim, ben orduda görev yapmış biriyim. Üç sene faşistlerle 
savaşmışmışlığım var, kolumdan da yara almışım. Keskin nişancıyım. Madalyam 
bile var. Hangi silahla olursa olsun, şimdiye kadar ıskaladığım olmamıştır. 
Orduda herkes beni parmağıyla gösteriyordu. Ufak kalibreli silahla kibrit çöpünü 
vurabiliyorum. Siz ise av tüfeğinden bahsediyorsunuz. Bu bir oyuncaktır benim 
için. Sizce af tüfeğinden ıskalayabilir miyim ben? Ziyad Kerimli‟yi öldürmek 
isteseydim, o şu anda öbür dünyada olurdu. Yani siz diyorsunuz ki Tahmiraz ve 
ben birer el ateş etmişiz, o da ne hikmetse hayatta kalmayı başarmış, öyle mi?  
Mahkeme salonunda oturanlar gülmeye başladılar. Hakim kalemini bakır 
mürekkepliğe vurarak: 
–Sessiz olun! Sessiz olun! Burası mahkeme salonu! diye bağırdı. 
Ortam sakinleştikten sonra Sehavet konuşmasını sürdürdü. 
–Gerçekten komik ama. Muhterem hakim, son sözü siz söyleyeceksiniz. 
Birilerinin siparişi ile beni tutklayacaksanız, siz bilirsiniz. Ama bunların hepsi 
iftiradır. Tuzağa düşürmüşler hepimizi. Doğruyu söyle diyorsunuz, işte 
söylüyorum. Eğer benden farklı şeyler duymak istiyorsanız, çok beklersiniz. 
Patronlarınıza de aynen iletin bunları... 
 288 
–Zanlı Sehavet Mehraliyev haddinizi bilin! Soruşturma tutanağındaki 
ifadenizde farklı şeyler söylüyorsunuz! Okumamı ister misiniz? 
–Burası bir mahkeme, ben de olanları söylüyorum. Bize verilen işkenceler size 
verilseydi, siz de aynı ifadeyi verirdiniz. 
Avukat ayağa kalkarak söz aldı ve soruşturma tutanaklarını teker teker 
çürütmeye, polisin işkenceye başvurduğunu ıspatlamaya başladı ve başarılı oldu. 
Savcı ikinci bir soruşturmanın başlayabileceğinden endişe ediyordu. Hakim 
ise patronlarının ona yaptığı ikazları, misafirhanede oturarak duruşmayı izleyen 
KGB generalini hatırladıkça fenalaşıyordu. Salih Kanizade‟yi ise hiç bir şey 
ilgilendirmiyordu. Onun şu anda tek düşüncesi ve hayali yazacağı makalenin 
büyüklüğü, alacağı prim, Mollazâde‟den alacağı takdir ve generalden duyacağı 
iltifattı. Hakimin müşavirleri ağızlarını bir kere olsun açmamış, konuşmamışlardı. 
Binanın koridorlarına yerleştirilen hoparlörlerden hırıltılı bir sesle duruşmada 
yapılan konuşmalar salona giremeyenlere dinlettiriliyordu. Meydanda duran ve 
hoparlörlerden yükselen sesleri dinleyen seyrek kalabalığın yüzünde acı bir 
tebessüm ve nefret vardı. Duruşmaya herkesten fazla ilgi gösteren general dışarı 
çıkmasa da misafirhanedeki odasında yastığına yaslanarak, radyodan 
konuşulanları dinliyordu. Zanlıların ifadeleri ve avukatın kuvvetli delillere 
dayanarak yaptığı savunmayla köşeye sıkışan hakim ve savcının kaybedeceğinden 
korkan general ikide bir ayağa fırlıyor, koridora serilmiş uzun halıyı arşınlıyor, 
sonra da köşedeki masanın arkasına geçerek elini çenesine koyuyor, bir çare 
arıyordu. 
Mahkeme salonu iyice karışmıştı. Savcılara, soruşturmayı yürütenlere ve 
hakime yönelik hakaretler duyuluyordu. Hakim sık sık ayağa kalkarak 
salondakileri sessizliğe davet ediyor, aksi taktirde dışarıya atmakla tehdit 
ediyordu. O sırada arka kapıdan, daha doğrusu oyuncuların girip çıktığı kapıdan 
birisi gelip sahneye çıktı ve usulca savcıya yaklaştı. Ne söylediğini duyan olmadı. 
Ama o adam gittikten sonra, hakim ve savcı fısıldaşmaya başladılar. Herkes 
yukarılardan bir talimat geldiğini ve bunun tartışıldığını anlamıştı. Gizli 
konuşmalarını bitirdikten sonra, hakim saatine baktı ve salondaki kalabalığa 
yönelerek dedi. 
–Belirli sebeplere göre duruşmayı yarına kadar erteliyoruz. Herkes yoruldu 
zaten. Dinlenmek hepimize iyi gelir.  
Ve başladı masanın üzerindeki kağıtları toplamaya... 
Generalin gözleri misafirhanenin penceresinde kalmıştı. Savcının ve hakimin 
gelmesini bekliyordu sabırsızlanarak. Birkaç dakika sonra kapının arkasından 
ayak sesleri uyuldu. Önce hakim onun ardından da savcı ve Sâlih Kanizade 
girdiler odaya. Müşavirler ise kaldıkları otele gitmişlerdi. Hakim kafasını yorğunca 
eğerek generali selamladı, “işimiz zor” dedi ve sağ tarafta duran divana çöktü. 
Savcı ve Sâlih ayrı ayrı koltuklara oturdular. General hiç birşeyden haberi yokmuş 
gibi: 
–İşler nasıl? diye sordu. Duruşma nasıl gidiyor? 
Hakim gözlerini odanın tavanında dolaştırdı ve tereddütle omuz silkerek: 
–Böyle devam ederse işimiz zor olacak. Üç kişiyi konuşturabildik ancak. 
Hiçbirisi savcılıkta verdikleri ifadelerini tekrarlamak istemedi. Mahkemede 
bambaşka şeyler konuşuyorlar. Yarın diğerleri de bu şekilde konuşursa batarız.  
Savcı da katıldı sohbete: 
–Yaşlı pezevenk! Kebuter itini diyorum. Sehavet‟le beraber iyice saçmaladılar.  
 289 
–Suçlu bir insanın, kendi rızasıyla, gönüllü olarak suçunu itiraf etmesini 
beklemek abestir, diye konuştu Sâlih.  
General yüzünde memnuniyet ifadesiyle gazeteciye katıldı: 
–Sâlih doğru söylüyor.  
Generalin onu onaylayınca, Sâlih sevinçten dört köşe oldu. Mutluluktan 
neredeyse ağlayacaktı.  
General elini gözündeki siyah gözlüğe dokundurarak ince dudaklarını büzdü 
ve bir kaç dakika sustuktan sonra: 
–Ölüyü kendi başına bırakırsan, kefenini bozar, diyerek öfke ve nefretle ayağa 
kalktı. 
Üzerindeki ev içi elbiseleri çıkardı ve üniformasını giydi. Büyük aynanın 
önünde kravatını bağlarken: 
–Siz dinlenin, dedi. Ben KGB amirliğine uğramalıyım. Arkadaşlara bir iki 
talimatım olacak. Geç kalırsam beni beklemeyin, yemeğinizi yeyin.  
Ertesi gün zanlıların mahkemeye çıkarılması bir hayli uzun sürdüğünden, 
duruşma da öğle saatlerinde başladı. Kebuter Yaraliyev‟e söz verildiğinde yaşlı 
adam ne kadar gayret ettiyse de ayağa kalkamadı. 
–Güç kalmadı bende, kalkamıyorum, diye mırıldadı. 
İki kişi ileri atılarak takatsiz ihtiyarın kollarından tuttular ve onu ayağa 
kaldırdılar. Solgun yüzünde darbe izleri ve çürükler, gözaltlarında morluklar 
vardı. Sağ elindeki bir parmağı yara bandıyla sarılmıştı. Yaşlı adam ağır hastalığı 
varmış gibi, bir kaç kelime söyledikten sonra dinleniyor ve hırıltılı sesiyle tekrar 
konuşmaya başlıyordu.  
–Soruşturma sırasında bütün söylediklerim... bütün söylediklerim son 
kelimesine kadar doğrudur. Dün... dün şeytana uydum... Ne konuştuğumun 
farkında değildim. Yaşlılık hali işte. Sonra anladım yanlış yaptığımı. Lütfen dün 
söylediklerimi zabta geçirmeyin. Tahmriaz kandırdı bizi, öldürelim dedi biz de 
kabul ettik. Allah aklımı başımdan aldı. Sorgu müfettişine verdiğim ilk ifadem 
doğrudur. O genç herşeyi olduğu gibi yazmıştır. Ziyad Kerimli‟yi öldürmek 
istedik. Allaha şükür başaramadık. İstediğinizi yazabilirsiniz. Herşeyin altına imza 
atmaya hazırım.  
Mahkeme salonunda bir gürültü koptu: 
–Bir gecenin içerisinde ne oldu bu adama yahu? 
–Dün farklı şeyler söylüyordu, bugün farklı şeyler konuşuyor. 
–İhtiyarın haline baksanıza! Mahvetmişler adamı! 
Bu fısıldaşmalar hakimin kulağına da ulaştı. Oluşan güvensizliği yok etmek 
için: 
–Zanlı Kebuter Yaraliyev. Bugün biraz ağır konuşuyorsunuz. Yoksa hasta 
mısınız? Rahatsızsanız doktor çağıralım. 
Kebuter hırıltıyla: 
–Hayır, gerek yok, dedi. Muhterem hakim iyiyim ben. Onlar çok kibar 
insanlar. Kimseden şikayetim yok. Biraz başım ağrıyor sadece. Orada da ilaç 
verdiler bana, geçti gitti... Etkili bir ilçatı. Aklınıza kötü şey gelmesin. Bana kimse 
işkence yapmadı. Kimse! Ağır laf söyleyen de olmadı. Vallahi iğne bile 
yapmadılar bana. Herkesten razıyım. Muhterem Savcı‟dan da razıyım, Allah uzun 
ömürler versin. Soruşturma tutanağında her şey noktasına kadar hakikati 
yansıtıyor.  
 290 
Mahkeme salonu karıştı, bir gürültü koptu. “Adam keçileri kaçırmış”, “Allah 
biliyor dün gece ne yapmışlarsa ona...” 
Savcının keyfine ise diyecek yoktu. Hakimin de yüzü gülüyordu. Salonda 
sessizliğin oluşmasını bekledikten sonra, yüzünü sanıklara çevirdi. 
–Sanık Sehavet Mehraliyev, buyurun kalkın. Öncelikle, dünkü ifadenizin 
savcılıkta söylediklerinizle çeliştiğini size hatırlatmak isterim. Burası bir adalet 
mahkemesi! İyice düşünün. Karar verin artık! Kah nala, kah mıha vurmayın. Bu 
mahkemede yalana yer yok!  
Sehavet‟in gözleri bugün bir garip bakıyordu, bebeklerinde yaşam belirtileri 
yoktu sanki. Ağzını açamıyor, konuşamıyordu. 
Hakim öfkeli edayla:  
–Niçin susuyorsunuz!? Konuşsanıza! diye çıkıştı. 
Sehavet hakime doğru döndü yüzünü. Onu görüyordu ama duymuyordu 
sanki. Sanık şuurunu kaybetmiş gibi bir süre ayakta durdu ve birden sallanarak 
yere düştü. Tıraşlı başı düşerken demir parmaklıklara çarptı. Salonda oturan 
yakınları çığlık atarak sanığa doğru koşmak istediler. Güvenlik görevlileri hemen 
araya girerek bu hamlenin karşısını aldılar. Hakim gözüyle önde duran 
güvenlikçiye işaret etti. İki kişi Sehavet‟i yerden kaldırdı. Ama o dengesini tekrar 
kaybetti. Sanığa bir sakinleştirici ilaç verildi. Dakikalar sonra kendine gelen 
Sehavet zar zor ayağa kalktı. İkide bir elini kah kaburgasına, kah şakağına 
götürüyor, sancıdan kıvranıyordu. Kendine geldikten sonra, biraz gözleri 
canlandı. Güçlükle de olsa ayakta durmaya çalışıyordu. 
Hakim sabırsızlanarak: 
–Buyurun sanık Mehraliyev. Sayrımsamak sizi kurtarmaz! Hadi, sizi 
bekliyoruz! dedi. 
–Muhterem hakim! Dün yalan yanlış bir şeyler konuştum... Saçmaladığımı 
kabul ediyorum. Delirmiş de olabilirim. Bunu doktorlar daha iyi bilir. Bugün 
gayet iyiyim ama. Görüyorsunuz işte, çok dincim. Evet ben gerçekten de iyi bir 
nişancıyım. Beni tanıyan herkes, ufak kalibreli silahla kibrit çöpünü vurduğumu 
bilir. Ziyad Kerimli‟ye ise on altı kalibreli av tüfeği ile ateş etmiştim. Muhterem 
hakim, siz de, salondakiler de sorabilirsiniz, kibriti nişan alan ve ıskalamayan usta 
bir nişancı, nasıl olmuş da av tüfekle Ziyad Kerimli‟yi vuramamış diye... 
Sehavet konuştukça, kendine nefret ediyor, bu günden sonra şerefinin beş 
paralık olduğunu düşünüyordu. Utançtan hakimin dışında kimsenin yüzüne 
bakamıyordu. Ama sanığın salonda oturan yakınları ve vatandaşlar, onun neden 
bu şekilde konuştuğunu çok iyi biliyorlardı. Şu anda Sehavet, boğazına keskin bir 
bıçak dayatılmış ve doğruyu söyleyeceği taktirde kafası kesilecek bir kurbanı 
andırıyordu.  
–Ben avcı dükkanından hazır karton mermi yerine, her zaman barut, saçma, 
boş kovan satın alıyorum. Yani mermiyi kendim hazırlıyorum. Çünkü karton 
mermi bir kere sıkıldıktan sonra yararsız oluyor, dönüşümlü olarak 
kullanılamıyor. Metal kovanları ise defalarca doldurabiliyorum. Hem 
yoksulluktan hazır mermi satın alamıyorum ki, maliyeti çok yüksek. Ziyad 
Kerimli‟ye sıktığım merminin içini de kendi ellerimle doldurmuştum. Bu o kadar 
da zor değil. Biraz barut, biraz kağıt parçası ve saçmaları koydun mu, mermi 
hazıdır. Ama aceleye geldiği için, yanlışlıkla barutu fazla koymuştum. Çünkü 
mermiyi dolduruken ayar kabım kaybolmuştu, barutu gözayarıyla doldurdum. 
Burada bulunanların arasında avcı varsa, söylediklerimi onaylayabilir. Merminin 
 291 
barutu fazla kaçarsa, hedefi asla vuramazsın. Tetiğe bastığında, tüfeğin kundağı 
şiddetle geri tepiyor, namlu sallanıyor ve hedefi ıskalıyorsun. Bu arada kovan da 
şişerek, hatta bazen çatlıyor. O gece de aynısı oldu. Ziyad Kerimli‟ye ateş ettikten 
sonra, kovanın çatladığını gördüm. Ne yazık ki o kovanı nereye attığımı 
hatırlamıyorum. Hedefi vuramayışımın nedeni işte budur. Arabada bulunan 
saçmalara gelince, onlar bana ait değil. Herhalde Tahmiraz‟ın mermisinden 
çıkmıştır. Çünkü benim mermilerim tavşan ve kurt avlamaya yarayan büyük 
saçmalardı. Arabada bulunanlar ise çok küçüktü. Onlarla ancak kuş avlanabilir. 
Sehavet konuştuğu sırada aniden eğilerek karaciğerini tuttu. Uzun süre 
hareketsiz kaldıktan sonra da doğruldu: 
–Özür dilerim, ara sıra böyle sancılar gelir bana. Çocukluğumdan karaciğerim 
rahatsız. Önemli bir şey yok... 
Dünkü duruşmada müvekkillerini savunmak için ikide bir müdahale eden, 
hakimle savcıyı aciz bırakan avukat bugün değişmiş, bambaşka biri olmuştu. 
Artık sanıkları savunmak için kılını bile kıpırdatmıyordu. Sanıklar da, avukatları 
da aniden karşılarına çıkan bir selin girdabında çabalayan, yorulan ve en sonunda 
bulanık suyun üzerinde oradan oraya sürüklenen cesetleri andırıyorlardı. 
Sanıkların hepsi Ziyâd Kerimli‟ye yapılan suikaste iştirak ettiklerini ve pişman 
olduklarını söylüyordu. Bir tek “elebaşı” vazgeçmiyor ve suçsuz olduğunu 
haykırıyordu. 
...Mahkeme bir aydan fazla sürdü. Tahmiraz bugün son kez ifade veriyordu 
hakimin önünde. Gözlerinin altında, çenesinde ve boğazında siyah lekeler, 
morluklar ve çürükler vardı. Ama yılmıyor ve kararından vazgeçmiyor, başını dik 
tutuyordu. Mağrur ve cesurdu. Dikenli konuşmaları hakimi bıktırmıştı. Hakim 
onu son kez ayağa kaldırarak: 
–İtiraf edecek misiniz suçunuzu? Son kez soruyorum! 
Tahmiraz onu duymuyormuş gibi yaptı ve cevap vermedi. 
–Elimizde bunca delil ve şahit ifadeleri varken, hâlâ nasıl itiraf etmezsiniz 
suçunuzu? Öz kardeşiniz, kaynatanız, enişteniz, komşunuz velhasıl bütün 
tanıklar ve topladığımız bütün bilgi ve belgeler Ziyad Kerimli‟ye suikast ettiğinizi 
açıkça gözler önüne seriyor.  
–Muhterem hakim! Ben alyehimde ifade veren hiç bir yakınımı, dostumu 
kınamıyorum. Onlara yaptığınız işkencelereden sonra, bu şekilde konuşmaları 
çok doğal. Yalnız şunu da bilin ki, yalancı şahitlerin ifadelerine dayanarak 
vereceğiniz karar, sizi herkesin gözünde küçük düşürecektir. Nefret odağı 
olacaksınız. Şu anda bile, burada oturan çoğunluğun sizden ne kadar tiksindiğini 
bir bilseydiniz, utançtan insanların yüzüne bile bakamazdınız.  
–Sanık Tahirov! Bize destan okumayın! Sorduğum soruya adam gibi cevap 
verin! Bir ayı aşkın süredir mahkeme sürüyor. Bir devlet büyüğünü öldürmek 
istediğinizi bütün memleket biliyor artık. Ama siz hâlâ direniyorsunuz! 
–Ben sözümü dedim. Akrabalarıma, arkadaşlarıma yaptığınızı bana 
yapamazsınız. Ben işkenceden ve tehditlerden korkacak adam değilim.  
–Kendinizden çok eminsiniz bakıyorum, diyerek hakim esefle kafasını salladı. 
–Çünkü hâlâ ümitliyim muhterem hakim. 
Savcı söz aldı: 
–Hayal gücünüze hayranım sanık Tahirov. 
–Bu yaşıma kadar hayallerin gerçek olduğunu çok gördüm ben. 
Hakim tartışmaya nokta koydu: 
 292 
–Sanık Tahirov! Söz güreşini bırakın ve oturun yerinize! 
 
*** 
 
Nâzım‟ın oturduğu apartman kültür ve sanat merkezine yakın bir yerdeydi ve 
evine gitmek için merkezin önünden geçmesi gerekiyordu. Mahkeme başladığı 
günden bittiği güne kadar, bu iblis sahnesinde yaşananları görmemek, duymamak 
ve sinirlenmemek için yolunu uzatıyor, arka mahallelerden dolaşarak evine 
gidiyordu. Zihnini meşgul eden bu duruşmaları ve mahkemeyi unutmak için 
günlerce şehir dışına çıkıyor, üç dört gün eve uğramadığı oluyordu. Çaresi olsaydı 
şehre aylarca geri dönmezdi ama her şeye rağmen onun bir ailesi ve işi vardı. 
Mahkemedeki korkunç ihlalleri, yalancı şahitlerin uydurmalarını ve işkence 
haberlerini duydukça, günlerce kendine gelemiyor, uyku ilacı almadan 
uyuyamıyordu.   
 
 
 
46 
 
Yaklaşık iki ay süren mahkeme nihayet bitmişti. Hakim kararını açıkladı. 
Tahmiraz Tahirov on beş, kaynatası ve eniştesi onar yıl, diğerleri ise beşer ve 
yedişer yıl hapis cezasına çarptırılmıştılar. Salondaki kalabalığın öfke dolu gözleri 
hakime nefretle bakıyordu. Birkaç kişi hakime hakaretler yağdırarak üzerine 
yürüdü. Güvenlik görevlileri araya girmeseydi, Allah bilir neler olacaktı. 
Müşavirler, hakim ve savcı birbirlerine sokularak, tüyler ürperten çığlıklar, 
beddualar ve bağrışmalar arasından bir yolunu bulup salondan kaçtılar.   
Her türlü konforu ve rahatlığı olan misafirhaneye girdiklerinde general, savcı 
ve hakimi Kars kalesini fethetmiş kahramanlar gibi, güler yüzle karşıladı. 
Sâlih aynı gün Bakü‟ye dönmek zorundaydı. Kendisi için birinci sınıf 
kompartımana bilet alınmıştı. General ve hakim de aynı vagonda yolculuk 
edeceklerdi. Herkesin kompartımanı ayrı ayrıydı. Sâlih, Nâzım yanlış anlamasın 
ve aradaki soğukluk buza dönüşmesin diye, Nâzım‟ın işyerine gitti. Odasına 
girdiğinde çok keyifli ve neşeliydi.  
–Nihayet bitti bu hikaye! Zor bir mahkemeydi. Sanıklar önce suçlarını itiraf 
etmek istemediler, hava attılar, mahkeme üyeleriyle dalga geçtiler. Ama faydası 
olmadı. Bravo hakime! Onun bu kadar zeki ve kurnaz olduğunu tahmin 
edemezdim. Adabı muaşeret kurallarından habersiz soytarılara, mahkemede nasıl 
davranılması gerektiğini gösterdi. Elebaşıya on beş yıl verdi, diğerlerine de beş 
yıldan on yıla kadar hapis cezasına çarptırdı. Mollazâde ne söylediyse, aynısı oldu. 
Yanlış anlama Nâzım ama çok basit ve yüzeysel düşünüyorsun. Derin adam 
değilsin, oysa gazetecide biraz kehanet de olmalı. Duruşmaların hepsine katıldım, 
çok ilginç şeyler duydum ve inan bana, tahminlerin fos çıktı. Keşke Mollazâde‟yi 
önceden dinleseydin. Ne de olsa o bir patron. Her an Merkez Komiteye terfi 
edebilecek biri. Sen ondan nefret etsen de, benim ona büyük saygım var. 
Mollazade herşeyi enine boyuna araştıran, tartışan, dikkatli, ölçülü ve deneyimli 
bir gazetecidir. Kahin gibi adam! Herşeyi önceden öngörebiliyor. Onun ayağının 
bildiğini bizim başımız bilemez koçum! Er geç Merkez Komiteye terfi edecektir, 
bundan eminim. Bak görürsün sen! Eğer terfi etmezse demek ki ben 
 293 
gerizekalının tekiyim. General onunla ilgili öyle şeyler anlattı ki bana, dondum 
kaldım valla. Adamın devlet erkanında büyük nüfuzu varmış. Onun gibi önemli 
biriyle cedelleşmeseydin keşke. Bunun sonu iyi olmaz senin için. Biz kimiz Allah 
aşkına ya!? Herşey onun elinde. İsterse ikimizi de çürük diş gibi çekip atar dışarı... 
–Yahu dursana biraz! Yorulmadın mı Sâlih? Bari bugünkü gazeteleri 
okusaydın.  
–Okuma fırsatım olmadı, başım çok karışıktı, duruşmalar filan...Radyo, 
televizyon, gazete, dergi... bunlardan haftalardır uzağım. 
Nâzım derginin altından yeni gazeteyi çıkararak, Sâlih‟e uzattı. 
–Al oku. Birinci sayfada. Hemen manşetin altında. 
Sâlih çabucak gazeteyi eline aldı ve okumaya başladı. 
“Cumhuriyet gazetesi genel yayın yönetmeni Miriş Mollazâde yolsuzluk ve talan 
suçlamalarıyla ve gazeteciler arasında saygınlığını kaybettiğine göre görevinden alınmıştır...” 
Sâlih gözlerine inanmıyordu. Bu haberi bir kaç defa okudu ve kendi kendine 
mırıldandı: 
–Bak heleee! Mollazâde kim bilir şimdi ne haldedir? Merak ediyorum 
doğrusu. Acaba başına böyle bir şeyin geleceğini bekliyor muydu? Kabusta bile 
göremezdi bir gün görevinden alınacağını. Sana bir şey söyleyeyim mi? Aslında 
ben biliyordum sonunun böyle olacağını! Sürpriz olmadı yani.  
Dudaklarını büzerek devam etti: 
–Bu güne dek onun kadar beceriksiz bir gazeteci görmedim ben. Enteresan 
bir de huyu vardı. Bir soru sorduğunda, bön bön bakardı insanın yüzüne. Ne 
evet, ne hayır derdi. Dış görünüşünden sakin sessiz birine benziyor ama ne 
demişler, suyun lâl akanı, adamın yere bakanı! Gazetede ben dahil, herkes 
bıkmıştı ondan. Yüzüne güldüğüme bakma se, uyuz oluyordum ona. İki 
kurşunum olsa birini onun kafasına sıkarım. İsabet olmuş, iyi ki kovuldu. 
Sâlih sustu ve meraklı gözlerle Nâzım‟a bakarak boynunu ona doğru uzattı: 
–Nasıl oldu anlatsana, ne olur! Eminim sen ayrıntılarını da biliyorsun. 
Nâzım umursuzca omuz silkerek: 
–Bakü‟den bir arkadaş aradı, dedi. Sabahleyin Mollazâde işe geldiğinde 
kapısının kapalı olduğunu görmüş. Gazeteciler onu boykot etmeye başlamış, 
defol git diye slogan atmışlar. Protestocuların başında ise Mollazâde‟nin bizzat işe 
aldığı genç gazeteciler çekiyormuş. Hatta birisi onun yüzüne üniversitede sizin 
öğrenciniz olduğum için utanıyorum diye haykırmış. Kısa sürede bu olay 
yetkililere ulaşmış. Bakanlık da gerekli bütün yoklamaları yaptıktan sonra, 
Mollazâde‟nin görevden alınmasının vacip olduğuna karar vermiş.  
Sâlih: 
–Ondan ders almış öğrenciden böyle bir davranış beklenirdi zeten, dedi. 
Mollazâde üniversitede hocalık yaparken, herkes onu munis, sessiz sakin, kibar 
bir aristokrat olarak biliyordu. Koltuğun böyle bir özelliği var işte, kıçını ona 
basanın iğrenç huyları birer birer çıkıyor ortaya. Onun yerine atanan yeni partron 
nasıl biri acaba? 
–Bu konuda bir bilgim yok, sadece ismini duymuşum, diyerek Nâzım istihza 
ile gülümsedi. Ama sizin işiniz kolay. Hakkın yolunu bulmuşsunuz. Gelene yağ 
çekmek, gideni ise arkasından çekiştirmek adet olmuş sizde. Merak etme onun da 
kalbine yol bulursun. Sendeki diller yılanı da çıkarar deliğinden. 
Bu sözler Sâlih‟te soğuk duş etkisi yaptı. Şube müdürünün tombul suratı 
allandı. Elini yüzüne vurarak: 
 294 
–Ölümü gör yanılıyorsun Nâzım! Ben Mollazâde‟ye her zaman gıcık 
olmuşumdur. Nedenini de söyleyebilirim. Bir gazetenin genel yayın yönetmeni 
olduğu halde, babası halde meyve sebze kasaları taşıyarak para kazanıyordu. Ara 
sıra da cami önlerinde Yasin okuyarak dileniyordu. En son kendisi gibi 
dilencilerle para yüzünden tartışırken kalbi dayanamadı, öldü. Babasının kadrini 
kıymetini bilmeyen insan, işçilerine değer verir mi hiç? 
Nâzım sinirlenmeye başladı: 
–Sâlihciğim, Mollazâde‟yi eleştirmekte geç kalmışsın. İkincisi de bu kıybetleri 
dinleyecek halde değilim ben. Sen koş bunları yeni patronuna anlat. Selefinden 
ne kadar nefret ettiğini ve kendisini ne denli sevdiğini görsün. İtibar kazanırsın, 
yükselirsin adamın gözünde.  
Sâlih konuştukça battığını anlayarak, tartışmaktan vazgeçti ve konuyu 
değiştirerek, yağ çekmeye başladı. 
–Bomba gibi bir makale yazacağım. İstersen senin de ismin geçsin yazıda?! 
Ne dersin?  
–Yazacağın makalenin sansasyonel olacağına inanıyorsun değil mi? Oysa ben 
onun zerre kadar beğeni toplayacağına inanmıyorum. Senin kadar iyimser 
olsaydım belki de kabul ederdim teklifini. 
Sâlih Nâzım‟ın iğneleyici laflarından kurtulmak için saatine baktı.  
–Doğru söylemişler, geveze çoban, kuzuyu kurda kaptırır diye. General beni 
bekliyor, trene de geç kalıyorum, diyerek doğruldu. 
Nâzım da sandalyeden kalktı ve: 
–İstersen seni istasyona kadar yolcu edeyim? dedi. 
Sâlih elini savurdu. 
–Hayır gerek yok. General de şu anda orada. Bizi beraber görmesini 
istemiyorum. Senden hoşlanmadığını biliyorsun, diyerek Nâzım‟a elini uzattı. 
Umarım bana darılmamışsındır. Hadi hoşçakal. 
 
*** 
 
Tahmiraz ve yakınlarının mahkemesiyle ilgili yazdığı makaleyi okuması için 
Sâlih önce generalin yanına gitti. General makalenin hacmine bakarak: 
–Yazı çok hacimli olmuş, dedi. Böyle hacimli bir makaleyi yayınlarlar mı 
dersin? Ama önemli değil... Biz söyledikten sonra sıkıysa yayınlamasınlar. Yazını 
kısaltmadan, makaslamadan yayınlarlar merak etme.  
General bunları söyledikten sonra gözlüğünü taktı ve Sâlih‟in yazısını dikkatle 
okumaya başladı. Makalede Ziyad Kerimli neredeyse bir halk kahramanı gibi 
yüceltiliyor, Tahmiraz‟ın ünvanına ise teröristbaşı, bölücü ve hain gibi ithamlar 
yöneltiliyordu. Soruşturmayı yürütenlerin “başarılı” ve “hummalı” çalışmasından, 
bu cinayetin çözülmesinde general‟in katkılarından özellikle ve abartılarak 
bahsedilmişti. Mahkemeden çıkan karar, Sâlih‟e göre adaletin ve hakkın zaferiydi. 
General yazıyı okuyup bitirdikten sonra, gözlerini kaldırarak hoşnut ifadeyle 
Sâlih‟e baktı: 
–Aferin sana! Mükemmel bir yazı! Bu memleket senin gibi gazetecilerle gurur 
duymalı. Genel yayın yönetmeniniz de yeni atandı. Kötü birine benzemiyor. Bir 
telefon açarım ona, hem hayırlı olsun der, hem de makaleyi geciktirmeden 
basmasını söylerim. 
 295 
General bunları söyledikten sonra devlet telefonunun ahizesini kaldırdı ve 
sadece üç düğmeye bastı. Gazetenin yeni patronu alo deyince de, general 
rütbesine yakışır bir edayla: 
–Şâdar Şamiloviç merhabalar! dedi. Geç de olsa, sizi tebrik etme fırsatım oldu 
nihayet. Bu göreve atandığınızı duyunca çok sevindim. Haberi gazeteden 
okudum... Bir iş seyahati için Nahçivan‟a gitmiştim... Sizden bir ricam olacak. 
Şube müdürünüz şu anda yanımda... Sâlih Kanizadeyi diyorum. Çok yetenekli bir 
arkadaş. Onun bu kadar başarılı bir yazı yazacağını tahmin edemezdim. 
Haberiniz var sanıyorum... Ziyad Kerimli‟ye karşı yapılan suikastin sanıklarının 
mahkeme duruşmalarına katılmak için yaklaşık iki ay boyunca Nahçivanda 
bulunduk. Nihayet çözümlendi bu mesele. Az önce Sâlih‟in yazdığı makaleyi 
okudum, çok beğendim doğrusu. Sizden bir ricam olacak, bu yazıyı 
geciktrimeden yayınlayabilir misiniz?  
Şâdar telefonda ona ne söylediyse artık, general‟in suratı asıldı, rengi kaçtı. 
Ama bozulduğunu belli etmemeye çalışarak Sâlih‟e yöneldi: 
–Konuştum patronunla. Bu konuyla bizzat ilgilendiğimi bilmesi iyi oldu. Sen 
de biraz baskı yapar, hızlndırırsın onu. General bunları söyledikten sonra Sâlih‟e 
el uzattı. Seni şimdiden tebrik ediyorum. O pisliklerin ipliğini pazara çıkardın ya, 
helal olsun! 
 
*** 
 
 
Sâlih‟in “Adaletli Karar” isimli bir buçuk sayfalık makalesi o gün genel yayın 
yönetmeninin masasının üzerine konmuştu. Şâdar Hacızade makaleyi okuduktan 
sonra, yazarını odasına çağırdı.  
Yaklaşık elli yaşı, çelimsiz bedeni, samimi konuşması, mütevazı giyimi, keskin 
bakışları ve her zaman yana taradığı gümüş rengi beyaz saçları olan Şâdar 
Hacızade çok sıkıntılı ve çileli bir hayat yaşamıştı. Ana-babasını erken kaybeden 
Şâdar‟ı, üvey amcası himayesine almış, yetiştirmişti. Ortaokulu bitirmeden ağır 
yaşam koşulları onu okulu bırakmaya ve çalışmaya sevk etmişti. Gönüllü olarak 
savaşa katılan Şâdar, bir kaç ödül ve madalyayla geri dönmüştü. Sürprizlerle dolu 
olan hayat, Şadar‟ı hiç sevmediği ve her zaman uzak olduğu basın dünyasına 
sürüklemişti. Önce matbaada işçi, daha sonra dizgici, editör, edebiyat sayfası 
sorumlusu, çeşitli gazetelerde şube müdürü ve yazı işleri müdürlüğü... 
Cumhuriyet Gazetesine atanmadan önce, ülkenin en popüler dergisinde genel 
yayın yönetmeni yardımcısıydı. Basın dünyasında kararlı, ilkeli ve dürüst bir 
gazeteci olarak ün yapmıştı. Bazen küçük hikayeler de yazıyordu. Koltuk sevdalısı 
değildi, dolayısıyla amirlerinin karşısında diz çökmek gibi bir adeti yoktu. 
Evindeki eşyaları, çoluk çocuğunun üzerindeki kıyafetleri eskiydi; maaştan maaşa 
zor yetiştiriyor, yoksul bir yaşam sürüyordu. Arkadaşlarının ve yakınlarının 
ikazları, sitemleri de ona kâr etmiyordu. O, her zaman kendi bildiğini yapardı. 
Gazete çalışanlarının bir çoğu gibi, Sâlih de yeni şefiyle ilgili az buçuk bir 
şeyler duymuştu. Az sonra onunla yakından tanışma fırsatı olacaktı. İçeriye 
girdiğinde Şâdar‟ın ilk sözü bu oldu: 
–Sâlih ya, makale çok uzun olmuş. Bunu okumak için sabır lazım.  
–Ama general böyle düşünmüyor... 
Şâdar‟ın yüz ifadesi değişti: 
 296 
–Ne diyormuş general?  
–Makaleyi beğendiğini söyledi. Hatta daha da genişletmek mümkün dedi.  
–Bir gazeteci yazdığı yazıyı devlet büyükleri, generaller okusun, beğensin diye 
değil, okuyucu kitlesini, halkı düşünerek yazmalıdır.  
Şadar bunları söylerken Sâlih‟e ters ters bakıyordu. 
Sâlih‟in yüzü kızardı. Sesini biraz alçaltarak: 
–Haklısınız Şâdar Şamiloviç. Bundan sonra dikkat ederim bunlara.  
Şâdar gazeteyi açarak makalenin altındaki imzaya baktı ve sordu: 
–Bizim Nahçivan temsilcimiz kim? 
–Nâzım İlham isimli kendini beğenmişin teki. 
Şâdar biraz şaşırarak: 
–Duruşmalara sizinle beraber o da katılmadı mı? İzinde miydi? Yoksa hasta 
filan mıydı?.. 
–Nâzım İlham ordaydı Şâdar Şamiloviç. Biz de neredeyse her gün 
görüşüyorduk.  
Şâdar gülümseyerek: 
–Benimle bu kadar resmi konuşmanıza gerek yok, dedi. Şâdar deseniz de olur. 
Resmiyeti sevmem. Biz yabancı mıyız canım? Bir çatı altında çalışıyoruz. Yaş 
farkımız da fazla büyük değil. Bir genel yönetmeni ve şube müdürü olarak açık 
konuşmalıyız. Nâzım‟ı şunun için sordum aslında... O görev yaptığı bölgeyi bizim 
hepimizden iyi tanıyor olmalı. Dolayısıyla da orada ne olup bittiğini hepimizden 
daha iyi biliyor herhalde. Bölge temsilcisi kala kala, başka bir gazetecimiz 
Nahçivan‟a gider, adliye haberi yaparsa, ona karşı ayıp olmaz mı? Hem 
saygınlığını da kaybeder herkesin gözünde. 
–Doğruyu söylemek gerekirse çok uğraştım onu ikna etmek için. Selefiniz 
yoldaş Mollazâde de çok denedi ama, inadından vazgeçmedi Nâzım. Mahkemeye 
gitmediği gibi, benden de sürekli kaçıyordu. Garip davranışlarıyla generali de 
kuşkulandırmıştı. Bunları kendisine de söyledim. Teklif ettiğim halde, makalenin 
altına imzasını koymamı bile kabul etmedi.  
Şâdar dikkatle tutkun ufuktaki karaltıya bakıyormuş gibi gözlerini kıstı ve 
hayallere dalarak boğuk sesle sordu: 
–Bu nasıl olur? Özel muhabir genel yayın yönetmenine nasıl karşı çıkar, şube 
müdürünü nasıl dinlemez? Çok enteresan.... diyerek kafasını salladı.  
–Pekala, sizinle daha açık konuşacağım Şâdar muallim. Nâzım huysuzun, 
inatçının tekidir. İcabında babasına bile karşı çıkar. Eh işte, azacık bir şeyler 
yazabiliyor diye, havalara giriyor, takmıyor kimseyi. Nahçivan‟da çok kötü bir 
nam yapmış. General Nejat Behbudov ve Nahçivan parti komitesi başkanı, vali 
Şirhan İsmailzade de ondan memnun değiller. Kimsenin saygısı yok bu adama. 
Mollazâde biraz daha görevinde kalacak olsaydı, mutlaka kovacaktı onu. Madem 
konu açılmış, bir şube müdürü ve genel kurul üyesi olarak söylemeliyim size... 
Nâzım biraz da Nahçivan‟da kalırsa, hepimizin başı belaya girer. İnanın bana 
yapabilir bunu. Gazetemize yeni geldiğiniz için, çalışanları hemen hemen hiç 
tanımıyorsunuz. Nâzım‟ın yazdıkları her zaman skandallara ve tartışmalara neden 
oluyor. Onun gibi bir asalaktan kurtulursak, iyi ederiz. Bu arada Nâzım‟la benim 
aramda bir adavetin olduğunu düşünmeyin sakın! Kesinlikle böyle bir şey yok! 
Ona en ufak bir zarar gelsin istemem. Bunları sizi bilgilendirmek için söylüyorum 
sadece. 
Şâdar duyduklarına tepkisini belli etmeden kısa kesti: 
 297 
–Tamam, siz işinizle ilgilenin. Söylediklerinizi araştıracağım. 
Sâlih odadan çıkar çıkmaz Şâdar düğmeyi basarak sekreterini odaya çağırdı: 
–Nâzım İlham‟ı hemen bulun bana! Yarın, en geç ertesi gün burada olsun. 
Gazetecilik fakültesinde açık öğretimde okuyan ve Cumhuriyet gazetesinde 
sekreterlik yapan çelimsiz kız, baş üstüne, diyerek kapıdan çıkmak isterken Şâdar 
ona bir soru daha yöneltti: 
–Kaç yıldır burada çalışıyorsunuz? 
–Beş sene oluyor. 
–Nâzım‟ı nasıl tanırsınız? 
Genel yayın yönetmenin ona böyle bir soru sorması, görüşüne başvurması 
kızı şaşırtmıştı. Çekingen bir tavırla: 
–Ne diyebilirm ki... Açıkçası yazılarını çok beğeniyorum, dedi. Gazetemizde 
üç dört kaliteli yazar varsa, biri de Nâzım‟dır. Kişiliğine, karakterine büyük 
saygım var. Mütevazı ve samimi biridir. Sadece biraz... 
–Biraz ne? 
Şâdar soru dolu gözlerini kızdan ayırmadan cevap bekliyordu. 
–Biraz... yani... valla nasıl desem bilemiyorum, her şeyi ciddiye alıyor. Çok 
inatçıdır, dediğinden asla vazgeçmez. Bu özelliğine göre de... onu gazeteden 
kovmak istiyorlar. 
–Kimden duydunuz siz bunları? 
Sekreter sarı sarkacı sağa sola sallanan duvar saatine bakarak: 
–Selefinizden, dedi. Çalışanların çoğu da biliyor bunu. Mollazâde Nâzım‟ı 
görevinden almayı düşünüyordu. Herhalde siz de bunun için...  
Sekreter cümlesinin devamını getiremedi ve Nâzım‟ın haline acıyormuş gibi 
yüzü kederli bir ifade aldı. 
Şâdar kızın ne demek istediğini anlamıştı. Biraz yumuşak bir tonla: 
–Tamam, gidebilirsiniz. Dediğim gibi bir an önce bulun onu. 
Konuştuklarımız aramızda kalmalıdır. Genel yayın yönetmeni, ara sıra 
çalışanlarına bazı konularda danışabilir. Gazetedeki görevi ve konumu ne olursa 
olsun, bütün çalışanların görüşü benim için önemlidir. Siz de bir gazetecisiniz 
sonuçta. Önbilgi toplarken, iyiniyetli ve temiz kalpli insanlara başvurmak 
gerekiyor, ben de bunu yapıyorum. Konuştuklarımız aramızda kalacak, tamam 
mı? 
Sekreter: 
–Evet, dedi ve ceviz ağacından yapılmış cilalı kapıyı usulca kapatarak, 
kızarmış yüzle odadan çıktı. 
 
47 
 
Nâzım‟ın başına çok belalar gelmişti. Yine ne diye Bakü‟ye davet edildiğine 
bir anlam veremiyordu. Mollazâde‟nin kendisiyle ilgili gazete çalışanlarına 
söylediği yalanların ve iftiraların yeni patronun da kulağına ulaştığını düşünmeye 
başladı. Özellikle de Şirhan İsmailzade ve Nejat Behbudov bu konuda özel bir 
gayret de sarf etmişti herhalde. Sâlih de dedikoducuların başını çekenlerden değil 
miydi? Yönetimin gözüne girmek için, babasını bile beş paraya satardı. Gazetede 
bir çoğu Sâlih‟in iyi gün dostu olduğunu ve ihanet etmeyi neredeyse şeref olarak 
gördüğünü biliyordu. Nâzım bütün ihtimalleri göz önüne almıştı artık. Evden 
çıkarken çocuklar duymasın, üzülmesinler diye Seriye‟yi bir köşeye çekerek ona 
 298 
her şeyi anlatmış ve işini kaybetme ihtimalinin olduğunu söylemişti. Karısının 
sitem dolu bakışları ve acılı sesiyle ona söyledikleri ise şöyle olmuştu: 
–Bizim yediğimiz de ekmek mi sanıyorsun? Ne zamana kadar tedirginlik, 
korku içerisinde yaşayacağız söyler misin? Çocukların da gündüzü, gecesi 
kalamdı. Dünyayı kurtarmak, kötülüklerden arındırmak sana mı kaldı? Git kendi 
rızanla istifa dilekçeni yaz, tükür şu gazeteye, öğretmenliğe, helal mesleğine geri 
dön. Çocuklarımızı da yardımlaşarak geçindiririz seninle. Birisini eleştirdin mi, bir 
ay bunun sıkıntısını yaşıyoruz. Ne zamana kadar bu böyle devam edecek? 24 saat 
asabilikten diabet oldum ben! Gazeteciliğe başladığın günden beri, hop oturup 
hop kalkıyoruz. Göz göre göre, yedi kişiye işkence veren, iftira eden, hapse atan 
bir rejimden ne bekliyorsun Nâzım? Kovulmasan da kendin istifa etmelisin. Ne 
pahasına olursa olsun, hayır çalışmıyorum diye direnmelisin! Öğretmenlik gibisi 
var mı ya?! Azacık aşımız, ağrımaz başımız. Ben de sınıflarımın sayısını artırır, aile 
bütçesine daha fazla katkıda bulunurum. Bir kaç senelik ömürümüz kaldı, onu da 
rahat yaşayalım bari. İşten kovulduğunu duyarsan, sakın üzülme. Kâtil değilsin, 
hırsız değilsin... 
Nâzım sıcak bir gülümsemeyle elini Seriye‟nin uzun, isyah saçlarına 
dokundurdu ve okşamaya başladı: 
–Râziye, Nâzım gaf yaptığını anlayarak hemen yanlışını düzeltti, özür dilerim 
Seriye hanım. Dün yanıma Râziye isimli yaşlı bir kadın gelmişti de... Yıllardır 
doktorluk yapıyormuş. Yeni tayinini beğenmediği için, şikayete bana gelmişti. İki 
saat kafamı şişirdi durdu. O kadar Râziye hanım, Râziye hanım dedim ki, şimdi 
de bir türlü aklımdan çıkmıyor.  
Seriye‟nin sürmesiz kaşları düğümlendi ve ince bir alayla: 
–Söylesene ya, kim şu Râziye? Bir kaç kere rüyada da onun ismini 
sayıklamışsın. Yoksa... diyerek işveyle gülmeye başladı. 
–Hayır canım. İnsan sinirli ve yorgun olunca, istediğini sayıklar... Sen bana 
aldırma. Tamam, tamam trene geç kalıyorum, oyalama beni. Demin 
konuştuğumuz meseleye gelince... O kadar da büyütmene gerek yok. Bir ihtimal 
olarak söyledim sana bunları aşkım, Bakü‟ye niçin çağırıldığımı bilesin diye. Bu 
devirde işini kaybetmemek için amirlerine yaltaklanacaksın, başka çaresi yok. 
Yalnız böyle şeyler bana göre değil, biliyorsun. Aslan kesilmek de gerekiyor 
icabında. Mücadele vermeden, hakkını alamazsın. İnsanoğlu sıkıntılara göğüs 
germesini bilmelidir. Savaş bitmeden, kılıç kınına sokulmaz. Haklı olduğumu 
bildiğim için, gönlüm gayet rahat. Sen de merak etme beni, herşey çok güzel 
olacak. 
–Tamam canım... Başına ne geliyorsa, dik kafalılığın yüzünden geliyor zaten.  
Seriye bunu söylerken kocasını gururla tepeden tırnağa kadar süzdü. Sanki 
sitem edercesine söylediği son cümlesini aslında içten söylemişti. Nâzım 
Seriye‟nin yıkayıp ütülediği gömlek ve pantolonunu bavuluna koyarak evden 
çıktı. Seriye balkona çıktı ve Nâzım gözden kayboluncaya kadar endişeli gözlerle 
ona baktı. 
Şâdar‟ın odasına tereddütle girmişti Nâzım. Ama genel yayın yönetmeni onu 
çok sıcak ve samimi şekilde karşıladı. Şâdar, Nâzım‟la bir amirin memurla 
konuşması gibi değil, bir dostluk ortamında içtenlikle konuşuyordu. Şâdar 
Hacızade‟nin bu kadar alçakgönüllü ve sade oluşu, onu Nâzım‟ın gözünde 
inanılmaz derecede büyüttü. Bir saatlik konuşmadan sonra, muhabirle gazete şefi 
arasındaki yaş engeli yıkılmış ve perdeler kalkmıştı. Şimdi ikisi de gayet rahat ve 
 299 
serbest konuşuyordu birbiriyle. Şâdar yüz senelik arkadaşıyla sohbet ediyormuş 
gibi: 
–Nâzımcığım, dedi. Bu bizim ilk görüşümüz olsa da, hakkında çok şey 
duydum. Çaykavuşan‟da genel yayın yönetmenliği yaptığın yıllardan bugüne 
kadar geçtiğin hayat yolunu neredeyse ezbere biliyorum. Yalnız şu son davranışın 
bana çok garip geldi. 
–Hangi davranışımı kastediyorusunuz efendim? 
–Nahçivan‟da yaşanan o malum olayı diyorum. Ziyad Kerimli ünlü bir isim. 
Ülkemizde yediden yetmişe her kes tanır onu. Böyle önemli bir kişiye sui kast 
düzenlemişler, soruşturmayı ise KGB üstlenmiş! Gerisini sen düşün artık. Bu 
olaya bu kadar kayıtsız kalman beni şaşırttı doğrusu. Arkadaşlar Nahçivan‟da çok 
garip tavırlar sergilediğini söylüyor. Mollazâde ve Sâlih‟le de tartışmışsın. 
Amirlerinin talimatlarını kulak ardı etmiş, kendi bildiğini yapmışsın. Sence benim 
ne düşünmem gerekiyor? 
–Şâdar Şamiloviç, bu o kadar uzun bir hikaye ki, bir iki cümleyle 
özetleyemem... Ne düşünüyorum biliyor musunuz? Bugün kimseye açmamam 
gereken bir sır, er geç su yüzüne çıkacaktır. Çıkmalıdır da aslında. Evet, bazılarına 
göre “yanlış” yoldayım. İnatçıyım, hatta anarşistim. Yaşımın genç olduğuna 
bakmayın siz, başıma neler geldi neler... Şimdiye kadar anladığım tek gerçek şu ki, 
yalan dolanla, sahtekarlıkla elde edilen şöhretin parıltısı uzun sürmez. Parası ve 
malı, aklını üsteleyen insan bencilleşir. Bencillik ise aptallıktır. Şimdi siz söyleyin, 
bir iki densizi hoşnut etmek için meddahlık yapmak bana yakışır mı? 
Şâdar‟ın yüzü tebessümle aydınlandı: 
–Heyecanlanma, dedi soğukkanlı bir tonla, ben seni dikkatle dinliyorum. 
Sinirlerine hakim ol lütfen. 
Nâzım konuştukça Şâdar‟ın yüzü renkten renge giriyordu. Onun içinde 
başkaldıran öfke ne nefreti görmemek, duymamak mümkün değildi. Nâzım 
duyduklarını, gördüklerini, bildiklerini ve özellikle de bir devlet sırrı kadar gizli 
tutulan kaset olayını da ona ayrıntısıyla anlattı. Şâdar elini alnına koymuş, sıkıntılı 
ruh haliyle düşüncelere dalmıştı. Sonra Sâlih‟in gazete için yaptığı adliye haberini 
gönülsüzce karıştırarak: 
–Burada senin anlattıklarının tam tersi yazıyor, dedi ve biraz da tereddüt 
ederek ekledi, elbette sen Sâlih‟ten farklı olarak her zaman olayların içindeydin. 
Senden duyduklarım daha inandırıcı, özellikle de kaset olayı... Dehşete kapıldım 
inan ki. Ben de bir zamanlar muhabirlik yapmıştım. O sıralar henüz çok 
gençtim... Gazetecilik gerçekten çok zor bir meslek. Doğruyu yazınca başın, 
yalan yazınca da yüreğin ağrıyor.  
Şâdar, Sâlih‟in makalesini baştan sona bir kez daha gözden geçirdi ve içinde 
çeşitli kağıtların bulunduğu bir dosyanın içine koyarak eliyle masanın kenarına 
itti. Başını kaldırdı ve Nâzım‟a dikkatle bakarak: 
–Bana anlattıklarını makale şeklinde yazman ne kadar zaman alır? 
–En fazla iki gün. 
–Bu aceleye gelmeyecek kadar ciddi ve sorumluluk isteyen bir iş. Bence iki 
gün çok az. 
–Sizi anlıyorum ama makalenin taslağı artık beynimde hazır. Onu sadece 
kağıda aktarmak kalıyor. Başlığını bile düşündüm. 
–Sana tavsiyem, kişisel kin ve garezlerini bir kenara bırak. Makalen objektif 
olmalı, şahsi görüşlerini ve duygularını yansıtmamalıdır. Nahçivan insanı bu 
 300 
konuda ne düşünüyor, çoğunluğun görüşü nedir, özellikle de bu cinayetle 
yakından ilişkisi olanlar ne diyor filan, işte bunları yazmalısın. Kısacası, yazacağın 
yazının tek kelimesine bile itiraz edilemeyecektir tamam mı? Makale gazete 
sayfasına taşınana kadar ne yaptığını kimse bilmemeli. Bunu da dikkate al lütfen! 
Kasetleri de güvenli yerde muhafaza et. Gün gelir, kullanırız onları... 
–Anlaşıldı. 
Nâzım Şâdar‟a teşekkür ederek, ayrıldı odadan. 
 
48 
 
Bir kaç gün sonra Nâzım İlham imzasıyla büyük bir yazı yayınlandı 
Cumhuriyet gazetesinde. Manşete taşınan haberin başlığı “Suçsuz sanıklar, 
adaletsiz karar” ismini taşıyordu. Gazete elden ele dolaşıyordu. Ülkenin dört bir 
yanından bu haberin yankıları geliyordu. Gazetenin telefonları kilitlenmiş, 
vatandaşlardan gelen yüzlerce mektup ve telegraf masalardan dolup taşıyordu. 
Her kes General‟e, Ziyad Kerimli‟ye ve hakime kin kusuyordu.  
Nîmet Recepli ise Şâdar‟a gönderdiği mektubunda şöyle yazıyordu: 
–“Suçsuz sanıklar, adaletsiz karar” isimli haberi okudum. Bu ülke 
gazetecilerinin yaşlı neslini temsil eden meslektaşınız olarak, sizinle gurur 
duyuyorum. Basın alanında yarım asır emek harcadıktan sonra, bir kaç yıl önce 
emekliye ayrıldım. Gazete sayfalarında Nâzım İlham gibi cesur kalemlere 
rastladıkça, içim içime sığmıyor mutluluktan. Onurlu ve gururluyum! O iğrenç 
komployu düzenleyenlerin ipliğini pazara çıkarmakla, çok isabetli ve doğru adım 
atmışsınız. Adaletin yerini bulması, sizin sayenizde oldu. Bir tek ben değil, bütün 
Nahçivan böyle düşünüyor. Saygıdeğer Şâdar Hacızade! Cesaretiniz, adaletiniz ve 
dürüstlüğünüz için teşekkürler size! Bir anda gençleştim sanki, ömrüm de uzandı. 
Çünkü ben de bu olayların içerisindeydim bizzat. Nâzım İlham gibi gazetecileri 
korumanızı, kollamanızı istiyorum. O Cumhuriyet gazetesinin Nahçivanda‟ki 
yüzüdür çünkü. Duygu dolu ve heyecanlıyım... Bu iğrenç hokkabazlığı, sadece 
sizin gazeteniz ifşa etmeye cüret etmiştir. Meslektaşlarım arasında, hâlâ sizin gibi 
“Hakkın Sesi” diyebileceğim insanların varlığı onurlandırıyor beni. Kitlelerin 
karşısında “Basın Özgür Olmalı” diye utanmadan nutuk çekenlerin, bize nasıl 
tuzak kurduğunu da gördüm. Bu haberi yayınladığınıza göre, eminim sonuçlarına 
da katlanacaksınız. Ama unutmayın ki haklı olan her zaman güçlüdür...” 
Üniversite yıllarında bir kız yüzünden Ziyâd Kerimli ve Tahmiraz Tahirov 
arasında yaşanmış tartışma... Şu anda bakan yardımcılığı yapan eski okul 
arkadaşının Tahmiraz‟ı fabrikaya müdür yardımcısı olarak tayin etmesi ve bu 
kararın sümenaltı edilmesi... Fabrikadaki yolsuzluklar... En has arkadaşı olan 
generalle Ziyâd‟ın sefaları... Generalin tertiplediği terör senaryosu... Bekçinin 
öldürülmesi... Fotoğrafçı tarafından bu cinayetin görüntülenmesi... Sahte 
soruşturma dosyaları... Generalin mahkeme üyelerine baskı yapması... Tüm 
bunlar açık seçik bir şekilde makalede anlatılmıştı. Bakkallarda, marketlerde, 
otobüslerde konuşulan en önemli gündem maddesi Nâzım‟ın yaptığı bu haberdi. 
Bu konuda herkes görüşünü söylüyor, yorum yapıyordu. 
Makale Ziyâd Kerimli‟nin milletvekili seçildiği memlekette, doğup büyüdüğü 
Hanbulak köyünde de bomba gibi patlamıştı. Herkes bu olayı konuşuyor, 
tartışıyordu. Bembeyaz sakalı, uzun boyu, geniş omuzları olan Demirci Selman‟ın 
sesi köyü sarmıştı. Ziyâd gazete manşetine taşındığı günden beri Selman bir an 
 301 
olsun susmuyordu. Dükkanının önüne toplanan köylülere yüzünü dönerek nutuk 
çekiyordu: 
–Bütün suç devlette! Hırsız Nasir‟in oğlundan milletvekili mi olurmuş? 
Babasını, kaşağıları çalar diye köyde ahırlara yaklaştırmazlardı. Nasir‟ın elinden 
kötülükten gayri ne gelirdi ki? Elma elmaya benzer! Babasından da şerefsiz bu 
adam. Köyde okurken hocalarını canlarından bezdirmişti. Belki de bana 
inanmayacaksınız ama yine de söyleyeceğim. Ziyad şehirde üniversite okurken, 
evlenecek yaşta koskoca delikanlıydı. Mezuniyetine sayılı günler kalmıştı. Köye 
geldi, bana iki kere semaver bacası yaptırdı ve hiç birisinin parasını ödemedi. Alın 
terimle iki baca yaptım, cebime iki kuruş girmedi. Bir de utanmadan, sıkılmadan 
paralarını ödedim dedi bana. Babası Nasır‟ın mezarı üzerine yemin bile etti. 
Yetmiş üç yaşım var, babası da benden on, on beş yaş küçüktü. Yıllar önceki 
Ziyad, bugünkü Ziyad hiç bir farkı yok! Fabrikatör oldu, yine de akıllanmadı. 
Fabrika müdürü olmak için de ne rüşvetler ödedi, ne dolaplar çevirdi Allah 
biliyor. Onun gibi şerefsizin yakasına, emek kahramanıdır diye bir de yıldızlı 
madalya astılar. Köpek olam uluyam, bunların hepsi düzmecedir. Şimdi de dört 
yılda, beş yılda bir, hırsız Nasır‟ın oğlu Ziyada oy verin diye şehirden damlıyorlar. 
Ulan bu ne biçim devlet? Milletvekili halkın elçisidir diyorlar, bizden seçtikleri 
elçiye bak! Ezelden bir tek hakikati biliriz, elçi giden yerde sulh olur, akan kan 
durur. İki kişi küstüğünde yakınları onları barıştırmak için yanlarına görmüş 
geçirmiş, derin, bilgili, hatırı sayılır, temiz kalpli, dürüst, nurlu ihtiyarları 
gönderirler. Elçi denilince, aklımıza böyle insanlar gelir. Ey ahali! Şimdi de nerde 
şerefsiz, deyyus var, beynimizi yıkayıp ona oy verin, milletvekili yapın diyorlar. 
Sonu da işte böyle oluyor. Hırsız Nasır‟ın oğlu milletvekili olduktan sonra ne 
evler yıktığını, kaç aileyi aç bıraktığını hepimiz biliyoruz. Bizim yeğen o fabrikada 
muhasebede çalışıyor. Bütün sahtekarlıklarını da biliyor patronunun. Ziyad 
Kerimli‟nin oğlu hakkında, öyle şeyler anlattı ki bana, toprak kaydı ayağımın 
altından, fenalık geçiriyordum az kalsın. Dayı diyor, ben de dahil, işçilerin çaresi 
olsa Ziyad‟ın kanını emeriz. Ama devlet baba Ziyad gibilerinin tarafında! Her gün 
de yakasına yeni bir madalya asıyorlar. Biz de çaresiz, içimizden yakıla yakıla 
kalmışız. Tekrar söylüyorum suç devlette! Bu sözlerime göre hapse girmeyi da 
göze alıyorum. Devlet büyüklerimiz pezevenktir! Hırsız Nasır‟ın oğluna itibar 
gösteren bir devlet olmaz olsun. Zaten öyle de olacaktır. Göreceksiniz bu devlet 
bir gün mutlaka çökecektir. Demirci Selam bu ihtiyar yaşında kafayı oynattı 
demeyin sakın! Vallahi billahi ne dediğimi iyi biliyorum ben. Gazetede neler 
yazıldığını duyduktan, sonra içim yanıyor, kahroluyorum. Neredeyse bir düzine 
adamı yavrularını da gözüyaşlı bırakarak içeriye attırmış. Allah bu zalimi affeder 
mi hiç?! Benim milletvekilime bak! Generalime, hakimime bak! Devlet kimlere 
itibar edildi ya Rabb! Hırsız Nasır‟ın oğlunu başımıza ağa koyan devlet yıkılmaya 
mahkumdur. Yalan söylüyorsam, lanet olsun babama! 
Az ötede duran ayağında üçburun çarık, yüzü traşlı, çavuş lakaplı Gülmalı 
sesini yükseltti: 
–Selman amca, başın vücuduna ağır mu geliyor? Hayatından bezdin mi yoksa? 
Senin hırsız Nasır‟ın oğluyla işin ne? Hem çok biliyorsan, az konuş derler! 
Aramızda KGB ajanı olmadığından emin misin? Generale sövüp duruyorsun 
sabahtan, ya ulaşırsa onun kulağına? Bu ihtiyar yaşında, hapislerde sürünmekten 
korkmuyor musun? 
 302 
–Çavuş Gülmalı, ayakta zor duruyorum zaten, sayılı günlerim kaldı. Sen 
kendin için endişelen, beni merak etme. Kapı kapı dolaşarak Kerimli‟ye oy verin 
diye ahaliye yalvardığın günleri ne çabuk unuttun? Şimdi cevap ver bakalım, 
verebilirsen!? O deyyusu, alçak şerefsizi destekleyen sen değl miydin? Hanbulak 
köyünün suçu ne? Niçin küçük düşürüyor bizi el alemin gözünde? O gazeteyi 
okuyanlar, ufacık bir köyden böyle pezevenk adam nasıl oldu da çıktı demezler 
mi? Duyan bilen yüzümüze tükürmez mi? Hırsız Nasır‟ın oğlundan bana ne ya? 
Ne hali varsa görsün, yeter ki gazetelere çıkıp, namımızı alçaltmasın...  
Deminden beri konuşulanları umursuz yüz ifadesiyle, çömelerek dinleyen 
kuyu kazan Naki de dayanamadı ve ayağa kalkarak dişini kurcaladığı saman 
çöpünü yere atarak: 
–Çoğunuz korkaksınız! Hakkı söyleyene de çeneni kapa diyorsunuz! Ne 
olmuş demirciyse, konuşamaz mı yani? Selman ağa ne diyorsa, doğru diyor. 
Bakmayın siz Ziyad‟ın devletin yanında itibar sahibi olmasına. Köyümüzde bir 
köpek kadar bile saygısı yoktur. Şerefimiz beş paralık oldu, herkes Hanbulak 
köyünü konuşuyor. Lise talebesi oğlum gazeteyi bana okuduğu beri, 
gelemiyorum kendime. Bu devletin mahkemesine de, generallerine de nefret 
ediyorum.  
Kuyucu Naki içini döktükten sonra, sırtını dükanın önünde biriken kalabalığa 
döndü ve uzaklaştı. 
Dükanın önünde duran köylüler arasında Ziyad Kerimli‟ye sempatisi olanlar 
da vardı. Ama onların hiç birisi konuşmaya, onu savunmaya cüret edemedi. 
Gazetedeki haberle ilgili tartışmalar sürdükçe, Ziyad sempatizanları kafalarını 
indirerek bir bir oradan uzaklaşmaya başladılar Kimse Ziyad‟ın leyhine bir kelime 
dahi söylemedi. Çünkü köyde kimsenin saygısını, sevgisini kazanmamıştı bu 
adam. Bir tek kişi bile Ziyad Kerimli bana şu iyiliği yaptı, bu kötülükten kurtardı 
diyemezdi.  
Bakkal Mahmut, elinde tahta arşınıyla dükkandan çıktı ve Selman‟a takıldı: 
–Selman amca haklısın valla. Ziyadı köyde çocuktan büyüğe kadar herkes 
tanır. Ama söyler misin lütfen, köylü sana mı inansın yoksa bu resme mi? diyerek 
seçimler zamanı dükanın yanındaki duvara yapıştırılmış Ziyad Kerimli‟ye ait 
seçim afişini gösterdi.  
Posterin üst kısmında kırmızı harflerle “Memleketin en liyakatli evladını, halk 
hakimiyetine milletvekili seçelim!” yazıyordu, ortasında ise Ziyad Kerimli‟nin 
fotoğrafı bulunuyordu.  
–Gazete onu bugün kötülemiş olabilir ama yarın ne oyazılacağı belli değil. Bu 
gazete şimdiye kadar onu elli kere övmüştür. Bir kere de eleştirsin artık canım. 
Bir bakıyorsun, bugün tukaka olan Ziyadı, yarın yine yere göğe sığdıramıyorlar. 
Bir gün de köyümüze gelip, ona heykel koyun diyecekler. Yani demek istediğim 
böyle şeylere inanarak, aklınıza ne eserse konuşmayın. Yoksa gün gelir, bedelini 
ağır ödersiniz.  
Ufacık boyu olan Töre Murat barut dağarcığı gibi parladı: 
–Lan Mahmut saçmalama tamam mı?! Aslı neyse nesli de odur işte! Elbette 
gazetecilerin çoğu satılmış ama onların arasında da bizim Selman ağa gibi yürekli 
babayiğitler var demek ki. İşte, bu yazıyı da onlardan biri yazmış. Ağzına sağlık! 
Sense yalakanın tekisin! Bak bakalım bundan sonra hava atabilecek midir 
Hırsız Nasır‟ın oğlu? Eskisi gibi “Burada ben varım, Bağdatta da kör halife” 
diyebilecek mi? Nah!  
 303 
Töre Murad‟ın bu konuşmasından sonra ortalığa sessizlik çökmüştü. Bununla 
da tartışmaya nokta koyuldu. Zaten hava kararmak üzereydi. Herkes evinin 
yolunu tuttu. Bu akşam köydeki bütün evlerde konuşulan Ziyâd Kerimli‟nin 
Hanbulak köyünün adına yakışmayan davranışlarda bulunarak köyü rezil etmesi, 
mahkemenin adaletsizliği, Tahmiraz‟ın uğradığı iftira, zamanın kötülüğü gibi 
mevzulardı. 
Bu haberden sonra gazetede durum gerginleşmişti. Her taraftan Şâdar 
Hacızade‟ye saldırılar başlamıştı. Nahçıvan parti komitesi başkanı Şirhan 
İsmailzade, general, devlet güvenlik mahkemesi başkanı gazeteyi arayarak Şâdar 
Hacızade‟yi tehdit etmişlerdi. Şâdar da laf altında kalacak adam değildi. Hepsine 
hak ettikleri cevabı vermiş ve telefonu kapatmıştı. Bu sefer, Merkez Komite 
yetkililerini dolduruşa getirerek, Şâdar‟ın üzerine salmışlardı. 
Genel yayın yönetmeninin yardımcıları, yazı işleri müdürü, şube müdürleri her 
gün olduğu gibi bugün de sabah erkenden Şâdar‟ın odasında toplanarak yarınki 
gazetede yayımlanacak makale, köşe yazısı, haber başlıkları ve birinci sayfa 
haberlerini tartışırken devlet telefonu çaldı. Şâdar ahizeyi kaldırdı. Arayan yassı 
alınlı, gür saçlı, aile üyeleriyle bile daima ciddi ve ölçülü, belki de hayatı boyunca 
asık suratı gülümsemeyen ve bir yıl önce Merkez Komiteye başkan seçilen Efrail 
Dadaşzade idi. Şâdar istifini bozmadan: 
–Buyurun Efrail Ferahimoviç, sizi dinliyorum, dedi. 
–Nâzım İlham denen o gazeteci bozuntusunun hezeyanlarını nasıl 
yayınlarsınız? Yalan mı, doğru mu olduğuna bakadan hem de! Bu iftiraları 
manşete taşımakla kendinizi de, bizi de zor duruma düşürdünüz! İdeoloji şubesi 
başkanı bu haberle ilgili rahatsızlığını bildirdi bana. 
–Biz o arkadaşımıza güveniyor, yazdıklarının doğruluğuna şüphe etmiyoruz. 
Şüphesi olan varsa, buyursun gelsin. Bir araştırma komisyonu oluşturur, 
denetleriz.  
–Bunları söylemenize gerek yok, zaten zorunlu olarak yoklama yapılacaktır. 
Lütfen şimdilik Merkez Komite adına bir açıklama raporu yazın. Nasıl olmuş da 
bir şube müdürü duruşmalara katıldığı, büyük bir haber hazırladığı halde, onun 
yazısını sümenaltı ederek, Nâzım İlham‟ın yalan ve uydurmalarını manşete 
taşıdığınızı bilmek istiyoruz! Sizin bu işte bir çıkarınız mı var yoksa? Muhabiriniz 
o yalanları nereden duymuş da yazmış? SSCB yüksek Şurası milletvekilinin, 
Sosyalist Emek kahramanının haysiyeti ile oynamak, onu rezil etmek yetkisini 
kim verdi size? Moskova‟ya bunun hesabını vermek zorundayız. Açıklamanızda 
bunların hepsini tek tek belirtin! 
Şâdar moralini bozmadan, soğukkanlı bir biçimde cevap verdi: 
–Gereken açıklamayı gazetede yayınlamış olduğumuz haberle yaptığımızı 
sanıyorum. Biz söyleyeceklerimizi söyledik. Ek bir açıklamaya ihtiyaç 
duymuyorum. 
–O gazeteciyi de görevinden alın, defolsun gitsin! 
–Onu görevinden almak için elimzide gerekçe yok. Eğer benim bilmediğim 
bir suçu varsa, buyurun ıspat edin, Merkez Komite istifasıyla ilgili karar çıkarsın. 
Biz ise onunla iligli farklı kanaatteyiz. 
–Neymiş o kanaat? 
–Nâzım İlham‟ı yaptığı bu habere göre ödüllendirmeyi düşünüyoruz.  
Dadaşzade‟nin başına kocaman bir taş düştü sanki. Şâdar‟ın bu sözleri onu 
çileden çıkardı. 
 304 
–Şâdar Şamiloviç, yönettiğiniz gazetenin merkez Komitenin yayın organı 
olduğunu unutuyorsunuz galiba! Aksi taktirde benimle laf dalaşına girişmezdiniz! 
Size tavsiyem, kim olduğunuzu ve şu anda kiminle konuştuğunuzu unutmayın 
lütfen! 
Şâdar onun cevabını vermek istediği sırada, karşı taraf telefonu kapattı. Genel 
yayın yönetmeni ahizeyi yerine koydu. Vermek istediği cevap ağzında kalmıştı. 
Bozulmuştu biraz ama bunu belli etmedi odadakilere. Gözlerini kaldırarak 
endişeyle ve soru dolu gözlerle birbirlerine bakan gazeteci arkadaşlarına yöneldi: 
–Canım bazen olur bu tür tatsızlıklar, takmayın kafanıza, dedi ve toplantı 
kaldığı yerden devam etti. 
 
*** 
 
Efrail Dadaşzade‟nin talimatıyla “Suçsuz sanıklar, adaletsiz karar” başlıklı 
haberde yazılanları araştırmak için oluşturulan komisyon, çalışmalarını 
tamamlayıp raporunu sunmuştu. Dadaşzade raporu dikkatle inceledikten sonra, 
makalede yazılanların hiçbirisinin gerçekle bağdaşmadığını gördü. Raporda 
Nâzım iftiracı, yalancı ve sahtekar olarak gösterilmişti. Rapora Nahçıvan 
yönetiminin Ziyâd Kerimli‟ye dair söylediği övgü dolu cümleler de dahil 
edilmişti. Hatta Ziyâd Kerimli fabrikasında çalışan işçilerin gazeteyi okuduktan 
sonra tiksindikleri, iğrendikleri, öfkelendikleri ve babaları kadar sevdikleri namus, 
şeref ve iffet abidesi Ziyâd Kerimli‟ye iftira atan densiz gazetecinin bir an önce 
görevden alınmasını ve kendisine dava açılmasını talep ettikleri de yazıyordu.. 
Dadaşzade: 
–Makalede bir kasetten bahsediliyor. Bu konuda ne diyorsunuz? diye sordu. 
Komisyon başkanı:  
–Nâzım İlham bize kaset filan göstermedi. Kaset vardı ama kayboldu diyor. 
Yalan mı, doğru mu bilmiyoruz artık. 
Dadaşzade gülümsedi: 
–Bu kaset olayını da uydurmuş olmalı.  
Komisyon üyeleri Dadaşzade‟ye destek verdiler. 
–Biz de aynı görüşteyiz. 
Raporu beğenmişti Dadaşzade. Hile dolu gözleri biraz açıldı ve komisyon 
üyelerinin yüzüne bakmadan gururla kafasını aşağıya eğdi ve önündeki kağıtlarla 
konuşuyormuş gibi mırıldandı: 
–Aferin! Merkez Komitenin talimatlarını bire bir uygulamışsınız arkadaşlar. 
Şimdi de bu rapora dayanarak bir karar taslağı hazırlamamız gerekecek. Bu 
konuyu önümüzdeki genel kurul toplantısında tartışacağız. Kararın aşağı yukarı 
şöyle olası düşünülüyor: “Nâzım İlham partiden ihraç edilsin ve görevinden 
alınsın. Komisyonun raporu savcılığa gönderilsin”. Savcılık da iftira suçundan bir 
kaç yıllık hapis cezası istemiyle dava açar, aklı başına gelir o zaman. Merkez 
Komitetye kafa tutmak, bir milletvekiline, emek kahramanına sataşmak neymiş 
görür o zaman. Şâdar Hacızade ise... Dadaşzade bir müddet daldı ve devam etti, 
Cumhuriyet gazetesine yakışmıyor bu adam... Onu o göreve atamakla hata ettik. 
Ama ona şimdi dokunursak Moskova bizi yanlış anlar. Adam doğru dürüst 
gazete çalışanlarıyla bile tanışmadan, niye alındı görevden diye sorarlar bize. Ona 
bir uyarı cezası verin şimdilik, gerisine bakarız... 
 
 305 
49 
 
Mesai saati bitmişti. General ve Ziyad Kerimli akşam sekizde buluşmak için 
anlaşmışlardı. Ziyad “İntourist” otelinin üçüncü katındaki suit‟te kalıyordu. 
General telefonla onu aradı ve zafer elde etmiş komutan edasıyla: 
–İyi akşamlar! Tebrik ederim seni! Gördün mü nasıl mahvettik onları? Ha... 
ha... ha... Yoklamanın sonuçlarından haberin var değil mi? Az önce Efrail 
Dadaşzade‟nin yanındaydım. Aferin ona. Erkek adam! Söz verdi ve yaptı.  
–Teşekkür ederim. Senden de bu beklenirdi zaten. Beni yeniden yaşama 
döndürdün, hayatım boyunca unutmam bu iyiliğini. Komisyon araştırması 
sürdüğü günlerde, bir gece de rahat uyuduğum omadı. Anamdan emdiğim sütü 
burnumdan geitrdiler. Yalnız şu “İntourist” telefonlarına güvenilmez biliyorsun. 
Dinleniyor olabiliriz şu anda. Gerisini görüşünce konuşuruz. 
–Nerede buluşalım? 
–Burada, otelde. Bu zaferi kutlamalıyız seninle. Sonra da sana bir sürprizim 
olacak. Hani şey diyorum... 
–Ama otelde beni herkes tanır! Oraya gelmem doğru olmaz. Hem bu aralar 
bir yerde görülmemiz de iyi değildir. Anlıyor musun beni? 
–Haklısın. O zaman nerede görüşeceğimize sen karar ver. 
–Benim işimde. Buralarda in cin top oynuyor, herkes çekip gitmiş evine. Bir 
iki görevli dışında kimse yok. Onlar da ayak takımından. 
–Tamam, oldu.  
Ziyad Kerimli telefonu kapatarak hızla ayağa kalktı. 
Ürkütücü duvarları ve büyük kapısının üzerinde altın harflerle KGB 
kısaltması olan bu muazzam binaya girip çıkmak Ziyad Kerimli için değirmene 
uğramak kadar sıradan bir şeydi. Fabrikatör odaya girdiğinde, general ayağa 
kalkarak uzun makam odasının ortasına kadar yürüdü ve misafirini karşıladı. 
Beraberce arka kısımdaki dinlenme odasına geçtiler. Ziyad‟ın kanatları olsaydı 
uçardı belki de. Tok ve neşeli bir sesle: 
–Demin telefonda açık konuşamadım seninle. Bu meseleyi kapatmak bana 
pahalıya patladı, dedi. Nâzım İlham ve kendisi gibi soytarı arkadaşları, 
Nahçivan‟a giden komisyon üyelerinin kulaklarını öyle bir doldurmuşlar ki, 
başkan benimle önce çok sert ve kararlı konuştu. Baktım ki herifi ikna 
edemiyorum, banknotları devreye soktum. Parayı görür görmez mum gibi 
yumuşadı. 
General arkadaşının omuzuna vurarak:  
–Alemsin ha sen! dedi ve yüksek sesle güldü.  
Ziyad Kerimli burnunun yeliyle harman savururcasına: 
–Ya sen ne sandın? diye sordu. Bir bir susturdum onları. Bir ziyafet çektim, 
hepsinin nutku kurudu. İstedikleri her şeyi yaptım onlar için. Ondan sonra kuzu 
gibi oldular. Böylece yoklama lehimize sonuçlandı. Komisyon başkanı 
büyülenmişti adeta. Yalnız kaldığımızda kulağıma eğilerek gazeteci mazeteci 
anlamam ben, dedi. Onları takan kim? Sen ne dersen o olacak. Rapor yazıldıktan 
sonra bana okudular. Beğenmediğin kısımlar varsa söyle değiştirelim diye teklif 
bile ettiler. Bir iki cümleyi beyenmemiştim sadece, söyledim sağolsunlar onlar da 
hemen düzelttiler. 
–Süpersin Ziyad! Ama benim yaptıklarımdan haberin yok tabii! Şimdi de beni 
dinle! Bir zamanlar Merkez Komite başkanı Dadaşzade‟ye bir konuda torpil 
 306 
geçmiştim. Yıllar önce onu Merkez Komiteye işe alırken, KGB‟den dosyasını 
istemişlerdi. Bizdeki kayıtlara göre Dadaşzade‟nin kamu alanında çalışmasını 
engelleyecek bir sorunu vardı. Karısının uzak akrabası Türkiye‟de oturuyordu62. 
Kaderi bizim elimzideydi anlayacağın. Bense bu ayrıntıyı sakladım yetkililerden. 
Şu anda bile Dadaşzade atın kamçıdan korktuğu gibi korkuyor benden. O sırrı 
açarsam, görevinden de alırlar, içeriye de atarlar. Gazetede çıkan haberle ilgili 
yanına gittiğimde, sen müsterih ol dedi, ben hallederim. Bugün de yanındaydım. 
Kendinden oldukça emin konuşuyordu. Anladığım kadarıyla genel yayın 
yönetmeninin de, o muhabirin de helvalarını yiyeceğiz tez bir zamanda.  
Ziyad sevinçle haykırdı: 
–Bu arada Şirhan İsmailzade de boş durmadı. Haberin yayınlandığı gün 
benim yanımda Merkez Komiteyi arayarak ortalığı birbirine karıştırdı. 
Dadaşzade‟yle tartışırken ben de odasındaydım. Biz Ziyad‟ı iyi tanırız, o haber 
baştan sona uydurmadır, iftiradır! Orada yazılanların hiç birisinin Ziyad‟la alakası 
yok, diyordu.  
Fabrikatör ayağa kalktı: 
–Yahu yemek yok, içki yok. Boş oda, kuru muhabbet. Beni sarmadı, hadi 
gidiyoruz. 
–Nereye? 
–Ne demek nereye? Bu zaferi kutlamaya tabii! Öğlen para verdim onlara. Ne 
gerekiyorsa herşeyi almış, hazırlık yapmışlar, şu anda da bizi bekliyorlar. 
Manitalarımız da hazır! Boşuna söylememişler “üzüntü ve sıkıntı sararsa seni, 
durma meclise davet et cananı”. Benim gülbe şekeri tanırsın... Senin için de bir 
fıstık ayarladık. Bizimkisinin arkdaşıdır. Bu öncekilerden daha tatlı bir parça. 
Üniversite üçüncü sınıfta okuyor. Babası yoksulun teki, aylarca arayıp sormuyor 
kızını. Bir görsen hayretten afallarsın, o kadar güzel yani! Benim de uzun 
zamandır gözüm onun üzerinde ama bizim kız kıskançtır, izin vermiyor. Senin 
kısmetinmiş. Tamam, tamam hadi gidelim, orada konuşuruz.  
Tam da odadan çıkmak üzerelerken Ziyad cebinden bir hap çıkardı. 
–Bunu içmem lazım, suyun var mı? 
–Ne içiyorsun öyle? 
–Manitayla görüşmeden önce bir hap atıyorum. Aksi taktirde biliyorsun işte... 
Bu ilacı içtin mi vahşi hayvana dönüşüyorsun. Sen gençsin daha, benim yaşımda 
anlarsın ne demek istediğimi. 
General dayanamadı ve takıldı fabrikatöre: 
–İktidarsız olduğunu bilmiyordum.  
–Bakma sen dış görünüşüme. Sadece iki tane dişim kendime ait, diyerek 
Ziyad ağzını açtı. Diğerleri altın protez. Altmış yaşı geçtin mi işin bitti! Ne demiş 
şair “Tükense bedende kıymetli cevher, karı da kocaya sırtını döner”. Yıllardır 
bizim avratla kardeş gibi yaşıyoruz. İlaç içmezsem şey yapamam... 
General‟in gözleri endişe ile bakıyordu arkadaşına:  
–Ama çok riskli senin bu yaptığın! Bu tür ilaçları içerken dikkatli ol. Kalbinle 
de sorunlar yaşıyorsun. Apansız gidersin Allah korusun. 
–Bu konuda rahat olabilirsin, ben alışkınım bu tür durumlara. 
–Sen bilirsin. 
                                            
62 SSCB rejimi yurtdışında akrabası olan vatandaşlara kamu alanında çalışmayı yasaklamıştı. 
 307 
General apoletli omuzlarını çekerek, parmağıya cam kenarındaki su dolu 
sürahiyi gösterdi. 
Loş karanlık koridorla yürüyerek arka merdivenlerden lobiye indiler ve yan 
kapıdan sokağa çıktılar. Makam otomobiline binmek yerine, generalin arkadaşına 
ait olan “Pobeda” marka arabaya bindiler: 
–1 Mayıs sokağa sür.  
1 Mayıs sokakla biraz ilerledikten sonra, sola döndüler ve köşeye 
vardıklarında arabayı durdurdular. General boynu bükük ve hafifçe peltekleyen 
otuz otuz beş yaşlı şoföre: 
–Burada durma, git dedi. Saat ikide bizi indirdiğin yere gelirsin. Arabanın 
farlarını da söndür. Kimi beklediğini soran filan olursa, cevabını verirsin artık. 
Cenazemiz var, hocayı almaya geldik dersin. 
Eski “Pobeda” hırltılı bir sesle daracık taş sokakta güçlükle ilerleyerek sola 
döndü ve bol miktarta egzoz dumanı çıkararak gözden kayboldu. 
Generalle fabrika müdürü sonu görünmeyen derin nehirden geçiyorlarmış 
gibi, birbirinin kolundan yapışarak, yarı açık ahşap kapıdan avluya girdiler. 
Küçücük bahçesi olan, eski, iki katlı binanın alt katında yaşlı karı koca 
oturuyordu. İşkembe ve sakatatların kokusu, kapı girişindeki çöp kovasının ve 
sol taraftaki tuvaletin kokusuna karışmıştı. Köşedeki demir parmaklıkların 
arkasında boğazını yırtarcasına havlayan köpeğin Ziyâd Kerimli‟nin sesini duyar 
duymaz öfkesi yatıştı ve kulaklarını indirerek, kuyruk sallamaya başladı. General 
arka cebinden bir şey çıkararak köpeğin önüne attı. Köpek kendisine atılanın ne 
olduğunu anlamak için kuşkulu gözlerle onu kokladı ve sonra iştahla yemeğe 
başladı. Alt katta oturan yaşlı çift, camlarındaki perdeyi aralayarak, gelenlerin kim 
olduğuna baktılar. Köpek gecenin bu saatinde ona çikolata ikram eden cömert ve 
iyi kalpli ziyaretçilerin arkasından minnettarlıkla bakıyor, neşeyle hoplayıp 
zıplıyor, demir parmaklıkları tırmalıyordu. 
Birbirini takip ederek tahta merdivenlerle ikinci kata çıktılar. Boynundan 
kehribar boncuklar asılı olan ve kısa şeffaf geceliğinin altıdnan vücüt hatları 
görünen patroniçe: onları terasta karşıladı. Kadın generale kısa bir “iyi akşamlar” 
dedikten sonra, naz ve işveyle Ziyad‟a sitem etmeye başladı.  
–Yüzünü gören cennetlik! Nerelerdesin ayol, saatlerdir seni bekliyorum, 
gözlerim kör oldu! Kızlar çekip gitmek istiyordu, kalamaları için zar zor ikna 
ettim onları. Aklınızı başınıza toplayın dedim, hemen nereye böyle? General de, 
Ziyad Kerimli yoğun insanlardır. Geciktiklerine göre demek ki önemli işleri 
çıkmış olmalı. 
Ziyad elini kadının boynuna sardı: 
–Tavus hanım, sensiz bir günümüz olmasın. Bizim herşeyimizsin sen, diyerek 
cebinden çıkardığı ufacık mücevher kutusunu kadına uzattı. Senin için. Altın 
kolye. Çok ince örülmüş kaliteli bir parça. Beğeneceğini bildiğimden 
dayanamadım satın aldım. 
Tavus naz yaparak: 
–Ay teşekkür ederim ne gerek vardı... dedi. 
Tavus ünlü ve zengin bir adamın tek kız çocuğuydu. Annesi ve babası henüz 
hayattayken aşık olduğu ve kaçtığı bir delikanlıdan iki yıl sonra ayrılmış ve o gün 
bu gündür fuhuş yaparak şehrin en ünlü patroniçesi olmuştu. Yirmi yıllık bir 
deneyimi vardı bu “iş kolunda”. Kendi evinde buluşturuyordu hayat kadınlarını 
müşterilerle. Geliri de fena değildi. Şimdiye kadar biriktirdikleriyle ömrünün 
 308 
sonuna kadar kimseye muhtaç olmadan geçinebilirdi. Zengin bir yaşam sürdüğü 
dayalı döşeli evinden belliydi. Ziyâd da bu eve bir arkadaşının aracılığı ile 
dadanmış ve nicedir müdavimlerinden biri olmuştu. Randevuevinin devamlı 
müşterileri arasında cömertliği ile seçilen Ziyâd, Tavus‟un da gözdesiydi. Ziyâd 
Kerimli Bakü‟ye geldiğinde, kadının iki oda bir salonlu evi tamamen ona tahsis 
ediliyordu. 
Tavus misafirlerini salona davet etti. Onlar fötr şapkalarını koridordaki askıya 
astıktan sonra, hafif ev terliklerini giydiler ve kızların bulunduğu odaya geçtiler. 
Ziyâd Kerimli aşkını salonda görünce Tanrının huzurunda tövbe eden kul gibi 
ellerini genişçe açarak::  
–Ah benim sultanım! Cennet nerede diye sorarlarsa hiç düşünmeden incecik 
Necibem‟in bacakları arasındadır derim... 
Ziyad hezeyanlarını bitirerek sevgilisyle sarmaş dolaş görüştü. Sonra da az 
ötede duran ürkek bakışlı kızın elinden tutarak generalle tanıştırdı: 
–Aybeniz hanımla tanıştırayım, dedi. Kendisi de tıpkı adı gibi ay benizlidir. 
Bizim Necibeyle aynı fakültede okuyor. 
Kızlar babaları yaşında uçkurlarına düşkün erkeklerle bu gece beraber 
olacakları için kendilerine lanet etseler de, kazanacakları beş on kuruş para için 
onların koynuna girmek zorundaydılar. Ev sahibi kadın misafirlerini yemek 
masasına oturtarak pişirdiği yemekleri ve içkileri sofraya dizmeye başladı. İşini 
bitirdikten sonra ise, onları rahatsız etmemek için: 
–Size iyi eğlenceler, diyerek yatak odasına geçti.  
Ama iki dakika sonra odasının kapısını tekrar açarak başını salona uzattı: 
–Özür dilerim, Ziyad Nasiroviç‟e önemli bir şey söylemem gerekiyordu, şimdi 
hatırladım. Kusura bakmayın. 
–Tavus hanım ne ricası, ne özürü? Buyur canım, buyur! diyerek Ziyad ayağa 
kalktı.  
Tavus kapının arkasında onunla yüz yüze durarak: 
–Ziyad unutuyordum neredeyse, sana bahsetmem gereken bir mesele vardı. 
Necibe son zamanlarda çok garip davranışlar sergiliyor. Kıza ne oldu bimiyorum 
ama çok değiştiği kesin. Sanki eski Necibe kaybolmuş da, yerine bambaşka biri 
gelmiş. 
–Zannediyorum bana telefonda bahsettiğin mevzu yüzündendir. Doktora 
götürdün mü onu? 
–Evet gitmiştik. 
–Eee?! Ne oldu?! Aldırdınız mı? 
–Hayır, doktor kabul etmedi. Başım belaya girer, korkuyorum, dedi. Üç kere 
kürtaj yaptım ona, bu çcouğu da alsak bir daha asla anne olamaz. Necibe daha 
çok genç. Kan kaybından ölürse, ne yaparım ben? 
–Bebek kaç aylık? 
–Kesin bilmiyorum. Necibe‟nin söylediğine göre dördüncü ayındaymış. 
Ziyad‟ı korku sardı: 
–Peki ne yapacığ şimdi?  
–Bilmiyorum valla... Tavus tereddütle kaşlarını düğümledi. Sen gelmeden 
önce saatlerce sitem etti durdu. Tavus abla rezil oldum ben. Bıktım hayatımdan, 
intihar etmeyi düşünüyorum, dedi. Aklını başına topla diye bağırdım ona. Ağzın 
kan kokuyor senin. Saçma sapan düşünceleri aklından çıkar. 
Ziyad Kerimli: 
 309 
–Yanlış yapmışsın, doktora biraz fazla para verseydin hemen hallederdi. 
Sabah erkenden tekrar gidin yanına. Ne kadar para istiyorsa ver!  
Ziyad cebinden bir tomar banknot çıkararak Tavus‟a uzattı.  
–Şu gazeteci var ya... İsmi Nâzım olacaktı yanılmıyorsam... 
Ziyad Keirmli suratını ekşitti: 
–Nâzım İlham‟ı mı soruyorsun? Onun ismini duyunca tansiyonum yükseliyor. 
Piçin kurusu! Elimde olsa kafasını keser, kanını emerdim. Onu da nereden 
hatırladın şimdi? Konuşacak başka mevzu yok mu? 
Tavus yılıştı: 
–Evet evet. Nâzım İlham! Seninle ilgili gazetede haber yayınlandıktan bir gün 
sonra Necibe bizdeydi. Kız gazeteyi okuyunca şoka girdi. Ağlayarak, Tavus abla 
bu haberi yapan adam babamın arkadaşıdır, dedi. Bir kere bizim eve misafir 
olmuştu. İlk kez o zaman tanıdım kendisini. Laf aramızda, yazdıklarının hepsi 
gerçektir. Eline sağlık. Necibe bunları söyledikten sonra ona itiraz etmedim, 
sadece konuyu kapatmasını istedim. Gazeteyi bir köşeye fırlatarak başını tuttu 
elleriyle. Sonra da kanepeye uzandı. Gülerek “ne o Necibe, Ziyad‟ı mı hatırladın 
yine?” diye sordum. O da kızdı, Allah onun belasını versin, dedi. Ziyad‟ın 
yıkmadığı ev, dağıtmadığı aile kalmadı neredeyse. Görüyorsun işte, beni de bu 
hallere düşüren, fuhuşa sürükleyen o değil midir?.. 
Tavus Ziyad‟ın boynundaki kravatın kırışlarını düzelterek: 
–Bunları biraz dikkatli olasın diye anlatıyorum sana.. Onun gönlünü al bir an 
önce. Necibe‟nin niyeti iyi değil galiba. Bir kötülük yapabilir sana. Kız hayatından 
bıkmış zaten, Allah korusun intihar ederse mahvoluruz. Benim patroniçe 
olduğumu bütün şehir biliyor zaten. Sen ise ünlü bir devlet adamısın. 
Generalin neşeli ve biraz da kırgın sesi duyuldu: 
–Bay Kerimli daha çok mu bekleyeceğiz sizi? İsterseniz biz kalkalım artık? 
–Tamam, tamam geliyorum. Tavus hanım general bana darılabilir. Yarın 
kaldığımız yerden devam ederiz. Şimdi sırası değil. 
Ziyad Kerimli bunları söyledikten sonra Tavus‟un yatak odasından çıktı ve 
üzerinde envai çeşit leziz yemeklerin dizildiği sofraya yaklaştı. Necibe‟nin yanında 
oturarak kızın incecik omuzuna abandı... 
...Şerefe diyerek kaldırılan kadehler peş peşe, bir bir boşalıyordu. Efrail 
Dadaşzade de hatırlandı bu alemde. İçkinin etkisinden Ziyad Kerimli dengesini 
kaybetmişti. General onun kadar sarhoş değildi. Kızlar iki üç kadeh şampanya 
içmişlerdi erkeklerin zorlamasıyla. Necibe‟nin midesi bulanıyordu sık sık. 
Aybeniz ise ondan daha rahat görünüyordu. Ziyad Kerimli kadehini eline aldı, 
geğirdi ve kadehi tekrar masanın üzerine bırakarak gözlerini generale dikti. 
–Generalim! Yakamda asılı olan madalya ve nişanların hepsini senin sayende 
aldım. Ben nankörlük yapmam! Şu malum olayı da biliyorsun... Tahmiraz beraat 
etseydi, beni içeri atacaklardı. Muhakkak hapse girecektim. İki iki dört eder, bu 
kadar basit! Şu gazetecinin yaptıkları... Cumhuriyet gazetesini diyorum... Nâzım 
İlham‟ın yazısıyla dünyam yıkıldı. Evet, evet! Beni! Ziyad Kerimli‟yi bir gazeteci 
mahvetti. Korkarım takmış beni kafaya, yakamı rahat bırakmayacak... Eğer ikinci 
bir yoklama, denetleme yapılırsa ben mahvolurum... 
General bir bardak soğuk limonatayı tek dikişte içtikten sonra peçeteyle 
dudaklarını sildi. 
–Demek ki sen, beni iyi tanımıyorsun! Ha... ha... ha... Mesela yarın! Evet 
yarın! Bizde öyle adamlar var... Evet öyle adamlarımız var ki, istediğin kişiyi gece 
 310 
uyuduğu sırada, yatağıyla beraber alıp götürürler kimsenin bilmediği bir yere. 
Ha... ha... ha... Veya bir taksi Nâzım‟ın önünde duruyor. Nâzım da taksidir diye 
atlıyor arabaya. Sonra da... sonra da araba tepetaklak oluyor caddenin ortasında... 
Arabadan geriye kalan metal ve cam yığını. Nâzım da arabanın içinde... Evet 
içinde... leşi bir yanda, başı bir yanda... Allah rahmet eylesin.  
General ayağa kalktı ve anlaşılamayan bir dua okuduktan sonra ellerini yüzüne 
kapak yaptı. Onun bu şakasına Ziyad da yürekten güldü. 
–Evet... Ama sürücümüz bu arada hayatta kalmayı başarıyor... Bilirkişinin 
raporunda ise bir kazânın sözkonusu olmadığını, sadece teknik arıza yüzünden 
otomobilin çevirildiği yazıyor. Yani Nâzım‟ı öldüren sürücü değil, arabadır! Siz 
anlamazsınız böyle işlerden. Biz bu tür dalaverelerin profesörleriyiz. Ben 
saçlarımı bu meslekte beyazlattım! K-G-B bu oğlum! K-G-B!!! Fabrika müdürü 
istihbaratçıların düzenbazlığından anlamaz koçum! Bende meslek sırrı çok ama 
açamam. Buna hakkım yok çünkü! İşe girdiğimizde istihbarat sırlarını 
sızdırmamaya dair yemin ediyoruz. Sağda solda ileri geri konuşmak yasak! 
Gevezelik yasak! Yoksa iğrenç fare misali kuyruğundan yakalar atarlar dışarı. 
Sonra da sürün dur bakalım. Hiç bir yerde iş bulamazsın artık! Çünkü herkes bize 
kuşkuyla bakıyor. İspiyoncu, hain, daha neler neler...  
General biraz kendine gelir gibi oldu. Gözlerini önce yumdu sonra da genişçe 
açarak: 
–Galiba fazla konuştum... Saçmalıyorum içince dimi?.. Aybeniz hanım beni 
affetsin artık... Aybeniz‟in mahur gözleri ve şu meret, aslan suyu... aklımı çaldınız. 
Ne olmuş generalsem? Bak! Ben de herkes gibi çenemi tutamıyorum işte... 
muhahahaha. Lan ne konuştum ben şimdi?.. Ha Ziyad? Bak Tahmiraz diyorsun... 
Onun üniversiteli bir oğlu vardı dimi?.. O da elimzide biliyorsun. Sinemaya, 
tiyatroya giderken, evden veya okuldan çıkarken, sokakta, çarşıda cebine bir kaç 
gram esrar koyduk mu işi tamamdır! Veya eski bir tabanca çıkarırız cebinden. Beş 
yıl hapis cezası yer, aklı başına gelir. Kesilen baş, konuşmaz. Bu herifi oğlundan 
da mahrum bırakmak lazım. 
Ziyad ayağa kalkarak generali kucakladı. Kalın, yağlı dudakları ile onu iki 
yanağından da öptü. 
Kızlar bakışarak gülüştüler. Ziyad: 
–Gülün, gülün. Aslında bizim bütün işlerimiz komiktir. 
Aybeniz alttan alttan generali süzerek: 
–Bizi buraya toplantı için mi çağırdınız be?! diye hakırdı. Sesinde kırılganlık ve 
sitem vardı.  
General kadehini kaldırarak ayağa kalktı: 
–Aybeniz hanım bize kızmakta haklı! Biz burada ne yapıyoruz!? Niçin geldik 
bu eve? Alem yapmaya, kızlarla eğlenmeye, yemek yemeğe, içki içmeye!!! Oysa 
Ziyad Kerimli! Saygıdeğer milletvekili, emek kahramanı bu güzel, alımlı, nazlı, 
gamzeli kızlarla eğlenmeye fırsat vermiyor!! Ufak tefek sorunlarıyla zihnimizi 
meşgul ediyor. Gevezelik yapıyor! Güzellerimizin keyfini kaçırıyor! Yazıklar 
olsun! Ar olsun! 
Hepsi koro halinde: 
–Ziyad Kerimli‟yi kınıyoruz! diye bağırdılar. 
Ziyad aptallaşmıştı. Güçlükle ayağa kalkarak herkesten özür dilemeye başladı. 
–Bana mı diyorsunuz? Haklısınız! Ben müstehakım bu suçlamalara! İtiraf 
ediyorum, ben bir budalayım!!!  
 311 
Sarhoş milletvekili parmağını havada sallaya sallaya: 
–Ziyad Kerimli‟ye yazıklar olsun! Bu pisliğin insanlıktan nasibi yok! diye, 
kendi ünvanına hakaretler etmeye başladı. 
Necibe Aybeniz‟in kulağına eğilerek fısıltıyla: 
–Dil sürçer, dopruyu söyler dedi ve çehresini acı bir tebessüm kapladı. 
Geceyarısına kadar sürdü içki sefası. Kızların yüzlerinden, gözlerinden uyku 
damlıyordu. Ziyad‟ın sarhoş kafası kayarak göğsüne düşmüştü. General ise 
nisbeten daha ayıktı. Sonra herkes odasına çekildi... 
Bütün şehir uykuya dalmıştı. Etraf tamamen sessiz ve sakindi. Ara sıra 
sokaktan hızla geçen otomobillerin sesi, gecenin lal sükunetini bozuyordu. 
Sabahtan akşama kadar sağa sola koşturmaktan, atlayıp zıplamaktan yorgun 
düşen köpek de artık havlamıyordu. Alt kattan ayak sesleri de işitilmiyordu. Yaşlı 
karı koca da uyumuştu demek ki. 
Ve ne olduysa o anda oldu. Birden Necibe ve Ziyâd‟ın kaldıkları yatak 
odasından korkunç bir çığlık duyuldu. Ardından da bir gürültü koptu. Galiba 
birisi yataktan yere düşmüştü. Avluda kıvrılıp uyuyan köpek, gürültüyü duyunca 
önce inlemeye, ardından da havlamaya başladı. Tavus da uyanmıştı. Necibe‟nin 
çığlıklarıydı gecenin sessizliğini delip geçen. Tavus‟un onların yatak odasına 
girmekle çıkması bir kaç saniye çekti. General‟i uyandırmak için bağırmaya 
başladı. General ve Aybeniz iç çamaşırlarıyla uykulu uykulu salona girdiler. Tavus 
telaşla onların önüne koştu: 
–Aman Tanrım! Gecenin bu saatinde nedir bu başıma gelenler. Dehşet! 
Dehşet! Ellerini yüzüne kapak yaparak bağırmaya başladı. 
General durduğu yerde donakalmıştı. Aybeniz de tir tir titriyordu. Necibe‟nin 
tiz çığlığı kesilmek bilmiyordu. Tavusla general yavaş yavaş Ziyad‟ın yatak 
odasına girdiler. Aybeniz de onları takip etti. Döşeme ve çarşaf al kana 
boyanmıştı. Ziyad yatağın yanında, yerde uzanmış çırpınıyordu. General onun 
omuzlarından yapışarak salladı ve bir kaç defa: 
–Ziyad! Ziyad diye çağırdı heyecanlı sesiyle.  
Taştan ses çıktı ama Ziyad‟dan çıkmadı. Nabzı yavaş atıyor, nefesi de zorla 
gidip geliyordu. General‟in gözü Ziyad‟ın kalbine saplanmış bıçağa sataştı. Sapına 
kadar Ziyad‟ın göğsüne sokulan keskin ve uzun ekmek bıçağını zorla çekip 
çıkardı general. Necibe ağlamıyordu artık. Ama heyecan ve korkudan 
hıçkırıklarına hakim olamıyordu. General ona bir şeyler sormak isteyince Necibe 
ona fırsat vermeden yüksek sesle bağırmaya başladı: 
–Bunu kim yaptı, bu nasıl oldu diye kafa yormanıza lüzum yok! Onu ben 
öldürdüm sayın general! Evet ben! diyerek kız göğsüne vurdu.  
Bu kararlı ve soğukkanlı itirafıyla Necibe, fazla konuşursan senin de işini 
bitiririm demek istiyordu sanki generale. General kızın çıldırdığını düşünerek 
mülayim bir tonla sordu: 
–Necibe hanım bu nasıl oldu? Niçin öldürdün onu? 
Necibe gururla: 
–Bu kimseyi ilgilendirmez! Cezam neyse çekmeye hazırım! Ben doğru olanı 
yaptım! 
Tavus tiz sesiyle: 
–Ne olacak şimdi benim halim, diye ağlamaya başladı. Ah benim belalı başım 
ah! Ne yapacağım ben şimdi? Ne?! Benim evimde, benim evimde bir ceset 
yatıyor. Alıp götürecekler beni! Ne diyeceğim onlara?  
 312 
Onun nemli bakışları henüz şoktan ayılmamış generalin heyecanlı suratında 
donup kaldı. 
General dili tökezleyerek: 
–Rezalet! dedi. Böyle olmamalıydı... Ama artık çok geç! Son pişmanlık fayda 
etmez. Bundan sonrasını düşünmeliyiz artık.  
Necibenin çığlığı odada yankılandı: 
–Def ol git bu evden şerefsiz! Seni de gebertmeden defol! Bizim güzel 
dünyamızda yaşamaya hakkınız yok sizin! İnsan cildine bürünmüş canavarlar! 
Omuzlarınızda taşıdığınız apoletleri kaybetmemek için, Allahı unuttunuz, 
insanlıktan çıktınız! Bekareti bozulmuş bir orospu olduğumun farkındayım! Acı, 
bahtsız kaderim sürükledi beni bu yola. Ama bu halimle bile, ayağımın altındaki 
toz altın sırmalı apoletlerinizden daha kıymetlidir.  
Necibe parmağıyla sandalyenin sırtına asılmış ceketin yakasını işaret etti: 
–Arkadaşınızın yakasındaki madalyayı görüyor musnuz? O bayrak da şu an 
gebermekte olan bu melunun kanı gibi kızıldır. Onu kendi kanıyla kırmızıya 
boyadım. Ziyad Kerimli hakettiği cezayı bu gece, benim elimden aldı. Ben bu 
ellerimle... bu ellerimle gurur duyuyorum. Asla bir insanın ölümünden zevk 
almadım. Ama eminim bu pisliğin ölüm haberini duyanlar birbirlerini tebrik 
edecekler, ona rahmet yerine lanet okuyacaklardır. Onu gebertenin ellerine sağlık 
diyecekler! Ziyad Kerimli‟yi tanıyanların gönüllerinde taht kuracağım. Bundan 
daha büyük bir ödül düşünemiyorum! Bu gece, hayatımın en unutulmaz 
gecesidir, diyerek kız çılgın bir kahkahayla salladı evi.  
–Ah general! Bir saniye içerisinde ne kadar da küçüldüğünüzün, alçaldığınızın 
farkında mısınız? Sizi nasıl bir sonun beklediğini çok iyi biliyorsunuz değil mi? 
Omuzlarınızdaki apoletlerin rengi bile kaçmış. İğrenç suratınız da solmuş. 
Ölümcül bir hastaya benziyorusunuz. Size acıyorum general! Hayır, nefret 
ediyorum! Bir iki saat önce KGB‟li oluşuyla övünen zavallı general!  
Necibe aklını kaybetmiş ruh hastası gibi kahkaya boğuldu ve birden sustu. 
Odaya bir sessizlik çökmüştü. General, Tavus ve Aybeniz şoktan 
ayılmamışlardı henüz. Ziyad da kıpırdamıyordu... 
General ev sahibesinin kulağına eğilerek: 
–Tavus hanım salona gelir misiniz? Size söyleyeceklerim var, dedi. 
Onlar Tavus‟un odasına geçtiler ve kapıyı kapattılar. Sokaktan görülmemek 
için general pencerenin perdelerini de kapattı ve Tavus‟a dönerek: 
–Gözümüzün önünde ağır bir cinayet işlenmiş. Zaman kaybederek boşu 
boşuna bekleyemeyiz. Bir çözüm yolu bulmamız lazım. Dile kolay! Bu evde bir 
milletvekili, devletten ödül almış, ülkenin ünlü bir fabrikatörü katledilmiş. 
Moskova‟da da ortalık karışacak. Ben bir çözüm buldum gibi... Ne dersem onu 
yapacaksınız!  
Tavus telaşla konuştu: 
–Başüstüne!    
–Herşeyden önce sen beni tanımıyorsun ve bu evde hiç görmedin. Beni de bu 
olaya karıştırırsan sana yardım edemem çünkü. Kızlardan da polise bahsetme, 
çekip gitsinler. Bu doğrudan seni ilgilendiren bir mesele. Bu cinayet senin evinde 
işlenmiş, dolayısıyla da cinayet hukukuna göre en büyük cezayı sana verecekler. 
Ben buradan gider gitmez polisi ara tamam mı? Numarası 02. Polis gelene kadar 
kendine hakim ol. Önce cesedi yatağa yatır tekrar. Soğukkanlı ol... Geceyarısı eve 
gelirken sokağın ortasında bir adamın yattığını gördüm dersin. Yakasındaki 
 313 
rozetten milletvekili olduğunu anladım. Kolundan tutarak kaldırdığım sırada, 
kalbine bıçak saplandığını farkettim. Onu güçlükle evime kadar sürükledim ve 
yatağa yatırdım. Bunu neden yaptığımı ben de bilmiyorum. Ve derhal polisi 
aradım dersin.  
General ellerini savurarak: 
–İşte bu kadar! dedi. Bunları aynen tekrarlarsan sorun çıkmaz. Ben de bu 
cinayetin soruşturmasını KGB‟nin yürütmesini sağlayacağım. Ne de olsa maktul 
bir milletvekili. Bu tür cinayetlerle genellikle KGB ilgilenir. Anladın mı Tavus?  
Tavus biraz olsun rahatlamıştı sanki. 
–Evet... Emin olun general, söylediklerinizi bire bir yapacağım. Peki bir sorun 
çıkarsa size nasıl ulaşabilirim? Lütfen adresinizi, telefonunuzu bırakır mısınız 
bana? 
–Hayır! Kesinlikle! Adres, telefon veremem! Ya ele geçririse polisler? O 
zaman hepimiz mahvoluruz. Tamam ben gidiyorum. Kızları göndermeden polisi 
arama. Hadi hoşçakal.  
General aceleyle giyindi ve koşarak merdivenleri inerek sokağa çıktı. Köpeğin 
havlamasına aldırmadan dışarıda kendisini bekleyen “Pobeda”ya bindi. Ama 
otomobil yerinden kıpırdamadı. General kızarak: 
–Niye sürmüyorsun lan? 
Şoför mırıldanarak: 
–Arkadaşınızı beklemeyecek miyiz? Ziyad‟ı diyorum. 
General iyice fitil oldu: 
–Ziyad miyad! Ne Ziyadı be?! Allah onun belasını versin! Verdi de zaten! Bir 
ibnelik yaptı, onun belasından yeni kurtulmuşken, ikinci belayı açtı başımıza. 
Gebermeyi hakediyordu zaten... 
Şoför kurnaz adamdı, durumu hemen çakarak gaza bastı. Eski Pobeda 
açılmakta olan sabahın temiz havasını siyah egzozla kirleterek bir göz kırpımında 
ortalıktan kayboldu. 
Esmer yüzüne ayrı bir güzellik katan büyük, siyah gözleri, doğal sürmeli 
kaşları olan ince vücutlu Aybeniz, salonun bir köşesine çekilerek hıçkırıklara 
boğulmuştu. Bazen susuyor, hayallere dalıyor, duvardaki el işi halının desenlerine 
bakarak, sanki rahmetli ninesinin nakışlara sirayet etmiş nasihatlerini okuyordu. 
“Kral tahtından olsun, kız bekaretinden asla”, “Kıza yabancı eli dokundu mu, 
köpek içmiş ayrana döner”... Aybeniz ninesinin bu laflarını hatırladıkça, kendine 
nefreti daha da artıyordu. Her şeyden fazla ölmek istiyordu şu anda. Allahım 
nedir bu başıma gelenler... Kız tekrar ağlamaya, sızlamaya başladı.  
Eteğinin cebinden çıkardığı paralara dikkatle ve nefretle bakıyordu. Bu 
paraları generalle yatması için Ziyad vermişti ona. Aybeniz banknotları elinde 
ezdi, sonra da tek tek yırtarak yere fırlattı. 
Tavus bunu görerek kinaye ile: 
–Sabaha kadar general‟in koynunda yatmasını iyi beceriyorsun! Şimdi bunun 
hava atmasına bak sen! Yeni mi uyandın kız? Kaltak! Bu eve gelmeden önce 
ağlayacaktın, artık çok geç!.. Gitti kız! Gitti bugüne kadar koruduğun zarın! 
Baban da kızım üniversite okuyor, bize yardım edecek, bizi gururlandıracak 
diyor! Bundan sonra öyle düşünmeyecek artık!.. Ne duruyorsunuz be?! Defolun 
gidin buradan! İkiniz de! Kimse sizi görmeden kaybolun! Bakalım sonumuz ne 
olacak... Hadi gitsenize! Az sonra polis çağıracağım. Allah belanı versin Necibe! 
Asla yüzün gülmesin! Bu cinayeti illa benim evimde mi işlemeliydin? Başka bir 
 314 
yer bulmadın mı? Ne var?! Ne bakıyorsun öküz gibi yüzüme? Polis çağıracağım, 
acele edin, hadi! 
Tavus telefona yaklaşmak istediği sırada Necibe düşünceli bir yüz ifadesiyle 
kafasını kaldırdı ve solgun bakışlarıyla patroniçeyi takip ederek korkunç bir 
kahkaha patlattı: 
–Zahmet etmeyin Tavus hanım! Geç kaldınız! Bizi bırakıp kaçan generalle 
odanızda senaryonuzu hazırlarken, ben aradım polisi. Merak etmeyin, hiç bir yere 
kaçmayacağım. Ben general miyim?! Sizi zor durumda bırakıp kaçacağımı mı 
sanıyorsunuz? Polisleri bekliyorum, gelsinler! Herşeyi olduğu gibi anlatacağım 
onlara! Evet, ben öldürdüm diyeceğim! Bu adamı ben ödlrüdüm! Hayır! Adamı 
değil, çünkü bu pisliğin insanlıktan nasibi yok. Yer yüzünü bu iğrenç yaratıktan 
kurtardığım için mutluyum. Aman Tanrım! Meğerse benim şu incecik ellerim de 
bıçak sallayabilirmiş!  
Nacibe kanlı ellerini yüzüne doğru kaldırdığı sırada, silahlı polisler eve 
sokulmaya başladılar.  
 
50 
 
Soruşturmayı Moskova‟dan gönderilen özel bir müfettiş yönetiyordu. Bütün 
şahitlerin ifadesine başvurulmuştu. Ziyad‟ın öldürüldüğü evin sahibi Tavus, 
general‟in söylediklerini papağan gibi tekrar edip duruyordu. Sonra ise Aybeniz 
davet edildi müfettişin odasına. Genç kız, sert bakışlı ve iri yarı sorgu yargıcının 
karşısında duran sandalyeye oturdu ve gözyaşlarından sırılsıklam olmuş kenarları 
dantelli ipek mendilini dizinin üstünde okşaya okşaya derin bir ah çekti. 
–Nasıl oldu ben de anlayamadım... Şu anda bile rüyadayım sanki. İlk kez 
başıma böyle bir şey geliyor. Hava karardıktan sonra yurttan dışarı bile 
çıkmazdım ben. Şeytana uydum, kandırıldım. Allahın belası o cadaloz, Tavus 
mudur nedir, o yaptı herşeyi. Necibe beni bir kaç kere öylesine götürmüştü o 
kadının evine. Bir gün de kadın kendisi anlattı bana herşeyi.  
Aybeniz hıçkırıkla ağlamaya başladı. 
–Generalle yattım. Ücretini öldürülen adam, Ziyad verdi bana. Yüz ruble para 
verdi. Hepsi de on ve beş‟lik banknotlardı. Ne yaptığımı anladıktan sonra paraları 
yırttım attım. Kalabalık bir ailemiz var, sekiz kardeşiz. Babam bekçilik yapıyor. 
Dizinden aşağı sol bacağını savaşta kaybetti. Annem ise yıllar önce öldü. Teyzem 
büyüttü bizi. O da kocasını savaşta kaybetmiş. İki yetimi var. Orta okulu takdirle 
bitirdim. Zar zor kazandım üniversiteyi, rüşvet vermediğim için çok sıkıntı 
çektim. Bursla geçimimi sağlıyorum. Bir öğrtemenimiz var sürekli notlarımı 
kestiği için bursumu da üç aydır alamıyorum. Yanıma gerl diyor bana... Ben de 
onun ne istediğini bildiğim için gitmiyorum. Üniversiteden kızlar onunla ilgili 
korkunç şeyler anlatıyorlar. Borç almadığım öğrenci kalmadı okulda. 
Arkadaşlarımın hepsi gıcır gıcır elbiseler giyiniyor, bana nispet yapıyorlar. 
Kendime yeni kıyafetler almak istemiştim sadece. Babama mektup yazdım, o da 
param yok diye cevap verdi. Sonra da Tavus kandırdı beni... Generalle yattım. 
Şimdi ne yapcağımı bilemiyorum. İnsanların yüzüne nasıl bakacağım? Ölsem 
daha iyidir. Zaten babam duyarsa öldürecek beni... 
Kızı dikkatle dinleyen orta yaşlı müfettiş dalgındı. Elini yüzüne sürerek: 
–Tamam, alın şunu, bana anlattıklarınızı buraya da yazın ve imzalayın, dedi ve 
tutanak formunu kıza uzattı. 
 315 
Aybeniz güzel hattıyla, öğrencilik yaşamına son noktayı koyan ve bir anlamda 
idam kararı niteliği taşıyan tutanak formuna ifadesini yazmaya başladı.  
İfadesine başvurulması gereken bir de general vardı sırada. O ise bin bir 
bahane uydurarak savcılığa gelmek istemiyordu. General daha düne kadar 
karşısında dimdik duran, selam çakan müfettiş ve yargıçların onu sorgulamalarını 
gururuna yediremiyordu. Oysa “deveden büyük bir de fil var” deyimi bu sefer de 
gerçek olmuştu. Moskova‟nın gönderdiği temsilci olaya müdahale ettikten sonra, 
general savcılığa gitmek zorunda kaldı. Sorgu yargıcının odası general‟in odası 
kadar geniş ve ihtişamlı değildi. General içeri girdiğinde, eski masa ve 
sandalyelerle dolu olan daracık mekanda sıkıldığını hissetti. Baş müfettiş‟in 
üzerine vardı: 
–Ne oluyor be?! Yangın mı çıktı? General savcılığa gelmiyor diye yaygara 
koparyorsunuz, hayırdır!. Senden bunu beklemezdim. Bu bana karşı bir 
saygısızlıktır! Rahatsızım, kendimi kötü hissediyorum, başım ağrıyor. Anlıyor 
musun hastayım! Hem öğlen vakti buralarda görünmem doğru değildir. Gece 
gelip sohbet edecektim zaten seninle. Niyetim buydu. 
Rusça eğitim aldığı için ana dilini büyük güçlükle konuşan müfettiş, sert 
mizaca sahip, laubalilikten hoşlanmayan resmiyetçi bir tipti. Parmaklarının 
arasında dumanlanan sigarayı kül tablasına basarak söndürdü. 
–Rütbenize de, bulunduğunuz makama da büyük saygım var. Ama hayat 
işte... Sizi buraya sohbet etmek için değil, ifadenize başvurmak için çağırdım.  
General içinde başkaldıran öfke vulkanını suni tebessümle perdelemeye 
çalışarak: 
–Hayır canım, ben bunu demek istememiştim. Biliyorsunuz dahiler de 
yanılırlar bazen. Ben de hata yapmış olabilirim tabii. Yalnız herşeyden önce 
bulunduğum makam... 
–Ben dahilerimizin, generallerimizin bol olmasından yanayım, bu benim en 
büyük arzumdur. Fakat ne yazık ki buraya bir sanık olarak davet edilmişsiniz. 
Evet, tanık olarak değil, sanık sıfatıyla burada bulunuyorsunuz. Bunu söylemek 
için elimde yeterince kanıt var. 
General bir iki saniyeliğine derin birt kuyuya düştüğünü zannetti. Zavallılaştı 
bir anda ve adeta kurşun gibi ağırlaştı apoletleri. Omuzlarını güçlükle kaldırarak: 
–Peşin yargıya varmak sizi daha sonra duruma düşürebilir müfettiş. Ateşle 
oynuyorsunuz! 
–Tamam kapatalım bu mevzuyu da sadede gelelim. Fazla zamanım yok 
benim. Ziyad Kerimli‟nin öldürülmesiyle iligli ne söyleyebilirsiniz? 
–Bu konuda en ufak bir bilgim yok. Ben de senin gibi sağdan soldan duydum 
bu haberi.  
–Ziyad‟ı nasıl tanırdınız? 
–Fazla samimiyetimiz yoktu onunla. Milletvekili olduğunu biliyorum. Devlet 
ödülleri olan, büyük bir şekerleme fabrikasının müdürüdür. Ara sıra toplantılarda 
karşılaşırdık kendisiyle. En son ona karşı düzenlenen suikastin soruşturmasına 
yürütmüştüm.  
–Şahsi kanaatiniz nedir onun hakkında? 
General dudaklarını büzerek, şaşkınlıkla kaşlarını çattı: 
–Ne diyebilirim ki? Tekrar ediyorum, fazla bir samimiyetim olmadığı için 
onunla, bu soruya cevap veremeyceğim. 
–Bu ayın on birinde, gece saatlerinde neredeydiniz? 
 316 
–Nerede olabilirim? Evimde tabii! 
–Verilen ifadelerden, elimizdeki kanıtlardan Ziyad Kerimli‟nin öldürüldüğü 
gece sizin de onunla aynı mekanda, Tavus isimli hayat kadınının evinde 
olduğunuz görülüyor. 
–Bunlar iftira! Ne diyorsunuz siz? Bu birilerinin uydurması olabilir ancak. O 
gece orada olamazdım, çünkü 39 ateşle evde yatıyordum. Size doktor raporunu 
da gösterebilirim. Onbirinden on ikisine geçen gece diyorsunuz, oysa ben ayın 
dokuzundan bugüne kadar izinliyim. Hasta olduğum için çalışamaz raporum var. 
Günde bir iki saat işe uğrayıp eve dönüyordum. Bugün de senin için yataktan 
kalktım... 
–Aybeniz isimli üniversite öğrencisini tanıyor musunuz? 
General‟in suratı solgunlaştı ve hayır anlamında kafasını şiddetle sallamaya 
başladı. 
–İlk kez duyuyorum. Aybeniz de kim oluyor?  
–Pekala. O zaman yüzleşmek ister miydiniz onunla?  
Müfettiş cevabı beklemeden eğildi ve masanın altındaki düğmeye bastı. Odaya 
polis görevlisi girdi. Müfettiş: 
–O kızı getirin, dedi.  
–Hangisini? Burada iki kız var. 
–Az önce buradan çıkan kızı. Aybeniz‟i diyorum. 
General bu sözleri duyunca gözlerine karanlık çöktü, başı dönmeye başladı. 
Müfettişten bir sigara istedi. Ve o sırada odaya giren Aybeniz, ürkerek kendisini 
odaya getiren polisin arkasında saklandı. Kapıyı açarak kaçmayı düşündüğü sırada 
müfettişin sesi duyuldu: 
–Aybeniz hanım korkmayın, yaklaşın lütfen.  
Müfettiş kıza oturması için generalin karşısındaki sandalyeyi gösterdi. 
General Aybeniz‟e tekrar bakınca müfettişten aldığı sigara elinden yere düştü. 
Kafası yana eğildi ve çevresine dehşet saçan gözleri sönükleşti. Müfettiş durumu 
anlayarak hemen ambulansı aramak için telefona sarıldı. 
...Odaya giren beyaz önlüklü doktor, generalin altın kordonlu saat taktığı 
bileğini kaldırarak nabzını yokladı. 
–Kalp krizi. Geç kaldınız... 
Necibe‟nin hamile olduğunu biliyordu müfettiş. Muayene etmesi için dokora 
onu bizzat götürmüştü. Çocuğu bilinçli şekilde düşüreceğiyi veya kürtaj 
yaptıracağı taktirde ikinci bir cinayet işleyeceğine ve bunun için de ek bir 
soruşturma başlatılacağına dair Necibe‟yi uyarmıştı. Hatta bir kaç ay sonra anne 
olması beklenen Necibe‟den, cenine zarar vermeyceğine dair yazılı güvence de 
almıştı. Kızın ifadesi bir hayli uzun sürdü. Çünkü sık sık sinir krizleri geçiriyor, 
dili dolaşıyordu. Her yarım saatte bir müfettiş ona dinlenmesi için on, on beş 
dakikalık molalar veriyordu. Necibe ağır bir hastalıkla boğuşan insan gibi ağır ağır 
konuşuyordu. 
–Babam çocukken ağaçtan düştüğü için, ömürlük sakat kaldı. Yerel bir 
gazetede foto muhabirlik yapıyordu. Sonra da baktı ki gazeteden aldığı maaş 
yetmiyor, kendi işini kurdu. Büyük amcam Japonyada SSCB büyükelçiliğinde 
görevli. Babama sık sık fotoğraf makineleri, videolar, kasetler gönderiyor. Babam 
kendisine lazım olanları kullanıyor, artakalanları ise ekmek parası için satıyor. 
Bizim ev Ziyad Kerimli‟nin fabrikasının hemen karşısında. Orta okulu bitirnce, 
evraklarımı üniversiteye verdim. Ama biliyorsunuz, bu devirde dayın yoksa eğer 
 317 
zor kazanırsın üniversiteyi. Babam da aile bütçesine katkım olsun diye, tabii ki 
kendi rızamla aldı götürdü beni Ziyad‟ın şekerleme fabrikasına. Önce işçi olarak 
işe alındım, bir ay sonra da Ziyad‟ın sekreteri oldum. Sabahtan akşama kadar çay 
demlettiriyordu bana. Odasına çay götürdüğümde, her seferinde benimle uzun 
uzun anlam veremediğim konuşmalar yapıyordu. Ona Ziyad amca dediğimde ise 
çok içerliyordu. Bana Ziyad de yeter, amca mamcalara gerek yok. Korkunç 
kabusta bile benimle ilgili kötü bir niyetinin olduğunu göremezdim. Halbuki 
nişanlım kuşkulanıyordu ondan. Fabrikada vardiya amiri olarak çalışan bir 
delikanlıyla üç aylık nişanlıydım... Onun bizi sürekli gözlediğini bilmiyordum. Bir 
gün Ziyad benden kötü bir istekte bulundu, utancımdan kıpırmızı oldum. Ve o 
esnada nişanlım aniden girdi odaya. Ne yapacağımı şaşırdım. Bağırdı bana, dile 
alınmayacak hakaretler etti. Sonra da Ziyad‟ın yanına gelerek, beni sekreterlikten 
almasını istedi. Gelsin yanımda çalışsın, gözüm üzerinde olur dedi. O olaydan 
dört gün sonra nişanlımı tutukladılar. Cebinden soğuk silah çıkmışmış... Ailesi 
her yere şikayet mektupları yazdı, temyize başvurdu. Oğlumuzun cebinde her 
yerde satılan bir av bıçağı vardı. Bu bıçağı gezdirmek ne zamandan suç olmuş? 
Ama dinleyen olmadı onları. Nişanlıma beş yıl hapis cezası verdiler. Bir kaç ay 
sonra da hapishaneden ölüm haberi ulaştı bize. Bütün bunların Ziyad Kerimli‟nin 
düzenlediğini çok geç anladım. Nişanlımın ölüm haberini duyduktan sonra uzun 
süre kendime gelemedim. İşe çıokmadım günlerce... Ziyad Kerimli babamla 
konuştuktan sonra, babam beni zar zor ikna etti, tekrar döndüm fabrikaya. Beş 
on gün imalathanede işçilik yaptım. Ziyad yine kandırmayı başardı beni. Gel 
yanımda çalış, dedi, seninle ilgili harika planlarım var. Mutluluğunun anahtarı 
benim elimde. Üniversiteye girmene yardım ederim, sonra da öğretmen olan 
yeğenime alırım seni. Geri döndüm sekreterliğe, kanmıştım yaldızlı laflarına. 
Günler geçti, yine bana sarkıntılık yapmaya başladı. Ve bir gün mesai bitiminde 
zorla arka odaya götürdü... 
Kız hıçkırıklara boğularak ağlamaya başladı. 
–Beni mahvetti... Kimseye açamadım derdimi... Bir ben, bir o, bir de Allah 
biliyordu başıma gelenleri. Başkalarına anlatırsam rezil olacağımı düşündüm. Beni 
tekrar kandırdı. Korkma, yeğenim alacak seni zaten, açıkta kalmayacaksın dedi. 
Kimsenin yüzüme bakmayacağı, kullanılmış, kirletilmiş bir orospuydum artık. 
Nasıl ki suda boğulan saman çöpünden yapışır, ben de Ziyad‟ın eteğinden 
yapışmıştım. Başka çarem yoktu çünkü. Üniversiteyi kazanmak, onun yeğeni ile 
evlenmek... Hayaller, hayaller...  
Necibe çıldırmış gibi kahkayla gülmeye başladı. 
–Hayat bu! Ziyad gibileri at oynatıyor. Gözlerim kör olmuştu, düştüğüm 
kuyudan çıkmanın başka yolu var mıydı? Bilmiyorum... Bir gün kıyamet koptu 
fabrikada. Ziyad Kerimli‟ye suikast düzenlendiğini duydum. Bekçi de bu olayın 
şahidiymiş. Önce kâtili gördüğünü ve bunun Tahmiraz Tahirov olduğunu söyledi 
polise ve savcılığa. Sonra da üzerinden beş on gün geçmeden ifade değiştirdi. 
Bunun üzerine Ziyad şoförüyle beraber yaşlı adamı boğarak öldürdüler. 
Doktorlar ise yaşlı adamın kalp krizi geçirdiğine dair sahte rapor hazırladılar. 
Oysa ben gerçeğin farklı olduğunu biliyordum. Günler önce babam bekçinin boş 
arabaya ateş ettiğini tesadüfen videoya kaydetmişti. Daha sonra bunun 
Tahmiraz‟ı tuzağa düşürmek için yapıldığını anladık. O olaydan sonra artık her 
gece fabrikanın avlusunu görüntülüyordu. Salonun ışığını söndürüyor ve 
saatlerce terasta bekliyordu. Bir gece de fabrika avlusunda Ziyad‟ın bekçiyle 
 318 
tartıştığını görerek çekim yapmaya başladı ve bekçinin nasıl öldürüldüğünü 
görüntüledi. Her iki cinayetle ilgili babamın elinde görsel kanıtlar var. Babam o 
kasetleri anneme de göstermişti. Annemse bir gün bana anlattı ama çenemi kapalı 
tutmam için beni uyardı. Konuşursan babanı da öldürüler dedi.  
Ben de salak kafam dinlemedim kadını. Bir gün Ziyad üniversiteden konu 
açıp, beni okutmayı düşündüğünü söyleyince dayanamadım, kasetlerden ona da 
bahsettim. Ziyad bunu duyunca ayaklarıma kapandı neredeyse. Bana bir sürü 
para verdi ve kasetleri getireceğim taktirde, onların ağırlığında bana altın 
vereceğini vadetti. Ben de, yeter ki üniversiteye girmeme yardım et, kasetleri sana 
getiririm diye söz verdim. Ve bir gün evimize misafirler geldi. Bir zamanlar 
babama yardım etmiş, onu neredeyse hapisten kurtarmış gazeteci Nâzım İlham 
ve Nîmet isimli yaşlı bir meslektaşı. Yemek yedikten sonra, hep beraber kasetleri 
izlemeye başladılar. O gece Nâzım kasetleri aldı götürdü. Babam önce vermek 
istemiyordu ama Nîmet amca ısrar edince dayanamadı. Böylece kasetler de gitti 
elden. O gece sabaha kadar uyuyamadım. Ziyad‟a ne diyecektim, nasıl bir bahane 
uyduracaktım? Üniversiteyi kazanmak için, en önemlisi ise Ziyad‟la yasak aşk 
yaşadığım duyulmasın diye her şeye gitmeye hazırdım. Sonunda kandırmaya karar 
verdim onu, bahanem hazırdı artık. Sabahleyin kasetleri  poşete koyarak evden 
çıkarken, bahçede babamla karşılaştım. Onları izinsiz aldığımı görseydi, canıma 
okurdu. Korkuya kapıldım ve kasetleri kuyuya attım dedim. Ziyad bunu duyunca 
sevinçten kanatlanacak gibi oldu. Bir sürü para verdi bana. Birbirimizin sırlarını 
bildiğimizden, samimiyetimiz daha da pekişti. Ahlaksız bir kadın olmuştum artık, 
kendime nefret eden bir fahişe... Ama başka çarem de yoktu... 
Necibe bir müddet sustu. Elini saçlarına götürerek başını tuttu. Ve tekrar 
hıçkırıkla ağlamaya başladı. Müfettiş onu sakinleştirmeye, teselli etmeye çalıştı. 
Kız biraz kendine geldi ve başını dik tutarak gururla: 
–İşte bu kadar, dedi. Başka ne diyebilirim ki? Bir sürü para harcadı, 
üniversiteye girdim sayesinde. Ve mutluluğa kavuştum... Gördüğünüz gibi çok 
muytluyum... Nâzım‟ın yaptığı haberi dikkatle okudum. Yazdıkları son kelimesine 
kadar doğrudur.  
Necibe yorgun yorgun sözlerine devam etti: 
–Unuttuğum bir şey kaldı mı ki? Tavus‟un fuhuş evi, general, Aybeniz... 
Bunları biliyorsunuz zaten, tekrar anlatmamın ne gereği var? İfademin evvelinde 
ayrıntısıyla anlattım size her şeyi. Başka çarem kalmamıştı, insanların yüzüne 
bakamıyordum. Utanıyordum. Sonunda şu minick ellerim yetişti imdadıma. 
Ziyad‟ın kanından parmaklarıma kına yaktım. Yanlış mı yaptım sayın müfettiş?  
Necibe ona soru dolu gözlerle bakıyordu. Müfettiş kızın yaşadığı stresi 
dikkate alarak bu soruyu yanıtsız bıraktı. Necibe yine kahkaha atarak güldü: 
–Ben öldürdüm! Evet ben! Bunu duymak istemiyor muydunuz benden? 
Fahişe damgasıyla yaşamaktansa, karnımda bir piç taşıdığım için utanç 
duymaktansa, hapislerde çürümeyi yeğlerim. Özgürce yaşamak haram bana. Bu 
kaderin hükmüdür... Vereceğiniz karar ise... Siz bilirsiniz artık... Sonum ölüm de 
olsa razıyım.  
Necibe kafasını dik tutarak gururla muhatabına baktı. 
Savcı kafasını sallayarak: 
–Anlaşıldı, diye mırıldandı.  
Bir köşede oturarak deminden beri kızın konuştuklarını dikkatle dinleyen 
Moskova‟lı yetkili son sözü söyledi: 
 319 
–Derhal kasetleri gazeteciden almak ve yazdığı makaleyle beraber soruşturma 
dosyasına eklemek gerekiyor.  
 
*** 
 
Nâzım‟ın malum yazısı, bir gün sonra gazetenin yönetim kurulunun genel 
toplantısında görüşülmeliydi. Ama soruşturmanın mecrası değiştiği için, bu konu 
gündemden kaldırıldı... Nâzım Nahçivan‟a geri dönecekti. İstasyona hareket 
etmeden önce, genel yayın yönetmeniyle görüşmek için Hacızade‟nin odasına 
girdi. Şâdar Nâzım‟ın elini sıkarak: 
–Git bakalım, dedi. Güle güle! Ve sakın unutma! Zulmün baltası ne kadar 
keskin olursa olsun, hakkın ağacını asla kesemez...  
 
 
 
