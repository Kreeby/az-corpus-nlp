 1 
AMEA ŞƏKİ REGİONAL ELMİ MƏRKƏZİ 
 
 
 
Ədalət TAHİRZADƏ 
Həbibulla MANAFLI 
 
 
 
UNUTDURULMUŞ AZMAN – 
ƏLİABBAS QƏDİMOV 
 
(Ömür yoluna zindandan baxış) 
 
 
 
 
 
 
 
 
 
 
“APOSTROFF” 
BAKI - 2012 
 2 
 
 
 
Elmi redaktoru: 
prof. Şirməmməd HÜSEYNOV 
 
 
Ədalət TAHİRZADƏ, Həbibulla MANAFLI.  
T17 Unutdurulmuş azman – Əliabbas Qədimov. 
(Ömür yoluna zindandan baxış). Bakı, “APOSTROFF”, 
2012, 204 səh. 
 
İSBN   978-9952-404-46-3   
 
 
Bu əsər Şəkidə doğulmuş, Qazanda və Türkiyədə ali təhsil almış 
həkim, Türkiyənin ən tanınmış təbibləriylə, o sıradan yurddaşımız Əli 
bəy Hüseynzadə (1864-1940) ilə birgə çalışmış, vətənə döndükdən sonra 
yurdumuzun müxtəlif bölgələrində insanlara şəfa vermiş və Azərbayca-
nın azadlığı və müstəqilliyi uğrunda mücadilə aparmış, bu üzdən də də-
fələrlə kommunist zindanına atılaraq dözülməz işgəncələrə uğradılaraq 
sonunda güllələnmiş, adı da millətimizə unutdurulmuş görkəmli ziyalı-
mız Əliabbas Əli oğlu Qədimov’un (1887-1937) ömür yolu haqqında ilk 
kitabdır. Başlıca olaraq AP Milli Təhlükəsizlik Nazirliyi arxivinin 
materialları əsasında yazılmış bu sənədli əsərdə Ə.Qədimovun yaşamı 
haqqında tarixşünaslığımızda ilk dəfə geniş bilgi verilir. 
Kitab bütün təbəqələrdən olan oxucular üçündür. 
 
 
 
Kitabın istifadəsi ilə bağlı bütün müstəsna  
hüquqlar müəlliflərə məxsusdur. 
 
© Ədalət Tahirzadə, Həbibulla Manaflı, 2012  
 3 
İÇİNDƏKİLƏR 
 
Prof. Zəkəriyyə ƏLİZADƏ.  
    Var millətimin xətti bu imzalar içində! .............................5 
Başlanğıc .............................................................................11 
 
B İ R İ N C İ   B Ö L Ü M.  İLK HƏBSLƏR 
Şəxsiyyət və istibdad ...........................................................21 
“Antantaçı” və “müsavatçı” Qədimov ................................22 
Bəs əslində nə baş vermişdi? ...............................................26 
Rüstəmovun əməlləri ...........................................................30 
Potrebaya izahat ..................................................................34 
Cin Bəxtiyarın kişiliyi .........................................................52 
 
İ K İ N C İ   B Ö L Ü M.  SONUNCU HƏBS 
Stalin zindanında ................................................................... 
PR-23530 saylı istintaq işi .................................................58 
“Gizli Müsavat MK-sı 4-cü heyətinin üzvü” ......................59 
Sənədə sözardı .....................................................................60 
Mədinə xanım Qiyasbəylinin istintaqı .............................62 
İlk dindirmə .........................................................................65 
Deyilənə sözardı ..................................................................67 
Solovetsk ölüm düşərgəsi ....................................................71 
“Müsavatçı Qədimov Abbas bəyi tanıyırsınızmı?” .............74 
Əliabbas Qədimovun istintaqı ..........................................81 
Birinci dindirmə ..................................................................82 
İkinci dindirmə ....................................................................82 
Üçüncü dindirmə .................................................................92 
Baba bəy Qəbulzadə kimdir? ..............................................98 
 
 4 
 
Üçüncü dindirmənin sonu .................................................107 
Akt .....................................................................................110 
Şahid axtarışında ...............................................................112 
Məhəmmədiyyə Əfəndiyevin ifadəsi ................................113 
Qərəzli İsay Rolnikov .......................................................115 
“Həkim Qədimov həmişə Baba Qəbulovla gəzirdi” .........117 
Əbdülmabud Əfəndiyevin ifadəsi .....................................120 
Deyilənə sözardı ................................................................123 
Ə.Əfəndiyevin ifadəsinin ardı ...........................................130 
Əliəşrəf Kərimovun ifadəsi ...............................................133 
Əliabbas Qədimovun izahatı .............................................137 
“Yeni şərait yarandığına görə...” .......................................147 
7-8-9 avqust dindirməsi ....................................................149 
Şəmkir və Şəki üsyanları haqqında bir neçə söz ...............158 
7-8-9 avqust dindirməsinin ardı  .......................................169 
Sonuncu dindirmə (10 avqust 1937) .................................179 
Hökm .................................................................................193 
Son söz ..............................................................................195 
Qaynaqlar ..........................................................................197 
Adlar göstəricisi ................................................................199 
 
 
 
 
 
 
 
 5 
 
Zəkəriyyə ƏLİZADƏ, 
geologiya-mineralogiya 
elmləri doktoru, professor 
 
 
VAR MİLLƏTİMİN XƏTTİ BU İMZALAR İÇİNDƏ! 
 
“Tarixi şəxsiyyətlər yaradır” deyənlərlə tam şərikəm. 
İstənilən tarix kitabını açaraq hansı ən mühüm ictimai 
hadisə ilə tanış olmaq istəsək həmin hadisənin başında 
müsbət-mənfiliyindən asılı olmayaraq hökmən hansısa 
qüvvətli bir şəxsin dayandığını, baş verənləri onun və 
ətrafındakıların idarə etdiyini görəcəyik. Min illər öncə də 
belə olub, indi də belədir, gələcəkdə də belə olacaq. 
Burası da var ki, tarixşünaslıq elmi çox “riyakar”dır 
– həmişə siyasətə tabe olmağa meyillidir, buna görə də 
çox vaxt biz əslində gerçək tarixi deyil, onun yanlış 
yozumlarını öyrənir və heç özümüz də bilmədən bu 
yanlışları həqiqət kimi qəbul edirik.  
Təzada baxaq – Qərb dünyasının tarix əsərlərini 
oxuduqca ağız dolusu təriflənən, “dahi rəhbər”, “gör-
kəmli sərkərdə”, “əvəzsiz alim”, “mütərəqqi ruhani”... 
adlandırılan saysız-hesabsız insanların həyatı ilə tanış 
olursan, ancaq həmin şəxsiyyətlərlə təxminən eyni çəkili 
ictimai yükü daşımış Şərq adamlarına gəldikdə onlar 
“qaniçən”, “cəllad”, “cahil”, “mürtəce-xurafatçı”... adlan-
dırılaraq lənətlənir və mənsub olduqları millətdə onlara 
 6 
qarşı nifrət yaradılır. Məsələn, on minlərcə gənc fransız 
əsgərini öz bacarıqsız sərkərdəliyi ucundan həlak etdir-
miş Napoleon, yaxud hələ şah olmamış Nadirin qarşısın-
dan qaçmış Pyotr dahi şəxsiyyətlər kimi ən yüksək 
zirvəyə qaldırılaraq təbliğ edilir, ancaq onlarla eyni 
vaxtda yaşamış, öz dövləti və milləti üçün çox böyük işlər 
görmüş Nadir şah Əfşar, Ağaməhəmməd şah Qacar kimi 
nəhəng şəxsiyyətlər aşağılanır, lənətlənir. Şərqin Çingiz 
xan’ı, Sultan Mahmud Qəznəli’si, Əmir Teymur’u... ən 
müxtəlif yalanlarla bəşəriyyətin gözündən salınır... 
Tarixşünaslıqdakı belə açıq-aşkar ədalətsizlik yüzil-
lər boyunca davam edib və indi də etməkdədir. İstər 
ərəblərin, istər farsların, istərsə də rusların ağalığı dönə-
mində biz Azərbaycan Türklərinin də tarixi ən qəddar 
təhriflərlə, yalanlarla doldurulub, xalqın gerçək tarixi 
onun yaddaşından silinib, ona uydurma qəhrəmanlar 
təqdim olunub, həqiqi qəhrəmanların isə özləri məhv 
edilərək adları zorakılıqla unutdurulub. Xüsusən ruslar 
Azərbaycanı işğal etdikdən sonra həm çar dönəmində, 
həm də kommunistlərin 70 illik ağalığı zamanında ölkə-
mizdə müstəmləkə siyasəti yeridildiyi kimi, tarixşü-
naslığımızda da əsl aparteid siyasəti hökm sürüb. Çariz-
min Azərbaycana ayaq basdığı ilk gündən milli-mənəvi 
dəyərlərimiz ayaq altına salınıb, tariximiz təhrif edilib. 
Çar vaxtında Gəncənin adının dəyişdirilərək ona 
pornoqrafik lətifələr qəhrəmanı Yekaterinanın, kom-
munistlər zamanında isə millətimizin düşməni Kirovun 
adının verilməsi, “Gəncə” adını çəkənlərin cərimələnməsi, 
 7 
xan və bəylərimizin, ruhani, ziyalı və sahibkarlarımızın, 
azad düşüncəli bütün soydaşlarımızın kütləvi məhv edil-
məsi, onların adını çəkməyin belə qadağan edilməsi 
çoxlarımızın nəinki bildiyi, hətta şahidi olduğu yeni 
tariximizdir. Ancaq bu tarix bizə dünənədək tamamilə 
baş-ayaq öyrədilib – düşmənlərimiz bizə xilaskar qardaş 
kimi, doğma qardaşımız isə ən qəddar düşmənimiz kimi 
tanıdılıb. Nəticəsi də hakimiyyətin istədiyi kimi olub – 
yurddaşlarımız şərəfli tarixinin olmadığını, millətimizin 
görkəmli şəxsiyyətlər yetirmədiyini düşünərək bədbinliyə 
qapılıb, öz soyuna, keçmişinə həqarətlə yanaşıb. Buna ən 
gözəl nümunə dahi şairimiz Məhəmməd Hadinin böyük 
kədər içində yazdığı misralardır: 
Atmış miləl1 imzasını övraqi-həyatə2, 
Yox millətimin xətti bu imzalar içində.     
Allaha şükürlər olsun ki, xalqımız azadlıq uğrunda 
axıtdığı qanlar sayəsində müstəqil dövlətini qurduqdan 
sonra tariximizə baxış da köklü şəkildə dəyişdi. Doğru-
dur, hələ hər şeyin qaydaya düşdüyünü deyə bilməsək də 
milli tariximizin öyrənilməsindəki irəliləyişlər göz 
qabağındadır. Ən əhəmiyyətlisi budur ki, indi gerçək 
tarixi yazmaqda, milli qəhrəmanlarımızı öyrənib təbliğ 
etməkdə yasaq yoxdur. 
Elmi quruma uzun illər rəhbərlik edən bir şəxs kimi 
məni ən çox sevindirən amil tariximizi öyrənmək işində 
                                                 
1 Millətlər. 
2 Həyat vərəqlərinə. 
 8 
Şəki Regional Elmi Mərkəzinin (ŞREM) də əlindən gələni 
etməsidir. İndiyədək gördüyümüz işlər haqqında burada 
hesabat vermək fikrindən uzağam. Ancaq fəxrlə bildiri-
rəm ki, doğma Azərbaycanımızın bir parçası olan Şəkinin 
tarixini öyrənmək sahəsindəki danılmaz işlərimizlə eyni 
zamanda ümumən Azərbaycan tarixinə də müəyyən 
xidmət göstərmişik. Nəşr etdirdiyimiz çoxsaylı kitablarla 
bütövlükdə milli genofondumuzun mühüm hissəsini 
təşkil edən çoxsaylı yurddaşımızın həyat və yaradıcılığını 
ilk dəfə xalqımıza təqdim etmişik. Təkcə Şəki miqyasın-
dakı araşdırmaların nəticəsini gözdən keçirdikdə cəsarətlə 
deyə bilərik: “Var millətimin xətti bu imzalar içində!”. 
ŞREM-nin Azərbaycan ictimaiyyətinə ilk dəfə olaraq 
təqdim etdiyi onlarca görkəmli şəxsiyyətimizdən biri də 
həkim və ictimai xadim Əliabbas Qədimov’dur. “Şəkidə 
məhəllə adları, soylar və ləqəblər” adlı kitabımızın ikinci 
cildində onun haqqında ilk dəfə geniş məlumat verilsə də 
ondan ayrıca kitab yazmağın zəruriliyini dilə gətirdim. 
MTN arxivindən sənədləri üzə çıxarmış prof. Ədalət 
Tahirzadə və yerli araşdırıcı, Şəki tarixi üzrə bir çox 
qiymətli kitabların müəllifi Həbibulla Manaflı bu işi boyun-
larına götürdülər. Çox sevinirəm ki, onların əməkdaşlı-
ğının bəhrəsi olan dəyərli bir əsər artıq nəşrə hazırdır. 
Əliabbas Qədimovun şəxsiyyətinə gəlincə, ortaya 
qoyulmuş sənədlər əyani şəkildə onun ömür yolunu və 
fəaliyyət xətlərini işıqlandırır. Həmin sənədlərdən olduq-
ca vətənpərvər, azadlıqsevər, cəsarətli və namuslu bir 
soydaşımızın portreti boylanır. Onun şəxsi keyfiyyətləri 
 9 
ilə yaxından tanış olduqca o cür yüksək bir şəxsiyyətlə 
eyni torpaqda doğulmağınla, onunla eyni millətə mən-
subluğunla fəxr edir, özün də eləcə mübariz olmaq 
istəyirsən. 
Etiraf etməliyik ki, qələmə alınmış mövzu asanlar-
dan deyil. Ən böyük çətinlik aradan xeyli illər ötdüyünə 
görə həqiqəti olduğu kimi üzə çıxarmaqdır. Mənim 
fikrimcə, bu əsərin üstünlüklərindən biri məhz müəllif-
lərin əsl həqiqəti başa düşməkdə oxucuya yardım etməsi-
dir. Belə ki, müstəntiqlər bir çox hallarda saxta sənədlər 
tərtib edib, yaxud müttəhimin fikirlərini özünün istədiyi 
şəkildə yazaraq protokolu ən müxtəlif yollarla ona 
imzalatdırıb. Aradan 70 il keçdikdən sonra oxucu üçün 
həqiqətin harada, yalanın harada olduğunu müəyyənləş-
dirmək ya hədsiz çətinləşir, ya da, sadəcə, mümkünsüz 
olur. Bu zaman müəlliflərin peşəkar tarixçi izahları 
yalanla gerçəyin sərhədlərini seçməkdə ona yardım edir. 
Əsərin müsbət keyfiyyətlərindən biri də müəlliflərin 
yalnız Ə.Qədimovun həyatını işıqlandırmaqla qalmaması, 
yeri gəldikcə onun fəaliyyət göstərdiyi mühiti, çevrəsini 
də oxucuya tanıtmasıdır. Boynumuza alaq ki, Ə.Qədi-
movla istər Türkiyədə, istərsə də Azərbaycanda çiyin-
çiyinə çalışmış, eyni ictimai-siyasi mühitdə bulunmuş, 
yaxud onunla eyni “cinayət”də ittiham edilmiş şəxslər 
haqqında bu kitabda verilən məlumatların həlledici qismi 
tam yenidir və Azərbaycanın elm tarixində onlara ilk dəfə 
rast gəlirik. Bu da, təbii ki, əsərin elmi dəyərini daha da 
artırır. 
 10 
Ə.Qədimov haqqındakı bu kitabda ən xoşuma gələn 
cəhətlərdən biri də onun ütülənməmiş, ancaq cilalı və 
hamıya anlaşıqlı, cazibəli bir dildə yazılması, tez-tez 
keçidlər edilməsi nəticəsində oxucunun yorulmasına im-
kan verilməməsidir. 
Mən müəllifləri bu dəyərli əsər münasibətilə təbrik 
edir, onlara yeni yaradıcılıq uğurları diləyirəm. İnanıram 
ki, kitab elmi ictimaiyyətimizdə böyük maraq doğuracaq. 
Eyni zamanda, bunu da arzu edirəm ki, Əliabbas 
Qədimov haqqında elmi araşdırmalar yalnız bu kitabla 
məhdudlaşmasın, onun həyat və yaradıcılığı bundan 
sonra da neçə-neçə monoqrafiyanın mövzusu olsun. 
 11 
 
BAŞLANĞIC 
 
Rusiya imperiyasını “xalqlar həbsxanası” adlandıran, 
xalqların bu imperiyadan ayrılmağadək öz müqəddəratını 
təyin etmək hüququ olduğunu bildirən və bu müddəanı 
mənsub olduqları Rusiya Sosial-Demokrat Fəhlə Partiya-
sının (RSDFP) məramnaməsinə hələ 1903-də daxil edən 
əqidəli iskraçı-kommunistlər 1917-də hakimiyyəti ələ 
aldıqdan sonra  “xalqların xilaskarı” maskasını bir kənara 
atdılar. Onlar Rusiyanın hakim dairələrinin yüz illərcə 
sürdürdüyü imperiya siyasətini daha məkrli üsullarla, 
xüsusi hərisliklə davam etdirdilər. 
Əqidəyə dönüklüyün, sözlə iş arasında kəskin təzadın 
bu heyrətamiz örnəyinə münasibətini rus tarixçisi belə 
ifadə edib: “1917-ci il oktyabr inqilabı rus müstəmləkəçiliyinə 
son qoymaq əvəzinə, ona yeni təkan verdi” (20, 54). 
İçində Azərbaycanımızın da bulunduğu, başında bü-
tün zəmanələrin ən qaniçən diktatorlarından biri Stalin’in 
durduğu “Sovet Sosialist Respublikaları İttifaqı” (SSRİ) 
adlı ucsuz-bucaqsız xalqlar həbsxanasında kommunist-
lərin qurduğu nəhəng  repressiya dəyirmanı 20 milyon-
dan artıq insanı öz dənliyində üyütdü. Bu, bəşər tarixin-
dəki ən böyük cinayətlərdəndi.   
Sovet repressiyasının alovu Azərbaycanı da bürüdü.  
Düzünü deməli olsaq, bu repressiya 28 aprel 1920-dən – 
“Azərbaycan Cümhuriyyəti” adlı ilk müstəqil dövlətimiz 
XI ordunun süngüləriylə yıxıldığı gündən başlanıb. 
Azərbaycanda kütləvi terror aparmaq üçün XI ordu 
 12 
Bakıya ayaq basar-basmaz özünün Xüsusi Şöbəsi’ni işə 
saldı, əslində ona, ancaq formal baxımdan Azərbaycan 
hakimiyyətinə tabe olan “müstəqil” Azərbaycan Fövqəladə 
Komissiyası’nı və Azərbaycan Ali İnqilabi Tribunalı’nı yarat-
dı, iki ayın içində 20-dən artıq generalımızı, xeyli Parla-
man və hökumət üzvümüzü, sayagəlməz milli düşüncəli 
soydaşımızı şəhid etdi. Bu qurumlar Azərbaycanda 
(Gəncə, Zaqatala, Şəki, Şəmkir və b. yerlərdə) müxtəlif 
illərdə baş qaldırmış xalq üsyanlarını da qan dənizində 
boğdular.  
Onların üçünün də başında ilk vaxtlar Rusiyadan 
gəlmiş Türk-müsəlman düşmənləri dururdu. Rusların 
Azərbaycan hakimiyyətində yerləşdirdiyi bir çox yaltaq 
rəhbərlərsə onların xalqa qan uddurmasını alqışlayırdı. 
Məsələn, guya Azərbaycanın qanuni başçısı olan Azər-
baycan İnqilab Komitəsinin (AİK) sədri  Nəriman Nərima-
nov XI ordunun rəhbəri Levandovskiyə çox bahalı 
brilyantlarla bəzədilmiş və üstündə “Minnətdar Azərbay-
can xalqından hədiyyə” yazılmış qılınc bağışlamışdı, AİK 
sədrinin müavini Mirzədavud Hüseynov’sa Gəncə üsyanı 
yatırıldıqdan bir həftə sonra şəhərin küçələrinin yerli 
sakinlərin meyitləriylə dolu olduğunu desə də XI 
ordunun buradakı əməliyyatının yüksək səviyyədə keçi-
rildiyini və alqışa layiq olduğunu bildirirdi. Tribunalın 
sədri qeyri-müsəlman (Baltikyanı xalqlardan birinin 
nümayəndəsi), ancaq azərbaycanlılara “Hacı İlyas” kimi 
tanıdılmış, adı heç bir sənəddə açıqlanmamış M.Hacilias 
soyadlı birisi əsl qaniçən manyakdı. Azərbaycanda rəhbər 
 13 
vəzifədə bulunan kimsəni vecinə almayan Hacilias 
başının dəstəsiylə gecələr səhərədək evləri gəzir, soyğun-
çuluq edir, adamları məhkəməsiz güllələyir, bəzən də kefi 
istəyənlərə məhkəmə qururmuş. Azərbaycana ən yüksək 
vəzifələrdən birinə göndərilmiş bu adam, sən demə, 
Odessalı bir tələbə və adi quldurmuş. Moskvaya edilən 
çoxlu şikayətlərdən sonra həbs edildiyi zaman evindəki 
seyfindən öldürdüyü adamların ağzından sökdüyü qızıl 
dişlər, barmaqlarından qopardığı almaz üzüklər, qızıl 
bəzək əşyaları və çoxlu ləl-cəvahirat çıxmışdı. Kommu-
nistlər öz günahlarını ört-basdır etməkdən, xalqı sakitləş-
dirməkdən ötrü həbsindən bir neçə gündən sonra onu 
edam etmişdilər. Ancaq bu vaxt o, artıq Bakıda 5-10 min 
adam öldürmüşdü3.  
Öz hakimiyyətləri üçün ən qorxulu olan başlıca siyasi 
düşmənlərini təmizlədikdən sonra ruslar daha ağıllı 
siyasət yürütməyə başlayaraq cəza orqanlarına (məsələn, 
Fövqəladə Komissiyaya) rəhbərliyi Mircəfər Bağırov kimi-
lərinə tapşırdılar və onlar da sədaqətlərini sübuta yetir-
mək üçün qaniçənlikdə Haciliasdan heç də geri qalma-
dılar. Azərbaycanda 1923, 1927-1928-ci illərdə kütləvi 
“müsavatçı ovu” keçirildi, 1930-cu illərin başlanğıcında 
ölkəni bürümüş üsyan alovları kütləvi qırğınlarla sakitləş-
dirildi.  
                                                 
3 Onun törətdiyi vəhşiliklər haqqında geniş bilgi almaq üçün baxılsın: 
Rza Tağı. Hacı İlyas. – Azərbaycan Milli Birliyinin orqanı olan 
“Azərbaycan” dərgisi (Münxen), 1952, sayı 6-7, ss. 33-34. 
 14 
Beləliklə, 1920-ci illərin hamısı və 1930-cu illərin ilk 
yarısı on minlərcə mübariz övladımızın şəhid edilməsiylə 
tarixə düşdü. Ancaq burası da danılmazdır ki, repres-
siyanın ən şiddətli çağı 1934-də Kirovun öldürülməsiylə 
1939-cu illər arasında olub. Hesablamalara görə, 1934-cü il 
yanvarın 1-dən 1939-cu il yanvarın 1-dək Azərbaycanda 
27.458 insan güllələnib (10, 127). 1937-1938-ci illərdə nə az, 
nə çox – 40.000 yurddaşəmız həbs edilib. Ümumiyyətlə, 
1930-1950-ci illərdə Azərbaycanda 70.000 adam repressi-
yaya məruz qalıb. Onların 29.000 nəfəri ziyalı idi (10, 141). 
1937-ci il iyunun 27-də Azərbaycanda “millətçiliyi 
təbliğ edən” əsərlərin siyahısı elan edildi. Bu siyahıya 44 
şair, yazıçı və ədəbiyyatşünas müəllifin adı salınmışdı. 
Hüseyn Cavid, Mikayıl Müşfiq, Seyid Hüseyn, Əhməd Cavad, 
Salman Mümtaz, Böyükağa Talıblı, Qafur Əfəndiyev (Qan-
təmir), Əli Nazim, Bəkir Çobanzadə, Əziz Qubaydullin və b. 
adları bu ölüm siyahısının başında yazılmışdı. Stalinin 
Azərbaycana təhkim etdiyi cəllad Mircəfər Bağırov 
AK(b)P-nin XIII qurultayında barmaını silkələyərək de-
mişdi: “Bir baxın, Yazıçılar İttifaqında kimlər əyləşmişdir: 
hazırda ifşa edilmiş Hüseyn Cavid, Əhməd Cavad, Mikayıl 
Müşfiq, Əli Nazim, Böyükağa Talıblı, Tağı Şahbazi, Əhməd 
Triniç və başqa əclaflar” (13, 179). Onun mənfur dodaqla-
rından qopan bu mənhus cümlə təkcə həmin görkəmli 
oğullarımızın deyil, yüzlərcə başqalarının da ölüm hök-
münə çevrildi. 
Yalnız insanlar yox,  milli-mənəvi dəyərlər, o sıradan 
şifahi xalq ədəbiyyatı örnəkləri də repressiyaya uğradıldı. 
 15 
“Kitabi-Dədə Qorqud”un taleyi ən üzdəki örnəklərdəndir. 
Mircəllad Bağırov 1951-ci ildə Azərbaycan K(b)P XIII 
qurultayına hesabat məruzəsində nökərlik etdiyi Stalin və 
Beriyanın tələbiylə şərəfli oğuz babalarımızı şərəfsizcəsinə 
“qatil və soyğunçu” adlandırmış, ağız ədəbiyyatımızın bu 
ölməz şah əsərinə də ölüm hökmü çıxarmışdı: “Bəzi 
ədəbiyyatşünaslar və yazıçılar siyasi sayıqlıq və məsuliyyət 
hisslərini itirərək uzun müddət ərzində bu təhlükəli, xalqa zidd 
olan kitabı Azərbaycan dastanı adı altında təbliğ etmişlər. 
“Dədə Qorqud” xalq dastanı deyil. O, əvvəldən axıra kimi 
Azərbaycan torpaqlarına qatil və soyğunçu kimi gəlmiş oğuz 
köçəri tayfalarını idarə edən yuxarı təbəqənin tərifinə həsr 
olunmuşdur. Kitab büsbütün millətçilik zəhərinə hopdurul-
muşdur. O, müsəlmanlara qarşı deyil, başqa dinə mənsub olan, 
əsasən də qardaş gürcü və erməni xalqına qarşı yönəldilmişdir” 
(13, 224-225). 
SSRİ-nin başqa Türk cümhuriyyətlərində olduğu kimi, 
Azərbaycanda da milli aydınlar əsasən “pantürkist”, 
“panislamist”, “millətçi” ittihamlarıyla tutuqlanır, ya 
ölümə, ya da ölümdən daha betər olan Sibir, Orta Asiya 
sürgünlərinə göndərilirdi. 
Avropalıların və kommunistlərin nifrət və qorxu ilə 
“pantürkizm”, “panislamizm” adlandırdığı ideologiyanın 
yaradıcısı Cənubi Azərbaycandan olan soydaşımız, böyük 
alim Şeyx Cəmaləddin Əfqani (1836-1897) idi. O, “Milli 
vəhdət fəlsəfəsi və dil birliyinin həqiqi mahiyyəti” adlı məşhur 
əsərində tərəqqiyə nail olmağın yolundan bəhs edərək 
yazırdı ki, millət özünü tanımalıdır, soyuna-kökünə 
 16 
bağlanmalıdır, dilinə, dininə sarılmalıdır. Ş.C.Əfqani xal-
qın fəlsəfi ruhlu olması gərəkliliyini önə çəkərək yazırdı: 
“Bir millətin fəlsəfəsi yoxdursa o millətin hamısı alim olsa da o 
millətdə elmlər inkişaf edə bilməz və həmin millət ayrı-ayrı 
elmlərdən lazımi nəticə çıxarmaqda çətinlik çəkər... Fəlsəfi ruhu 
olan bir millətdə ayrı-ayrı elmlər olmasa da, şübhəsiz, həmin 
fəlsəfi ruh milləti başqa elmlərə yiyələnməyə vadar edəcək” (11, 
172). 
Ş.C.Əfqani Şərq xalqlarının bir çoxunun Avropanın 
yem bazasına çevrilməsini, müstəmləkə əsarətinə düşmə-
sini onların elmsizliyi ilə əlaqələndirirdi. O yazırdı: 
“Dünya elm üzərində bərqərar olur, elmi bəşəriyyətin əlindən 
alsan daha dünyada insan qalmaz. Elm bir nəfərin gücünü on 
nəfərə, yüz nəfərə, min və on min nəfərə bərabər edir... İndi 
bütün dünyanı öz təsiri altında saxlayan Avropanı, Əfqanıstanı 
tutan ingilisi, Tunisi işğal edən Fransanı götürün. Bunlar nə 
ingilisin, nə də fransızların hünəridir, bunlar yalnız onların 
elminin gücünədir. Gerilik və nadanlıq isə hər yerdə başını 
zəlillik torpağına qoymaqdan başqa bir çarə tapmamışdır” (11, 
183). 
Avropalıların da “böyük müsəlman” adlandırdıqları 
S.C.Əfqani həmin əsərində Şərq xalqlarına müraciətlə 
yazırdı ki, ölkələrini müstəmləkə əsarəti kimi bir rəzalət-
dən qurtarmaq istəyirlərsə dirçəlişə nail olmalıdırlar. 
Dirçəliş üçünsə o, iki məsələnin həllini olduqca vacib 
sayırdı: “...Bunlardan biri dil birliyidir. Buna milli vəhdət də 
deyirlər. Alimlər millətin mahiyyətini və ariflər onun məziy-
yətlərini o zaman yaxşı aşkar və zahir edərlər ki, təhsil, təlim, 
 17 
tədris, milli təbəqələrin fənlərdən və sənətlərdən istifadəsi o 
millətin öz dilində olsun. Onda millət möhkəm, sabit və əbədi 
ömür sürə bilər, millətin əsas gözə görünən səadət və xoşbəxtliyi 
kimi əlamətlər onun bütün üzvlərinə nəsib olar... Əksinə, elmlər 
və fənlər yad bir dildə tədris olunarsa xalqın dili az bir zaman 
ərzində dəyişib başqası ilə əvəz olunar, cüzi bir təbəddülat 
nəticəsində məhv olub sıradan çıxar... Millətin öz dilində fay-
dalı elmlər mövcud olmasa o millət daim yaşaya bilməz” (11, 
184). 
Ş.C.Əfqani islam dinini milli vəhdət üçün ikinci ən 
mühüm şərt hesab edirdi. O yazırdı ki, dinlər hansı adları 
daşıyırsa daşısın, hamısı bir-birinə bənzəyir, “insana inam 
və inanc təlqin edir. Elmə və mədəniyyətə ən yaxın və ən doğma 
din islam dinidir, elm və maarifin inkişafı ilə islam qanunları 
arasında heç bir ziddiyyət yoxdur... Qərb dünyası azadlıq 
maskası taxaraq müsəlman Şərqindəki dini təəssübü pisləyir, 
çünki avropalılar müsəlmanların dini etiqadlarını onların 
arasında ən möhkəm peyvənd kimi tanıyırlar, ona görə də dini 
təəssübə qarşı müxtəlif ad altında bu peyvəndi və bağı süstləş-
dirməyə çalışırlar, halbuki avropalılar özləri... dini təəssübə 
daha çox mübtəla olublar. İslam elm dinidir, cihad və mübarizə 
dinidir, yaxşı işlərə dəvət və pis işlərdən çəkindirmək dinidir, 
izzət dini və zilləti qəbul etməyən dindir, məsuliyyət dinidir” 
(11, 184).   
Göründüyü kimi, qərblilərin bütün vasitələrlə məhv 
etməyə, qarşısını almağa çalışdığı, burada ən ümumi 
xətlərini bəlirlədiyimiz ideologiya əslində bəşəri dəyərlərə 
əsaslanan, Şərq xalqlarına müstəmləkə əsarətindən 
 18 
qurtuluş yolunu göstərən mütərəqqi bir düşüncə sistemi 
idi. Buna görə də başqa sümürgəçilər kimi kommunistlər 
də həmin sistemin ən qatı düşməni olaraq onu kökündən 
qazıb məhv etmək üçün bütün güclərini sərf edirdilər. 
Onlar Sovetlər Birliyində cəsarətlə “Türkəm” və “müsəl-
manam” deyən hər kəsi özlərinin sümürücü hakimiy-
yətinə düşmən sayır və gedərgəlməzə göndərirdi.  
Çıxışlarının birində Stalin demişdi ki, xarici imperialist 
dövlətlərin tərkibindən qopub ayrılmaq uğrunda aparılan 
mübarizə inqilabdırsa SSRİ-nin tərkibindən ayrılmaq 
üçün edilən hər hansı bir cəhd əksinqilabdır.  
SSRİ-də Türk xalqlarının yaşadığı ərazilərdə pantür-
kizmin güclənməsindən rahatsız olan Bağırov da öz 
ağasının dediklərini daha da konkretləşdirərək  bildir-
mişdi:  
“Kamalçı Türkiyə yeganə müstəqil Türk dövləti olduğundan 
burjua-millətçi ünsürlər əksinqilabi təbliğat apararaq SSRİ-də 
yaşayan Şərq, Türk-tatar xalqlarını Türkiyədən nümunə götü-
rərək Sovet İttifaqından ayrılmağa və Türkiyənin rəhbərliyi 
altında qüdrətli Türk-tatar dövləti yaratmağa çağırırlar. Pan-
türkist və panislamist əhval-ruhiyyəsi yaradılması ilə bağlı 
bütün işlər SSRİ əleyhinə müharibəyə hazırlaşmaq vəzifəsinə 
tabe edilmişdir” (29, 90).  
Bu ittihamla hər bir şəxsi əksinqilabi fəaliyyətdə 
suçlayaraq məhv etmək mümkündü. Məsələn, Xalq Daxili 
İşlər Komissarlığının böyük şairimiz Hüseyn Cavid 
haqqında topladığı məlumatlarda bildirilirdi: “...İranda, 
Dağıstanda, Ermənistanda, Gürcüstanda olan bütün Azərbay-
 19 
can torpaqlarını birləşdirib, burjua təmayüllü müstəqil Azərba-
ycan dövləti yaratmaq uğrunda gizli fəaliyyət göstərən pan-
türkist əksinqilabçı təşkilatın üzvləri arasında 9-cu adam 
Hüseyn Caviddir...”  (10, 138). 
Artıq bu gün məktəblilərə də bəllidir ki, kommu-
nistlərin qanlı qırğınlarının ən dəhşətli dönəmi 1937-1938-
ci illərə düşür. ÜİK(b)P MK-nın 28 fevral 1937-ci il plenu-
munda Bağırovun çıxışı Azərbaycanda hakimiyyətin cəza 
orqanlarının tam gücüylə işə düşməsinə çağırış oldu. 
Yarandığı gündən milyonlarca insanı məkv etmiş Fövqə-
ladə Komissiya (“ÇK”) və Dövlət Siyasi İdarəsinin 
(“QPU”) övladı olan Xalq Daxili İşlər Komissarlığı 
(XDİK/”NKVD”) milli ziyalılara qarşı “pantürkist” və 
“panislamist” ittihamlarını kütləvi tətbiqə başladı. Doğ-
rudur, bəzi hallarda “millətçi”, “müsavatçı” kimi “xırda” 
ittihamlar da irəli sürülürdü, ancaq son nəticədə 
məhbusların hamısı sovet hakimiyyətini silahlı yolla 
devirmək məqsədiylə yaradılmış gizli əksinqilabçı təşki-
latın üzvü olmaqda suçlanır və üçnəfərlik “troyka”nın 
keçirdiyi 15 dəqiqəlik qapalı, vəkilsiz “məhkəmə”də 
ölümə (eyni zamanda əmlakının müsadirə edilməsinə), 
yaxud bütün vətəndaş hüquqları alınmaqla çoxillik 
gedərgəlməz sürgünə (katorqaya) məhkum edilir, bundan 
sonra onların ailə üzvləri də tarixdə görünməmiş 
vəhşiliklə küçələrə atılır, körpə uşaqlarının hərəsi bir 
yetim evinə verilir, ailənin işləyənləri işdən, oxuyanları 
məktəbdən qovulur, onlara nəinki maddi-mənəvi yardım 
 20 
etmək istəyənlər, hətta salam verənlər də “xalq düşməni” 
adlandırılaraq cəzalandırılırdı...  
Stalinin tezliklə ehkama çevrilən saxta tezisləri sovet-
kommunist imperiyasının hər yerində olduğu kimi 
Azərbaycanda da cəmiyyətin böyük bir savadsız kəsimini 
inandırmışdı. Ancaq ağıl, düşüncə, məntiq yiyəsi olan 
aydınlarımız bu saxta “ellər atası”nın əslində amansız 
ellər cəlladı olduğunu görür və onun fəzilət kimi qələmə 
verdiyi rəzalətlərə qarşı ciddi mübarizə aparırdılar. 
Əlinizdəki bu kitabın baş qəhrəmanı olan həkim Əliabbas 
Əli oğlu Qədimov (1883-28.9.1937) da həmin minlərcə 
dəyərli ziyalımızdan biridir. 
 
 
 21 
B İ R İ N C İ   B Ö L Ü M 
 
İ L K   H Ə B S L Ə R 
 
 
ŞƏXSİYYƏT VƏ İSTİBDAD 
Əliabbas Qədimovun adı ilk dəfə professor Zəkəriyyə 
Mabudoğlu’nun (Əlizadə’nin) rəhbərliyi altında hazırlana-
raq nəşr edilmiş və onun həmmüəllif olduğu “Şəkidə 
məhəllə adları, soylar və ləqəblər” kitabında (14) çəkilib. 
Ümumiyyətlə, çoxillik gərgin axtarışların nəticəsində or-
taya qoyulmuş və Şəkinin, adları artıq unudulmuş xeyli 
görkəmli övladları haqqında ilk dəfə ətraflı bilgi verən 
həmin çox dəyərli əsərin 278-287-ci səhifələrində Azər-
baycan tarixşünaslığında ilk dəfə olaraq Ə.Qədimovun da 
kimliyi xalqımıza tanıdılıb. Hörmətli professor kitabda 
onu Vətən, xalq qeyrəti çəkdiyinə görə şər qüvvələr 
tərəfindən qətlə yetirilən və beləliklə, şəhidlik məqamına 
çatan bir vətənpərvər ziyalı kimi dəyərləndirib.  
“Şəkidə məhəllə adları, soylar və ləqəblər” kitabındakı 
məlumat AR Milli Təhlükəsizlik Nazirliyinin arxivindən 
götürülmüş istintaq sənədləri əsasında hazırlanıb. Bu 
sənədləri isə həmin arxivdən prof. Ədalət Tahirzadə üzə 
çıxarıb.  
Əliabbas Qədimovun şəxsiyyətiylə yaxından tanış 
olduqda ona dərin sayğı yaranır. Onun mübariz həyatı 
 22 
ŞƏXSİYYƏT’in İSTİBDAD üzərində qələbəsinə gözəl 
örnəkdir.  
1937-1938-ci illərin qurbanlarını bir daha rəhmətlə anır 
və inanırıq ki, bu kitab o qanlı dönəmin gerçəkliklərini 
sənədli şəkildə ortaya qoyacaq, hələ də Stalin, Bağırov, 
kommunizm xiffəti çəkənlərin nə qədər yanıldığını əyani 
göstərəcək. Keçmişin gerçəkliyini bilmək yeni Stalinlərin, 
Mircəfərlərin bir daha meydana gəlməməsi üçün olduqca 
vacibdir. 
“ANTANTAÇI” VƏ “MÜSAVATÇI” QƏDİMOV  
Bu başdan bildirək ki, Əliabbas Qədimov sovet dönə-
mində bir neçə dəfə tutularaq dindirilib və həmin dindir-
mələrin bəzi protokolları indi AR MTN arxivində sax-
lanılır. İstintaq işlərində Ə.Qədimovun həyat və fəaliy-
yətinin ən müxtəlif yönlərinə işıq salan bilgilər öz əksini 
tapıb. Əlinizdəki bu kitab MTN arxivindəki sənədlər 
əsasında hazırlanıb. Müəlliflər Ə.Qədimovla bağlı, demək 
olar ki, bütün mövcud sənədləri əldə edib və onların 
hamısını ruscadan ana dilimizə çevirərək ilk dəfə bütöv 
şəkildə oxucuların malı edib.   
Öncə 1921-dəki ikinci dustaqlığının sənədlərindən 
başlayacağıq, çünki 1920-dəki həbsinə dair protokol əldə 
deyil.  
AR MTN arxivindəki 2687 saylı (indiki PR-128 saylı) 
istintaq işi indiyədək başqa heç bir qaynaqda üzləşmə-
diyimiz çox qiymətli faktarla zəngindir. Bir qismini ilk 
dəfə prof. Zəkəriyyə Əlizadə’gilin yuxarıda adı keçən 
 23 
əsərində verdiyimiz həmin faktlar təkcə Əliabbas Qədi-
movun həyatını öyrənmək baxımından deyil, həm də 
ümumən o dönəmin ictimai-siyasi durumuna yaxından 
bələd olmaq üçün çox dəyərlidir.  
Əliabbas Qədimovun və bir çox şəkilinin 1921-in 
martında həbs edilməsinə əsas yaradan sənəd 25 mart 
1921-də verilmiş əməliyyat hesabatından çıxarışdır. Ora-
da oxuyuruq: 
“Müvəkkilin4 verdiyi məlumatdan bəlli olmuşdur ki, Gəncə 
vilayətinin Şəki şəhərində bir qrup ziyalının yaratdığı gizli 
təşkilat Antantanın, xüsusən İngiltərənin xeyrinə fəaliyyət 
göstərir. Bu təşkilatın başlıca məqsədi Zaqafqaziyada İngiltərə 
təmayülünü formalaşdırmağa nail olmaqdır. Təşkilat təmiz 
ağqvardiyaçı mahiyyətdədir. 
Bu təşkilata aşağıdakı şəxslər daxildir: 
1. Məhəmmədəli Əfəndiyev (Şəki ali real məktəbinin 
direktor müavini)  
2. Abbas5 əfəndi (Şəki şəhərində həkim) 
3. Süleyman əfəndi Şirinbəyov (sabiq zabit) 
4. Zahid İbrahimxəlil oğlu (Qışlaq məktəbinin direktoru). 
Sonuncuların Şəki şəhərində böyük nüfuzu var. 
Təşkilatın mövcudluğu belə aşkarlanıb: Şəkidən gələn Türk 
yol[daş] Həsən Çələbi Bakıda mənim məlumat qaynağım olan 
şəxsin mənzilinə düşüb. Partiya mənsubiyyətimi bilmədiyi 
halda söhbət etdiyimiz zaman Şəkidə qonağı olduğu adamlar 
arasında baş verən bir müzakirə barəsində siyasət adamı kimi 
                                                 
4 Söhbət çekist olan əməliyyat müvəkkilindən gedir. 
5 Əliabbas Qədimov nəzərdə tutulur. 
 24 
mənə məlumat verdi. Müzakirədə iştirak edən adamların adla-
rını gizli saxlamaq şərtiylə bildirdi ki, onların hamısı İngiltə-
rənin Zaqafqaziyaya müdaxiləsinə tərəfdar olmaqda həmrəylik 
göstərdikləri halda yalnız o, İngiltərənin Şərqdə, o sıradan 
Türkiyədə ələ keçirdiyi mülklərin qeyri-qanuni olduğunu bildi-
rərək etiraz etmişdir. Yol. Həsən Çələbi bir daha söhbət iştirak-
çılarından bu məlumatı gizli saxlamağı xahiş edib. Məhz bu 
səbəbdən yığıncağın keçirildiyi yeri və ümumiyyətlə, yuxarıda 
qeyd olunan təşkilatın gizlilik qaydalarını aydınlaşdırmaq 
mümkün olmadı. 
Hazırda yol. Həsən Çələbi XI ordunun Tiflisdəki Türklərdən 
ibarət kommunist dəstəsinə ezam edilmişdir. 
İmza: Xüsusi Şöbənin rəisi Mixaylov. 
İnformasiya şöbəsinin rəisi Slavitski”. 
Əslində heç bir bir təşkilat-zad yoxdu. O zaman 
çekistlər özlərinin “iş gördüyünü” gözə soxmaq üçün 
hətta iki-üç adamın bir yerə yığışıb nə haqdasa adicə 
müzakirə, mübahisə aparmasını  təşkilat kimi qələmə 
verirdilər. Bu, Fövqəladə Komissiya 6  orqanlarına çox 
sərfəliydi, çünki onlar bir ildə neçə əksinqilabi, antisovet 
təşkilatı aşkarlayıb zərərsizləşdirmək haqqında hesabat 
verirdilər. Təbii ki, nə qədər çox belə təşkilat üzə çıxarılsa 
çekistlərə o qədər çox “sağ ol” deyilirdi. Mixaylovun da 
yeni bir əksinqilabi təşkilatın mövcudluğunu “aşkar-
laması” bu baxımdan istisna deyil. O, evdə adi ünsiyyət 
şəraitində bir neçə tanışın apardığı sıradan siyasi diskus-
                                                 
6  Bu təşkilat Azərbaycanda daha çox “ÇK” adıyla (rusca ЧК; 
“Чрезвычайная комиссия” sözündən) məşhurdur. 
 25 
siyaya siyasi rəng verərək onları təşkilat mənsubları kimi 
tanıdır. Ən pisi də odur ki, Xüsusi Şöbə rəisinin rəisləri bu 
yalanlara çox həvəslə inanır və həmin “təşkilatın üzvlə-
ri”ni böyük şövqlə güllələməyə məhkum edirdilər. Belə 
kiçik həcmli bir hesabatlar az sonra neçə-neçə ailənin 
başçısız qalmasıyla nəticələnirdi. 
Maraqlı burasıdır ki, həmin sənəddə adı keçən “antan-
taçılar”dan yalnız ikisi (Əliabbas Qədimov və Zahid İbra-
himxəlil oğlu) mart ayında artıq “müsavatçı” kimi tutulub 
və onlara beş nəfər “müsavatçı” da qoşublar.  
Beləliklə, 1921-in martında “ÇK” artıq “antantaçılar”ı 
deyil, “Müsavat Partiyasının gizli təşkilatının” aşağıdakı 
“üzv”lərini tutaraq onlara 2687 saylı (indiki PR-128 saylı) 
ortaq cinayət işi açdı: 
1) Hüseynbəyov Qasım (36 yaş), 
2) Əminov Nurməhəmməd (29 yaş), 
3) Qazızadə Kərim (19 yaş), 
4) Qədimov Əliabbas (34 yaş), 
5) Əfəndiyev Həmid (32 yaş), 
6) Zahid İbrahimxəlil oğlu (30 yaş), 
7) İmanzadə Mürsəl (35 yaş). 
Bu şəxslərin həbsini FK Müsavat Partiyasına mənsub-
luqla pərdələməyə çalışsa da bu qərar əslində Ə.Qədimo-
vun Şəki Rayon Fəhlə, Kəndli və Əsgər Deputatları 
Sovetlinə deputat, daha sonra Şəki qəza sovetləri qurulta-
yına nümayəndə seçilməsiylə, yerdə qalanların da 
Şəkidəki seçkilərdə fəallıq göstərmələriylə bağlıydı. Axı 
növbəti seçki Şəki İcraiyyə Komitəsinin tərkibini müəy-
 26 
yənləşdirməliydi və hakimiyyət orqanları Əliabbas Qədi-
mov kimi sərbəst, müstəqil düşüncəli bir şəxsin İcraiyyə 
Komitəsinə üzv seçilməsinə əsla yol vermək istəmirdilər. 
Onun deputatlar arasında nüfuz və hörmətinin olması 
İcraiyyə Komitəsinin tərkibinə seçilməsinin qarşısını qa-
nuni yolla almağı mümkünsüz edirdi. Elə bu səbəbdən də 
Fövqəladə Komissiya onu saxta ittihamla həbs edib seçki 
prosesindən uzaqlaşdırmaq qərarına gəldi. Qanun-
suzluqla üzləşən başqa narazılar da onunla birgə tutul-
dular.   
Şəki Şəhər Siyasi Bürosunun rəisi Rüstəmov Azərbay-
can Fövqəladə Komissiyasının sədri Mircəfər Bağırov’a dal-
badal gizli raportlar göndərərək bu adamların qatı müsa-
vatçı olduqlarını, kommunist partiyasını xalqın gözündən 
salmaq istədiklərini, Şəkidə camaatı bir-birinə qatdıq-
larını... ən tünd boyalarla bildirirdi. 
BƏS ƏSLİNDƏ NƏ BAŞ VERMİŞDİ? 
Həbsin gerçək səbəbini gün kimi aydınlaşdıran sənəd-
lə tanış olaq. Bu, “yeddilər”dən birincisi Qasım Hüseyn-
bəyov’un istintaqa verdiyi ifadədir. O, 7 may 1921-də 
müstəntiqə bildirib ki, 29 aprel 1921-də Şəkidə Şəhər 
Sovetinə seçkilər keçirildi. Hərbi klubda təşkil olunan 
iclasa Cəlil Zeynalov sədrlik edirdi. Əliabbas Qədimovun 
namizədliyi irəli sürüldükdə iclasda iştirak edən Rəsul 
Teymur oğlu onun əleyhinə çıxış edərək bu sözləri söylədi: 
“Bu keçmiş müsavatçı Müsavat hökuməti dövründə bizi 
 27 
məscidə toplayaraq dedi ki, gəlin Zəngəzurda ermənilərlə 
döyüşən hökumətimizə kömək edək”. 
Atalar deyib ki, hər pis şeydə bir yaxşı şey var. Diqqət 
yetirək – 1921-də əslində düşmənçiliklə, ifşa məqsədiylə 
irəli atılmış bu fikir bu gün Əliabbas Qədimovu gözü-
müzdə ucaldır, onu ittiham edənlərin nə qədər mə-
nəviyyatsız olduğunu göstərir. Vətənpərvərliyi, xalqse-
vərliyi nəinki qəbahət, hətta cinayət sayan, torpaqlarını 
yağıdan təmizləməyə çalışan soydaşını Mixaylovların, 
Slavitskilərin güllələriylə susdurmağa çalışan belə insan-
cığazlara nə ad vermək olar?!  
Bolşevizmin ən iyrənc əməllərindən biri də xalqından, 
vətənindən və hətta milliyyətindən imtina etməyə hazır 
olan, bax, belə manqurtlar zümrəsi yetişdirməsiydi. O 
zaman qədim Azərbaycan torpağı Zəngəzurda xalqımıza 
qarşı erməni daşnaklarının törətdiyi etnik terror nəticə-
sində 7.729 soydaşımız qətlə yetirilmiş, 50.000 soydaşı-
mızsa yurd-yuvasından didərgin düşmüşdü. Azərbay-
canın ilk milli dövləti Zəngəzurda erməni təcavüzünün 
qarşısını almaq üçün gərgin mübarizə aparırdı. Öz 
yurddaşlarını hakimiyyətin bu siyasətini dəstəkləməyə 
çağıran Əliabbas həkimi həmin manqurtlar “cinayətkar” 
adlandırırdılar. Xalqı, vətəni sevmək nə vaxtdan cinayət 
sayılıb?! 
Qasım Hüseynbəyov verdiyi ifadəni davam etdirir:  
“Milisioner Yusif, Qədimovun əleyhinə çıxaraq “keçmiş 
müsavatçı bizə lazım deyil” deyə öz etirazını bildirdi, ancaq əks 
fikirdə olanlar daha çox idi. Onlardan biri də Ə.Qədimovla 
 28 
birgə həbs edilən Mürsəl İmanzadə idi. O dedi ki, Əliabbas 
Qədimov çox yaxşı insandır, mənim bir xəstəm var idi, gəlib 
onu müalicə etdi. İclasın sədri “bu, fakt deyil” desə də Ə.Qədi-
movun adını Şəhər Sovetinə namizəd olaraq səsverməyə çıxardı. 
Əliabbas həkim 20 və ya 21 səslə Şəki Şəhər Sovetinin 
üzvü seçildi.  
Bir gün sonra deputatlar Şəki qəza sovetləri qurultayına 
nümayəndələr və Şəki Rayon Sovetinin İcraiyyə Komitəsinə 
üzvlər seçmək üçün yenidən bir araya gəldilər. Ə.Qədimov 
iclasın sədri seçildi. Qurultay nümayəndələrinin seçkisi 
başlandı. Bu zaman üçlüyün (troykanın) nümayəndəsi Əzim-
zadə iclas iştirakçılarına üz tutaraq ucadan dedi: “Yaxşı 
adamları seçin, pisləri seçsəniz BIZIM TOPLARIMIZ sizin 
Şəkiyə doğru tuşlanacaqdır”. 
Əsgər və İsabala adlı şəxslər də “bizə Abbas lazım deyil” 
deyə çığırdılar”. 
AYDINLATMA. Burada adı çəkilən Əzimzadə kim 
olsa yaxşıdır?! Xalq rəssamı Əzim Əzimzadə! O, hələ 
Bakı Soveti dönəmindən Rusiya hakimiyyəti, daha 
düzgünü, Bakı Sovetinin Daxili İşlər Komissarlığı ilə 
çiddi əməkdaşlıqdaydı. Komissar Alyoşa Caparidze 
onu şəxsən özü “sovet hakimiyyətini yerində təşkil 
etmək, Salyan şəhərində və ətrafında həyatın düzgün 
axınını bərpa etmək üçün” komissar təyin etmiş, 15 
may 1918-ci ildə ona öz imzasıyla 3 saylı mandat 
vermişdi7. Təbii ki, Azərbaycan Cümhuriyyəti illərin-
də o, milli hakimiyyətimizə qarşı oldu və Azərbay-
canda sovet hakimiyyəti yenidən qurulan kimi 
                                                 
7  Həmin mandatın bir surəti şəxsi arxivimizdədir. 
 29 
özünün çekist fəaliyyətinə başladı. 1921-də biz onu 
artıq “troyka” üzvü kimi Şəkidə görürük...  
Ancaq Əzimzadənin “öz toplarıyla” hədələməsi də, 
öyrədilmiş adamların qara-qışqırığı da Əliabbas 
Qədimovun qəza sovetlər qurultayına nümayəndə 
seçilməsinin qarşısını ala bilmədi. Əlabbas həkimin 
nüfuzundan qorxan bolşeviklər anladılar ki, onun 
seçilməməsinin bircə yolu qalıb – həbs etmək. Bu işisə 
onlar çox gözəl bacarırdılar. Bu dəfə də öz işlərini 
“təmiz” gördülər – o və tərəfdarları dustaq edildi. 
 
Kiş kəndindən Şəki Rayon Sovetinə deputat seçilmiş 
Həmid Əfəndizadə’nin müttəhim kimi Azərbaycan Fövqə-
ladə Komissiyasının müstəntiqi Şahverdiyev’ə verdiyi ifa-
də də Qasım Hüseynbəyovun yuxarıda dediklərini bir 
daha təsdiqləyir. Onunla müstəntiq arasında dindirmə bu 
sayaq gedib:  
“Sual: Nə vaxt, nə üçün və harada həbs olunmağınız 
barədə ətraflı danışın. 
Cavab: Mən Şəki Şəhər İcraiyyə Komitəsinə seçkilərin keçi-
rildiyi Fəhlə klubunda, may ayının 1-də həbs olunmuşam. Bu 
seçkilərdə namizəd olaraq iştirak etmək üçün Kiş kəndindən se-
çilmişdim. Ümumiyyətlə, rayon İcraiyyə Komitəsinin tərkibini 
seçki yolu ilə müəyyən etmək üçün rayonun kəndlərindən 130, 
rayon mərkəzinin özündən isə 35 deputat Şəki Sovetinin bu 
yığıncağında iştirak edirdi. Nümayəndələr deputatların sırasın-
dan İcraiyyə Komitəsinin üzvlüyünə 15, namizədliyinə isə 5 de-
putat seçməli idilər. İclasda iştirak edən deputatların ümumi ra-
zılığı əsasında 15 nəfərin adının salındığı bir siyahı tərtib olun-
 30 
du. Burada mənim də adım var idi. Adları siyahıya salınmış de-
putatlardan 8 nəfəri Şəkinin kəndlərini, 7 nəfəri isə şəhəri təmsil 
edirdi. Siyahı seçkini keçirməyə məsul edilmiş Musabəyov, 
Əzimzadə və Tokayevdən ibarət üçlüyə təqdim edildi. Onlar 
siyahını nəzərdən keçirib bəyan etdilər ki, İcraiyyə Komitəsinə 
seçkilərdə Şəki şəhərini 9, kəndləri isə 6 deputat təmsil etməlidir. 
Nümayəndələr bununla razılaşmayıb əvvəlki variantın üzərində 
israrla dayandılar. Belə olduqda üçlük iclası bağlı elan etdi. 
Beləliklə, seçki prosesi dayandırıldı. Elə həmin anda mən də da-
xil olmaqla 10 deputat həbs olundu. Onlardan 4 nəfəri azad 
edilsə də qalan 6 deputat Bakıya Az. FK-ya gətirildi. 
Sual: Şəki İcraiyyə Komitəsinə seçkilər ərəfəsində çıxış 
etmisinizmi, etmisinizsə hansı mövzuda? 
Cavab: Çıxış edib demişəm ki, kəndlərdən seçilən deputat-
lar çoxluq təşkil etdiyindən İcraiyyə Komitəsində də onların 
daha çox yeri olmalıdır. 
Sual: Siz ictimai həyatla nə vaxtdan maraqlanmağa 
başlamısınız? 
Cavab: İctimai həyatla Sovet hakimiyyəti qurulduqdan 
sonra maraqlanmağa başlamışam. Buna qədər isə uşaqlara 
savad verməklə kifayətlənmişəm”. 
RÜSTƏMOVUN ƏMƏLLƏRİ 
Bəs hakimiyyət orqanları el-oba içərisində nüfuz və 
hörməti olan şəxslərin tutulmasının səbəbini necə izah 
etdilər? Onlar yalana əl atdılar. Şəki Siyasi Büronun rəisi 
Rüstəmov’un Azərbaycan Fövqəladə Komissiyasının sədri 
Mircəfər Bağırov’a 2 may 1921-ci il tarixdə yazdığı 476 saylı 
 31 
raport başdan-ayağa iftira və böhtandan ibarətdir. Orada 
deyilir: həkim Əliabbas Qədimov, Nurməhəmməd Əlimov, 
Qasım Hüseynbəyov, Kərim Qazızadə, Həmid Əfəndiyev 
və Mürsəl İmanzadə məzara gömülmüş Müsavat hökumətinin 
tərəfdarları, Müsavat ideologiyasının daşıyıcılarıdır. Əhalini 
silahlandıraraq (?! – müəl.) Sovet hökumətinə qarşı qaldır-
maq və onu yıxıb əvəzinə despotik kapitalist rejimi yaratmaq 
onların başlıca məqsədidir. Bu adamların özbaşınalığı o 
həddə çatıb ki, Şəki İcraiyyə Komitəsinə seçkilər keçirilən 
zaman qızışdırıcı sözlərlə nümayəndələri bolşevizmin 
qatı əleyhdarı olan adamlara, yəni özlərinə səs verdir-
məyə çalışıblar (öz tərəfdarlarını seçdirməyə çalışmaq 
haçandan özbaşınalıq olub?! – müəl.).  
Bu gün Bakıya yola düşmüş fövqəladə üçlüyün nümayən-
dələri Musabəyov, Əzimzadə və Tokayev8 onların fəaliyyəti 
barədə geniş məlumatı sizə təqdim edəcəklər. Mən vəzifə bor-
cunu yerinə yetirən bir kommunist kimi, verdiyim hesabata əla-
və olaraq bildirirəm ki, əksinqilabçıların bu nümayəndələri Şəki 
rayonuna geri dönəcəkləri təqdirdə fəaliyyət imkanları xeyli 
genişlənəcək, öz axtarış və təbliğatlarında daha da cəsarətli 
olacaqlar. (Həyasızlığın, vicdansızlığın həddi-hüdudu 
olmazmış! Günahsız insanları şərləyib həbsxana küncünə 
                                                 
8 Fövqəladə üçlüyün üçüncü üzvü Tokayev haqqında Azərbaycan 
tarixşünaslığında heç bir bilgi yoxdur. Milliyyətcə çeçen olan 
D.Tokayev o zaman Azərbaycan KP mərkəzi komitəsinin üzvüydü. 
Üçlük üzvü olması onun da Azərbaycanda axıdılan haqsız qanlarda 
iştirakını göstərir. 
 32 
atmaları bəs deyilmiş, onları orada saxlamağa, doğma 
yurddan didərgin salmağa da çalışıblar). 
Rüstəmov Azərbaycan FK-nın sədri Mircəfər Bağırova 
2 may 1921-də yazdığı 482 saylı raportunda şərlənib həbs 
olunan daha bir seçki qurbanının, ixtisasca müəllim olan 
Zahid İbrahimxəlil oğlu’nun adını çəkir. Rüstəmov onu 
gizli Müsavat təşkilatının ən qatı üzvü kimi təqdim 
edərək bildirir: Zahid İbrahimxəlil oğlu zəhmətkeşlər və 
yoxsullar arasında kommunist partiyasını nüfuzdan salmağı 
qarşısına məqsəd qoymuşdur. O, Şəkidə İcraiyyə Komitəsinə 
seçkilər zamanı Müsavat Partiyasının xeyrinə güclü təbliğat 
aparmışdır. Zahid İbrahimxəlil oğlu 476 saylı raportumda 
haqqında sizə məlumat verdiyim həkim Qədimovun məsləkdaş-
larındandır. Zahid İbrahimxəlil oğlu özünün məsuliyyətsiz 
davranışı ilə Şəki qəzasında ictimai həyatı daim qarışdırır. 
Bir qədər də Rüstəmovun özü haqqında. Azərbaycan 
çekistləri içərisində o, öz amansızlığı ilə daha çox seçilirdi. 
Onun inzibati-ərazi baxımdan Şəkiyə tabe olan Xaçmaz 
kəndində 9  apardığı kütləvi həbslər 1921-ci ilin yazında 
üsyana səbəb oldu. Kənddəki milis işçilərinin bir hissəsi 
öldürüldü, qalanları isə canlarını birtəhər qurtararaq 
Vartaşen (indiki Oğuz) kəndinə sığındılar. Xaçmaz 
kəndinə tərkibində topçu birliyinin də olduğu hərbi hissə 
yeridildi. Ancaq üsyançılar bu hücumu dəf etdilər. 
Xaçmaz kəndinə ikinci hücum 26 may 1921-ci ildə gecə 
vaxtı başlandı. Əməliyyata 2-ci topçu alayının komandiri 
Dobrexetov rəhbərlik edirdi. Bu hücuma Atakişiyev’in 
                                                 
9 İndi Oğuz rayonundadır. 
 33 
başçılıq etdiyi Zaqatala alayı da qatılmışdı. Döyüşdə 
üsyançıların rəhbəri Hüseyn əfəndi həlak oldu. Bolşevik-
lərin xeyli üstün hərbi qüvvəsi qarşısında duruş gətirə 
bilməyən üsyançılar Xaçmazı tərk edərək dağ kəndlərinə, 
o sıradan Filfilli’yə toplandılar. 
Xaçmaz üsyanının başlıca səbəbi kimi Rüstəmovun 
amansızlığı, qəddar əməlləri göstərilir. Şəki şəhərində 
başda Əliabbas Qədimov olmaqla yerli sovetin deputat-
larının həbs olunması haqqında göstərişi də məhz Rüs-
təmov vermişdi. Bununla da o, Xaçmaz kəndində olduğu 
kimi Şəkidə də gərginlik yaratmışdı. 
* * * 
Bu həbsin yalnız Əliabbas Qədimov və başqa fəal 
insanları seçkidən uzaqlaşdırmaq üçün qurulmuş oyun 
olduğunu əslində Fövqəladə Komissiyanın özü təsdiqlədi. 
Belə ki, dustaqları dindirərək onlardan izahat almış Azərb. 
FK-nın məsul müstəntiqi, müvəkkil Potreba Müsavat 
Partiyasına mənsubluğa görə açılmış 2687 saylı cinayət 
işini gözdən keçirərək 12 may 1921-də özünün rəsmi 
rəyini verdi. Məhbusların ad-soyadlarını və yaşlarını 
sadaladıqdan sonra o bildirdi: “... onların Müsavat Partiya-
sının gizli təşkilatına mənsubluğu haqqında heç nə sübut 
olunmayıb. İşdəki məlumatlar, əksinqilabda ittiham edən mate-
riallar yalnız gümanlardan ibarətdir, ona görə də təklif edərdim 
ki, adıkeçən yeddi vətəndaş zindandan buraxılsın, ASSR-dən 
çıxmamaq haqqında dillərindən iltizam alınsın, həbs edildikləri 
zaman götürülmüş pulları geri qaytarılsın”. 
 34 
Azərb. FK Rəyasət Heyəti bu rəyə əsaslanaraq elə 
həmin gün – 12 may 1921-də hökm verdi: “İşi xətm etməli 
və arxivə verməli. İttiham edilənləri ASSR-dən çıxmamaq haq-
qında iltizam almaqla həbsdən azad etməli. Həbs zamanı 
götürülmüş pulları geri qaytarmalı”.  
Adamdan soruşarlar ki, bu kişilərin suçu yoxdusa 
onları niyə martdan mayadək zindanda saxlayırdınız? 
Deməli, bu qanunsuzluq kommunistlərə seçkiləri onlarsız 
keçirmək üçün lazımmış, çünki bolşeviklər savad və 
ağılca özlərindən üstün adamlara bütün hakimiyyətləri 
boyunca yalnız belə cinayətlərlə “üstün gələ” biliblər.   
POTREBAYA İZAHAT 
O zaman Şəki Səhiyyə Şöbəsinin müdiri işləyən 
Əliabbas Qədimov da yerdə qalan altı dustaq yoldaşı kimi 
11 may 1921-də Azərbaycan Fövqəladə Komissiyasının 
müvəkkili Potreba’ya izahat yazmışdı. Bu sənəd “Əliabbas 
Qədimov kimdir?” sualına cavab verən ən geniş və ən 
inanmalı qaynaqdır. 
Sənəd belə başlanır: “Babam Şəkidə nalbənd idi”. Ancaq 
sonrakı bilgilər bu fikrin doğru olmadığını, Əliabbas 
həkimin zəngin ailədən çıxdığını göstərir. Bəs onu “tarixi 
saxtalaşdırmağa” vadar edən nəydi?  
Nəzərə alınmalıdır ki, həm çar, həm də sovet 
dönəmlərində insanlara sinfi mənsubiyyətinə görə dəyər 
verilirdi. Çar hakimiyyəti yalnız zadəganları və dövlət-
liləri, kommunistlərsə yalnız fəhlə və kəndliləri, onlardan 
törəyənləri dövlətin tamhüquqlu vətəndaşı sayırdı. Allah-
 35 
sızlıqlarına görə çar məmurlarından qat-qat ədalətsiz olan 
kommunistlər “istismarçı sinifləri”: xan-bəy, sahibkar-
tacir, ruhani və yüksək savadlı ziyalıları, onların övlad-
larını rəsmən “sinfi düşmən” adlandıraraq onları bütün 
vətəndaş hüquqlarından (səsvermə, işləmə, oxuma və b.) 
məhrum edir və güllələmə, Sibirə sürgünə göndərmə, 
yaxud uzunmüddətli həbs yoluyla cismən məhv 
edilirdilər. Buna görə də vaxtilə ali təbəqədən çıxmış 
insanlar (o sıradan Ə.Qədimov) öz sinfi mənsubluğunu 
gizlətməyə, “proletar” – fəhlə-kəndli övladı olduğunu 
deməyə məcburdu. 
İzahatda daha sonra oxuyuruq: “Atam yetmiş yaşlı 
qocadır. İndi Şəki Səhiyyə Şöbəsində təchizat agentidir. Mən 
işçi təbəqəsindənəm. 
1896-cı ildən 1905-ci ilədək Asxabad 10 gimnaziyasında 
oxumuşam. 1904-cü ildə VII sinif şagirdiykən eserlərin11 şagird 
təşkilatına girmişəm. Bir il sonra VIII sinifdə oxuyarkən siyasi 
iş üstündə 7 yoldaşımla birgə gimnaziyadan çıxarılmışam. 
1906-da ekstern yolu ilə Gəncə gimnaziyasını bitirərək Qazan 
Universitetinin tibb fakültəsinə girmişəm. Universitetdə 
tələbələr arasında 2 ilə yaxın fəal inqilabçı kimi güclü işləmişəm. 
1907-nin sonunda Qazandan Asxabada qaçmışam. Burada 2 
dəfə vilayət dustaqxanasında həbsdə olmuşam. 1908-də 
Türküstan diyarından sürgün edilmişəm. Həmin il Bakıda Bibi-
                                                 
10 Aşqabad. 
11 Rusca “социалисты-революционеры” (“sosialist inqilabçılar”) 
sözündəndir. Eser partiyası XX yüzilin başlanğıcında çox güclü bir 
siyasi təşkilatdı. 1917-ci ildə Rusiyada onun 1 milyon üzvü vardı.  
 36 
Heybət zavodlarında işləmişəm. 
Gizli şəkildə Türküstana getmi-
şəm və 1908-in sonunda eser 
partiyasından çıxmışam. Asxa-
badda 5-6 ay gizli yaşayaraq 
1909-da İrana – Məşhədə keç-
mişəm və burada 2 ilə yaxın İran 
inqilabçıları ilə işləmişəm. 1911-
də Məşhəddə Rusiya Baş konsulu 
məni həbs edib. Konsulluqdan 
qaçmışam və Məşhəddəki İran 
hakimiyyət dairələrinin yardı-
mıyla oradan Tehrana, Tehran-
dan Bağdada, Bağdaddan da İstanbula qaçmışam. 
İstanbulda 1911-də indi Dağıstan İnqilab Komitəsinin sədri 
işləyən yol. Qorxmazov’un yardımı, tövsiyəsi ilə indi Şərqdə 
Təbliğat Şurasının üzvü olan yoldaş professor Bəhaəddin məni 
İstanbul Universitetinin tibb fakültəsinə götürüb və buranı 
1916-da bitirmişəm”. 
AYDINLATMA. Son cümlədə adı keçən Cəlaləddin 
Əsildar oğlu Qorxmazov (1877-1937) Rusiya və 
Dağıstanın sovet dönəmi tarixində mühüm rol 
oynamış görkəmli dövlət və partiya xadimi, diplo-
mat, alim və publisistdir. Milliyyətcə Türk (Qumuq) 
olan C.Qorxmazov 1877-ci ildə Dağıstanda ata-
babalarının Kurtomqala kəndində doğulub. Onun ata 
babası Şeyx Şamil’in tərəfində çara qarşı vuruşduğuna 
görə sonra Sibirə göndərilmiş və edam edilmiş, ana 
babası isə Şamillə bir yerdə oxumuşdu. Atası Əsildar 
 
 
Ъялаляддин Горхмазов 
 37 
öncə çar zabiti olmuş, sonra hərbi işdən çəkilərək öz 
mülkünü dolandırmaqla məşğul olmuşdu. 
Cəlaləddin gənc yaşlarından inqilabi fəaliyyətə qo-
şulub. 1906-cı ildə Sibirə sürgün edilib. 1907-ci ildə 
qaçaraq xaricə gedib. 1907-1912-ci illərdə Parisdə 
Sorbon Universitetində oxuyub. 1907-1917-ci illərdə 
müəyyən aralarla Fransa, Türkiyə və yenə Fransada 
mühacirətdə olub. 1917-ci il inqilabından sonra 
Rusiyaya qayıdıb. 1918-ci ildə Dağıstan Vilayət 
Hərbi-İnqilab Komitəsinin və Dağıstan Vilayət İcraiy-
yə Komitəsinin sədri, 1919-1920-ci illərdə RK(b)P 
Dağıstan Vilayət Müvəqqəti Komitəsinin sədri, 
RK(b)P Dağıstan Vilayət Müvəqqəti Bürosunun sədri, 
Dağıstan Müdafiə Şurasının sədri, 1920-1921-ci illərdə 
Dağıstan Vilayət İnqilab Komitəsinin sədri, 1921-
1931-ci illərdə Dağıstan Xalq Komissarları Şurasının 
sədri (Baş naziri), 1932-1937-ci illərdə SSRİ Yeni 
Əlifba Mərkəzi Komitəsi sədrinin (S.Ağamalıoğ-
lunun) müavini  işləyən C.Qorxmazov 22 iyul 1937-də 
həbs edilərək 27 sentyabr 1937-ci ildə güllələnib.  
Doktor Bəhaəddin Şakir (1874-1922) İstanbulda 
doğulub. Hərbi Tibb İnstitutunu 1896-cı ildə hərbi 
həkim (yüzbaşı/kapitan) olaraq bitirib. 1900-cü ildə 
həmin məktəbin tibb müəllimi müavinliyinə təyin 
edilib. Eyni zamanda şahzadə Yusuf İzzəddin 
əfəndi’nin özəl həkimi olub. Bu arada Əhməd Cəla-
ləddin paşa’nın məiyyətinə girib. Əhməd Rza və «İtti-
had və tərəqqi” Cəmiyyətinin başçılarıyla əlaqə 
qurub. Əhməd Cəlaləddin paşanın müxalifətə 
qatılmasından sonra Ərzincana sürgünə göndərilib. 
Cəmiyyətə göndərdiği yardım ortaya çıxdığına görə 
 38 
tutulub, sonra da Trab-
zona sürgün edilib. 
1905-ci ildə Misirə, ora-
dan da Parisə qaçıb.  
Parisdə və bir ara gizlicə 
gəldiyi İstanbulda “İtti-
had və tərəqqi” Cəmiy-
yətinin çalışmalarının 
canlandırılmasında Əh-
məd Rza ilə birlikdə 
mühüm rol oynayıb. 
1908-ci ildə II Məşrutiy-
yətin elanından sonra 
İstanbula və Hərbi Tibb 
İnstitutundakı keçmiş vəzifəsinə dönüb. Daha öncə 
Qahirə və Parisdə çıxan “Şurayi-ümmət” qəzetinin 
yayımını İstanbulda sürdürüb. 1909-cu ildə hərbi və 
mülki həkimlərin birləşdirilməsi ilə qurulan Hey-
dərpaşa tibb fakültəsində tibb müəllimi olub. Ertəsi il 
tibb fakültəsinin ikinci rəisliyinə seçilib. Balkan 
savaşında Ədirnədəki xəstəxanada baş həkim olaraq 
çalışıb (1912). Ədirnəni bolqarlar işğal edərkən dustaq 
düşübsə də az sonra buraxılıb.  
1913-cü ildə Təşkilati-Məxsusənin (Türkiyə Təhlü-
kəsizlik Təşkilatının) siyasi bölüm rəhbəri təyin edi-
lib. Həmin il Səhiyyə Müdiriyyəti-ümumiyyəsinə 
bağlı olaraq qurulan Təbabəti-Ədliyyə müdirliyinə və 
Təbabəti-Ədliyyə Əncüməni rəisliyinə gətirilib.  
Birinci Dünya savaşı illərində Ərzincan və yörəsində 
Təşkilati-Məxsusə idarəçisi olub və ermənilərin köçü-
rülməsində mühüm rol oynayıb. Mudros Müqavilə-
 
 
Bəhaəddin Şakir 
 39 
sindən sonra savaş suçlusu elan edilincə 2 noyabr 
1918-ci ildə Ənvər paşa və Tələt paşa ilə birlikdə bir 
alman hərb gəmisiylə Sevastopol üzərindən Berlinə 
gedib.  
1920-ci ilin sentyabrında Bakıda toplanan Şərq 
xalqları qurultayına Ənvər paşa ilə birlikdə qatılıb. 
1920-ci ildə İslam İnqilab Cəmiyyətləri İttihadı’nın Bakı 
təmsilçisi olub. 1921-ci ilin yazında bu təşkilatın 
Moskvadakı qurultayına qatıldıqdan sonra Alma-
niyaya dönüb. 17 aprel 1922-ci ildə Berlində erməni 
terrorçuları onu Camal Əzmi bəy ilə birlikdə şəhid 
ediblər. 
“1917-də Türkiyə sosialistləri məni professorlar Aqil 
Muxtar, Əli Hüseynzadə və Müslihlə birgə Stokholmda 
keçiriləcək bütün Avropa sosialistlərinin konfransına 12   gön-
dərib”.  
AYDINLATMA. Son 60 ildə Türkiyənin 5 ən dəyərli 
həkimindən biri olaraq mükafata layiq görülmüş (ölü-
mündən sonra; 1982) professor Aqil Muxtar Məhəmməd 
Muxtar oğlu Özdən (1877-1949) İstanbulda dünyaya 
gəlib. Hərbi tibb məktəbində oxuyub. 19 yaşındaykən 
Sultan Əbdülhəmid rejiminə qarşı çarpışan gənc tələbə 
məktəbi bitirmədən 1896-da İsveçrəyə qaçıb. 1897-ci ildə 
Cenevrə tibb fakültəsinə girərək 6 il orada oxuyub. Bu 
müddətdə tez-tez Fransaya gedərək Paris xəstəxa-
nalarında ünlü tibb müəllimlərinin də dərslərinə qatılıb. 
1902-ci ildə təhsilini bitirincə Parisə, Paster İnstitutuna 
                                                 
12 Bu, konfrans yox, qurultay idi.  
 
 40 
gedərək orada məşhur pro-
fessorların dərslərini din-
ləyib. 1903-də yenidən Ce-
nevrəyə dönən Aqil Muxtar 
burada dissertasiya müdafiə 
edərək tibb doktoru adı alıb. 
1906-da privat dosent olub,  
1907-1908-də praktik farma-
kologiya və tibb müfrədatı 
fənlərindən dərs deyib.  
1914-də İstanbul Universite-
tinin Heydərpaşa tibb fakül-
təsində müəllimliyə başla-
yıb, 1916-cı ildə fakültə 
dekanı olub. 1919-da ikinci dəfə dekan seçilib. İstanbulu 
işğal edən müttəfiq güclərin tibb fakültəsini bağlama-
sının qarşısını alıb. 
1908-ci ildən 1943-cü ilin iyulunadək (2 ili də Avropada 
olmaqla) 37 il fasiləsiz müalicə klinikası və farmako-
logiyadan dərs deyən Aqil Muxtar Özdən 1943-cü ildə 
təqaüdə çıxıb. Bundan sonra Alman xəstəxanasında baş 
həkim və iç xəstəlikləri uzmanı olaraq çalışıb. 1946-da 
CHP-dən İstanbul millət vəkili seçilib. 
1947-də İsveçrəyə gedib və orada xəstələnib. 12 mart 
1949-da İstanbulda Çəmbərlitaşdakı evində 72 yaşında 
vəfat edib. Möhtəşəm cənazə törəninə bütün tələbələri 
və xalq qatılıb. 
Aqil Muxtar Türkiyədə dənəyli (eksperimental) müalicə 
və farmakodinamikanın qurucusudur. Türk tibb 
kodeksinin hazırlanmasındakı (1930) rolu da önəmlidir. 
 
 
Aqil Muxtar Özdən 
 41 
Türk Tibb Tarixi Qurumunun qurucularındandır; 1940-
1949-cu illərdə onun başqanı olub. 
264 elmi əsərin müəllifidir. “Elm baxımından əxlaq” adlı 
200 səhifəlik kitabı yüksək dəyərləndirilir. Türkiyədə və 
dünyada bir çox elmi cəmiyyətlərin üzvü və başçısı olub 
[məsələn, Türkiyə Tibb Akademiyasının başçısı, Hilali-
Əhmər (Qırmızı Aypara) Cəmiyyətinin qurucularından 
və ikinci başçısı, BMT Uşaqlara Yardım Türk 
Komitəsinin başçısı, Paris Tibb Akademiyasının müxbir 
üzvü, Balkan Tibb Birliyinin qurucu üzvü və başçısı…]. 
Rəssamlığa böyük həvəsi olub. 775 əsəri durur. Yazıb: 
“Rəsm çəkməyin təbabət üçün nə qədər mühüm olduğunu 
bilsəniz hamınız rəssam olarsınız. Rəsm çəkməyi bilməyən 
həkim olmaz; bu, bir qanundur”.  
Aqil Muxtar Ulu Öndər Mustafa Kamal Atatürk xəstə-
lənən zaman onun müalicəsiylə məşğul olaraq sürəkli 
qeydlər aparıb və son günlərin hadisələrini həkim gö-
züylə sistemli bir şəkildə yazıb. Dolmabağça Sarayında 
Atatürkün rəsmini onun ölümündən 12 saat 35 dəqiqə 
öncə karandaşla çəkib və şəklin altında Ulu Öndərin 
dəqiq ölüm tarixini yazıb. 
Tibb aləminə Aqil Muxtarın gətirdiyi bir sıra yeniliklər 
bu gün də tətbiq edilməkdədir. 
 
Məşhur azərbaycanlı professor Əli bəy Molla Hüseyn 
oğlu Hüseynzadə (Turan) (1864-1940) şeyxülislam Axund 
Əhməd Salyani’nin qız nəvəsidir. Peterburq Universi-
tetinin fizika-riyaziyyat fakültəsini (1889) və İstanbulda 
ali hərbi tibb məktəbini (“Məktəbi-Tibbiyyeyi-Əsgəriy-
yə”ni) (1894) bitirib. 1897-də başlayan Osmanlı – yunan 
savaşına həkim yüzbaşı olaraq qatılıb, Türk hərbçilərinə 
 42 
xidmət edib. Savaşdan sonra 
dəri və zöhrəvi xəstəlikləri 
müdərris (müəllim) yardım-
çısı işləməyə başlayıb. An-
caq Rusiya təbəəsi olduğuna 
görə polis onu təqib edib və 
Azərbaycana dönmək zo-
runda qalıb (1903). Ərəb, 
fars, rus, alman, ingilis, 
fransız və yunan dillərini 
kamil bilib. Azərbaycanda 
həkimlikdən çox jurnalist-
liklə məşğul olub və türkçü-
turançı fikirlər yayıb. Əhməd 
bəy Ağaoğlu ilə birgə “Həyat” qəzetini (1905-06) çıxarıb.  
Rus-yapon müharibəsindən sonra durumdan yarar-
lanmaq istəyən Türk dünyası öndərlərinin 8 aprel 1905-
də Peterburqda Rəşid İbrahim’in evində keçirilən 
toplantıda yer alanlardan biri də Əli bəydir. Xatırladaq 
ki, Azərbaycandan oraya 11 nəfərlik xüsusi heyət 
(Əhməd bəy Ağaoğlu, Adil xan Ziyadxan, Əlimərdan bəy 
Topçubaşov, Fərrux bəy Vəzirov və b.) göndərilmişdi. 
Həmin heyət Rusiya baş naziri Vitte ilə görüşərək fikir 
və diləklərini ona qəbul etdirə bilmişdi.  
1-ci Rusiya Müsəlmanları qurultayına (avqust 1905, 
Nijni Novqorod) qatılan 15 Azərbaycan nümayəndəsin-
dən də biri də o olub.  
“Füyuzat” dərgisini nəşr edib (1906-07). Həmin dərgidə 
özəlliklə məzhəb baxımından irançılığa və güclənməyə 
başlayan ruslaşdırmaya qarşı Türklüyü, Türklüğün 
saflığı və birliyi düşüncələrini irəli sürüb. Ə.b.Topçubaşov 
 
 
Əli bəy Hüseynzadə 
 
 43 
Rusiya 1-ci Dövlət Duması dağıdıldıqdan, bir çox başqa 
deputatlarla birgə Finlandiyada “Vıborq bəyanna-
məsi”nə imza etdikdən sonra həbsə atılaraq qəzetçilik 
hüququndan məhrum edildiyinə görə rusca “Kaspi” 
qəzetinə onun yerinə Əli bəy redaktorluq edib (1907).  
Bakıdakı “Səadət” məktəbində “nazir” (baxıcı, indiki 
direktor) və Türk dili müəllimi işləyib (1908-10). Həm 
rusların təqiblərinə görə, həm də Türkiyədə 2-ci Məş-
rutiyyət elan edildikdən sonra Bəhaəddin Şakir və başqa 
ittihadçı dostlarının dəvətiylə “İttihad və tərəqqi” 
Partiyasının işlərinə qatılmaq üçün Türkiyəyə dönüb 
(1910). Bakıdan ayrılarkən bütün ev əşyasını “Səadət” 
məktəbinə bağışlayıb.  
Türkçülük idealının bir dövlət fəlsəfəsi olmasında 
mühüm işlər görən Əli bəy “İttihad və tərəqqi” Partiya-
sının qurucularından, onun Mərkəzi Komitəsinin üzv-
lərindəndir (1910-18). İlk dəfə onun irəli sürdüyü “Türk-
ləşmək, islamlaşmaq, avropalılaşmaq” şüarını daha sonra 
Ziya Gökalp “Türkləşmək, islamlaşmaq, müasirləşmək” 
şəklində inkişaf etdirib. 
O, Türkiyədə İstanbul Universitetində çalışmağa 
başlayıb. Buradakı “Türk Ocağı”nda, “Türk Yurdu” dər-
gisində fəal iş aparıb. Yusif Akçura’nın başçılığı altında 
İstanbulda qurulan “Rusiya Məhkumu Müsəlman Türk-
Tatarların Hüququnu Müdafiə Komitəsi (Cəmiyyəti)” 
önəmli işlər görüb. Bu cəmiyyətdə fəal çalışanlardan biri 
də Əli bəydi.  
1917-ci ildə o, bu kitabın qəhrəmanı Əliabbas Qədimov, 
Aqil Muxtar və Nəsim Müslih’lə (Nissim Mazliyah Kazez’lə) 
birlikdə Stokholmda keçirilən sosialistlərin beynəlxalq 
qurultayına qatılıb və 14 iyul 1917 günü mühüm bir nitq 
 44 
söyləyib 13 . Həmin nitqində Avropadakı sosialistlərin 
“sosialistlik iddiasına rəğmən kapitalist zehniyyət içində 
qaldığını” bəyan edərək imperializmin Türkiyəyə 
yönəlik hücumlarını dilə gətirib. Qurultayla bağlı özü 
yazır: “Stokholmda məzkur Dünya savaşının önünə keçib 
müharibələri bir an əvvəl ümumi bir sülhə qovuşdurmağa bir 
yol tapmaq üçün toplanmaq istəyən beynəlmiləl sosialist 
konfransına Türk işçisi adından prof. Aqil Muxtar və 
mərhum Nəsim Masliyuh (Məclisi-Məbusan üzvü) ilə 
birlikdə mürəxxəs olaraq getdik... İngilis və fransız sosialistləri 
gələ bilmədiklərindən (hökumətləri mane olmuşdu) məzkur 
konfransdan bir nəticə çıxmadı isə də, biz məzkur qayə ilə 
orada çalışan sosialist Hollandiya-Skandinav komitəsinə 
haqqımızı müdafiə yollu bir muxtıra14  verdik və sosialist alə-
minə Türk diləklərinin haqlı olduğunu anlatmağa çalışdıq. 
Bundan başqa, İsveç paytaxtına gələn rus sosialist mürəx-
xəsləriylə15 faydalı təmaslarda bulunduq... Stokholmda bulun-
duğumuz müddətdə... ermənilərin əleyhimizdəki propa-
qandalarına qarşı antipropaqanda yapmaq məcburiyyətində 
qalmışdıq”16. 
1918-ci ildə Əli bəy Hüseynzadə Batumda Zaqafqaziya 
Federasiyası hökumətiylə sülh bağlamaq istəyən 
Osmanlı nümayəndə heyətinin başçısı, xarici işlər naziri 
                                                 
13 Həmin nitqin mətniylə tanış olmaq üçün bax: Yıldırım Koç. İlk 
Türkcüler'den Hüseyinzade Ali'nin Uluslararasi Sosyalist Kongreye 
Tebliği. – Aydınlık, 20 Nisan 2008. 
14 Memorandum. 
15 Nümayəndə heyəti üzvləriylə. 
16 Bax: http://www.gunaz.tv/xaber/eli-bey-huseynzade-bioqrafik-
muxteser-melumat. 
 45 
Xəlil paşa’nın yanına  xüsusi vəzifəylə gedərək (Əhməd 
bəy Ağaoğlu ilə birlikdə) onunla görüşüb.   
28 may  1918-də  Azərbaycan  Cümhuriyyəti  elan  edil-
dikdən  sonra  o, Məhəmmədəmin Rəsulzadə’nin qurduğu 
yeni dövlətə yardım üçün yenidən doğma məmləkətinə 
dönüb, yenə Əhməd bəylə birgə Cümhuriyyətimizin ilk 
paytaxtı Gəncəyə, Nuru paşa’nın yanına gedib. Bu 
cümhuriyyəti ruslar işğal etdikdən sonra Azərbaycan-
dan təkrar ayrılmalı olub. 
Türkiyəyə dönərək yenidən həkimliyə başlayıb, İstanbul 
Universiteti tibb fakültəsində işləyib. 1925-də müəllim 
olub, 1926-da professor adı alıb, 1931-də təqaüdə çıxıb, 
ancaq sonra 1933-ədək müəllimliyə davam edib. 17 mart 
1940-da İstanbulda dünyasını dəyişib. 
Göründüyü kimi, Əli bəy Stokholma gedən nümayən-
dələr arasında Əliabbas Qədimovun adını çəkmir. 
Ancaq Ə.Qədimovun yazdığı izahat Türkiyədən gedən 
heyət üzvlərinin adlarını dəqiqləşdirməkdə əvəzsiz 
qaynaq rolu oynayır. 
 
Əliabbas Qədimovun izahatında adı Müslih kimi keçən 
növbəti şəxs milliyyətcə yəhudi olan Nessim 
(Nissim/Nisim) Masliyah (Mazliyah) Kazez (1864-
2.2.1928) adlı millət vəkili, diplomatdır. Bir sıra çağdaş 
Türkiyə müəllifləri onu Gənc Türklər hərəkatını 
başladanlardan və bu hərəkatın ən fəal üzvlərindən biri, 
«İttihad və tərəqqi” Cəmiyyətini quraraq Osmanlı 
dövlətini yıxan masonların öncüllərindən sayırlar 17 . 
                                                 
17 Bax:   
http://www.privatesozluk.com/nissim%20mazliyah; 
http://www.angelfire.com/wy/yaw/500__Yil/body_500__yil.html;  
 46 
Onun haqqında Türkiyə ədəbiy-
yatında bilgi o qədər də geniş 
deyil.   
Beləliklə, Əliabbas Qədimo-
vun yazısı sayəsində biz bir 
sıra görkəmli şəxslərin həya-
tının önəmli bir dönəmi 
haqqında düzgün bilgi əldə 
edirik. Bu qeyd həm də onu 
göstərir ki, Ə.Qədimovun özü 
də 1917-ci ildə Türkiyənin 
siyasi çevrələrində elə yetkin 
və nüfuzlu bir şəxsiyyət kimi 
ad qazanıbmış ki, ona etimad göstərərək bu ölkənin 
təmsilçisi şəklində ən görkəmli insanlarla birgə mötəbər 
beynəlxalq yığıncağa göndəriblər.  
 
İzahatında Ə.Qədimov daha sonra yazır: “1918-ci ildə 
şəkili kimi vətənim Şəkiyə dönmüşəm. Burada öncə Cəfərabad 
kəndinin, sonra Şəki şəhərinin və Şəki qəzasının həkimi 
vəzifələrində işləmişəm. Xalq səhiyyə komissarı doktor 
Kazımov18 bu ilin 17 aprelində məni Şəki Şəhiyyə Şöbəsinin 
                                                                                                  
http://tr-tr.facebook.com/note.php?note_id=139691526092217; 
http://www.masonluk.net/kabala_masonluk_05.html. 
18  1916-da Kiyev Universitetinin tibb fakültəsini bitirmiş 
Ağahüseyn Kərbəlayı Ələsgər oğlu Kazımov (1882-1937) Abid 
Alimov’dan (1900-1935) sonra Azərbaycan SSR-in  ikinci səhiyyə 
komissarı (naziri) (6.6.1920-18.12.1921), sonra komissarın müavini, 
 
 
Nessim Mazliyah 
Kazez 
 
 47 
müdiri təyin edənədək son 
vəzifəmi əsas iş yeri kimi saxla-
mışdım. 
27 aprel inqilabınadək heç bir 
partiyada olmamışam. Ancaq Şəki 
kommunistlərinin gizli təşkilatına 
çox yaxın olmuşam və kommu-
nistlər 28 apreldə məni partiyanın 
həqiqi üzvləri sırasına qəbul 
edərək İnqilab Komitəsinə səfərbər 
ediblər. Mərkəzdən 19  gəlmiş yol-
daşlar 2-ci qeydiyyat vaxtı məni 
Şəki Qəza Kommunist Partiya-
sının həqiqi üzvü kimi təsdiqləyiblər. (1-ci qeydiyyat vaxtı mən, 
deyəsən, Qutqaşen kəndindəydim – ailəm oradaydı). 10-15 
gündən sonra mən yol. Şəki Qəza Kommunist Partiyası məsul 
katibinin yanında oldum və Şəki təşkilatının taktikası ilə 
razılaşmadığıma görə Şəki Qəza Kommunist Partiyasının sıra-
                                                                                                  
Azərbaycan Qırmızı Aypara Cəmiyyətinin sədri və başqa vəzifələrdə 
çalışıb. Bakı şəhəri 1 saylı poliklinikası indi onun adını daşıyır. 
Kommunist silahdaşları onu da “xalq düşməni” kimi güllələyiblər 
(12, 7). A.Kazımovun kiçik qardaşı Cəfər Kazımov (1897-1968) 
Azərbaycan Cümhuriyyətinin 1920-də Avropaya oxumağa göndər-
diyi tələbələrdəndir. O, Almaniyanın Frayberq şəhərində Dağ-Mədən 
Akademiyasını bitirib, Azərbaycanın ali təhsilli ilk geoloqlarından 
biri, SSRİ EA Azərbaycan Filialı Rəyasət Heyəti sədrinin müavini 
işləyib və qardaşı kimi repressiyaya uğrayıb, ancaq güllələnməyərək 
Sibirə sürülüb və orada sovet uranını kəşf edib  (12). 
19 Bakıdan. 
 
 
Ağahüseyn Kazımov 
 48 
larından çıxarılmağımı ondan şifahi xahiş etdim. Bu, cari ilin 
yanvarında olub. O vaxtdan heç bir partiya yığıncağına get-
məmişəm. Ancaq bir neçə dəfə partiya konfranslarında tərcü-
məçiliyə, mitinqlərdə natiq kimi çıxış etməyə göndərilmiş, Şəki 
Qəza Kommunist Partiyası təşviqat şöbəsinin teatrlarda, 
klublarda təşkil etdiyi mitinqlərdə tez-tez çıxış etmişəm. 
Bu yaxınlarda mərkəzdən gəlmiş Qəza Kommunist Parti-
yasının məsul katibi seçkilərdən qabaq məndən xahiş etdi ki, 
partiyadan çıxmağımın səbəbini əsaslı şəkildə izah edim. “Tibbi-
Sanitariya Əməyi” Şəki şöbəsinin seçkilərinə bir gün qalmış 
katib yol. Tokayevə əsaslandırılmış izahat verdim və orada 
aşağıdakı üç səbəbi göstərdim: 
1. Şəki Qəza Kommunist Partiyasının kök salmış 
hesabat sisteminə həddən artıq biganə yanaşması. Bunun 
nəticəsində qəzamızın əməkçi kəndliləri iş heyvanlarından 
məhrum olub, şəhər fəhlələri və sovet qulluqçuları isə nəqliy-
yatın dağılması üzündən bugünədək yarımac qalıb. 
2. Öz hərəkətləri ilə kommunist partiyasını və sovet 
hakimiyyətini ən kasıb və savadsız kəndlilərin gözündən 
salmış tamamilə hazırlıqsız və nadan partiya işçilərinin 
kəndə göndərilməsi. (Yoxsullar komitələri təşkil edilərkən 
qəzamıza gəlmiş yol. Bakı fəhlələri 3-cü qəza partiya 
konfransında bütün bunların hamısını incəliklə gördülər). 
3. Fəhlələrin məişətini yaxşılaşdırmaq üçün yerli 
şəraiti nəzərə almadan burjuaziyanın əmlakının müsadirə 
edilməsi. Bunun nəticəsində fəhlələrin məişəti qətiyyən 
yaxşılaşmadı və məsələn, adamların icazəsiz axtarılması, müsa-
dirə edilmiş bir çox şeylərin protokola salınmaması, onların 
 49 
sayının dəqiq göstərilməməsi kimi çoxlu ədalətsizliklər üzündən 
kommunist partiyasına ziyan dəydi. (Bu müsadirənin iştirakçısı 
olan bütün partiyaçılar indi dustaqdırlar və inqilabi tribunala 
verilib). 
Məni Şəki Qəza Kommunist Partiyasından çıxmağa və Şəki 
Şəhər Fəhlə, Kəndli və Əsgər Deputatları Sovetinə “Tibbi-
Sanitariya Əməyi” təşkilatının Şəki şöbəsindən öz namizəd-
liyimi bitərəf kimi verməyə vadar edən səbəblər, bax, bunlardır. 
Mən bu ilin 25 aprelində yekdilliklə seçildim. 27 apreldə 
Şəki Qəza Sovetləri qurultayına seçkilər aparıldı. Mən 
Sovetlərin qəza qurultayına da deputat seçildim. 1 mayda 
qurultay yığıncağında İcraiyyə Komitəsinə seçkilər zamanı 
yoldaşlardan 20  biri qışqırdı ki, “biz Abbas həkimin adı olan 
siyahıya səs verməyəcəyik”. Deputatların çoxu cavab verdi ki, 
bütün namizədləri ayrı-ayrılıqda səsə qoymaq istəyirik. Bu vaxt 
yol. xalq komissarı Musabəyov 21  iclası bağladı və 2 maya 
keçirdi. Deputatlar zaldan çıxarkən məni Siyasi Büro 
komissarı 22  həbs etdi. 2 mayda İcraiyyə Komitəsinə və 
Azərbaycan sovetləri qurultayına seçkilər keçirildi, mən isə 3 
mayda başqa yoldaşlarımla23 birgə Az. FK-ya göndərildim. 
Həkim Ə.Qədimov. 
11.V.1921”. 
                                                 
20 Kommunistlərdən.  
21 Söhbət Qəzənfər Musabəyov’dan (1888-1938) gedir. Bu zaman o, 
Azərbaycan SSR-in ərzaq komissarı idi. 
22  O illərdə “Siyasi Büro” FK-nın bölgələrdəki şöbələrinə 
deyilirdi, onların rəislərisə “komissar” adlanırdı.  
23  Q.Hüseynbəyov, N.Əlimov, K.Qazızadə, H.Əfəndiyev, 
Z.İbrahimxəlilzadə  və M.İsmayılzadə nəzərdə tutulur.  
 50 
Bu sənəd Əliabbas Qədimovun ömür yolunun 1921-ci 
ilədək olan dönəmini yetərincə dəqiq işıqlandırır. Ə.Qədi-
movun Əli bəy Hüseynzadə kimi dahi bir şəxsiyyətlə, 
başqa çox görkəmli insanlarla birgə Stokholmda keçirilən 
sosialistlərin qurultayında iştirak etməsi ciddi öyrənil-
məyə layiq mövzudur. 
Ə.Qədimovun kommunist partiyasının Şəkidə törət-
diyi əməllər haqqında yazdığı həqiqətlər əslində bütün 
Azərbaycandakı durumu çox gözəl əks etdirirdi. Sovet 
hökumətinin 1920-ci ilin mayından dekabrınadək olan 
qısa müddətdə Şəkidə əhalinin rəğbətini qazanmış milli 
burjua nümayəndələri Məhəmmədağa Qədimbəyov, Hacı 
Səlim oğlu, Mehdiqulu Zülfüqarov, Məşədi Zülfüqarov, Yaqub 
Səfərəli oğlu, Mehdi Hüseynov, Süleyman Mustafa oğlu, 
Həmzə Əsədullayev, Məşədi Əsədullah Qafarov, Azaq 
Mustafayev, Məcid Mustafa oğlu və başqalarının nəinki 
bütün əmlakları müsadirə olunmuş, özləri də cismən 
məhv edilmişdilər. Məhz bu amil, Ə.Qədimovun yazdığı 
kimi, fəhlələrin durumunu xeyli çətinləşdirmişdi.  
1921-ci ilin əvvəlində “Qafqaz kommunası” qəzetində 
dərc olunmuş bir məlumat Əliabbas həkimin Azərbaycan 
kəndinin vəziyyəti haqqında yazdıqlarını təsdiq edir. 
Orada deyilir: “Şəki Qəza Revkomunun 24  sədri Abid 
Əfəndiyev və kommunist firqəsinin idarə heyətinin üzvü 
Əbdürrəşid İnçə, Zunut, Aşağı Göynük, Baş Göynük və Aşağı 
                                                 
24  İnqilab komitəsi (rusca “рeволюционный комитет» söz 
birləşməsinin qısaltmasıdır). 
 
 51 
Layıskı kəndlərində olarkən əhali şikayətlənib bildirmişdi ki, 
sizin dediyinizə görə, qızıl ordu nümayəndələrinin vəzifəsi 
füqəra hökumətinin müdafiəsidir. Fəqət onlar əhalidən zor və 
hədə ilə qoşqu heyvanları, araba, ərzaq alır, nalayiq hərəkətlər 
edirlər” (17, 31). 
Qırmızı ordu və Xalq Ərzaq Komissarlığı (XƏK) 
əhalini soyub-talayırdı. XƏK-nın xəttiylə Azərbaycan 
əhalisindən 4.480.000 pud buğda və arpa, 13.200 baş 
heyvan, 380.000 pud meyvə-tərəvəz, ordunun vasitəsiylə 
isə 700.000 pud buğda və arpa, 20.600 baş heyvan 
müsadirə edilmişdi (15, 43). Azərbaycanın Moskvadakı 
səlahiyyətli nümayəndəsi Behbud Şahtaxtinski müsadirə 
kampaniyasında iştirak edən bolşevik məmurların bəd 
əməlləri haqqında Lenin’ə verdiyi məlumatda bildirirdi: 
“Azərbaycan kəndliləri bir şeyi xahiş edir və yalvarırlar: “Nə 
varsa hamısını birdəfəlik alın və ailə ocaqlarımızı 
gündəlik qeyri-mütəşəkkil və təhqiredici basqınlardan 
xilas edin” (6, 14). 
Əliabbas Qədimov kommunist partiyasından çıxmaq 
üçün yazdığı ərizədə elə bu rəzalətlərdən bəhs edirdi. O, 
bununla da özünü bolşevik rejiminin daimi zərbəsi altına 
salmış oldu, 1920-ci ildən 1936-cı ilin dekabrınadək qədər 
dörd dəfə həbs edildi. Onlardan yalnız ikisinin istintaq 
protokolu əlimizdədir.  
CİN BƏXTİYARIN KİŞİLİYİ 
    Əliabbas Qədimovun həyatına dair məlumatların 
xeyli hissəsini sovet xüsusi xidmət orqanları qıfıl altında 
 52 
saxlamış, bir hissəsinin üzərinə isə zaman öz pərdəsini 
çəkmişdir. Belə məlumatların sorağı ilə axtarışda olarkən 
dildən-dilə keçərək indiyədək yaşayan bir xatirə tapıntı  
kimi üzə çıxdı. 
Eşitdiyimizə görə, ötən əsrin iyirminci illərində Şəkidə 
hələ türmə olmadığından, dustaq Əliabbas həkimi Gəncə 
həbsxanasına göndərmək qərarına gəlirlər. Çekistlər onun 
yolda qaça biləcəyindən ehtiyatlanaraq Şəkidə Cin 
Bəxtiyar ləqəbilə tanınan, olduqca cəsarətli və qoçaq bir 
adamı ona nəzarətçi qoyurlar. Əslində bu adama gizli 
tapşırıq verilibmiş ki, o, bir neçə günlük səfər zamanı 
münasib bir yerdə dustağı öldürüb cəsədini dərələrin 
birinə atsın və cinayətin izini itirsin. 
Yolun uzunluğu, vaxtın çoxluğu dustaqla nəzarətçini 
istər-istəməz həmsöhbətə çevirir. Əliabbas həkimin sözü-
söhbəti, ədəb-ərkanı Cin Bəxtiyara elə güclü təsir 
bağışlayır ki, onu öldürmək nədir, hətta qaçmasına şərait 
yaratmaq istəyir. 
Araba Xanabad kəndinə çatdıqda Cin Bəxtiyar üzünü 
Əliabbas həkimə tutub deyir : 
– Mən özümü pis hiss edirəm, burada bir qədər qalıb 
dincəlməliyəm. İki gündən sonra səhər saat 9-da məni 
arabaçı ilə birlikdə Gəncə türməsinin yanında gözləyin.  
  Bununla Cin Bəxtiyar əslində açıq-aşkar qaçmağa 
tam şərait yaradırdı və əmin idi ki, dustaq ona verilən bu 
imkandan yararlanıb hökmən qaçacaq. Ancaq dediyi 
vaxtda Gəncə həbsxanasına yaxınlaşan nəzarətçi yerində 
donub qalır – Əliabbas həkim dustaqxananın yanında 
 53 
arabada oturaraq onu gözləyir! Bəxtiyar kişinin dustağı 
türməyə təhvil verib Şəkiyə dönməkdən özgə çarəsi 
qalmır.  
Bu əhvalat gerçək də ola bilər, uydurma da. Aradan 
neçə-neçə illər ötüb. Ortada bunu təsdiqləyəcək, yaxud 
danacaq heç bir sənəd, tutarqa qalmayıb. Ancaq bu 
rəvayət Ə.Qədimovun iç dünyasını, xasiyyət və 
mənəviyyatını olduqca dəqiq əks etdirir. Əlimizdəki 
maddi sübutlar – çoxlu sənədlər bu gerçəkliyi dönə-dönə 
təsdiqləyir. 
 54 
İ K İ N C İ   B Ö L Ü M  
S O N U N C U   H Ə B S 
 
 
(Əliabbas Qədimov həbsxanada) 
STALİN ZİNDANINDA 
Əliabbas Qədimov 1920 və 1921-də tutularkən hələ 
SSRİ mövcud deyildi. Doğrudur, formal baxımdan Azər-
baycanın müstəqil olduğu bəyan edilir və hətta İnqilab 
Komitəsinin sədri, sonra Xalq Komissarları Şurasının da 
sədri, gerçəkdən müstəqil olmuş və Avropanın de-fakto 
tanıdığı ilk milli dövlətimizi – Azərbaycan Cümhuriy-
yətini yıxmaq üçün Rusiyaya əlindən gələn hər cür 
yardımı etmiş Nəriman Nərimanov onun rəhbəri sayılırdı, 
ancaq ölkənin gerçək ağası çar dönəmindəki kimi yenə 
ruslardı və Nərimanovun səlahiyyətləri FK-nın adi mə-
murlarının, yaxud Azərneftin rəhbəri Serebrovski’nin 
 55 
katibəsinin səlahiyyətlərindən də azdı. Təkcə bunu demək 
yetər ki, Nərimanovun ən çalçağırlı vaxtında – 1920-nin 
iyulunda “ÇK”-nın iki əməkdaşı onu və Azərbaycan 
nazirlərini “İslam” gəmisində iki saat həbsdə saxlamışdı!25 
Bu dönəmin səciyyəvi cəhəti ondaydı ki, çar zama-
nında olduğu kimi indi də Azərbaycanın təbii sərvətlərini 
heç kəsə gənəşmədən sümürən və burada da kadr siya-
sətini istədiyi kimi yürüdən Rusiyanın özündə hakimiy-
yət hələ tək əldə cəmləşməmişdi – Lenin hamıdan öndə 
olsa da Trotski, Zinovyev, Kamenev, Rıkov da hakimiyyətdə 
gerçək söz sahibləriydi və Stalin onların çiyinləri arxasın-
dan boylanan bir fiqurdu (partiyaya başçılıq etməsinə və 
komissar olmasına baxmayaraq). Dövlət idarəçiliyi çox-
qütblü olduğuna görə Rusiyadakı kimi Azərbaycanda da 
məhbuslar ədalətə müəyyən dərəcədə umud bəsləyə 
bilirdilər. Dzerjinski cəlladları keçmiş qeyri-kommunist-
lərə amansız işgəncələr versə də iş bir çox hallarda 
güllələməyədək gedib çıxmır, dustaqlar bəzən bir neçə 
ildən, hətta bir neçə aydan sonra buraxıla da bilirdi. 
Ancaq 1937-də Azərbaycan artıq “SSRİ” adlı vahid 
dövlətin bölünməz parçasıydı, SSRİ-dən ayrılmağı dilə 
gətirən istənilən şəxsi güllələmə gözləyirdi və bu dövlətdə 
bütün hakimiyyət 1934-də Kirov’un öldürülərək sıradan 
çıxarılmasından sonra təkcə Stalinin əlində cəmləşmişdi, o 
isə ölkəni mövcud iqtisadi-siyasi böhrandan, aclıqdan 
                                                 
25  Bu haqda geniş bilgi almaq üçün baxılsın: Azərbaycan 
Prezidenti İşlər İdarəsinin Siyasi Sənədlər Arxivi, fond 1, siyahı 1, iş 
89, vərəq 123. 
 56 
çıxarmağın yeganə yolunu kütləvi terrorda görürdü. 
Qalın buzlaqlar altındakı xam qızılı və başqa strateji 
məhsulları dövlətin malı etmək üçün o, milyonlarca 
dustağı havayı işlətməyi ən münasib yol seçmişdi. 
Düzdür, milyonlarca dustağı əhatə edəcək həbs düşər-
gələrinin yaradılması ideyasını Lenin irəli sürmüşdü, 
ancaq Rusiyanın ölüm-dirim məsələsini həll edəcək bu 
dövlət siyasətini gerçəkləşdirmək Stalinin üzərinə 
düşmüşdü. Bununla o həm ölkənin iqtisadi, sosial, siyasi 
problemlərinə çarə tapmağı, həm də bütün siyasi 
rəqiblərini aradan götürməyü düşünürdü.  
Bildirmək yerinə düşər ki, 1937-də dərc edilmiş 
QULAQ26 arxipelaqı düşərgələrinin siyasında hər birində 
200 düşərgə olmaqla 35 qrup (üst-üstə 7.000 düşərgə!) 
göstərilib. 1935-1937-ci illərdə bu şəbəkə məhbuslarının 
(kişi və qadınlar) ümumi sayı 5-6 milyon nəfər arasında 
dəyişib. Onların çoxu məhv olub. 
Bu düşərgələr şəbəkəsinin iki ən böyük mərkəzindən 
biri Komidə, biri isə Lena çayıyla Şelixov körfəzindən 
quzeydəki Kolıma dağ zənciri arasında yerləşirdi.  Onla-
rın nə qədər geniş sahəni tutduğunu göz önünə gətir-
məkçün təkcə bunu demək yetər ki, Kolımadakı düşər-
gələrin ərazisi Fransanın ərazisindən iki dəfə böyükdü! 
Amerika tarixçisi Alan Bullok yazır:  
                                                 
26  Rusca “Главное управление исправительно-трудовых 
лагерей ОГПУ” («Birləşmiş Dövlət Siyasi İdarəsinin İslah-Əmək 
Düşərgələri Baş İdarədi») adının qısaltmasıdır. Şəxsən Stalinin 1929-
dakı əmriylə 1930-dan yaradılmağa başlayıb. 
 57 
“Nə qədər adam tutulub, güllələnib və ölüm düşərgəsinə 
göndərilib? Bu suala yəqin ki, heç vaxt qəti cavab almayacağıq. 
Robert Konvest’in 1991-də dərc etdirdiyi yeni faktlara əsasən, 
1930-un başlanğıcıyla 1939-un başlanğıcı arasındakı dövrdə 
həlak olanların ümumi sayı 18 milyondan az olmadığını güman 
etmək mümkündür. Volkoqonov 16 milyona yaxın rəqəm 
göstərir, başqa qaynaqlar 20 milyondan söz açır. 
Öncədən qırılmış 11 milyonu çıxsaq 1937-nin başlanğı-
cında dustaqxana və düşərgələrdə, Konvest’in fikrincə, yeddi 
milyona yaxın adam saxlanırdı. Yeddi milyon da 1937-38-ci 
illərdə həbs edilib”27. 
Şübhəsiz ki, əslində mütəşəkkil dövlət cinayəti olan bu 
kütləvi terroru nisbətən demokratik mövcud qanunlarla 
və məhkəmə sistemiylə həyata keçirmək mümkün deyildi. 
Milyonları zindanlara göndərməyi asanlaşdırmaq və 
dövlət cinayətinə hüquqi don geydirmək üçün o, saxta 
Baş prokuror (Vışinski) və cinayətin izini itirmək üçün tez-
tez dəyişərək cismən məhv etdiyi, bir-birindən amansız 
daxili işlər komissarları/nazirləri (Yaqoda, Yejov, Beriya28) 
və gerçək məhkəməni əvəz edən oyuncaq “troyka” 
(“üçlük”) yaradaraq onların əliylə istədiyini etdi. Baş 
prokuror Vışinski onun əmriylə dünya hüquq sistemi 
tarixində bənzəri çox az görünən ən cəfəng müddəaları 
(məsələn, cinayəti boynuna götürməsi haqqında 
məhbusun imzasının onun cinayətinin sübuta yetirilməsi 
                                                 
27 Алан Буллок. Гитлер и Сталин. Жизнь и власть. (Alan Bullok. 
Hitler və Stalin. Həyat və hakimiyyət). Smolensk: Rusiç, 2-ci cild, səh. 105. 
28 Lavrenti Beriya Stalinin ölümündən sonra məhv edildi. 
 58 
kimi) qanun şəklinə saldı. Ölüm hökmləri gecikdiril-
mədən həmin gecə yerinə yetirilirdi. “NKVD” zindanına 
hətta təsadüfi yanlışlıq (məsələn, ad-soyadın eyniliyi) 
üzündən düşmüş şəxsin oradan iş almadan çıxması 
möcüzə sayılardı.  
Ölkədə o qədər işlək çuğulçuluq sistemi yaradılaraq 
hay-küylə təbliğ edilirdi ki, valideynlər övladlarından, ər-
arvad bir-birindən, övladlar ata və bacı-qardaşlarından 
“NKVD”-yə xəbərçilik edərək məhbuslar şəbəkəsini 
sürətlə genişləndirirdilər. Xalq Pavlik Morozov xəstəliyinə 
yoluxdurulmuşdu. İstənilən şəxs haqqında kiminsə yalan-
dan “o, hökumət haqqında xoşagəlməz söz söylədi” de-
məsi həbs üçün yetərliydi. Artıq 1937-1938-ci illərdə 
“Stalin dustağı”nın ədalətin ən zəif işartısına belə umud 
bəsləməsi imkan xaricindəydi.  
  Əliabbas Qədimovun dördüncü həbsi bu dönəmə 
düşdü və sonuncu oldu.  
PR-23530 SAYLI İSTİNTAQ İŞİ 
Qarşımızda 229 vərəqlik, hər vərəqi sanki bir ton 
ağırlığında, hər səhifəsindən haqsız insanların göz yaşları, 
hönkürtü və ah-nalələri, yeri gəldikcə üsyan hayqırtıları 
duyulan çox ciddi bir sənəd var. Bu, Əliabbas Əli oğlu 
Qədimov və Mədinə xanım Mehdi qızı Qiyasbəyla’nin 
Azərb. SSR Cinayət Məcəlləsinin (CM) 72/73-cü maddə-
ləriylə ittiham edildikləri, 7 dekabr 1936-cı ildə başlanıb 5 
sentyabr 1937-ci ildə bitmiş 13506 saylı (indi PR-23530 
saylı) istintaq işidir.  
 59 
Dilsiz-ağızsız vərəqlərdə Azərbaycanın iki ən qeyrətli 
övladının güllələnməsinə çalışan allahsız çekistlərin 
bütün saxtakarlıqları, ozamankı hüquq sisteminin heç bir 
əndazəyə sığmayan ədalətsizliyi, kommunistlərin öz 
siyasi rəqibləri olan dustaqlara düşməncəsinə münasibəti 
gerçək əksini tapıb. Bu sənəddə yazılanlar yalnız adı 
çəkilən iki görkəmli şəxsiyyətin deyil, bütövlükdə kom-
munist ağalığı illərindəki bütün ziyalılarımızın, millət-
sevər, yurdsevər insanlarımızın bir-birinə hədsiz bənzə-
yən talelərini əks etdirdiyinə görə oradakı bəlgələrdən 
maksimum yararlanmaqla ən önəmlilərini oxuculara 
çatdıracağıq.  
“GİZLİ MÜSAVAT MK-sı 4-cü HEYƏTİNİN ÜZVÜ” 
Azərbaycan SSR Xalq Daxili İşlər Komissarlığı (XDİK) 
Dövlət Təhlükəsizlik İdarəsi (DTİ) Gizli-Siyasi Şöbəsi 
(GSŞ) əməkdaşlarının 29 dekabr 1936-da tərtib etdiyi,  hə-
min şöbənin rəisi, dövlət təhlükəsizliyi kapitanı Gerasi-
mov’un 30 dekabrda təsdiqlədiyi arayışda Əliabbas Qədi-
movun həbs edilməsinin motivləri belə “əsaslandırılır”:  
Arayış 
12288 saylı istintaq işinə əsasən həbs olunan gizli Müsa-
vatın Mərkəzi Komitəsinin 4-cü heyətinin fəal üzvlərindən biri 
də 1902-ci ildə (?! – müəl.) anadan olmuş Şəki şəhər sakini, 
Quba rayon xəstəxanasının həkimi Qədimov Abbasdır. 
İndi həbsdə olan fəal müsavatçı Mədinə xanım Qiyasbəy-
linin ifadəsinə görə, Abbas Qədimov Müsavat təşkilatının 
üzvüdür. Qədimov Abbas 1930-cu ildə Şəkidən Bakıya, Mədinə 
 60 
xanımın yanına gəlmiş və gizli üsyan təşkilatının adından 
bildirmişdir ki, Şəki rayonunda baş vermiş üsyan hərəkatına kö-
mək əldə etmək üçün onun vasitəsiylə müsavatçılarla əlaqə 
yaratmaq istəyir. 
Hesab edirik ki, bu ifadə əsasında Qədimov Əliabbasın həbs 
edilməsi və Azərbaycan SSR CM-nin 72/73-cü maddələriylə 
məsuliyyətə cəlb olunması zəruridir. 
2-ci gizli-siyasi şöbənin əməliyyat müvəkkili, dövlət 
təhlükəsizliyi kiçik leytenantı Sonkin S. 
2-ci gizli-siyasi şöbənin rəisi, dövlət təhlükəsizliyi baş 
leytenantı Atakişiyev. 
29 dekabr 1936-cı il. 
Sənədin aşağısında sağ küncdə Sonkinin öz əliylə 
yazaraq qolladığı bu qeydi oxuyuruq: “Həbs ASSR xalq 
səhiyyə komissarı y. Pantsxava ilə razılaşdırılıb. 3/I-37”. 
SƏNƏDƏ SÖZARDI 
1920-ci il aprelin 28-də  bolşevik Rusiyasının işğal 
etdiyi Azərbaycanda Müsavat Partiyası gizli fəaliyyətə 
keçməyə məcbur oldu. Məhz gizli iş  şəraitində partiyanın 
Mərkəzi Komitəsinin (MK) yeni heyəti seçildi. MK-nın 15 
nəfərdən ibarət bu heyətinin tərkibinə Mirzəbala Məhəm-
mədzadə (sədr), Məhəmmədsadıq Quluyev (təşkilat katibi), 
Əbdülvahab Məhəmmədzadə (müavin), Cəfər Cabbarlı (katib), 
Məhəmmədhəsən Baharlı (maliyyə katibi) və b. daxil oldu-
lar. 
1923-cü ilin sentyabrında Fövqəladə Komissiya Müsa-
vatın gizli mətbəəsini aşkarladı. Yenidən həbslər dalğası 
 61 
başlandı. Repressiya nəticəsində gizli Müsavatın ali or-
qanı olaraq fəaliyyət göstərən MK-nın ilk heyəti də 
sıradan çıxdı. 
Daim ölüm və həbs təhlükəsi altında yaşamalarına 
baxmayaraq müsavatçılar MK-nın ikinci heyətini forma-
laşdıra bildilər. Ancaq 1926-cı ilin martında FK Mərkəzi 
Komitə üzvləri Dadaş Həsənov, Əhməd Hacınski, Əli Yusif-
zadə və 34 nəfər başqa müsavatçını həbs etdi. Həmin ilin 
oktyabrında partiyanın daha 31 üzvü həbsxanaya atıldı. 
Bununla da MK-nın ikinci heyətinin fəaliyyəti başa çatdı. 
1926-cı ildə Sovet İttifaqının beynəlxalq durumunun 
pisləşməsi Müsavatın yenidən fəallaşmasına səbəb oldu. 
Bu mərhələ 1931-ci ilədək davam etdi. Həmin dövrdə 
partiya daha çox ideoloji mübarizəyə və gənclərlə aparı-
lan işə önəm verirdi. 
1927-ci ildə Həsənağa Axundzadə (məsul katib), Haşım 
Aslanov (təşkilat şöbəsinin müdiri) və Əliağa Aslanov 
(xəzinədar) tərəfindən “Gənc Azər” təşkilatı yaradıldı. Bu 
təşkilatın müxtəlif təhsil ocaqlarında və sənaye müəssi-
sələrində özəkləri meydana gəldi. Müsavatdakı bu 
canlanma yeni repressiyaya səbəb oldu. 1929-cu ildə 1.142 
nəfər Müsavat tərəfdarı tutuldu. Həbslər, sürgünlər 1930-
1931-ci illərdə də davam etdi. Tutulan müsavatçıların və 
Müsavat tərəfdarlarının bir hissəsi güllələndi, başqa 
hissəsi isə sovet imperiyasının uzaq şimal vilayətlərinə 
gedərgəlməz sürgünlərə göndərildi. 
Beləliklə, 1931-ci ildə gizli Müsavat təşkilatına başçılıq 
edən MK-nın 3-cü heyətinin fəaliyyəti başa çatdı. 
 62 
1931-1937-ci illərdə sovet xüsusi xidmət orqanlarının 
qəddarlığıyla üzləşən müsavatçılar mütəşəkkil təşkilat 
halında fəaliyyət göstərə bilməsələr də mütərəqqi fikirli 
ziyalılarla gizli təşkilat və qruplar halında birləşərək milli 
dəyərlərimizi, azadlıq ideyasını təbliğ edir və yayırdılar. 
Çekistlər həmin dövrdə həbs olunaraq istintaqa cəlb 
edilən şəxslərə “müsavatçı” ittihamı irəli sürür, onların 
sırasında daha fəal olanları isə Müsavatın Mərkəzi Komi-
təsinin 4-cü heyətinə mənsub olmaqda suçlayırdılar (8, 
155-158). Əliabbas Qədimov belə ittihama məruz qalan-
lardandı. 
Yeri gəlmişkən, oxucularımız Mədinə xanımı “satqın” 
adlandırmağa qətiyyən tələsməsinlər. Bu məsələnin 
kökünü aşağıda geniş açıqlayacağıq və həqiqət öz yerini 
tutacaq.  
MƏDİNƏ XANIM QİYASBƏYLİNİN İSTİNTAQI 
13506 saylı (indi PR-23530 saylı) istintaq işi, yuxarıda 
dediyimiz kimi, Əliabbas Qədimovla Mədinə xanım 
Qiyasbəylinin ortaq “cinayət”i üzrə açılıb.  
Onların “cinayət”i kimi taleləri də  eyni oldu. Bu gün 
onların müstəntiqə nələr söylədiyini heç bir tarixçi və 
hüquqşünas təsdiqləyə bilməz, çünki “NKVD” müstən-
tiqləri, adətən, müttəhimlərin on cümləsindən yalnız 
birini – müttəhimin özünə qarşı olanı seçir, yaxud adi bir 
cümləyə siyasi don geydirərək yazır və ən müxtəlif 
vadaretmə üsullarıyla müttəhimə bu uydurmaların altın-
dan qol çəkdirirdi. Bir çox hallarda işgəncədən bayılmaq 
 63 
dərəcəsinə çatmış, ağlı üstündə 
olmayan məhbusa istənilən 
sənədi imzaladırdılar. Hər şey-
dən əl çıxdıqda istintaq proto-
koluna saxta imza da atırdılar – 
kim yoxlayacaqdı ki?! Çox 
təəssüf ki, bu gerçəkliyi bil-
məyən bugünkü soydaşımız 
istintaq sənədlərində üzləşdiyi 
ifadələrə tam inanaraq işdə adı 
keçən məhbusu lənətləyir, “sat-
qın” adlandırır, yaxud ən 
yumşaq ifadəylə desək, qınayır. 
Bu vacib girişi ona görə veririk ki, Əliabbas Qədimovla 
Mədinə xanım Qiyasbəylinin ifadələrini də oxucumuz 
tam gerçəklik kimi qəbul etməsin, onların dediklərini 
özünün məntiq süzgəcindən keçirsin.   
Öncə baxaq görək Mədinə xanım kimdir? Onun 
haqqında aşağıda ən qısa bilgi veririk. 
Mədinə xanım Qiyasbəyli (1889-1938) Azərbaycanın 
ən qabaqcıl maarif xadimlərindən biri, görkəmli müəllim, 
jurnalist və tərcüməçidir. 1889-cu ilin aprelində Qazax 
qəzasının Salahlı kəndində maarifpərvər Mehdi ağa 
Vəkilov’un ailəsində dоğulub. İlk dini-dünyəvi təhsilini 
valideynlərindən alıb, sоnralar Tiflisdə “Müqəddəs Nina” 
məktəbində oxuyub. Daha sonra birillik pedaqoji kursu 
bitirərək müəllimlik şəhadətnaməsi alıb (1905). Təhsilini 
başa vurduqdan sоnra – 17 yaşındaykən Salahlıda öz 
 
 
Mədinə xanım Qiyasbəyli 
zindanda 
 64 
evində birsinifli ilk kənd qız 
məktəbi açaraq (1906) оrada 
dərs deyib. Ömrü boyu 
maarif və mədəniyyətin inki-
şafına çalışıb.  
Qazax və Gədəbəy bölgə-
lərində məktəb təşkil edib, 
Qazax qəzasında xalq mək-
təbləri müfəttişi olub (1918). 
1919-da ailə qurub (iki qzı, 
bir oğlu olub). Bakıya köçən-
dən sonra burada yaşadığı 
mənzildə kurslar təşkil edib. 
Sonra Türk qızlarımız üçün 
açılmış Darülmüəllimata – qız pedaqoji məktəbləri üçün 
ibtidai sinif müəllimləri hazırlayan ilk pedaqoji texni-
kuma başçılıq edib (1920-1926). Bakının orta məktəblə-
rində, Tibb İnstitutunda, Kənd Təsərrüfatı İnstitutunda və 
b. ali məktəblərdə dərs deyib.  
“Şərq qadını” jurnalının yaradıcılarından biri kimi 
savadsızlığa qarşı mübarizə aparıb.  
Tərcüməçilik fəaliyyətiylə də ardıcıl məşğul olub. 
Səməd Vurğun A.S.Puşkinin “Yevgeni Onegin” poema-
sının tərcüməsi üzərində çalışarkən qohumu Mədinə 
xanımın tövsiyələrindən faydalanıb. Rusdilli oxucular 
M.S.Ordubadi’nin “Dumanlı Təbriz”, Əbülhəsən’in “Yoxuş-
lar” romanıyla onun tərcüməsində tanış olublar.  
 
 
Mədinə xanım Qiyasbəyli 
- darülmüəllimat 
direktoru 
 65 
Mədinə xanım Qiyasbəyli Əliabbas Qədimovdan bir 
gün sonra – 8 dekabr 1936-da 1747 saylı orderlə həbs 
edilib. 
İLK DİNDİRMƏ 
Həbsdə qaldığı 2 il müddətində – 8 sentyabr 1937-ci 
ilədək Mədinə xanım 12 dəfə dindirilib.  
Öncə müstəntiq Platonov’un tərtib etdiyi 10 dekabr 
1936-cı il tarixli ilk istintaq protokolunu gözdən keçirək. 
“Sual: Sizin gizli əksinqilabi Müsavat təşkilatının 
üzvü olmağınız istintaqa bəllidir. Bunu boynunuza 
alırsınızmı?  
Cavab: Yox, almıram. 
Sual: Müsavatçılardan şəxsən kimləri tanıyırdınız? 
Cavab: Mən müsavatçılardan şəxsən aşağıdakı şəxsləri 
tanıyırdım: 
1) Vəkilov Rəhim, Müsavat Parlamentinin keçmiş üzvü. 
Müsavatçı kimi fəaliyyət göstərdiyinə görə sürgün edilib. 
Mənim qohumum, əmioğlumdur. Solovetsk adasından sürgün-
dən qayıtdıqdan sonra Tiflisdə yaşayırdı. Özünü öldürdü. 2) 
Vəkilov İsfəndiyar, atamın əmisi oğludur, sürgündə olub. 
1936-cı ildə sürgündən qayıdıb, hazırda Gəncədə yaşayır. 3) 
Vəkilov Zəkəriyyə, atamın əmisi oğludur. Sürgündə olub, 
oradan təxminən 1938-ci ildə qayıdıb. İndi Bakıda yaşayır. 4) 
Baharlı (Vəkilov) Məhəmmədhəsən sürgündə olub. Bakıda 
yaşayır. 5) Rəhimov Əbdülhəsən, müəllimdir. Mən onunla 
bir yerdə, eyni məktəbdə dərs demişəm. Hazırda sürgündədir”. 
 66 
Oxucu, diqqət! Müstəntiqin saxtakarlığına baxın: 
“əksinqilabçı Vəkilovlar”ın sayını artırmaqçün o, Məhəm-
mədhəsən Baharlını da (soyadı: Vəliyev) “Vəkilov” edib.  
“Sual: Bu şəxslərin müsavatçılığı Sizə necə bəlli olub? 
Cavab: Rəhim Vəkilov müsavatçı kimi baxışlarını gizlət-
mirdi. Digərlərinin isə müsavatçı olmasını məhz müsavatçı 
ittihamı ilə sürgünə göndərildiklərinə görə bilirəm. Şəxsən mə-
nim yanımda onlar heç vaxt müsavatçı baxışları haqqında 
danışmayıblar. 
Sual: Yuxarıda adlarını çəkdiyiniz şəxslərdən kiminlə 
sürgündən sonra görüşmüsünüz? 
Cavab: Hazırda sürgündə olan Əbdülhəsəndən başqa 
hamısı ilə görüşmüşəm. 
Sual: Sürgündən qayıtdıqdan sonra Baharlı ilə nə vaxt 
və harada görüşmüsünüz? 
Cavab: Sürgündən qayıtdıqdan sonra mən Baharlını bir 
dəfə görmüşəm. Bu, 1934-cü ilin birinci yarısında olub. Mən 
onunla bacısıgildə görüşmüşəm. Məqsədim isə sürgündə olan 
Rəhim Vəkilovdan hal-əhval tutmaqdı. 
Sual: Baharlı sürgün haqqında Sizə nə danışıb? 
Cavab: Baharlı mənə dedi ki, Rəhim Vəkilov çoxdan adadan 
sahilə köçürülüb və mənim onun haqqında məlumatım yoxdur. 
Sual: Baharlı sürgün haqqında daha nələr danışıb? 
Cavab: O, bir də sürgündə xəstələnməsindən danışıb. O, 
gerçəkdən, qoltuq ağaclarıyla gəzir. 
Sual: Baharlının dedikləri elə bunlardır? 
Cavab: Bəli, yalnız bunları dedi. 
 67 
Sual: Bəs həbs düşərgəsində müsavatçıların siyasi 
aclıq keçirmələri Sizə haradan bəllidir? 
Cavab: Müsavatçıların düşərgədə siyasi aclıq keçirmələri 
haqqında ilk məlumatı Məlikov Rəhim bəydən almışam. Mən 
Məlikovla eyni məktəbdə dərs demişəm. Bu barədə o, 1930-31-ci 
illərdə mənə məlumat vermişdi. Sonralar sürgündən qayıdan 
Zəkəriyyə Vəkilov da Məlikovun bu məlumatını təsdiq etdi”. 
DEYİLƏNƏ SÖZARDI 
Müsavat Partiyası XX yüzilin əvvəllərində Azərbay-
canda aparılan istiqlal savaşının istinadgahına çevrildi. 
Məhz buna görə o dönəm xalqımızın  zehninə Müsavat 
dövrü kimi həkk olundu. 
Müsavatçılıq milli mədəniyyətə bağlılığın, ümumbəşəri 
dəyərə sayğının, istiqlal, hürriyyət, cümhuriyyət idealla-
rına sadiqliyin ifadəsidir. Azərbaycanı rus imperiya-
sından kənarda müstəqil bir dövlət kimi təsəvvür etmək 
belə istəməyən kommunist-bolşeviklərin Müsavata vəhşi 
nifrətinin kökündə bu amillər dururdu. 
Müsavat Partiyasının 1919-cu ilin dekabrında keçirilən 
ikinci qurultayında Nəsib bəy Yusifbəyli müstəqil Azərbay-
can amalının gerçəkləşməsində bu partiyanın rolundan 
bəhs edərək demişdi:  
“Azərbaycan amalı yalnız Müsavatındır” demək yanlışdır. 
Bu, ümumi bir amal və arzu idi. Ancaq onu ilk dəfə Müsavat 
üzə çıxardı. Kül örtülü bir od idi, Müsavat üfürüb 
alovlandırdı” (8, 10). 
 68 
Ulu öndərimiz, Azərbaycan istiqlalının memarı 
Məhəmmədəmin Rəsulzadə’nin “Azərbaycanın təşəkkülündə 
Müsavat” adlı məruzəsində həmin mətləbin üzərinə işıq 
salan fikirlərə diqqət yetirək:  
“Xatirimdədir, Bakı bələdiyyəsində hökumət təşkili məsələsi 
müzakirə olunuyordu. Müsavat naminə “buranın hökuməti 
yerli xalq əlində olmalıdır” dediyim zaman bütün firqələri, 
bilxassə Rusiyanı təmsil edən sol firqələri acıqlandırmışdım. O 
günə qədər bizimlə bir dərəcəyə qədər yola gedən məhəlli bol-
şeviklər o gündən etibarən başqa dürlü rəftar etməyə başla-
mışlardı. 
Axır böylə idi. Fəqət yar az da olsa vəfakar degildi. O zaman 
müsəlman sosialistlərin ələmdarı bulunan “Hümmət” firqəsi 
başda doktor Nəriman olmaq üzrə Azərbaycan muxtariyyətinin 
ədüvvi-canı29  idi. “Hümmət”ə görə, biz milləti fəlakətə çəkiyor 
və mən qeyri-həqq naminə söz söylüyormuşam. Azərbaycan 
fikri, türklük iddiaları xalqın deyil, bir taqım burjuapərəst 
“boşboğaz”ların imiş. Müsəlmanların mənfəəti “qırmızı əmələ 
bayrağı”nın altına toplanmaq və Rusiya demokratiyasından 
ayrılmamaqda imiş. 
İslamçıların nəzərində də biz haqsız idik. Ozamankı “Rusi-
yada müsəlmanlıq” bizi təfriqəçilikdə, milləti-islamı parça-parça 
etməkdə ittiham ediyordu. 
Fəqət biz bütün bu hücumlara, bütün bu ittihamlara 
rəğmən diyorduq: Yaşasın Azərbaycan!” (8, 117). 
Yenidən Mədinə xanımın dindirilmə prosesinə qayıdı-
rıq: 
                                                 
29 Düşməni. 
 69 
“Sual: Zəkəriyyə Vəkilov aclıq barədə, müsavatçıların 
düşərgədəki vəziyyəti haqqında Sizə nə danışıb? 
Cavab: O, mənə danışıb ki, müsavatçılar cinayətkarlarla bir 
yerdə işə çıxarılmalarına etiraz olaraq aclığa başlayıblar. 
Zəkəriyyə həmçinin bildirib ki, müsavatçılardan iki nəfəri - 
İdris Axundovun qardaşı İbrahim Axundov və Əliəfsər 
Nəcəfov aclıq etdikləri zaman ölüblər. Aclıq aksiyasından sonra 
düşərgə rəhbərliyi güzəştə gedərək müsavatçılara qarşı fərqli 
rejim tətbiq edib. Zəkəriyyə mənə danışıb ki, onun özü, Baharlı, 
Rəhim Vəkilov və İsfəndiyar Vəkilov aclıq aksiyasında şəxsən 
iştirak ediblər. 
Sual: Bu aclıq haqqında Siz kimə danışmısınız? 
Cavab: Heç kimə. 
Sual: Siz bunu qəti təsdiqləyirsiniz? 
Cavab: Danışdığımı xatırlamıram. 
Sual: İstintaqa məlumdur ki, aclıq haqqında Siz bəzi 
adamlara, o cümlədən Nurməhəmməd Şahsuvarova da-
nışmısınız. Bunu etiraf edirsinizmi? 
Cavab: İnkar edirəm. 
Sual: Sizə xatırladıram, bu söhbət 1934-cü ildə Sizin 
mənzildə baş verib. Məsləhət görürəm ki, düz danışasınız. 
Cavab: Xatırlamıram. Ola bilsin ki, belə bir şey olub, ancaq 
mənim yadımda qalmayıb. 
Sual: Bəs Moskvadakı Butırka həbsxanasının divarın-
dakı əksinqilabi yazılar Sizə necə məlum olub? 
Cavab: Mən Butırka həbsxanasının divarındakı əksinqilabi 
yazıdan heç nə bilmirəm. 
 70 
Sual: Ancaq Siz bu barədə də danışmısınız. İstintaqa 
bəlli olan danılmaz faktları niyə inkar edirsiniz? 
Cavab: Mən bu yazılar haqqında heç nə bilmirəm. 
Sual: M.Qorkinin həbs düşərgəsinə gəlişi zamanı 
müsavatçıların davranışı haqqında Sizə nə məlumdur? 
Cavab: Mən bu məsələ haqqında da heç nə bilmirəm. 
Sual: Siz qeyri-səmimi ifadələr vermək yolunu tutur-
sunuz. İstintaq sizi xəbərdar edir ki, M.Qorki həbs 
düşərgəsində olarkən müsavatçıların orada davranışı 
haqqında sizin danışdıqlarınız bizə dəqiq məlumdur. 
İnstintaq doğru ifadə verməyinizi tələb edir. 
Cavab: Yadıma düşür ki, bu barədə kimsə mənə danışıb, 
ancaq kimin danışdığını xatırlamıram. 
Sual: Bu məsələdən Sizə nə danışıblar? 
Cavab: Mənə danışıblar ki, M.Qorki düşərgəyə gəlib 
dustaqların vəziyyətiylə tanış olmaq istəyəndə müsavatçı məh-
buslar cəza veriləcəyindən çəkinərək heç nə danışmayıblar. Bir 
müsavatçı isə dustaqların guya məhrumiyyətləri və “əzab-
əziyyətləri” haqqında M.Qorkiyə məktub verib. Sonra düşərgə 
rəhbərliyi bundan xəbər tutunca həmin “qoçağ”ı cəzalandırıb. 
Sual: Bunu Sizə kim deyib?  
Cavab: Xatırlamıram. 
Sual: Xatırlamağa çalışın. 
Cavab: Ya Rəhim, ya da Zəkəriyyə. 
Sual: Bu informasiyanın əksinqilabi böhtan olduğunu 
etiraf edirsinizmi? 
Cavab: Bəli, bu məlumatın əksinqilabi böhtan olduğunu 
boynuma alıram”.  
 71 
Mədinə xanımın 10 dekabr 1936-cı il tarixli dindirmə 
protokolu burada bitir. Ancaq biz bu istintaqla bağlı bəzi 
tarixi arayışlar verməyə məcburuq.  
SOLOVETSK ÖLÜM DÜŞƏRGƏSİ 
1920-ci ildə Azərbaycan Cümhuriyyətinin rəhbərliyi 
hakimiyyəti bolşeviklərə təhlil verərkən qəbul edilmiş 
razılaşmada qeyd olunmuşdu ki, yeni yaradılan kom-
munist hökuməti əvvəlki hökumətin üzvlərinin, Parla-
ment deputatlarının can və mal toxunulmazlığını, siyasi 
partiyaların azadlıq və sərbəstliyini təmin edəcəkdir. 
Bolşeviklər verdiyi sözlərin heç birinə əməl etmədilər. 
Onlar Azərbaycana ayaq basan gündən vətənimizi qan 
gölünə döndərdilər. Bir ayın içində tuta bildikləri bütün 
generalları və yüksək rütbəli başqa zabitləri, mühüm 
dövlət qulluğunda olmuş şəxsləri, deputatları güllələdilər, 
Nəsib bəy Yusifbəyli, Fətəli xan Xoyski, Həsən bəy Ağayev 
kimi nəhəng şəxsiyyətləri terror yoluyla aradan götür-
dülər, yerdə qalan dövlət adamlarını da mühacirətə 
getməyə məcbur etdilər. Onlar Azərbaycanın azadlığı və 
müstəqilliyi uğrunda mübarizə aparmış, milli hakimiyyət 
dövründə fəal ictimai mövqe tutmuş, müstəqil dövlət 
quruculuğunda iştirak etmiş soydaşlarımızın təqib edil-
məsini bir an da dayandırmadılar. Artıq 1920-ci il 
oktyabrın 10-da onlar 762 nəfəri də zindanlara atmışdılar.  
Söz azadlığının, fərqli düşüncənin qəddar düşməni 
olan bolşeviklər kommunist partiyasından başqa bütün 
partiyaların fəaliyyətini yasaqladılar. Ən böyük zərbə, 
 72 
əlbəttə, müstəqilliyimizin memarı olan Müsavat Partiya-
sına dəydi. Bu partiyanın minlərcə üzvü məhv edildi, 
həbsxanalara salınaraq ən ağır işgəncələrə məruz qaldı. 
Sovet hakimiyyətinin ilk illərində Leninin layihəsi 
əsasında uzaq Ağ dənizdəki Solovetsk adasında həbs 
(əslində: ölüm) düşərgəsi yaradılmışdı. Oradan sağ-
salamat qurtulmaq hər oğulun işi deyildi. Adadakı 
düşərgədə yüzlərcə müsavatçı saxlanılırdı. Onlar burada 
insan ləyaqətini alçaldan şəraitə, bolşeviklərin onlarla 
qeyri-insani rəftarına dözməyərək etiraz səsini ucaldır-
dılar. Siyasi məhbusları, o sıradan müsavatçıları “xalq 
düşməni”, başkəsən quldurları isə “xalq dostları” adlan-
dıran düşərgə rəhbərliyi iş prosesində kriminal ünsürləri 
nəzarətçi təyin etməklə, onların cinayətkar əməllərinə göz 
yummaqla müsavatçıları aşağılayaraq onların həyatını 
cəhənnəm əzabına çevirmişdi. Buna dözməyən müsavat-
çılar mövcud duruma qarşı üsyan edərək kütləvi şəkildə 
ölüm aclığına başladılar. Bu aclıq hərəkatı bir aydan çox 
davam etdi. Həmin siyasi etiraz hərəkatında bir neçə 
müsavatçı, o sıradan Mədinə xanımın adlarını çəkdiyi 
İbrahim Axundov və Əliəfsər Nəcəfov şəhid oldular. Solo-
vetsk adasındakı başqa xalqların dustaqları Azərbaycan 
müsavatçılarının insan ləyaqəti uğrunda apardıqları bu 
ölüm-dirim çarpışmasını heyranlıqla izləyirdilər. Müsa-
vatçıların mücadiləsi öz bəhrəsini verdi. Düşərgə rəh-
bərliyi onların inadı qarşısında geri çəkilərək dustaqların 
iş və həyat şəraitini dəyişməyə məcbur oldu. 
 73 
Solovetsk adasındakı ölüm düşərgəsi haqqında qor-
xunc xəbərlər bütün ölkəni dolaşırdı. Yazıçı Maksim Qorki 
vəziyyəti yerində öyrənmək üçün ora getmişdi. Düşərgə 
rəhbərliyi yazıçının gəlişi ərəfəsində dustaqlara hədə-
qorxu gələrək onlardan tələb etmişdi ki, gerçək durumu 
məşhur yazıçıdan gizlətsinlər. Ancaq müsavatçılar yenə 
də susmadılar. 
Solovetsk cəhənnəmində ölümə məhkum edilmişlər 
arasında çoxlu yaradıcı insanlar vardı. Onlardan biri də 
haqqında Mədinə xanımın danışdığı Məhəmmədhəsən 
Baharlı-Vəlili idi. 
Bəlli olduğu kimi, Azərbaycan Cümhuriyyətinin qısa 
mövcudluq dönəmində milli tariximizin qələmə alınma-
sına xüsusi önəm verilib. O zaman Məhəmmədhəsən 
Baharlı’nın “Azərbaycan”, Rəşid bəy İsmayılov’un “Azər-
baycan tarixi”, Cahangir Zeynaloğlu’nun “Müxtəsər 
Azərbaycan tarixi” əsərləri yazıldı. Ancaq XI ordunun 
Azərbaycanı işğal etməsi bu əsərlərin nəşrini gecikdirdi. 
M.Baharlının əsəri 1921-ci, R.b.İsmayılovun əsəri isə 1924-
cü ildə Bakıda nəşr olundu. Abbasqulu ağa Bakıxanov’un 
“Gülüstani-İrəm”iylə birlikdə bu əsərlər Azərbaycan 
tarixşünaslığında milli mövqedən yazılan ilk və son elmi 
əsərlər oldu. Sovet hakimiyyətinin 70 ilində M.Baharlı və 
C.Zeynaloğlu’nun əsərləri yasaqlandı, xalq arasında 
yayılmadı və təbii ki, mənimsənilmədi (11, 4).  
 
 74 
“MÜSAVATÇI QƏDİMOV ABBAS BƏYİ 
TANIYIRSINIZMI?” 
İndi də Mədinə xanım Qiyasbəylinin 16 dekabr 1936-
dakı dindirilməsiylə tanış olaq. Bugünkü müstəntiq 
erməni Ohanesov’dur. Onun sualları daha qərəzli, daha 
məkrlidir. Bütün gücüylə daha çox müsavatçı aşkarla-
mağa çalışır ki, “NKVD”-ni idarə edən qardaşları onları 
böyük zövqlə məhv etsin. 
Bu dindirmədə Əliabbas Qədimova da mühüm yer 
ayrılıb. Çağdaş nəslimiz üçün də çox maraqlı olduğuna 
görə dindirmənin həmin bölümünü qısaltmadan veririk.  
“Sual: Sizə bəlli olan müsavatçıların hamısının adını 
yenə demədiniz. Hamısının adını çəkmək təklif olunur. 
Cavab: Daha heç kəsi tanımıram.  
Sual: Yalan danışırsınız. Müsavatçı Qədimov Abbas 
bəyi tanıyırsınızmı? 
Cavab: Mən həkim Qədimov Abbas bəyi 30  tanıyıram. O, 
mənim şagirdim Hüseynova Nazilənin əridir. Onu müsavatçı 
kimi tanımıram. 
Sual: Qədimovla şəxsən tanışsınız? 
Cavab: Bəli. 
Sual: Onunla harada və haçan tanış olmusunuz? 
Cavab: 1930-31-ci illərdə. Harada, xatırlamıram. 
Sual: Qədimov sizdə olubmu? 
                                                 
30 Ohanesovun saxtakarlığı buradan da üzə çıxır. O, güllələmə 
maddəsi yaratmaqçün Ə.Qədimovu “bəy” adlandırır və bu sözü 
Mədinə xanımın da dilindən qeyd edir, halbuki bəy qızı olan Mədinə 
xanım heç vaxt bəy olmayana “bəy” deməzdi. 
 75 
Cavab: Yox. 
Sual: Bu, doğru deyil. İstintaqa məlumdur ki, Qədi-
mov sizdə bir neçə dəfə olub, 1930-cu ildə də. Etiraf 
edirsinizmi? 
Cavab: Qəti inkar edirəm. Qədimov bizdə heç vaxt olmayıb. 
Sual: Sizə xatırladıram: bu, 1930-cu ilin yazında olub. 
O zaman Qədimov Şəkidə işləyirdi. O, sizdə iki dəfə olub. 
Dəqiq müəyyənləşdirilmiş faktları inkar etməyin. 
Cavab: Qədimov bizdə olmayıb”. 
Göründüyü kimi, Mədinə xanım Əliabbas Qədimovun 
onlarda olmasını qəti inkar edir və bununla da həmin 
günkü dindirmə yarımçıq kəsilir. Ancaq müstəntiqlər 
istədiyini almayınca əl çəksəydilər onlara heç “çekist” 
deməzdilər ki! Onlar Mədinə xanıma necə dəhşətli 
işgəncələr veriblərsə ertəsi gün – 17 dekabrda başladılan 
və üç gün fasiləsiz (!!) davam edən istintaqda o, əsasən, 
yeni müstəntiq Platonov’un istədiyi kimi ifadələr verməyə 
başlayır.  
“Sual: Ötən dindirmədə Siz həkim Qədimovun Sizə 
gəlməsini inadla dandınız. İstintaq Sizə bildirir ki, Qədi-
movun 1930-cu ildə də sizdə olmasını təsdiqləyən faktlara 
malikdir. Sizə məsləhət görürük ki, istintaqa müqavimət 
göstərməyə son qoyaraq, nəhayət, səmimi ifadə verəsiniz. 
Cavab: Boynuma alıram ki,  istintaqa bir sıra yanlış ifadə-
lər vermişəm. Səmimi olmaq qərarına gəlmişəm. Mən müsa-
vatçıların əhatəsindəydim. Ən yaxın qohumlarım – Mustafa 
bəy Vəkilov keçmiş müsavat hökumətinin daxili işlər naziri və 
 76 
Rəhim Bəkilov müsavatçıydı və buna görə mən də Müsavata 
rəğbət bəsləməyə başladım.  
Həkim Qədimov Abbasla belə tanış olmuşam: 1930-cu ilin 
yazında tanımadığım, özünü həkim Qədimov kimi təqdim edən 
bir adam evimə gəlmişdi. Onun şagirdlərimdən birinin əri 
olduğunu xatırladım. Bunu da bilirdim ki, Qədimovu 1927-ci 
ildə Azərb. DSİ əksinqilabi fəaliyyət üstündə həbs edib.  
Mənə tanışlıq verdikdən sonra Qədimov Şəkidən gəldiyini, 
orada qatmaqarışıqlıq olduğunu və görünür, təşkilat fəaliyyət 
göstərdiyini söylədi. Onun özü Bakıda olan müsavatçılarla 
əlaqə qurmaq istəyir, çünki Şəkidəki hərəkata yardım gərəkdir. 
Qədimov mənə bunu da bildirdi ki, xarici Müsavat mərkəziylə 
əlaqə yaratmaq və ondan yardım almaq məqsədiylə şəxsən özü 
Türkiyəyə getmək istəyir. O, Türkiyədəki müsavatçıların yerini 
ona deyə bilib-bilməyəcəyimi soruşdu. Mən heç bir ünvan 
olmadığını, hətta ən yaxın qohumlarımdan Mustafa Vəkilo-
vun Türkiyədə olub-olmadığını bilmədiyimi dedim. Mən onu da 
bildirdim ki, Sürəyya Talıbxanbəyova31 İstanbuldadır, ancaq 
çətin ki, bundan bir şey alınsın. 
                                                 
31 Sürəyya xanım Talıbxan bəy qızı Talıbxanbəyova özəlliklə ilk 
Cümhuriyyət illərində Azərbaycan tarixində şərəfli iz buraxmış, 
Parlamentdə qanunvericilik şöbəsinin rəisi işləmiş, sonra Türkiyəyə 
mühacirət etmiş Hüseyn bəy Mirzəcamalov’un – Hüseyn Camal 
Yanar’ın (1884-1974) bacısı Xeyrənnisa xanım’ın qızıdır. İstanbulda 
yaşayan Sürəyya xanım İstanbul Universitetinin ədəbiyyat fakültəsini 
bitirib. Azərbaycanlı olan Prof. Dr. Məhəmməd Qarabağlı ilə ailə qurub. 
Prof. Qarabağlı fizikdi. Sonradan Amerikaya köçərək ikisi də orada 
vəfat edib. Cem adlı oğulları olub. (Bax: Ədalət Tahirzadə. Prof. 
 77 
Mən Qədimova Şəki avantürasına qatılmamağı da məsləhət 
gördüm. Sonra Qədimov xariclə əlaqə yaratmaqda israr etdiyinə 
görə ona belə əlaqənin olmadığını bildirdim”. 
Bundan sonra Platonovla Mədinə xanım arasında bir 
neçə sual-cavab gedir və inadkar müstəntiq ondan almaq 
istədiyi cavabı sual şəklində bu cür verir: “Deməli, Qədi-
mov Şəkidəki gizli əksinqilabi müsavatçı təşkilatın üzvü imiş və 
Bakıya əlaqə yaratmaq üçün gəlibmiş?”.  
İndisə dindirmə protokoluna Mədinə xanımın adın-
dan yazılmış cavaba diqqət yetirin: “Faktlardan göründüyü 
kimi, Qədimov Şəkidəki gizli əksinqilabi üsyançı müsa-
vatçı təşkilatın üzvü imiş və Bakıya əlaqə yaratmaq üçün 
gəlibmiş”. Belə çıxır ki, Mədinə xanım hətta müstəntiqdən 
də sərtmiş və onun ifadələrinin üzərinə hələ bir “üsyançı” 
sözü də artırıb! İndi oxucumdan soruşuram: Mədinə 
xanımın Əliabbas Qədimovu satdığına, bütün bu yazılan-
ların müstəntiqlərin öz ssenarisi olmadığına inanırsanmı? 
İnanırsansa, müstəntiqin səmimiliyinə şübhən yoxdursa 
səni öz vicdanının mühakiməsinə buraxırıq... 
Nə isə, dindirmənin ardını izləyək: 
“Sual: İstintaqa o da bəllidir ki, Qədimov Şəki üsyan-
çı təşkilatına Baba Qəbulovun, onun atası Abdulla əfən-
dinin, Nəbibəyovun və Fərrux Əfəndiyevin də qatıldıq-
larını sizə bildirib. Bunu boynunuza alırsınızmı? 
Cavab: Qədimov bu haqda mənə heç nə deməyib. Qəbulov 
Baba və onun atası Abdulla əfəndi haqqında başqa şey bilirəm – 
                                                                                                  
İbrahim Yıldırımdan ərməğan. – “Azərbaycan müəllimi” qəzeti, 
2012.III.30) 
 78 
onlar əhalini üsyandan çəkinməyə çağırıblar32. Mənə o da 
məlumdur ki, üsyançıların panislamist şüarları vardı və onlar 
Türklərin gəlməsini gözləyirdilər. 
Sual: Bunlar Sizə haradan məlumdur? 
Cavab: Yadıma sala bilmirəm.  
Sual: Bundan sonra siz Qədimovla harada və nə vaxt 
görüşmüsünüz? 
Cavab: Mən onunla bir daha görüşmədim. 
Sual: Bakıda yaşayan müsavatçılarla əlaqə yaratmaq 
üçün Qədimov niyə məhz Sizə müraciət etmişdi? 
Cavab: Dəqiq bilmirəm. Güman edirəm  ki, Rəhim 
Vəkilovla qohum olduğumu bildiyinə görə mənim əlaqə 
yaratmağa kömək edə biləcəyimi düşünüb. 
Sual: Qədimovun Sizə gəldiyini kimə demisiniz? 
Cavab: Yalnız Məşədi Ağayevə. 
Sual: Siz 1930-cu ilədək Qədimovu tanıyırdınız? 
Cavab: Yox. 
Sual: Elə deyil. İstintaqa məlumdur ki, Siz 1930-cu ilə 
kimi də Qədimovu tanıyırdınız. Boynunuza alırsınızmı? 
Cavab: İnkar edirəm”. 
Bu dindirmədə bir şey açıq-aydın görünməkdədir – üç 
gün fasiləsiz davam edən dindirmə əslində müstəntiqin 
mənəvi məğlubiyyətiylə bitib. O, üç gün ac-susuz, yuxu-
suz saxladığı, işgəncələr nəticəsində cismən əldən 
düşmüş bir qadından vur-tut iki səhifədən bir qədər çox 
ifadə ala bilib. Belə çıxır ki, protokola yazdığı hər bir 
cümlə üçün (yalan-doğruluğuna baxmayaraq) o, bir neçə 
                                                 
32 Bu fikrin doğruluğu artıq təsdiqlənib. 
 79 
saat vaxt sərf edib! Deməli, bütün məşəqqətlərə baxma-
yaraq Mədinə xanım iradəcə sınmayıb, fiziki qüvvəsi 
tükənməkdə olsa da hər baxımdan ona yad, düşmən 
olan müstəntiqə sonadək müqavimət göstərməyi 
bacarıb! Belə bir mətin insanın ruhu qarşısında baş 
əyməmək olarmı?! 
Doğrudur, işgəncələr nəticəsində (görünür, sarsıntı-
ların daha güclü olduğu ilk gündə) müstəntiq Platonov 
Ə.Qədimov haqqında ifadəni Mədinə xanıma imzalat-
mağı bacarıb, ancaq sonrakı günlərdə o, yenidən özünü 
toplayaraq heç nəyi boynuna almayıb. Buna görə də istər 
bu, istərsə də sonrakı dindirmələrdə Mədinə xanımın 
Ə.Qədimov da daxil olmaqla həm başqalarına, həm də 
özünə qarşı verdiyi ifadələr hüquqi baxımdan etibarsızdır, 
çünki müttəhim zor tətbiq edilməklə onlara qol çəkməyə 
məcbur edilib. Oxucunun bu məqama həssaslıqla yanaş-
masını istəyirik.    
Mədinə xanımın istintaqları bitdikdən sonra – 23 
sentyabr 1937-də tərtib olunmuş ittihamnamədə bunlar 
yazılıb:  
“Azərbaycanda sovet hakimiyyəti hələ bərqərar olmamışdan 
əvvəl Mədinə xanım Qiyasbəyli Müsavat partiyasının fəal üzvü 
olub, M.Ə.Rəsulzadə və başqa müsavatçılarla sıx əlaqə saxlayıb. 
Azərbaycanda sovet hakimiyyəti qurulduqdan sonra da müsa-
vatçı mövqeyində qalmaqda davam edib və gizli Müsavat mər-
kəziylə əlaqə saxlayıb. 1927-ci ildə həmin təşkilat ləğv edildik-
dən sonra Mədinə xanım Qiyasbəyli öz ətrafına əksinqilabi 
ruhda olan gəncləri yığmağa başlayıb. 1930-1933-cü illərdə 
 80 
Qiyasbəyli İranda olan müsavatçılarla gizli əlaqə saxlayıb. Həbs 
olunanadək Qiyasbəyli əksinqilabi-millətçi təşkilatın üzvləri 
R.Axundov, B.Çobanzadə ilə əlaqə saxlayıb və sovet höku-
mətinə qarşı düşmən mövqedə qalıb.  
Göstərilənlərə əsasən Qiyasbəyli Mədinə xanım Mehdi qızı 
Azərbaycan CM 72 və 73-cü maddələri üzrə təqsirləndirilir və 
13506 nömrəli istintaq işi bitmiş hesab edilir. Qiyasbəyli Mə-
dinə xanımın işi Azərbaycan XDİK nəzdindəki Xüsusi Üçlüyə 
verilsin” (başqa sözlə, “onun haqqında güllələnmə hökmü 
çıxarılsın”). 
Azərbaycan SSR XDİK Xüsusi Üçlüyünün 1937-ci il 
sentyabrın 26-da keçirilmiş iclasının protokolundan 
çıxarış: 
“Eşidildi: Azərbaycan SSR CM-nin 72 və 73-cü 
maddələriylə ittiham edilən Qiyasbəyli Mədinə xanım Mehdi 
qızının 13506 nömrəli cinayət işi.  
 Qərara alındı: Qiyasbəyli Mədinə xanım Mehdi qızı 
güllələnsin, əmlakı müsadirə edilsin”.  
 13506 saylı cinayət işinin 202-ci vərəqindəki aktdan 
çıxarış:  
 “Azərbaycan SSR XDİK Xüsusi Üçlüyünün 45 yaşlı 
Qyasbəyli Mədinə xanım Mehdi qızının güllələnməsi haqqında 
1937-ci il 26 sentyabr qərarı 1937-ci il sentyabrın 28-də gecə 
saat 1.25 dəqiqədə yerinə yetirilib”. 
Bəli, kommunistlər Azərbaycan tarixindəki ən şərəfli 
qadınlarımızdan birinin həyatına beləcə son qoydular!.. 
 
 81 
ƏLİABBAS QƏDİMOVUN İSTİNTAQI 
Azərbaycan SSR Xalq Daxili İşlər Komissarlığı Dövlət 
Təhlükəsizlik İdarəsi Gizli-Siyasi Şöbəsinin əməliyyat 
müvəkkili, DT kiçik leytenantı S.Sonkin rəsmən dekabrın 
sonlarından həbsinə hazırlıq görülən Əliabbas Qədimovu 
7 yanvar 1937-də Quba şəhərində həbs etdi və gətirib 
Bakıya təhvil verdi.  
Hər bir istintaq işində dustağın özü haqqında bilgi 
anketdən başlanır. Onu çox vaxt çekistlər doldursa da 
bilgilərin hamısı müttəhimin öz sözlərinə əsasən yazılır. 
Bakıda elə 7 yanvarda tərtib edilmiş 613 saylı dustaq 
anketindən bunları öyrənirik: Əliabbas Əli oğlu Qədimov 
Şəki şəhərində 1887-ci ildə doğulub (yuxarıdakı arayışda 
isə onun doğum tarixi 1902-ci il yazılıb!), Quba şəhərində 
Telefon küçəsində 81-ci evdə yaşayır, Quba rayon 
poliklinikasının həkimidir, qulluqçudur, inqilabadək Tür-
kiyə Ordusunda həkim işləyib, ali təhsillidir, partiya-
sızdır, milliyətcə Türkdür, SSRİ vətəndaşıdır, Quba rayon 
hərbi komissarlığında qeydiyyatdadır, 1927-ci ildə Azərb. 
DSİ onu CM-nin 63-cü maddəsiylə 3 illiyə həbs edib33, ailə 
üzvləri bunlardır: arvadı Nazilə - 30 yaş, qızları Ləman – 14 
yaş, Ürfan – 10 yaş, oğlu Turqut – 4 yaş yarım.   
Xatırladaq ki, istintaq işindəki ən yalansız sənəd elə bu 
anketdir. Ancaq anketi dolduran çekist burada da bir 
güllələmə maddəsini göstərməyi unutmayıb – diqqət 
yetirin: “Türkiyə Ordusunda həkim”. Üstündə bu ittihamı 
                                                 
33 Göründüyü kimi, burada 1920, 1921 və 1923-cü illərdəki həbslər qeyd 
olunmayıb. Səbəbini indi aydınlaşdırmaq mümkünsüzdür. 
 82 
daşıyan adamın sağ qalması mümkün deyildi. Azərbay-
can təhlükəsizlik orqanına ağalıq edən ruslar və ermənilər 
belə soydaşlarımızın qanına yerikləyirdilər!  
Ə.Qədimovun istintaqı 7 yanvar 1937-də başlandı və 
fasilələrlə avqustun 10-nadək davam etdi. Azərbaycan 
tarixi üçün də müəyyən əhəmiyyət daşıyan və bugünkü 
nəsil üçün çox maraqlı olan həmin dindirilmə prosesini 
oxucuların diqqətinə çatdırırıq. 
BİRİNCİ DİNDİRMƏ 
Birinci dindirmə çox zaman müstəntiqin müttəhimlə 
tanışlığından və müttəhimə verdiyi “Sizə qarşı irəli sürül-
müş ittihamda özünüzü suçlu sayırsınızmı?” sualından və 
adətən, müttəhimin də qəti “yox!” cavabından ibarət olur. 
Əsl dindirmələr yavaş-yavaş sərtləşməyə başlayır və tək-
tük istisnalarla müstəntiqin qələbəsiylə də başa çatır.  
Azərb. XDİK DTİ 4-cü hissəsi 2-ci bölməsinin əməliy-
yat müvəkkili, DT kiçik leytenantı Məmmədov 7 yanvar 
1937-ci ildə Əliabbas Qədimovu ilk dəfə dindirib. Bu 
dindirmə də “həmişəki” qaydada davam edib və onda 
oxucuya maraqlı olacaq bir şey yoxdur. 
İKİNCİ DİNDİRMƏ 
Birinci dindirmədə Əliabbas Qədimov heç nəyi 
boynuna almadı. Bu, müstəntiqi elə də rahatsız etmədi, 
çünki qarşıda onun “dilini açmaq” üçün hələ yetərincə 
vaxt vardı. Bu müddətdə müstəntiq öz rəisləriylə birgə bu 
 83 
protokolu müzakirə edəcək, dustağı “ilişdirməyin” asan 
yollarını tapmaqdan ötrü onun əleyhinə toplanmış “ləkə-
ləyici” materialları bir daha saf-çürük edəcək, ona qarşı 
kimlərdən yararlanmağın daha təsirli olacağını, zindan-
dakı hansı məhbusu onun üzünə durğuzmağın mümkün-
lüyünü götür-qoy edəcəkdilər. Özü də bu müzakirə 
yalnız Əliabbas Qədimovla bağlı deyildi; o, “NKVD”-nin 
ümumi iş prinsipiydi. Ən mühüm məhbuslarla necə 
davranmaq lazım olduğu müzakirə edilərkən pespubli-
kanın baş cəlladı Mircəfər Bağırov da bu binaya gəlir, 
onun üçün ayrılmış otaqda göstərişlər verir, hətta özü də 
dindirmə və işgəncələrdə iştirak edirdi.  
Əliabbas həkim istintaqa 10 yanvar 1937-də ikinci 
ifadə verib. Bu ifadədə öncəkilərdə deyilmiş bir çox fikir-
lər təkrarlansa da müstəntiqin “tələbkarlığı” sayəsində 
yeni faktlar da ortaya çıxıb. Bu dindirmədən yalnız müttə-
himin cavablarını verməyi məqsədəuyğun saydıq:  
DT kiçik leytenantı Məmmədov 10 yanvar 1937-ci ildə 
Əliabbas Qədimovu ikinci dəfə dindirib. Hansı səbəbə 
görəsə bu dindirmədə Qubadlı rayon çekistlərinin başçısı, 
DT kiçik leytenantı Nizaməddinov da iştirak edib.  
Müstəntiqlə müttəhim arasında təxminən aşağıdakı 
məzmunda danışıq gedib (ona görə “təxminən” deyirik 
ki, adətən, bütün istintaq protokolları dustağın verdiyi 
bütün cavabları deyil, müstəntiqin ondan almaq istədiyi 
cavabları əks etdirir):  
“Sual: İstintaqa məlumdur ki, Siz Azərbaycanda Sovet 
hakimiyyəti qurulanadək müxtəlif siyasi partiyalara 
 84 
qoşulmusunuz. Məhz hansı partiyaya hansı ildə daxil 
olmağınız haqqında istintaqa məlumat verin. 
Cavab: 1904-cü ilin sonundan 1909-cu ilə kimi sosialist-
inqilabçılar (eserlər) partiyasının təşviqat-təbliğat işi aparan 
fəal üzvü bulunmuşam. 1909-cu ilin sonunda təqiblərə məruz 
qaldığımdan Persiyaya – İrana mühacirət etməyə məcbur 
olmuşam...”. 
1905-də Qazan universitetində tələbələrin ictimai 
həyatını əlaqələndirən “Mərkəzi Universitet orqanı” (MUO) 
yaradılmışdı. Bu tələbə təşkilatında aparıcı rol sol 
partiyaların nümayəndələrinə məxsus idi. 1905-ci ilin 
martında MUO-nun sədri sosial-demokrat F.V.Yaroşeviç, 
onun müavinisə eser, hüquqçünas tələbə Əliabbas Əli oğlu 
 
 
Rəhim bəy Məlikov 
 
 
Mirhidayət Seyidzadə 
 85 
Qədimov seçilmişdi. Ə.Qədimov Rəhim bəy Məlikov 34  və 
Mirhidayət Seyidzadə’ylə35 birgə 18 tələbə, 4 kursçu qızdan 
ibarət müsəlman gənclərinin dərnəyini yaratmaq üçün 
fəal çalışırdı. Bu dərnək inqilabçıların kassasını doldur-
maq üçün tamaşalar hazırlamağı qarşısına məqsəd 
qoymuşdu (25, 25). 
Qazan qubernatorunun universitet rektoruna göndər-
diyi məlumatdan aydın olur ki, “tələbələrin 11 noyabr 1907-
ci ildəki yığıncağında yoxsul tələbələrə qarşılıqlı yardım dərnə-
yinin yaradılması məsələsi müzakirə edilib, ancaq tələbələrin bir 
hissəsi, o cümlədən Əliabbas Əli oğlu Qədimov Universitetdə 
qanunazidd tələbə təşkilatının yaradılması üçün xüsusi qızğın-
lıqla təşviqat aparıb” (25, 25).  
                                                 
34 Məlikov Rəhim bəy Mehrəli bəy oğlu (20.4.1886-23.2.1936) Həsən 
bəy Zərdabinin qardaşı oğludur, 7 yaşından onun himayəsində 
böyüyüb. Qazan Universitetinin fizika-riyaziyyat fakültəsini bitirib 
(1912), bu universitetdə müəllim qalmaq təklifini rədd edib. Bir çox 
yerlərdə müəllimlik edib. 1923-də Bakıya çağırılıb, Azərbaycan 
politexnik İnstititunda, ADU-da, AzNKİ-da və Sovet Ticarəti 
İnstitutunda, başqa ali və orta ixtisas məktəblərində dərs deyib, 1935-
də professor olub. Türkcəmizdə istilik fizikasına dair ilk dərsliyin 
müəllifidir. Başqa çoxlu dəyərli işləri var. 1935-də ermənilər onu 
tutdurub. Ermənilər onu zəhərləyərək öldürüb. 
35  Seyidzadə Mirhidayət Miradil oğlu (1887-23.2.1919) Qazan 
Universitetinin hüquq fakültəsində oxuyub (1906-10). Fəal el 
adamıydı. Ordubad Milli Şurasının sədri (12.1918-dən), Zaqafqaziya 
Seyminin (1918), Azərbaycan Milli Şurasının (1918) və Azərbaycan 
Cümhuriyyəti Parlamanının üzvü (1918-1919) olub. Xəstələnərək 
dünyasını dəyişib.  
 
 86 
Bu fakt Ə.Qədimovun istintaqa doğru ifadə verdiyini 
təsdiqləyir. 
Yenidən istintaq prosesinə dönürük. Əliabbas Qədi-
mov sözünə davam edərək deyir:  
“İranda şah rejiminə qarşı yerli azadlıq hərəkatında fəal 
iştirak etdiyimə görə 1911-ci ildə həbs olunmuşam. Rus baş 
konsulluğunun nəzarəti altından qaçaraq Türkiyəyə getmişəm, 
orada 1918-ci ilədək qalaraq tibb fakültəsində oxumuşam. 1916-
cı ildə tibb fakültəsini bitirdikdən sonra orduya36  həkim kimi 
səfərbər edilmişəm və ordudan tərxis edildikdən sonra 1918-ci 
ilin sonunda Azərbaycana qayıtmışam. 
Sual: İstintaqdakı elə həmin bilgilərə görə, Siz Azər-
baycanda Sovet hakimiyyəti qurulduqdan sonra əksin-
qilabi cinayətinizə görə cəza çəkmisiniz. İstintaqa hansı 
əksinqilabi cinayətə görə, harada və neçənci ildə cəza 
çəkdiyiniz barədə məlumat verin. 
Cavab: 1920-ci il aprel inqilabından sonra 7-ci Qafqaz 
diviziyasının Xüsusi Şöbəsi məni həbs etdi, əksinqilabi 
fəaliyyətdə ittiham edildim, ancaq bir ay sonra azad olundum. 
Elə həmin il Şəki Sovetinin İcraiyyə Komitəsinə seçkilər zamanı 
keçmiş Az.FK məni əksinqilabi Müsavat təşkilatına mənsub 
olmaq üstündə həbs etdi və 7-8 gündən sonra Bakıda azad 
edildim. Özü də məni Şəkidə olduğum zaman tutmuşdular. 
Buraxıldıqdan sonra Şəkiyə geri dönmək mənə yasaqlandı və 
Xalq Səhiyyə Komissarlığı işləmək üçün məni Zaqatalaya 
göndərdi, 1927-ci ilin iyuluna qədər orada oldum. İyul ayında 
Az.DSİ orqanları Zaqatalada məni bir dəstə adamla birgə Az. 
                                                 
36 Söhbət Osmanlı ordusundan gedir. 
 87 
SSR CM-nin 64-cü maddəsi üzrə həbs etdi və ilkin istintadan 
sonra ittiham maddəsi dəyişdirilərək ASSR CM-nin 63-cü 
maddəsi ilə əvəz olundu və mənimlə birgə tutulmuş şəxslərlə bir 
yerdə mühakimə olunaraq 3 il iş aldım. 
Sual: Siz ittiham edildiyiniz əksinqilabi fəaliyyəti-
nizin nədən ibarət olduğunu istintaqa konkret şəkildə 
açıqlamadınız. 
Cavab: Mənə əksinqilabi millətçi nitqlərimə görə iş kəs-
mişdilər. 
Sual: Əksinqilabi millətçi nitqlərinizdə konkret nədən 
danışırdınız? 
Cavab: Mən şəxsən heç bir əksinqilabi millətçi nitq söylə-
məmişəm. 
Sual: Siz dediyinizi inkar edirsiniz. Yuxarıda dediniz 
ki, əksinqilabi millətçi çıxışlarınıza görə cəzalandırıl-
mısınız. İndi isə bildirirsiniz ki. heç bir millətçi çıxış 
etməmisiniz. Sözlərinizdəki bu ziddiyyətin mahiyyətini 
istintaqa aydınlaşdırın. 
Cavab: Mən guya millətçi çıxışlar etdiyimə görə mühakimə 
olunmuşam. Ancaq bildirirəm ki, heç bir millətçi çıxış etmə-
mişəm. 
Sual: Bəs siz hansı əksinqilabi fəaliyyətinizə görə 
cəzalandırılmısınız? 
Cavab: Ürəkdən inanıram ki,  mənə verilən cəza istintaq 
orqanının səhvi idi. 
Sual: Sizin cavabınız kafi deyil. İstintaq sizi düzgün 
ifadə vermədiyinizə görə xəbərdar edir. 
Cavab: Mənim ifadələrim doğru və səmimidir. 
 88 
Sual: Siz doğru demirsiniz və artıq cəzasını çəkdiyiniz 
keçmişdəki əksinqilabi fəaliyyətinizin üstünü malala-
mağa çalışırsınız. Biz Sizdən doğru danışmağı tələb 
edirik. 
Cavab: Mən doğru danışıram və bir daha bildirirəm ki, 
mən heç bir günahım olmadan iş almışdım...”. 
İstintaq bir müddət elə bu məcrada davam edir. Müs-
təntiq S.Məmmədov Qədimovu düzgün ifadə vermə-
məkdə günahlandırır, Qədimov isə israrla cavablarının 
düzgün və səmimi olduğunu bildirir. Müstəntiq istintaqın 
artıq mübahisə xarakteri alan bu mərhələsinə son qoyul-
duğunu bildirən bir tonla deyir: “Siz düz danışmırsınız, 
mühakimə olunmağınız və cəzalandırılmağınız təsadüfi deyil. 
Sizin qanunazidd əksinqilabi fəaliyyətiniz istintaq tərəfindən 
sübuta yetirilib. Bir daha tövsiyə edirik ki, istintaqa səmimi 
ifadələr verəsiniz”. 
Bu manqurtlaşmış çekistə görə, milli kimliyə sadiq 
qalmaq qanunazidd, əksinqilabi əməl törətmək deməkdi. 
Göründüyü kimi, müstəntiq Məmmədov 1923-cü ildə 
Əliabbas Qədimova qarşı irəli sürülən millətçi ittihamını 
dirçəltmək və 1937-ci il ittihamı ilə qovuşdurmaq niyyə-
tinə düşmüşdü. Onun millətçiliklə üzvi surətdə bağlı 
olduğu bəyan edilən Müsavat ideologiyasının daşıyıcısı 
kimi günahlandırılması da bunu sübut edir. 
“Sovet İttifaqı” adlanan imperiyanın tərkibində zorla 
bir yerə toplanılmış xalqların özünəməxsusluğunu təmin 
edən milli-mənəvi dəyərlər sistemini sarsıtmaq, etnik 
strukturunu dağıtmaq kommunist-bolşevik ideologiya-
 89 
sının əsas məqsədlərindən biri olub. Milli şüurun daşıyı-
cıları bu siyasətin həyata keçirilməsi yolunda başlıca 
maneə olduqlarından 1937-ci ildə kommunistlər onları 
kütləvi şəkildə məhv etdilər. 
İfrat beynəlmiləlçiliyə, əslində bu şüar altında aparılan 
ruslaşdırma siyasətinə qarşı yüksək milli təfəkkürlü 
insanların müqavimətini etnik şüurun üsyanı kimi də 
dəyərləndirmək olar. 
Ə.Qədimovun millətçilik fəaliyyəti ittihamıyla 3 il 
həbsxanada yatmasını onun suçunu təsdiqləyən fakt kimi 
təqdim etməyə çalışan “sadəlövh” müstəntiqin səylərini 
Qədimov boşa çıxarır. 
“Cavab: Demək olar ki, üç il yatmağım faktdır, ancaq 
konkret əksinqilabi fəaliyyət üstündə ASSR Cinayət Məcəllə-
sinin 63-cü maddəsinə əsasən üç il azadlıqdan məhrum edilmə-
yim isə fakt deyil?37 
Sual: Siz hətta əksinqilabi fəaliyyətdə birgə olduğunuz 
məsləkdaşlarınızla da üzləşdirilmisiniz. Axırı, doğru 
danışacaqsınızmı? 
Cavab: 1928-ci ildə məni, fikrimcə, fitnəkar olan, üzümə 
yalandan duran Molla Qədir adlı birisiylə üzləşdirmişdilər.  
Sual: Axı Sizinlə Molla Qədir arasındakı münasibət-
lərdə heç bir gərginlik olmayıb. Həm də o da əksinqilabi 
fəaliyyətinə görə sizin başqa məsləkdaşınızla birgə cəza-
landırılaraq cəzasını çəkənlərdən biridir. 
                                                 
37 Bu cümlə protokolun özündə belə məntiqsiz qurulub. 
 
 90 
Cavab: 1927-ci ildə tutulmağımıza qədər mənim Molla 
Qədirlə münasibətlərimdə hər hansı bir gərginlik olmayıb. 
Sual: Deməli, Molla Qədirin istintaqa verdiyi ifadə 
düz olub. Hələ istintaqın sizin fəaliyyətinizlə bağlı malik 
olduğu konkret dəlillərdən danışmıram. 
Cavab: Yox, mən Molla Qədirin ifadəsini o vaxt da inkar 
etmişəm, indi də inkar edirəm. 
Sual: İstintaq Sizin təkziblərinizə o zaman da inan-
mayıb, indi də inanmır, çünki Sizin konkret əksinqilabi 
fəaliyyətiniz inkarolunmaz faktdır və cazalandırılma-
ğınıza qanuni əsas verir.  İndi isə həbs olunduğunuz 1937-
ci ilə qədər sizinlə yaxın əlaqəsi olan adamlar haqqında 
məlumat verin. 
Cavab: Mən öz ailəmdən başqa heç kimlə yaxın əlaqədə 
olmamışam. Ancaq həkimlər, müəllimlər, qulluqçular və başqa 
vətəndaşlar arasında tanışlarım olub və tanıdığım adamlar bun-
lardır:   1) Həkim Hacıyev Məhəmməd – Şəkidə olur. 2) Oca-
qov Qasım – Şəkidə həkimdir, özü lənkəranlıdır. 3) Kərimov 
Teymur -  bakılı, Şəkidə həkim işləyir. 4) Pşenitsina –adını və 
atasının adını bilmirəm; həkimdir; 1929-cu ildə Şəkidə işləyirdi, 
indi bilmirəm. 5) Həkim Fedorenko – adını və atasının adını 
bilmirəm; 1929-cu ildə Şəkidə işləyirdi, indi bilmirəm. 6) Həkim 
Əliyev Nəcəf – bakılıdır, Balaxana küçəsindəki Klinik İnsti-
tutda işləyir. 7) Xalatyan Arsen – zöhrəvi xəstəliklər həkimi, 
hazırda harada işlədiyini bilmirəm. 8) Qrızonova – göz həkimi, 
Zaqatalada işləyir. 9) Qayıbov Əli –Qazaxdandır, həkim, 
Klinik İnstitutda işləyirdi. 10) Qayıbov Məhəmməd – həkim, 
“Leçkomissiya”nın xəstəxanasında işləyir. 11) Sipkin – həkim, 
 91 
deyəsən Bakıdandır, gizli abortlar etdiyinə görə 3 il azadlıqdan 
məhrum olunub. 12) Əfəndiyev Əhməd Turan – Qubadandır, 
həkim, Sovet küçəsindəki doğum klinikasında işləyir. 13) 
Danilov Vladimir İvanoviç – Gürgüstandandır, Qubada 
xəstəxana müdiri işləyir. 14) Dadaşyan Arusyak Arkadi-
yevna – həkim, Gəncədəndir, Qubada poliklinikada işləyir. 15) 
Vasilyeva Zinaida Nikolayevna – Quba poliklinikasında göz 
həkimi işləyir. 16) Həkim Dadayan Polina İvanovna – 
Qubada işləyir. 17) Hüseynov Hüseynqulu – həkim, Bakıda 
işləyir. 18) Həkim Xasıyev Nəcəf – Bakıda işləyir. 19) Həkim 
Behbudov Əli – Qubada səhiyyə şöbəsində işləyir. 20) Həkim 
Rolnikov İsay – Qubada işləyir. 21) Həkim Xanukayeva – 
Qubada işləyir; indi Bakıda təkmilləşmə kursundadır. 22) 
Həkim Marqaryan Armais Aleksandroviç – Volqa-Moskva 
kanalı xətti üzrə işləyir. Arvadını öldürdüyünə görə həbs edilib. 
23) Quba Rayon Maarif Şöbəsinin müdiri Askana – soyadını 
bilmirəm, qubalıdır. 24) Əhmədov Əliqulu – Quba Rayon 
Maarif Şöbəsi müdirinin müavini, müəllim, qubalıdır. 25) 
Şahverdiyev Hacıbaba – Qubada müəllimdir. 26) Tacı 
Əfəndiyev – Qubada 10-illiyin müdiridir. 27) Məhərrəmov 
Sadul – Quba şəhər pedaqoji texnikumunun müdiri, qubalıdır. 
28) Rəfizadə Həmid – Quba pedaqoji texnikumunun 
müəllimi, Azərb. XDİK İdarəsi həbs edib. 29) Əliəsgər 
Hacıyev – Quba pedaqoji texnikumunun müəllimi. 30) Musa 
Hüseynov - gəncəlidir, [Qubada] pedaqoji texnikumun tədris 
işləri üzrə direktor müavinidir. 31) Məhəmməd – soyadını 
bilmirəm, Quba pedaqoji texnikumunun müəllimi. 32) 
Babaxan – soyadını unutmuşam, qubalıdır, Quba 10-illiyinin 
 92 
müəllimidir. 33) Qubalı müəllim Semaçkov – adını bilmirəm. 
34) Libkina – adını bilmirəm, Qubada müəllimdir. 35) 
Babayev – adını bilmirəm, deyəsən qubalıdır, Qubada kənd 
təsərrüfatı texnikumunda müəllimdir. 36) Seyfəddin – Qubada 
müəllimdir, müəllimlər birliyinin sədridir. 37) Sona 
Əhmədova – Qubada müəllimədir. 
Başqa tanışları xatırlamıram, özü də, yuxarıda dediyim 
kimi, xatırladığım adamların içərisində mənimlə yaxın və 
səmimi əlaqədə olanı yoxdur”. 
İkinci dindirmə burada başa çatır. Müstəntiq, 
göründüyü kimi, müttəhimdən 37 nəfərin adını götürüb. 
Onun məqsədi aydındır – bu sadalanan insanların hansı-
nısa siyasətlə bağlamaq və Ə.Qədimovun onunla/onlarla 
birgə hakimiyyətə qarşı üsyan hazırladığını “sübut et-
mək”, ya da bu adamların içərisindən müttəhimin üzünə 
durquzmaq üçün şəxs(lər) tapmaq. 
“NKVD” zindanının ab-havasına bələd olmayan çağ-
daş tələskən oxucumuz yanlış nəticə çıxara bilər ki, “gör 
Əliabbas Qədimov nə qədər adamı satdı!”. Çox yanlış 
fikirdir! Ə.Qədimov yalnız və yalnız tanışlarını, həmkar-
larını sadalayıb və bunda satqınlıq axtarmaq günahdır, 
axı bizim hər birimiz müstəntiqin sualı qarşısında bundan 
dəfələrlə artıq tanışlarımızı sayıb-tökərdik! 
ÜÇÜNCÜ DİNDİRMƏ 
Ə.Qədimovun üçüncü dindirməsi 15 yanvar 1937-də 
oldu. Bu “söhbət”i də müstəntiq Məmmədov aparıb və 
Qubadlının baş çekisti Nizaməddinov yenə onun “qonağ”ı 
 93 
olub. Çekistlər bu “görüş”ə artıq hazırlıqlı – yeni adlarla 
gəlmişdilər. 
Müstəntiq sözə belə başlayır:   
“Sual: Bundan öncəki ifadənizdə Siz istintaqdan yaxın 
əlaqədə olduğunuz adamları gizlətmisiniz. Biz Sizə yaxın 
əlaqədə olduğunuz şəxslərin adlarını istintaqa söyləmə-
yinizi təklif edirik. 
Cavab: Keşən ifadəmdə istintaqa söylədiyim yaxın əlaqədə 
bulunduğum adamlardan başqa tanışlarım yoxdur, daha heç 
kəslə əlaqə saxlamamışam.  
Sual: Bu, doğru deyil. İstintaqa, sadaladığınız tanışla-
rınızdan da yaxın əlaqədə olduğunuz şəxslərin adı 
məlumdur. Yenə təkidlə tələb edirik ki, düz danışasınız. 
Cavab: Adlarını çəkdiyim tanışlardan başqa, ola bilsin ki, 
digər tanıdıqlarım da var, ancaq indi onları xatırlamıram. Sizə 
məlum olan tanışlarımdan varsa xatırladın, mən onlarla gerçək-
dən əlaqədə olmuşamsa bunu istintaqdan gizlətməyəcəyəm. 
Sual: Siz yaxın əlaqədə olduğunuz Şahmuradov Əb-
dülbaqini istintaqdan gizlətmisiniz. Bunu etiraf edirsi-
nizmi? 
Cavab: Şahmərdanov Əbdülbaqi adlı şəxsi mən qətiyyən 
tanımıram. 
Sual: Siz doğru demirsiniz. Şahmərdanov Əbdülbaqi 
Qubada müəllim işləyərkən Siz onunla əlaqə saxlamı-
sınız. Bu barədə nə deyə bilərsiniz? 
Cavab: Şahmərdanov Əbdülbaqini mən heç cürə xatırlaya 
bilmirəm. Bu adamın varlığından belə xəbərim yoxdur. 
 94 
Sual: İstintaq səmimi olmadığınızı bir daha bildirir. 
Siz Şahmərdanovu necə tanımaya bilərsiniz ki, bir-biri-
nizin yanına gedib-gəlmisiniz.  
Cavab: Yenə əvvəlki ifadəmin üstündə dururam. Ola bilər 
ki, belə bir adam mənə həkim kimi müraciət edib, ancaq mən elə 
adam tanımıram.  
Sual: Siz tərslik edirsiniz. İstintaq xəbərdarlıq edir ki, 
bununla bağlı müttəhim Şahmərdanovun özünün izahatı 
var. İndi nə deyəcəksiniz? 
Cavab: Mən bu adamı tanımıram və xatırlaya da bilmirəm. 
Sual: Siz inad edirsiniz. İstintaqa dəqiq məlumdur ki, 
Şahmərdanov Əbdülbaqi həbs olunana qədər Siz onunla 
əlaqə saxlamısınız, bir-birinizə gediş-gəlişiniz olub. 
İnadkarlığa son qoymağınızı tələb edirik. 
Cavab: Mən indi yalnız bundan qabaq verdiyim cavabları 
təkrar edə bilərəm. 
Sual: Siz istintaqdan Qəbulov Baba ilə olan əlaqənizi 
də gizlətmisiniz. Bu barədə nə deyə bilərsiniz? 
Cavab: Bəli, bu adama – Qəbulov Babaya yaxşı bir tanış 
kimi bələdəm. O, mənimlə birlikdə yatıb - 1929-cü ilə kimi həbs 
olunaraq iş almışdı. 
Sual: Bəs bunu istintaqdan niyə gizlətmisiniz? 
Cavab: Mən onun adını istintaqda niyə çəkməliydim ki? 
Sual: Müttəhim kimi Siz yaxşı qarşılıqlı münasibətdə 
olduğunuz bütün adamların adlarını istintaqın verdiyi 
suala cavab olaraq bildirməyə borclu idiniz, ancaq tanış-
larınızın arasında onunla bağlı bir kəlmə də deməmisiniz.  
 95 
Cavab: Mənim istintaqdan heç nəyi gizlətmək niyyətim 
olmayıb.  
Sual: Ancaq Siz hətta tanışlarınız içərisində Qəbulov 
Babanın adını çəkməmisiniz.  
Cavab: Əvvəlki ifadəm zamanı bu sadəcə yadıma 
düşməyib.  
Sual: Qəbulov Baba Qubaya Sizin yanınıza neçə dəfə 
gəlmişdir? 
Cavab: Qəbulov Baba Qubaya mənim yanıma deyil, 
özünün xidməti işləri üçün gəlmişdir. 
Sual: Qəbulov Baba Qubada olarkən Sizə də baş çəkib. Bu 
barədə nə deyə bilərsiniz? 
Cavab: Qəbulov Baba Qubada xidməti ezamiyyətdə olarkən 
mən onu evimə ən çoxu 2 dəfə nahara qonaq çağırmışam”.  
Müstəntiq, axır ki, əl ilişdirməyə bir yer tapdı! Onsuz 
da, Baba bəy Qəbulzadənin də əsgisi tüstülüdür – onunla 
haçansa əlaqədə bulunmuş istənilən şəxsi “xalq düşməni” 
adlandırmaq asandan da asandır. Ə.Qədimov onunla 
oturub-durduğunu boynuna alırsa bunun özü artıq onun 
əleyhinə olan, güllələmə maddəsinə bəraət verən ciddi bir 
“ləkələyici” tutarqadır! Bundan sonra ondan qoparılan 
hər bir əlavə cümlə müstəntiqin qazancıdır! O isə fürsəti 
fövtə fermədən məsələni siyasiləşdirir:  
“Sual: Qəbulov Baba Qubada sizdə sonuncu dəfə olar-
kən Sizinlə onun arasında hansı siyasi söhbətlər getdiyini 
istintaqa açıqlayın? 
Cavab: Mən qəti olaraq bəyan edirəm ki, mənimlə Qəbulov 
Baba arasında siyasi mövzuda heç bir söhbət olmayıb. 
 96 
Sual: Siz həqiqəti demirsiniz. İstintaqın Sizinlə Qəbu-
lov Baba arasında həm Qubadakı, həm də Qubayadək 
olan dövrdəki siyasi söhbətlər haqqında məlumatı var. 
Boynunuza almayacaqsınızmı? 
Cavab: Ola bilsin ki, mənimlə Qəbulov Baba arasında kənd 
təsərrüfatının kollektivləşdirilməsi və kollektivləşdirmə ideya-
sının təbliğ olunması haqqında ÜİK(b)P-nin qərarları barədə 
söhbətlər olub. Ancaq əksinqilabi xarakterli söhbətlər etmə-
mişik”. 
Doğrudur, Ə.Qədimov indiyədək kommunistlərin 
zindanını da, onların cəllad xislətli müstəntiqlərini də, 
ilanı yuvasından çıxaran dillərini, min bir hiylələrini də 
görüb, sonda onların işgəncələrini dadıb, ancaq yenə də 
“ağıllanmayıb” – yalandan, hiylədən, fırıldaqdan uzaq saf 
təbiəti, sadəlövhlüyü onu müstəntiqin toruna salır və o da 
bu toru daha da dolaşdırmağa, çıxılmaz etməyə çalışır. 
Müttəhim bir azdan ayılır və ağzından artıq söz qaçırdığı-
nı duyur, müstəntiqin ondan yeni sözlər qopara bilmə-
məsi üçün bütün iradəsini toplayır, onun bütün təzyiq-
lərini, dolaşdırıcı suallarını zərərsizləşdirmək istəyir.     
“Sual: Sizinlə Qəbulov Baba arasında kollektivləşmə 
ilə bağlı söhbət olub, yoxsa “olması mümkündür”? İstin-
taqa konkret cavab verin. 
Cavab: Aramızda bu söhbətin olub-olmadığını dəqiq 
xatırlaya bilmirəm. 
Sual: Siz birbaşa və konkret cavab verməkdən yayınır-
sınız. Dəqiq danışmağınızı bir daha tələb edirik.  
 97 
Cavab: Mənimlə Qəbulov Baba arasında kollektivləşmə ilə 
bağlı söhbət olduğunu xatırlamıram. 
Sual: Kollektivləşmə ilə bağlı söhbəti “xatırlamır-
sınızsa”, onda bu söhbəti haradan çıxardınız? 
Cavab: Aramızda bu cür siyasi-məişət söhbətləri ola bilərdi, 
ona görə də kollektivləşmədən söz etdim. 
Sual: Sizinlə Qəbulov Baba arasında kollektivləşmə 
ilə bağlı söhbətin olduğunu demək olarmı? 
Cavab: Dəqiq deyə bilmərəm, ancaq olması mümkündür”. 
Beləliklə, bir an öncə kollektivləşmə məsələsində öz 
qurbanını az qala tələyə salmış müstəntiqin əli boşa çıxır, 
ancaq o, torunu yenə əlindən buraxmır, onu atmağa fürsət 
axtarır. 
“Sual: Sizinlə Qəbulov Baba arasında daha nə kimi 
söhbətlər olub?   
Cavab: Mən və Qəbulov Baba həbsxanada birgə yatdığımız 
illəri xatırladıq, Qəbulov Şəki-Zaqatala üsyanı  zamanı öz 
fəaliyyəti haqqında əhvalatlar danışdı. 
Sual: Qəbulov Baba Şəki-Zaqatala üsyanı zamanı 
konkret olaraq hansı fəaliyyətindən danışdı? 
Cavab: Qəbulov Baba Şəki-Zaqatala qəzasında banditlərin 
qaldırdığı üsyan vaxtı onların əleyhinə gördüyü işlərdən, bu 
üsyanın fitnəkar xarakterli olduğunu kəndlilərə izah etməsin-
dən  və s. bəhs etdi”. 
Oxucumuz yəqin ki, bir incəliyə diqqət yetirir – 
Əliabbas Qədimov nəinki özünü müstəntiqin hiyləgər 
suallarından qorumağa çalışır, eyni zamanda Baba bəy 
Qəbulzadənin də günahsız olduğunu anlatmağa cəhd 
 98 
edir, bu məqsədlə də üsyanla bağlı öz əqidəsinə zidd, 
ancaq müstəntiqin xoşuna gələn ifadələr (“banditlər”, 
“üsyanın fitnəkar xarakteri”...) işlədir. Ancaq ondan fərqli 
olaraq müstəntiq sadəlövh deyil:  
“Sual: Siz istintaqı yolundan sapdırmaq istəyirsiniz. 
Qəbulov Şəki-Zaqatala rayonunda üsyanın hazırlanma-
sında iştirak etdiyi halda üsyan əleyhinə necə fəaliyyət 
göstərə bilərdi? 
Cavab: Mən Qəbulov Babanı Şəki-Zaqatala üsyanının 
hazırlayan iştirakçı kimi tanımamışam və belə hesab etmirəm. 
Sual: Siz Qəbulov Babanın şəxsində Şəki-Zaqatala 
üsyanının hazırlanmasında iştirak etmiş əqidədaşınızı 
istintaqdan gizlətməyə çalışırsınız. İstintaq sizə doğru 
danışmağı təklif edir.  
Cavab: Qəbulov Babanın əqidədaşım olduğunu bilmirəm. 
Mənim keçmiş Şəki-Zaqatala üsyanı ilə heç bir əlaqəm olma-
yıb”. 
BABA BƏY QƏBULZADƏ KİMDİR? 
Soyadı türkcə sənədlərdə “Qəbulzadə”, ruscalarda isə 
“Qəbulov” kimi yazılmış Baba bəy XX yüzil Azərbaycan 
aydınlarının öncül nümayəndələrindən biri, görkəmli 
ictimai-siyasi xadim, “Əhrar” partiyasının üzvü, Azərbay-
canın qurtuluşu və müstəqilliyi uğrunda fəal mücahid, 
Azərbaycan Cümhuriyyəti (1918-1920) Parlamentinin 
üzvü və nəhayət, sovet repressiyasının şəhididir. Onun 
haqqında Azərbaycan tarixşünaslığında ilk məqaləni biz 
yazmışıq (20).  
 99 
Baba bəy Abdulla əfəndi 
oğlu Qəbulzadə 10 dekabr 1893-
cü ildə Qax-Muğal  kəndində 
anadan olub. İlk təhsilini evdə 
atasından – Qax və Zaqatalanın 
ən sayılan ruhanilərindən biri 
olan Abdulla əfəndi’dən aldıqdan 
sonra 1910-cu ildə Zaqatalada 
ali ibtidai məktəbi bitirib. 
İxtisasca müəllimdir. Zaqatala 
və Şəki şəhərlərində əsasən 
tarixdən dərs deyib.  
Gənc yaşlarından siyasətlə 
maraqlanıb. Azərbaycanın müstəqilliyini önə sürən 
müsavatçı ideyalara rəğbət bəsləyib, 1918-ci ildə Şəki 
şəhərində Müsavat Partiyasının canlanmasına əlindən 
gələn yardımı göstərib, ancaq heç vaxt bu partiyanın üzvü 
olmayıb. O, atası Abdulla əfəndinin də mənsub olduğu 
“Əhrar” partiyasını seçib və 1920-də ilk Cümhuriyyətimiz 
məhv edilənədək bu partiyada olub. Parlamentin üzvü 
olan atası 1919-da xəstəliyinə görə burada fəaliyyətini 
davam etdirə bilmədikdə “Müsavat” Partiyasının oza-
mankı öncüllərindən olan görkəmli maarifçi İslam bəy 
Qəbulzadə’nin (1879-1920) tövsiyəsiylə Baba bəy Zaqatala 
dairəsindən Parlamentə deputat seçilib. 
Sovet hakimiyyəti qurulan zaman Azərbaycandan bir 
çox adamlar xarici ölkələrə mühacirətə gedib. Baba bəy 
atası Abdulla əfəndiyə deyib ki, gəl biz də Türkiyəyə 
 
 
Baba bəy Qəbulzadə 
 100 
gedək. Atası razılıq verməyərək deyib ki, mən ölülərimə 
arxa çevirə bimərəm. Gələcək acı taleyini gözünün önünə 
almış Baba bəyə, gerçəkdən də, kommunistlər hədsiz 
zülmlər veriblər. Sovet dönəmində o, dəfələrlə həbs 
edilib. İlk dəfə 24 may 1920-də “ÇK” onu keçmiş Parla-
man üzvü kimi həbs edib, ancaq hec bir günahı olma-
dığına görə 16 gündən sonra buraxmalı olub. O, 1927-ci 
və 1937-ci illərdə də “ÇK” zindanına düşüb və sonuncu 
dəfədə həyatı orada sona yetib.  
Sovet ağalığı illərində də Baba bəy əsasən müəllimliklə 
məşğul olub. Öncə Zaqatala məktəblərində, o sıradan 
Kənd Təsərrüfatı Texnikumunda işləyib. 1923-1927-ci 
illərdə Şəki seminariyasında (sonralar 2-illik Müəllimlər 
İnstitutuna çevrilib) tarixdən dərs deyib. Gəncə Kənd 
Təsərrüfatı İnstitutunun və H.b.Zərdabi adına Pedaqoji 
İnstitutun dialektik materializm müəllimi, şəkili Rəsul 
Əfəndiyev danışırməş ki, mənim vaxtilə Şəki 2-illik Peda-
qoji İnstitutuna girib oxumağımın səbəbkarı Baba bəydir. 
B.b.Qəbulzadə Şəkidə müəllim işləyərkən Məhəm-
mədəmin Rəsulzadə’nin Türkiyədə nəşr etdirdiyi “Yeni 
Qafqaziya” dərgisini tələbələr arasında ucadan oxutdu-
ğuna görə 1927-ci ildə işdən çıxarılıb və az sonra müsa-
vatçı kimi həbs edilərək 11 iyunda 3 il iş alaraq Bakıya 
sürgün edilib.  
Xalq arasında belə bir söhbət dolaşır ki, 1930-da Şəki 
üsyanı baş verəndə guya Qaxda camaat məscidə yığışıb 
və Baba bəyə təklif edib ki, bizim üsyana da sən rəhbərlik 
et, ancaq o, üsyan fikrinə qarşı çıxaraq deyib ki, qoşun 
 101 
üstünüzə top-tüfənglə gəlib, siz yaba və bellə onun 
qarşısına çıxaraq heç nə edə bilməzsiniz. Hökumətlə 
hökumətlik etmək olmaz. Çıxın evinizə gedin, kasıbçılı-
ğınızla məşğul olun. Onun sözünə qulaq asan camaat 
dağılışıb, bunun sayəsində də Qaxda Şəkidəki kimi qırğın 
və kütləvi həbslər olmayıb. 
Maraqlıdır ki, bəzi istintaq sənədlərində isə tam 
tərsinə fikir əksini tapıb – guya Baba bəy Şəki üsyanını 
hazırlayanlardan, yaxud onun fəal iştirakçılarından biri 
olub. Bu deyilənlərin ikisi də yanlışdır, çünki Şəki üsyanı 
zamanı Baba bəy Bakıda sürgündəydi. 
Azadlığa buraxıldıqdan sonra o yenə Zaqatalada 
məskunlaşıb, müəllimlik edib. Aramsız təqiblərə, həbslərə 
baxmayaraq daim Azərbaycanın azadlığı ideyasını yayıb. 
Bir çox çağdaşları onda müstəsna təbliğat bacarığının 
olduğunu göstərirlər. 
Görünür, gənclər arasında təbliğat aparmasını əngəllə-
mək üçün onu məktəbdən uzaqlaşdırıblar və Baba bəy 
təbiətinə bütünlüklə yad olan başqa sahədə çalışmalı 
olub. Öncə Şəkidə İttifaq Meyvə-Tərəvəz Birliyinin (rus-
cası: “Soyuzplodoovoş”) tədarükçüsü işləyib. Sonra, 
görünür, izini itirmək üçün iş yerini Gəncəyə dəyişdir-
məli olub – bu şəhərdə Moskva Yeməkxanalar Birliyinin 
(ruscası: “Prodsnabmos”) tədarük üzrə müvəkkili olub. 
Son iş yeri də buradır. 
Təqiblər üzündən yaşayış yerini tez-tez dəyişdirməyə 
məcbur olub. Ömrünün son illərini Şəki və Bakı şəhər-
 102 
lərində yaşayıb. Bakıda 1932-ci ildən onun özəl mənzili 
olub.  
Həbs ediləcəyini duyan Baba bəy iki ay yarım müxtəlif 
yerlərdə gizlənib. Çekistlər xüsusi əməliyyat keçirərək 18 
sentyabr 1937-də onu Bakıda həbs edərək 29 oktyabr 
1937-də güllələyiblər. 1956-da bəraət alıb. 
Baba bəy Qəbulzadə 16 oktyabr 1919-da atası Abdulla 
əfəndinin yerinə Azərbaycan Cümhuriyyəti Parlamanına 
üzv seçilib və onun işində çox fəal iştirak edib. O, Parla-
man kürsüsündən dəfələrlə çıxış edərək dövrün ən mü-
hüm problemlərinə toxunub və özünün vətəndaş möv-
qeyini ortaya qoyub. Onun çıxışlarında doğma xalqına 
hədsiz sevgisi, vətəndaş təəssübkeşliyi açıq-aydın görü-
nür. 9 mart 1920-də Parlamanda Qars məsələsi müzakirə 
edilərkən Məhəmmədəmin Rəsulzadə və Nəsib bəy Yusif-
bəyli’dən sonra Baba bəy söz alaraq alovlu bir nitq söy-
ləyib. Onun çıxışının stenoqramından bəzi yerləri gözdən 
keçirək:  
“Burada biz açıq danışmalıyıq. Siz bilirsiniz ki, bu gün 
ortalıqda bir erməni məsələsi vardır. Və o məsələni Azərbaycan 
milləti və Parlamenti, milli hissiyyati-vətənpərvəranəsi çaşqın 
olanlar həll etməlidirlər. Artıq quru danışıq və alqışlar ilə bir 
şey olmaz. Belə şeylər ilə Zəngəzurda qırılan, irzü namusu puç 
olan müsəlmanların dərdinə dərman olmayır. Baxınız, əgər 
İstanbulda naxoşluqdan bir erməni ölürsə ermənilər bütün 
Avropa əfkari-ümumiyyəsinə “türklər filan qətli-amda bunu 
öldürdülər” deyə qışqırırlar, Avropa əfkari-ümumiyyəsi də 
onları eşidir, fəqət erməni bandaları, canavərləri, mauzeristləri 
 103 
tərəfindən tarmar edilən xanimanları Avropa görmür. Ərşə 
qalxan ah-nalələri onlar eşitmir”.  
Bu yerdə zaldakılar onu alqışlayır və Baba bəy 
əsəbiləşir:  
“Əl çalmayınız. Əl çalmaq ilə dərdə əlac etmək olmaz. Mən 
hissiyyata qapanıb danışmıram. Bu cür məsələləri müahidələr 
ilə, konfranslar ilə həll etmək olmaz. Artıq biz aldanmamalıyıq, 
çünki o qatillərin şüarı islamı qırmaqdır. Hamımız bilirik ki, 
daşnaklar Avropanı qapı-qapı gəzib Türkiyə məsələsinin bir cür 
həll edilməsi üçün hər alçaqlığı qəbul etmişlərdir. Onlar 
Osmanlı türk məsələsindən sonra Azərbaycan məsələsinə 
girişmişlərdir. Onlar süni yollar ilə erməni əksəriyyəti qayırmaq 
istəyirlər; bu, inkar edilməz. Bunların darülfünun görmüşləri, 
alimləri vardır; əcəba bunların heç qəlbi ağrımır, ruhu sıxılmır,  
ürəklərində şəfqət və mərhəmət yoxmudur ki, heç olmasa 
daşnakların bu zülmünə qarşı protesto etsinlər? Onların rəisləri 
Poqos Nubar paşa və qeyriləri əcəba heç hüquq oxumayıblarmı? 
Hüquq və qanun nə olduğunu anlamırlarmı? Biz quru protesto 
edirik, fəqət bunlarla dərdə əlac olmaz. Bugünkü gündə 
azərbaycanlılar öz müqəddəratını düşünüb həll etmək üçün 
başqa yolların hamısını bilir. Qoyunuz millət özü bunu 
düşünüb böylə məsələləri həll etsin. Avropadan isə şimdiyə 
qədər bu fəlakətləri görmürlər, çünki onların gözlərindəki 
çeşməklər Poqos Nubar paşaların əlilə taxılmışdır. Nə qədər ki o 
çeşməklər çıxarılmamış, biz xilas olmayacağıq və onlar da 
həqiqəti görməyəcəklər. İş böylə olduqda  biz bilümum təfriqəni 
bir yana buraxıb yığışalım, tədbir edəlim və çalışalım; ölmək 
icab edərsə nə eybi var, qoy desinlər ki, Parlament əzasın-
 104 
dan bir neçəsi gedib özünü millətə fəda etdi. Və birdəfəlik 
bu zalımların qarşısına bir sədd çəkəlim. […]. Hökumət bu 
xəstəliyə hərgah əlac etməyə, biz millət kimi gedib intiqam 
alarıq”. 
26 aprel 1920-ci il tarixli iclas zamanı Parlamentdə Şəki 
şəhərini daşqından qorumaq üçün Kiş çayı qarşısında 
daşdan bənd çəkilməsi üçün 40.460 manat vəsait 
buraxılması haqqında qanun layihəsi müzakirə edələrkən 
məruzəçi Abdulla bəy Əfəndizadə’dən sonra Aslan bəy 
Qardaşov və Ağa Eminov’la yanaşı, Baba bəy Qəbulzadə də 
çıxış edir. Görünür, elə onların çıxışının nəticəsində 
qanun layihəsi yekdilliklə qəbul edilir. 
Belə qeyrətli oğul olan Baba bəy, yuxarıda deyildiyi 
kimi, 18 sentyabr 1937-də Bakıda həbs edilib. Onun 
istintaq işində Şəkinin ozamankı tarixiylə bağlı maraqlı 
detallar var. Məsələn, bu istintaq işində də onun Əliabbas 
Qədimov və başqalarıyla birgə 1923/24-də həbs edildiyi 
göstərilib. Çekistlər onun haqqında “kirləndirici” məlu-
mat toplamaqçün şahidlər: “Nuxa işçisi” qəzetinin keçmiş 
şöbə müdiri, məhbus Vəlibəyov Rəşid Zeynal oğlu (1905), 
şəhər təhsil şöbəsinin partkomu Hüseynov Əbdülrza Qafar 
oğlu (1890), pedaqoji məktəbin hərbi rəhbəri Xəlilov Cabbar 
Hacı Əbdülhəlim oğlu (1893), bədən tərbiyəsi texniku-
munun müəllimi, Baba bəyin şagirdi olmuş Əbdürəhimov 
Məhəmmədəli Məhəmməd oğlu (1905), 11-ci məktəbin 
müəllimi Xəlilov Məcid Xəlil oğlu (1909) və dərzi Bəşirov 
Qulu Bəşir oğlu’ndan (1867) ifadə almışdılar. Bu ifadələrin 
necə alındığını 1958-ci ildə yenidən dindirilmiş şahid 
 105 
Cabbar Xəlilovun söylədiklərindən öyrənirik. 1937-də 
ondan necə ifadə alındığını C.Xəlilov belə açıqlayır:  
“...23 sentyabr 1937-ci ildə küçədə işə gedərkən Şəki rayon 
milis şöbəsinin yanındakı körpüdə o zaman Şəki redaksiyasının 
direktoru olan Hüseynov Əbdülrza qarşıma çıxdı və əlimdən 
tutaraq dedi ki, Siyasi idarədə səni şahid kimi göstərmişəm, 
gedək, dindirmə protokolunu imzala. Mən də getdim və sözün 
tam mənasında öncədən hazırlanmış protokola qol çəkdim. Qol 
çəkəndən sonra mənə bildirdilər ki, “bu protokol Şəki seminari-
yasının müəllimi Qəbulov Baba haqqındadır”.  
Bu gün həmin şahidləri kiminsə suçlamasını doğru 
saymaq olmaz – onların, demək olar ki, hamısı hazır 
protokola qol çəkməyə məcbur edilib. O dönəmdə 
kiminsə imza atmaqdan boyun qaçırması onun özünün və 
ailəsinin labüd fəlakəti deməkdi; bu üzdən də onların bu 
hərəkətinə, əsasən, anlayışla yanaşmaq lazımdır.  
Protokolların saxta olduğu, öncədən hazırlandığı 
bundan bilinir ki, onların hamısı məzmunca bir-birinin 
təkrarıdır. Protokollarda o sıradan bunlar da göstərilib: 
 Baba bəy 1918-ci ildə Şəkidə Müsavat partiyasını 
yaradanlardandır (bu, yalandır, çünki o, “Əhrar” partiyasının 
üzvüydü); 
 o, 1923-24-cü illərdə Şəkidə yerli müsavatçılar 
Məhəmmədəli Xəlifəzadə və Veysəl Mustafazadə ilə birgə 
sovet hakimiyyətinə qarşı təbliğat aparıb (bu, doğrudur); 
 məktəbdə müsavat parlamentinin sədri (?!) 
Məhəmmədəmin Rəsulzadə’nin redaktorluğu ilə Türkiyədə 
çıxan, gizli yolla xaricdən gətirtdiyi “Yeni Qafqaziya” jurna-
 106 
lını ucadan oxutdurub və bunun üstündə işdən çıxarılıb (əslin-
də onun oxuduğu jurnalın özü yox, Məhəmmədsəid Ordu-
badi’nin ona qarşı yazılmış məqaləsində gedən sitatlardı), az 
sonra həbs edilib; 
 1930-dakı Şəki üsyanı zamanı Baba bəy Şəkidə 
çıxışında sovet hökuməti və kommunist partiyasına düşmən 
münasibət bəsləyib (ağ yalandır! Abdulla əfəndi, əksinə, xalqı 
üsyandan çəkinməyə çağırıb, Baba bəy isə Şəki üsyanı zamanı 
Bakıda həbsdəydi, Şəkiyə gedə bilməzdi); 
 Baba bəy Şəkidə çox vaxt antisovet fabrikant Əsgər 
ağa Məmmədov, sürgündən yeni qayıtmış qolçomaq Lütful-
lah Hüseynov, Tabaq Qurban və başqa antisovet ünsürlərlə 
oturub-durub, onlarla birgə sovet hökumətinə qarşı əksinqilabi 
millətçi təbliğat aparıb, mövcud rejimə qarşı kəskin sözlər 
işlədib, müsavatçılıq ideyalarını təbliğ edib (fakt doğru olsa da 
yazılış tərzi “keçinin su bulandırması”dır). Onda müstəsna 
təbliğat-təşviqatçılıq bacarığı olduğuna görə ətrafdakılar üçün 
sosial təhlükə doğurur. 
 Bütün həbsi boyunca yalnız bircə dəfə dindirilən Baba 
bəy müstəntiq Zelenski’yə deyib:  
“İkinci dəfə Azərb. Dövlət Siyasi İdarəsi (DSİ) 11.06.1927-
ci ildə məni Qax kəndində həbs etdikdən sonra Zaqatalaya, 
oradan da Şəkiyə, daha sonra Bakıya göndərilmişəm və istin-
taqım Bakıda aparılıb. Eyni iş üzrə mənimlə birgə Zaqatalada 
bunlar da həbs edilib: 1) həkim Qədimov Əliabbas, 2) 
Nurullah əfəndi Qazızadə - müəllim, “Əhrar” partiyasının 
keçmiş üzvü, 3) Ramazan Qaracayev – alverçi, 4) Əhməd 
Abdullayev – İstehlak kooperativində işləyirdi, 5) Əhməd 
 107 
Bərbərlinski – mülkiyyətçilərdəndir, 6) Cahangir – soyadını 
unutmuşam, 7) [Yusifov] Məhəmməd Vahab oğlu (soyadını 
unutmuşam) – alverçi, 8) və 9) Salamov qardaşları: Əlibala 
və Əliəkbər – zərgər və alverçilər. [...] Həkim Əliabbas Qədi-
mov aramızda keçmiş es-er kimi tanınmışdı; o, İstanbulda oxu-
yub və 1914-cü ildə (1917-ci ildə - müəl.) İstanbulun sosialist 
təşkilarlarından İsveçrədə keçirilən sosialistlərin qurultayına 
nümayəndə göndərilib. [...] Mən, Qədimov, Nurullah əfəndi 
Qazızadə cəzamızı çəkərkən həmişə bir yerdə yatmışıq. Həmin 
həkim Qədimov, bildiyimə görə, bir neçə ay öncə Qubada 
yenidən həbs edilib...”. 
Zelenski Baba bəyi Məhəmmədəli Xəlifəzadə və Veysəl 
Mustafazadə ilə birgə müsavatçılıq təbliğatı aparmaqda 
suçladıqda müttəhim onlarla yalnız müəllim yoldaşı kimi 
əlaqədə olduğunu bildirib. 
ÜÇÜNCÜ DİNDİRMƏNIN SONU 
Müstəntiq Məmmədov Əliabbas həkimin Baba bəy 
Qəbulzadə ilə tanışlıq və görüşmələri boynuna almasını 
da qənimət sayaraq daha bu söhbəti uzatmır və keçir yeni 
“xanə”yə:                                                                                                                                                    
“Sual: Siz, sadəcə, tərslik edirsiniz. Şəki-Zaqatala 
üsyanından qabaq Siz harada idiniz? 
Cavab: Üsyandan qabaq mən Şəkidə olmuşam. 
Sual: Üsyan ərəfəsində Şəkidə olarkən üsyanın 
təşkilatçılarından Nəbibəyov Bəhram bəy və Əfəndiyev 
Fərruxla əlaqə saxlamısınız. Bunu nə cürətlə inkar edə 
bilərsiniz? 
 108 
Cavab: Üsyandan qabaq Şəkidə olarkən Nəbibəyov Bəhram 
bəyi tanıyırdım və onunla tanışlığım vardı, ancaq onunla heç 
bir əksinqilabi əlaqə saxlamamışam. Onun üsyanla əlaqəsinə 
gəldikdə isə bildirirəm ki, o, həqiqətən üsyanın təşkilatçılarından 
biri olub və bu, mənə üsyandan sonra bəlli olub. Fərrux 
Əfəndiyevi tanıyıram, onunla yaxşı münasibətdəyik, ancaq 
yadımda qaldığı qədərincə, üsyandan qabaq Şəkidə onunla 
görüşməmişəm. 
Sual: Siz Nəbibəyovla əksinqilabi əlaqələriniz, 
Qəbulov Baba, Əfəndiyev Fərrux və b. ilə birgə üsyana 
hazırlıqda iştirak etməyiniz üstündə məsuliyyətindən 
yayınmağa çalışırsınız. İstintaq bir daha sizdən düzgün 
ifadə verməyi tələb edir”. 
Diqqət!! Oxucumuz, müstəntiq öz sualının içərisində 
artıq hakimin güllələmə hökmünün bir maddəsini 
yerləşdirib: “Nəbibəyovla əksinqilabi əlaqə, Qəbulov 
Baba, Əfəndiyev Fərrux və b. ilə birgə üsyana hazırlıqda 
iştirak”. Bu deyilənin gerçəkliyini müttəhimin boynuna 
alıb-almaması elə də önəmli deyil – bolşevik çekistlər belə 
“əhəmiyyətsiz xırdalıq”lara heç fikir də vermirlər. 
Müstəntiq üçün ən önəmlisi odur ki, dustaq adı çəkilən 
adamlarla tanış olduğunu artıq boynuna alıb. Onlarla 
tanışdırsa, deməli, görüşüblər; görüşüblərsə, deməli, 
əqidədaşdırlar; əqidədaşdırlarsa, deməli, üsyanı birgə 
hazırlayıblar; üsyan hazırlayıblarsa, deməli, məhv edilmə-
lidirlər, vəssalam! Stalin dönəmi məhkəmə-istintaq siste-
minin özünü yormayan məntiqi beləydi!  
 109 
“Cavab: O dövrdə üsyan hazırlandığını mən bilmirdim, bu 
haqda heç təsəvvürüm də yoxdu və bu haqda mənə heç kim heç 
nə deməyib, üsyan haqqında mən hadisədən sonra eşitmişəm. 
Qəbulov və Əfəndiyevin üsyanın hazırlanmasında iştirak etmə-
lərinə gəlincə, bu da mənə heç nə məlum olmayıb, bunu ilk dəfə 
indi eşidirəm. 
Sual: Siz istintaqı aldatmaq mövqeyində qalırsınız. 
Üsyan ərəfəsində Nəbibəyovla əlaqə saxlamağınız 
istintaqa məlumdur. O, Sizi üsyana hazırlıq işləri barədə 
məlumatlandırıb və Siz bu məqsədlə Qaxa Baba Qəbu-
lovla əksinqilabi danışıqlar aparmağa getmisiniz. 
İstintaqa doğru ifadə verməyəcəksinizmi? 
Cavab: Mən dustaqdan çıxdıqdan sonra Qaxa Qəbulov 
Babanın yanına getməmişəm və üsyandan qabaq onunla görüş-
məmişəm. Nəbibəyovla ötəri tanışlıqdan başqa digər əlaqəm 
olmayıb. O, üsyana hazırlıq haqqında mənə heç nə deməyib. 
Üsyan haqqında isə yalnız hadisədən sonra xəbər tutmuşam. 
Sual: Sizin inadınız əbəsdir. Sizi xəbərdar edirik ki, 
Qəbulov, Əfəndiyev, Nəbibəyov və başqaları ilə əlbir 
əksinqilabi fəaliyyətiniz istintaqa bəllidir. İstintaqa 
yalnız doğru  ifadə vermək lazım olduğu haqqında Sizi 
bir daha xəbərdar edirik”. 
Bununla da üçüncü dindirmə başa çatır. Müstəntiq öz 
rəisləri qarşısında lovğalana bilər – dustaq Qədimov Baba 
bəy Qəbulzadə, Bəhram bəy Nəbibəyov və Fərrux bəy 
Əfəndiyevlə tanış olduğunu gizlətməyib. Onun bu kişi-
lərlə əksinqilabi fəaliyyətdə olmasını boynuna almaması 
isə heç bir hüquqi problem yaratmır!..  
 110 
AKT 
Əliabbas Qədimov öz yaşam prinsipləri olan, başqa-
larının iradəsinə boyun əyməyən, zorakılığa dözüm 
göstərməyən cəsarətli bir KİŞİydi. Dünyanın neçə ölkəsini 
gəzmişdi, neçə-neçə dünya şöhrətli insanla ünsiyyətdə 
bulunmuş, yoldaşlıq, düşüncədaşlıq etmişdi, öz dövrünə 
görə ən yüksək təhsil almışdı, çox geniş dünyagörüşü 
vardı, xalq içərisində gözəl bir ziyalı, əlləri şəfalı bacarıqlı 
həkim kimi dərin hörmət qazanmışdı, böyükdən-kiçiyə 
hamı ehtiramını saxlayırdı. Doğrudur, “əyalət”də (Şəkidə, 
Qubada...) yaşayırdı, ancaq bolşevik zülmü altında inlə-
yən elinin, yurdunun dərdlərini görən, bunun üzərində 
düşünən və dərdlərinə əlac etməyə çalışan görkəmli bir 
millət oğluydu. İndisə insan döyərək özünə lazımlı 
ifadəni almaqdan savayı heç bir bacarığı olmayan, yad 
millətlərin iradəsini yerinə yetirən bir oyuncaq kiçik 
leytenantsa qaniçən hakimiyyətin ona verdiyi tapşırığa 
əsasən bu boyda SƏXSİYYƏTi aşalığamağa, onun doğma 
Xalqına, bu ana Vətənə düşmən olduğunu zorla boynuna 
qoymağa çalışır!.. 
Həkim də həkimdi ha! Öz ləyaqətini qoruyan, 
mənliyinə hörmət edən, onu sayanın qulu, saymayanın 
ağası olan Əliabbas Qədimov marionetka müstəntiqləri 
yerində oturdur – özlərinə hörmət etməsələr də ona 
hörmət etməyə borclu olduqlarını öz dirənişiylə başa 
salır! Nəticədə üç çekist yığışıb ondan Çekistbaşına 
aşağıdakı məzmunda şikayət aktı bağlayıb göndərir: 
“1937-ci il yanvarın 26-sı günü, Bakı şəhəri. 
 111 
Mən, aşağıda qol çəkən ASSR XDİK DTİ 4-cü şöbəsi 2-ci 
bölməsinin əməliyyat müvəkkili, DT kiçik leytenantı 
Məmmədov bu gün 4-cü şöbə 2-ci bölməsinin rəisi, DT baş 
leytenantı yol. Atakişiyev’in, XDİK Qubadlı RŞ rəisi, DT 
kiçik leytenantı Nizaməddinov’un və  DTİ 4-cü şöbə 2-ci 
bölməsinin əməliyyat müvəkkili  R.Zahidov’un yanında bu 
aktı aşağıdakı səbəbdən tərtib etdim: dustaq Qədimov Əliabbas 
Əli oğlu bu gün dindirmədə ona əksinqilabi müsavatçı fəaliyyə-
tini sübut edən əsaslı bilgilərin təqdim edilməsinə baxmayaraq 
üstintaqın ünvanına mənfur böhtan ataraq belə dedi: “Mən 4-
cü dəfə həbs edilmişəm və belə gedərsə məni 14-cü dəfə də 
həbs edə bilərlər, çünki XDİK siyahısında adımın 
qarşısına quş qoyulub”. 
Bu aktı elə bu haqda tərtib etdik” (7, 117). 
Sənədi ardıcıllıqla Məmmədov, Atakişiyev, Nizaməddinov 
və Zahidov qollayıblar. Ən sonda müttəhimin özünə də 
qol çəkdirilib. Bu sözləri gerçəkdən dediyinə görə Əliab-
bas həkim imzasını atmaqdan boyun qaçırmayıb. 
Bu sənədə görə əslində istintaqa minnətdar olmalıyıq, 
çünki o, Ə.Qədimovun sonra dəhşətli işgəncələr altında 
boynuna qoyulmuş bütün “etiraf”larını dəyərsiz edərək 
qüvvədən salır və müttəhimə bundan sonra söyləməyə 
məcbur olduğu bütün boğazdan yuxarı ifadələrinə görə 
BƏRAƏT QAZANDIRIR! 
Bu akt bir daha təsdiqləyir ki, dindirmə protokol-
larında rəsmən iki nəfərin adı yazılsa da, deməli, onu 26 
yanvarda olduğu kimi həmişə ən azından 4 nəfər 
dindirirmiş. Sözsüz ki, onların dustağa verdikləri cismani 
 112 
işgəncələr, psixoloji sarsıntılar protokollara düşməyib, 
ancaq bu kiçik akt bir həqiqəti ortaya qoyur – Əliabbas 
həkimi dindirmək asan işdirsə 4 nəfər niyə bir yerə 
yığışıb?! Deməli, müstəntiq onun savadı, məntiqi qarşısın-
da aciz qalıb və üç nəfər də onu axmaq durumdan 
qurtarmaq üçün yardımına gəlib! Ancaq onların dördü də 
26 yanvar günü MƏĞLUB OLARAQ rəislərinə müttəhim-
dən şikayət ediblər! 
ŞAHİD AXTARIŞINDA 
“NKVD”, bir qayda olaraq, müttəhimləri dindirdikdən 
və onlardan özlərinə qarşı bacardıqca ifadə aldıqdan sonra 
müttəhimi tam “zərərsizləşdirmək” üçün şahidlərin 
“yardımından” da istifadə edirdi. Bu zaman çekistlər daha 
çox ona üstünlük verirdilər ki, həm məhbusu daha yaxşı 
tanıyan, deməli, onun haqqında daha çox şey bilən, həm 
də onunla şəxsi münasibətləri “hamar” olmayan, kin, 
qəzəb, həsəd və başqa amillər üzündən birinin üstünə 
beşini də qoyub danışan şahidləri aşkar edərək onların 
əliylə öz ittihamlarını “sübut” etsinlər. Bəzən vicdanını 
itirməyən, heç bir hədə-qorxudan çəkinməyən şahidlər 
yalnız gerçəyi danışsalar da onların ifadəsini mənfi tərəfə 
yozurdular.   
İstintaqın əlində Ə.Qədimovun əksinqilabçı olduğunu 
sübut edəcək kəsərli dəlil-sübutlar yoxdu. Bu üzdən də 
onun əleyhinə “kirləndirici” materiallar yığmaq üçün 
XDİK əməliyyat müvəkkilləri Şəkidə və Qubada bir sıra 
adamları şahid kimi dindirərək onlardan həkimə qarşı 
 113 
ifadələr almağa çalışdılar. Ona görə “çalışdılar” deyirik ki, 
şahidlərin bəziləri müstəntiqlərin qara niyyətini bildiyinə 
görə tora düşməkdən var gücüylə yayınır, öz ifadələriylə 
Qədimova ziyan yetirməmək üçün əllərindən gələni 
edirdi. Bu şahid ifadələrinin başlıca özəlliyi ondadır ki, 
onların söylədiklərinin, demək olar ki, hamısı həqiqətdir 
və deyilənlərdə açıq-aşkar böhtan və iftira yoxdur. Ancaq 
bu deyilənlərdən “NKVD”-nin sonra necə yararlanacağı 
başqa məsələdir. 
MƏHƏMMƏDİYYƏ ƏFƏNDİYEVİN 
 İFADƏSİ 
XDİK DTİ Şəki Şəhər Şöbəsi 4-cü bölməsi əməliyyat 
müvəkkilinin köməkçisi, DT çavuşu Xasayev’in 4 fevral 
1937-də dindirdiyi ilk şəxs 1898-də Şəkidə doğulmuş, 
Bakıda Proletar küçəsi 38  50 ünvanında yaşayan, ruhani 
oğlu, ali təhsilli, 1920-ci ildən kommunist Məhəmmədiyyə 
İbrahim oğlu Əfəndiyev oldu. O, ifadəsində bunları 
söylədi:  
“1919-cu ildə Şəkidə ibtidai məktəbdə müəllim işlədiyim 
zaman Müsavat Partiyasının başçısı Məhəmmədəmin 
Rəsulzadə Şəkiyə gəldi, Şəkidə Müsavatın özəyini yaratdılar 
və [Rəsulzadə] həmin özəyin başçıları Xəlifəzadə Məhəm-
mədəli’ni, Qədimov Abbas’ı və Mustafayev Veysəl’i təyin 
etdi. Onlar da şəkililəri öz tərəfinə, yəni Müsavat özəyinə cəlb 
etməyə başladılar və bu adamları cəlb etdilər:  
                                                 
38 İndiki Vidadi küçəsi. 
 114 
1) Kiş kəndindən Əfəndiyev 
Həmid – indi Kiş kəndində müəl-
lim işləyir.  
2) Əlizadə Zahid İbrahim 
oğlu – Şəkidə Kənd Təsərrüfatı 
Texnikumunda müəllim işləyir. 
3) Əfəndiyev Həsən Əhməd 
oğlu – indi Şəki Pedaqoji  Texni-
kumunda müəllim işləyir. 
4) Kiş kəndindən Qarayev 
Hüseyn – indi Şəkidə 5 saylı mək-
təbin direktoru  işləyir. 
Yaxşı xatırlayıram ki, Xəlifə-
zadə Məhəmmədəli və Mustafayev Veysəl o zaman Şəki şəhər 
məktəbində müəllim işləyir və Müsavatın bütün təşkilatı işlə-
rini bu məktəbdə aparırdılar. Onlar əhali arasında fəal iş görür 
və Müsavatın bu təşkilatına yeni üzvlər cəlb edirdilər.  
1920-ci ildə Azərbaycanda aprel çevrilişindən sonra Musta-
fayev Veysəl və Xəlifəzadə Məhəmmədəli tutulmaqdan qorxaraq 
Dağıstana qaçdılar, bir azdan yenə Şəkiyə döndülər. Şəkiyə 
qayıdan kimi onları həbs etdilər, bir neçə ay keçəndən sonra 
zindandan buraxdılar. Mustafayev Veysəl Azərbaycan Pedaqoji 
İnstitutunda işləyir. Xəlifəzadə Məhəmmədəli də Bakıdadır və 
müəllimdir, hansı məktəbdə olduğunu bilmirəm, ancaq Qalada39 
yaşayır.  
Qədimov 1934-də Qubada həkim işləyirdi, indi harada 
olduğunu bilmirəm”.  
                                                 
39 İçərişəhərdə. 
 
 
Məhəmmədəmin 
Rəsulzadə 
 115 
Şəkidə Müsavat Partiyasının quruluş tarixi haqqında 
verdiyi bu qiymətli bilgiyə görə Məhəmmədiyyə Əfəndi-
yevə indi minnətdar olmalıyıq. Göründüyü kimi, o yalnız 
faktları sadalayıb və adını çəkdiyi kişilərə zərər yetirə 
biləcək siyasi qiymət verməkdən yayınıb.  
QƏRƏZLİ İSAY ROLNİKOV 
“NKVD” yalnız Şəkidə deyil, Qubada da axtarışlar 
aparırdı. 8 fevralda XDİK DTİ Quba Rayon Şöbəsi əməliy-
yat müvəkkilinin köməkçisi, DT çavuşu Sultanov 1905-də 
Bakıda doğulmuş, Quba şəhərində Xaçmaz küçəsi 96-da 
yaşayan, Quba şəhər xəstəxanasının həkimi, ali təhsilli, 
yəhudi İsay Gendrixoviç Rolnikov’u şahid kimi dindirib. 
Əliabbas Qədimovla bir yerdə işləyən İ.Rolnikovun öz iş 
yoldaşına qərəzli yanaşmasının hər şeydən öncə onun 
milli duyğularından qaynaqlandığı, millətsevər Əliabbas 
həkimin milli kadrlara qayğıkeşliyini həzm edə bilməməsi 
o saat sezilir. Doğrudur, bu həkimin sözlərinin obyektiv 
olduğunu söyləmək mümkün deyil (o daha çox istintaqın 
“işini yüngülləşdirməyə” çalışır), ancaq dediyi bəzi 
faktlar Ə.Qədimovun həyatını öyrənmək baxımından 
maraqlıdır. 
İ.Rolnikov bildirir: “İndi Bakıda, Semaşkoda40 həkim işlə-
yən Nağıyevdən eşitdiyimə görə, Qədimov Qazan Universi-
tetində 3-cü kursadək oxuyub, eser olub, sonralar – 1913-cü 
                                                 
40 İndiki Ağa Musa Nağıyev adına xəstəxanada.  
 116 
ildə Türkiyəyə qaçıb, orada 1916-cı ildə Tibb Universitetini41 
bitirib. Müsavat dönəmində Şəkidə Vəkillər Kollegiyasının 
üzvü olub. Sovetləşmədən sonra Müsavat ideyalarını müdafiə 
etdiyinə görə 1928-ci ildə Zaqatalada olduğu zaman DSİ42  onu 
həbs edib və [Bakıya] sürgünə göndərib.  
İki il yatandan sonra artıq ləkələndiyi üçün keçmişinin 
yaxşı bəlli olduğu Zaqatalaya qayıda bilməyib və öz keçmişini 
gizlətmək üçün 1930-cu ildə Qubaya köçərək orada öncə 
məhkəmə həkimi, sonra xəstəxanada həkim və son zamanlarda 
Quba ambulatoriyasının direktoru işləməyə başlayıb.   
Öz tərəfimdən bildirirəm ki, Qədimov Quba rayonunda 
səhiyyə işini axsatmaq üçün bir qrup yaradıb, oraya partiya-
sovet təşkilatlarına yaxın olan adamları cəlb etməyə və onların 
əliylə öz əməllərini gerçəkləşdirməyə çalışıb. Məsələn, o, gənc 
qadın həkim, partiya üzvlüyünə namizəd K...ı43 öz təsiri altına 
salaraq işləri pozub, onu başqa tibb işçilərinin üzərinə qaldırıb, 
nəticədə bunun üstündə ifşa olunaraq AK(b)P MK bürosunun 
qərarıyla K...la birgə işdən çıxarılıb.  
Payızdan sonra Qədimov yenidən işə bərpa olunub, ancaq 
qeyd etmək gərəkdir ki, Qədimov yenidən qrup təşkil edib və 
buraya həkim Allahverdiyevanı cəlb edib. O, rayonda ağalıq 
etmək üçün həkim Nağıyevə də onlara qoşulmağı təklif edib. 
Bunu mənə söyləmiş həkim Nağıyevin özündən eşitmişəm: 
                                                 
41 Tibb Universitetini deyil, İstanbul Universitetinin tibb fakültəsini 
bitirib. 
42  DSİ – Dövlət Siyasi İdarəsi. Xalq arasında daha çox rusca 
“QPU” (“Государственное политическое управление”) adıyla 
tanınır. 
43 Sənəddə soyad bütöv verilib. 
 117 
“Həkim Qədimov məni yanına çağıraraq ona qoşulmağımı, iki 
Türk kimi birləşərək milli siyasəti həyata keçirməyi, başqa gənc 
mütəxəssisləri rayondan sıxışdırıb çıxarmağı təklif etdi”.  Nağı-
yev deyirdi  ki, ona  belə  cavab verdim:  “Bizim  yollarımız 
ayrı-ayrıdır, həkim Qədimov”.  
Onda həkim Qədimov Nağıyevə münasibətdə taktikasını 
dəyişib və Allahverdiyevanın vasitəsilə onun işinə əngəl törət-
məyə başlayıb. Nağıyev həmin vaxt həm də səhiyyə şöbəsinin 
təlimatçısı idi. Allahverdiyeva Nağıyevə “ilişir”, onunla səhiyyə 
şöbəsinin binasında dava-dalaş salır və nəhayət, Nağıyevin 
qoyduğu hüquqi qayda-qanunları gözdən salır, Qədimovun özü 
isə gözə görünmədən bütünlüklə qıraqda qalır. Bundan sonra o, 
rayon İcraiyyə Komitəsi sədrinə məsləhət görür ki, gərəksiz 
Nağıyev işdən azad edilsin. Başqa sözlə desək, Qədimov Nağı-
yevin işdən çıxarılması məsləhəti ilə özünün namizədliyini irəli 
sürür ki, öz ziyankar fəaliyyətini həyata keçirə bilsin”.  
Doğrudur, bu şahid Qədimovun şəxsən ona mənfi 
münasibəti haqqında heç nə demir, ancaq onun qərəzliliyi 
belə bir münasibətin olmasını ciddi düşünməyə əsas verir. 
“HƏKİM QƏDİMOV HƏMİŞƏ  
BABA QƏBULOVLA GƏZİRDİ” 
DT çavusu Xasayev 9 fevral 1937-ci ildə Ə.Qədimovun 
işiylə bağlı olaraq növbəti şahid kimi 1899-da Şəkinin 
Qışlaq kəndində doğulmuş, ailəli, savadlı, 1932-dən 
AK(b)P üzvü, mühakimə edilməmiş, Şəki Şəhər Sovetinin 
yol nəqliyyatı şöbəsinin müdiri Yaqub Məhəmməd oğlu 
Naibov’u dindirib.  
 118 
Şahid bildirir ki, mən həkim 
Əliabbas Qədimovu 1920-dən 
tanıyıram. O, uzun müddət Za-
qatalada və Şəki şəhərində 
işləyib. 1920-də Şəki şəhərində 
müsavatçı kimi həbs edilib və 
10 il iş alıb, 2-3 il yatdıqdan 
sonra amnistiyaya görə azad 
edilib. 1924-cü ildə onu Za-
qatala şəhərində yaşayan bir 
neçə şəkili keçmiş müsavatçı 
ilə, o sıradan Baba Qəbulov’la 
birgə yenə həbs edərək iş verib-
lər. Beləliklə, həkim Qədimov 4 dəfə həbs edilib; onların 
2-si Şəkidə və 2-si Zaqatalada olub.  
Həkim Qədimov həmişə Baba Qəbulov’la gəzirdi. O da 
fəal müsavatçı idi; əmisi İslam Qəbulov’la birlikdə Müsavat 
vaxtında Zaqatalada Müsavatın qəza komitəsində birgə 
çalışıblar.  
Çoxlu fakt yanlışılıqları olan bu qısa izahatda xalqımı-
zın azadlıq tarixində müstəsna rolu olmuş şəxslərdən 
birinin – İslam bəy Qəbulzadə’nin də adı çəkilir. Bu gör-
kəmli insanın həyatı oxucularımız üçün maraqlı olacağına 
görə onun haqqında qısa bilgi verməyi gərəkli sayırıq.   
İslam bəy Hacı Pirməhəmməd oğlu Qəbulzadə 
(03.05.1879–1920) XX yüzilin başlanğıcında Azərbaycanın 
ən qabaqçıl maarifçilərindən və fəal ictimai-siyasi xadim-
lərindən biri olub.  
 
 
(İslam bəy 
Qəbulzadənin fotosu) 
 119 
O, Zaqatalada 4-sinifli şəhər məktəbini bitirib (1897). 
Müxtəlif illərdə və müxtəlifn rayonlarda Türk dili müəl-
limi işləyib. Onun yazdığı dərsliklərdən Azərbaycan 
məktəblərində geniş istifadə edilib.  
1903-cü ildə o, öz xərcinə Qaxda 3-sinifli məktəb açıb. 
Akademik İmam Mustafayev, xalq artisti İsmayıl Dağıstanlı 
İslam bəyin açdığı Qax məktəbinin şagirdləridir.  
İslam bəy müəllimliklə yanaşı, ictimai işlə də fəal 
məşğul olub. 1914-cü ildə o, Bakıda «Səfa» cəmiyyətinin 
katibi seçilib. 1917-nin fevralında Zaqafqaziya Müvəqqəti 
Hökuməti (Zaqafqaziya Komissarlığı) onu Zaqatala 
Dairəsinin komissarı təyin edib. 1918-in başlanğıcında 
Tiflisdə Zaqafqaziya parlamenti – Seym yaradılarkən 
İslam bəy Zaqatala Dairəsindən bir müsavatçı kimi 
buraya deputat seçilib, ancaq çox ciddi səbəblər üzündən 
Seym üzvlüyündən imtina edib və yalnız müəllimliklə 
məşğul olub.  
Qurtuluşçu Türk ordusu Azərbaycana gələrkən və 
onun komandanı Nuru paşa Qaxda olarkən İslam bəy 
burada onu öz evində yüksək səviyyədə qarşılamışdı. Bu 
görüşə yaxın qohumu, Qaxın ən məşhur ziyalılarından 
olan Abdulla əfəndi Qəbulzadə də qatılmışdı. Nuru paşa 
onların simasında bu bölgədə millətin ən qabaqcıl nüma-
yəndələrini tanımışdı.  
Müstəqil Azərbaycan dövləti qurulandan sonra İslam 
bəy Bakıya köçüb. 1918–1920-ci illərdə Azərbaycan 
Cümhuriyyəti Maarif Nazirliyinin keçirdiyi müşavirə, 
qurultay və başqa tədbirlərdə fəal iştirak edib. O, xalqa 
 120 
xidmətini yüksək qiymətləndirmiş Müsavat Partiyasının 
başçısı Məhəmmədəmin Rəsulzadə’ylə isti münasibətdəydi.  
1919-un dekabrında Müsavat partiyasının 2-ci qurul-
tayı keçirilərkən o, qurultayın katibi seçilib. Qurultayda 
təbrik çıxışı söylərkən deyib ki, ermənilər 1918-də “İsmai-
liyyə”ni yandıran zaman partiyanın 1-ci qurultayının 
materialları məhv olsa da o, katib kimi qərarın mətnini 
qoruyaraq saxlayıb. Bu məlumatı qurultay alqışlarla 
qarşılayıb.  
İslam bəy 1919-da Bakıda keçirilən müəllimlərin 1-ci 
qurultayını da protokollaşdırmışdı.  
O, dövrünün mətbuat orqanlarıyla, o sıradan “Molla 
Nəsrəddin” jurnalıyla da əməkdaşlıq edib. Burada onun 
məqalələri çap olunub.  
1920-də kommunistlər onu Müsavat Partiyasının fəal 
üzvü kimi güllələyiblər. 
ƏBDÜLMABUD ƏFƏNDİYEVİN İFADƏSİ 
Əsərimizin qəhrəmanının tufanlı həyatının qaranlıq 
anlarına yaxından bələd olmaq baxımından DT çavuşu 
Xasayevin 1937-ci il fevralın 9-da Əbdülmabud Abdulla oğlu 
Əfəndiyev’dən şahid kimi aldığı ifadə çox maraqlıdır.  
Öncə Əbdülmabud Əfəndiyevin özü haqqında. 55 
yaşındadır, Şəki şəhər sakinidir, Zavod küçəsi 74-də 
yaşayır, ailəlidir, 10-illik məktəbin müəllimidir, 1921/22-
də AK(b)P-dən xaric edilib, indi bitərəfdir, 1923-də DSİ 
orqanları onu həbs edib, ancaq iş almayıb, 1908-də 
 121 
İstanbulda seminariya bitirib, cari ildə Pedaqoji İnstitutu 
qiyabi yolla qurtarıb. 
Ə.Əfəndiyevin ifadəsi onun hər şeydən öncə əla 
yaddaşı olduğunu, həqiqətpərəstliyini, Əliabbas Qədimo-
vu çox gözəl tanıdıdığını və sevdiyini göstərir. Həkimin 
həyatıyla bağlı istintaqa dediyi çox maraqlı faktları yalnız 
ona ürək qızdıran ən yaxın dostu açıb söyləyə bilərdi. 
Göründüyü kimi, Əfəndiyev ağzından çıxanlar tam 
həqiqətdir və onların arxasında yalnız xoş niyyət dayanır.    
Ə.Əfəndiyevin ifadəsindən oxuyuruq:  
“Mən həkim Əliabbas Qədimovu 1918-ci ildən tanıyıram. 
Bildiyim qədərincə, onun atası çar hakimiyyəti dövründə xırda 
ticarətlə məşğul olub, [Ə.Qədimov] bir müddət Türküstanda 
yaşayıb.  
Əliabbas vaxtaşırı Şəkidə olarkən özündən tez-tez söhbət 
açardı. Onun dediyi bir sıra faktları hazırda su elektrik 
stansiyasında mexanik işləyən Vahid Əfəndiyev və İpək 
müəssisəsinin direktoru Əliəşrəf İsmayılov da təsdiqləyiblər.  
Əliabbas Qədimovun söylədiklərinə görə, əvvəl Aşqabad 
gimnaziyasında, daha sonra Qazanda təhsil alıb. O zaman 
hansısa bir siyasi təşkilatın üzvü olub, bu təşkilatın terror 
xarakterli tapşırıqlarını yerinə yetirib, hətta jandarmları 
öldürmək zərurətiylə üz-üzə qalıb. Əliəşrəf İsmayılovun təsdiq 
etdiyinə görə, Qədimovla rastlaşan jandarmların özlərini 
tamamilə itirməsi kimi hallar da müşahidə edilib. O, 
jandarmları öldürdükdən sonra artıq Türküstanda 
yaşaya bilməyərək Bakıya dönür. Ancaq Ə.Qədimov burada 
da təqib olunur.  
 122 
Bir dəfə Parapetdə44 polis tərəfindən mühasirəyə alınsa da 
vəziyyətdən çıxış yolu tapıb qaça bilir. Bu hadisədən sonra 
İrana gedir. O, İranda rus konsulluğunda katib kimi işə 
düzəlir. Özünün dediyinə görə, İranda böyük ticarət şəbəkəsi 
olan şəkili tacir Abbas Əliyev ona maddi yardım göstərib. 
Yenə öz sözlərinə görə, çar hökuməti onun İranda rus konsul-
luğunda işlədiyini müəyyən edərək məktub vasitəsiylə konsul-
dan həbs olunmasını tələb edir. Xoşbəxtlikdən bu məktub ilk 
dəfə Əliabbas Qədimovun əlinə düşür. O, ifşa olunduğunu 
bilərək konsulun ünvanına bildiriş yazır. Orada bəyan edir ki, 
axtarılan şəxs məhz onun özü, yəni konsulun katibidir. Sonra 
yazdığı bu izahat qeydini konsulun masasının üzərinə qoyaraq 
oranı tərk edir.  
Əliabbas Qədimov Türkiyəyə qaçır. Bir müddət univer-
sitetin tibb fakültəsinin pansionatında kuryer işləyir. Bu 
hadisə, deyəsən, 1909-1910-cu illərdə baş verib. O, Türkiyədə 
universitetin tibb fakültəsini bitirərək həkim ixtisasına yiyələnir. 
Sonra Türk ordusunun tərkibində Dünya müharibəsinin 
müxtəlif cəbhələrində həkim kimi hərbi əməliyyatlarda iştirak 
edir.     
Çar hakimiyyəti devrildikdən sonra, deyəsən, 1918-ci ildə 
Türkiyədən Şəkiyə qayıdır və burada həkim işləməyə başlayır. 
Qısa müddətdən sonra Şəkidə böyük nüfuz qazanır. O, Şəkidə 
Məhəmmədəli Xəlifəzadə, Veysəl Mustafayev, Hüseyn 
Kişli, Əbdülkərim İmamzadə, İstanbuldan olan Şövkət 
Aydəmir oğlu və Yaşar’la birgə Müsavat Partiyasının yerli 
özəyini yaradır. Onlar tez-tez yığıncaqlarda və qonaqlıqlarda 
                                                 
44 Bakıda indiki Fəvvarələr meydanında. 
 123 
Müsavat təşkilatının xeyrinə çıxışlar edirlər. Müsavat təşkilatı 
Şəkidə qurulduğu qaydada nüfuza malik deyildi. Digər milli 
partiyalar Müsavatın şiələrin təşkilatı olması haqqında şayiələr 
yayırdılar. Şəki əhalisinin əksəriyyəti isə sünni idi. Bu səbəbdən 
Əliabbas Qədimov və Məhəmmədəli Xəlifəzadə sovetləşmə 
ərəfəsində Müsavat təşkilatını tərk etdilər. Elə buna görə də 
Veysəl Mustafayev onlardan incidi”.  
DEYİLƏNƏ SÖZARDI 
Doğrucul şahidin səmimi ifadəsini yarımçıq kəsərək 
oxuculara onun buradək dediklərinə bəzi aydınlatmalar 
verməyə ehtiyac duyuruq. 
Bundan öncə Məhəmmədiyyə Əfəndiyevin, indi də 
Əbdülmabud Əfəndiyevin ifadələrində Müsavatın Şəki 
özəyinin aparıcı simalarının adları çəkilir. 
Şəkidə Müsavat Partiyasının lideri olmuş, Qori Müəl-
limlər Seminariyasını bitirmiş Məhəmmədəli Xəlifəzadə 
Nuri Cümhuriyyət dönəmində Şəki Ali İbtidai Məktə-
binin müfəttişi və müəllimi (3), sovet dönəminin ilk 
çağlarında Şəkidə 6-aylıq pedaqoji kursların müdiri 
işləyib (7). 
Müsavat Partiyasının 1919-un dekabrında keçirilmiş 2-
ci qurultayında o, qurultay kürsüsündən şıxış edib. 1919-
da Üzeyir bəy Hacıbəyli’nin redaktorluğu altında çıxan 
“Azərbaycan” qəzetində bu qurultayın gedişini işıqlan-
dıran geniş hesabatda M.Xəlifəzadənin çıxışı haqqında 
oxuyuruq:  
 
 124 
 
“Natiq məruzədə bulunaraq: Nuxanın tələbatı başqa 
yerlərə nisbətən büsbütün ayrı olduğunu, oranın polis 
məmurları hökumətin qərarnaməsinə inanmadıqlarındanmı, 
nədən isə fürsəti qənimət bulub rüşvət almaqla xəlqi soymağı 
kəndilərinə vəzifə ədd ediyorlar – diyor. Natiqin zənnincə, əgər 
ümumpolis məmurlarının üstünə məxfi müfəttiş təyin olunub 
tez-tez polis məmurlarının əməl və hərəkəti təftiş olunarsa bu 
rüşvətxorluq aradan götürülər.  
İkinci məsələ əsgər və zabitan barəsində olduğundan əhvali-
hazirə müsaid olmadığı üçün növbədən çıxarılıyor. Natiq poçta 
və teleqraf işlərinin qaidəsiz olduğundan mürasilətin ləngə 
düşdügünü, Zaqatala vilayətindən Nuxaya ərzaq keçməsi 
qadağan olduğu üçün ərzaq barəsində Nuxa əhalisinin güzəranı 
 
 
Məhəmmədəli 
Xəlifəzadə 
 
 
Veysəl Mustafayev 
 125 
xeyli çətin, fəqət bir para müfəttinlər45 tərəfindən əvam cəmaət 
arasında Müsavat Firqəsi əleyhinə buraxılan böhtanlardan do-
layı şöbənin fəaliyyəti dayandırıldı. Nəhayət, o böhtanların yer-
siz olduğu aşkar olduğuna görə altı ay bundan əqdəm yenə ciddi 
fəaliyyətə başladığını bildirir. Ətrafda, xüsusən mərkəzimiz 
olan Bakıda ciddi mübəlliğlərin azlığı və fəaliyyətsizliyi 
səbəbiylə sabiqdə Müsavat Firqəsinə mənsub olan adamlar 
Bakıya gəlib öz yerlərinə övdət etdikləri 46  zaman qeyri-
müsavatçı olur. Hər halda, bu xüsuslarda lazımi tədbirlər 
görülməsini arzu ediyor” (8, 33-34). 
 “Şəki üsyanı” kitabımızda Şəki müsavatçılarından 
bəhs edilib, ancaq Hüseyn Kişli’dən danışmamışıq. Bu 
əsərdə onun ömür yoluna dair bəzi məlumatları oxucu-
lara təqdim edirik. 
Hüseyn Kişli – Hüseyn əfəndi Hacı İshaq əfəndi oğlu 
Əfəndizadə/Qarayev təxminən 1884-də anadan olub, 
1944-də vəfat edib.  
“Qarayev” soyadını 1930-cu il hadisələri zamanı və ulu 
babası Hacı Gəray’ın adından götürüb (deməli, soyadı 
əslində Qarayev yox, Gərayov’dur). İlk təhsilini atasından 
alıb, İstanbul Universitetində oxuduqdan sonra Şəkiyə 
qayıdıb, daha sonra Azərbaycan Pedaqoji İnstitutunu 
bitirib. Şəkidə yaradılmış Sənaye Texnikumunun direk-
toru olub, Şəki Pedaqoji Texnikumunda dərs deyib. 
Akademiyanın müxbir üzvü Əbdüləzəl Dəmirçizadə onun 
tələbəsi olub. 
                                                 
45 Fitnəkarlar. 
46 Qayıtdıqları. 
 126 
Hüseyn Kişli incə qələmli 
söz ustası kimi tanınıb. Onun 
ədəbi yaradıcılığı hekayələr-
dən, şeirlərdən və dini risalə-
lərdən ibarətdir. İlk kitabı 
1915-də Tiflisdə nəşr olunub 
(14, 114). 
İfadədə adı çəkilən Şövkət 
Sürəyya Aydəmir (1897-1976) 
Türkiyənin məşhur tarixçi-
lərindən biridir. Onun babası 
Bolqarıstanın Dəliorman yörə-
sinin ən böyük torpaq sahib-
lərindən olub. Ancaq Türkiyə-Yunanıstan savaşı nəticə-
sində onun ailəsi var-dövlətini buraxaraq Ədirnəyə qaç-
malı olub. Şövkət Sürəyya 1897-ci ildə burada doğulub. 
Kiçik yaşlarından siyasətlə maraqlanıb. 1908-də ikinci 
məşrutiyyətin elan edilməsi ona çox təsir göstərib, 11 
yaşında “İttihad və tərəqqi”yə üzv olub. Sonralar peda-
qoji məktəbdə oxuyub və müəllimlik edib.  
Fəridə Müfit Tək’in “Aydəmir” romanını oxuyaraq özü-
nü romanın baş qəhrəmanı Aydəmirə bənzədib (soyad 
qanunu çıxdıqdan sonra “Aydəmir” soyadını seçib).  
Alovlu bir turançı ikən Qafqaza əsgər kimi gəlib. Geri 
qayıdaraq Ədirnədə Qurtuluş Savaşına qatılınca müstəqil 
Azərbaycan Cümhuriyyəti Türkiyədən müəllim istəməyib 
və o da Azərbaycana yola düşüb. Şəkiyə gələrək burada 
müəllimlik edib. Qısa müddətdə xalqa qaynayıb-qarışıb. 
 
 
(Şövkət Sürəyya 
Aydəmirin fotosu) 
 
 127 
Cümə namazlarında imam xütbəsindən öncə alovlu 
çıxışlar edərək Azərbaycan Türklərinə türklüyü və 
bağımsızlığı anladıb. O, Şəkini, şəkililər də onu çox sevib. 
Burada Sitarə adlı ilk sevgisini tapıb.  
Qarabağda ermənilər qanuni hökumətə qarşı üsyan 
edərkən Şəki və yörəsindən toplanan könüllülər Aydə-
mirin komandanlığı altında ermənilərlə savaşa gedib. Bu 
savaş qazanılıb və Əsgəran keçidi açılıb. Aydəmir bir 
qəhrəman kimi tanınıb. Savaşdan dönərkən yolda “İttihad 
və tərəqqi”nin əski önəmli şəxslərindən Tələt Muşkara ilə 
və Ənvər paşa’nın əmisi Xəlil paşa ilə tanış olub.  
O, 1920-nin aprelində Şəkiyə girən rus ordusunu 
maraqla izləyib.  
Şəhərin ən hörmətli adamlarından biri olaraq Bakıda 
keçirilən Şərq xalqları qurultayına Şəki nümayəndəsi kimi 
qatılıb. Qurultayda dünyanın bir çox yerindən 
nümayəndələri görmək onu şaşırdıb. Türklər, hindlilər, 
iranlılar, əfqanlar, monqollar, ərəblər və başqa bir çox 
millətləri bir araya gətirən ideologiyanın nə olduğunu 
daha yaxşı bilməyə qərar verib.  
Zinovyev’in sədrlik etdiyi toplantıda uşaqlığının qəhrə-
manı Ənvər paşa’nın əriyib getməsinə şahid olub. Ənvər 
paşanın danışılanları yetərincə anlamadığını və Yaşıl 
Ordunun tam bir xəyal olduğunu orada başa düşüb. 
Qurultayda “milli məsələ” mövzusundakı söhbətlər də 
ona çox təsir göstərib.  
 128 
Bütün bu deyilənlər Ş.S.Ay-
dəmirin “Suyu arayan adam” tər-
cümeyi-hal romanında genişlik-
lə əksini tapıb.  
Qurultaydan sonra Türkiyə 
kommunistlərinin toplantısına 
qatılan Aydəmir burada Mustafa 
Subhi, Ədhəm Nəjat və İsmayıl 
Haqqı kimi kommunistlərlə tanış 
olub. Onun yurda qayıtması və 
Milli Mücadiləyə qatılması üçün 
şərait yaradılıb. Ancaq Bakıdan 
Şəkiyə döndükdə xoşagəlməz 
durumla üzləşib. Öncədən xalqın böyük maraq göstərdiyi 
turançı söhbətləri ucbatından bolşeviklər onu ciddi 
nəzarətə götürüblər.  
Türkiyəyə qayıtmaq istərkən Tiflisdə Alim Abid47 adlı 
bir gənc tatar bolşeviklə tanış olub və onun təşviqiylə, 
sonsuz bir eşqlə sevdiyi Sitarəni buraxmaq bahasına, 
Moskvaya bolşevik inqilabını öyrənməyə yollanıb. O, 
Şərq Zəhmətkeşlərinin Kommunist Universitetinə48 girib. 
(Universitetdəki Türk tələbə yoldaşlarından bir də Nazim 
Hikmət’dir). Aydəmir burada marksizmi mənimsəyib. 
                                                 
47 Alimov Abid Əhmədcan oğlu (1900-1935) XI ordunun tərkibində 
Azərbaycana gəlib və Azərbaycan SSR-in ilk səhiyyə komissarı 
(naziri) olub (28 aprel – 5 iyun 1920). Sonralar Leninqrada gedərək 
türkoloji tədqiqatlar aparıb, professor olub.  
48  Bu, Kominternin Moskvada 1921-dən 1938-ədək fəaliyyət 
göstərmiş ali məktəbidir.  
 
 129 
Ancaq maraqlıdır ki, bu dönəmdə Lenin sağ olsa da o, 
Trotski’yə daha çox meyl göstərib.  
Beləliklə, Şövkət Sürəyya 4 il öncə Türkiyədən turançı 
kimi  gəldiyi halda, 1923-də oraya kommunist kimi geri 
dönüb. 1924-də onun Sədrəddin Cəlal Antel’lə bərabər  ha-
zırladığı “Lenin və leninizm” adlı kitabı çıxıb. 1925-də 
Türkiyə kommunist partiyasının 3-cü qurultayında 7 
nəfərlik icra komitəsinə seçilib. Siyasi fəaliyyətinə görə 
1925-də həbs olunub və 18 ay yatdıqdan sonra buraxılıb, 
məmurluq həyatına başlayıb.  
1932-də bir sıra dostları ilə “Kadro” dərgisini çıxarıb. 
Dərginin təməl məqsədi marksizmi kamalizmlə müqayisə 
edərək iki düşüncəni inkişaf etdirmək və bir qəlibdə ərit-
məkdi. Bu dərgi 1935-də 36-cı sayından sonra kamalizmi 
dəyişdirməyə çalışmaqda suçlanaraq qapadılıb. 
27 may 1960 hərbi çevrilişinədək müxtəlif dövlət 
vəzifələrində bulunan Şövkət Sürəyya 27 maydan sonra 
sosialist təmayüllü “Devrim” və “Yön” dərgilərində yaz-
mağa başlayıb. 
25 mart 1976-da dünyasını dəyişib. 
Atatürkün həyatını incələyən “Tək adam” silsiləsinin, 
İsmət İnönü’nün həyatını anladan 3 cildlik tərcümeyi-ha-
lın, “Makedoniyadan Orta Asiyaya Ənvər paşa”, “Suyu ara-
yan adam”, “Menderesin dramı?”, “Torpaq oyanırsa”, “İxtila-
lın məntiqi”, “Qəhrəmanlar doğmalıydı” və başqa məşhur 
əsərlərin müəllifidir. 
Sənəddə adı Ş.S.Aydəmirlə yanaşı çəkilən Yaşar 
əfəndi’yə gəlincə, o da Türkiyədən gəlmiş müəllimdi. 18 
 130 
noyabr 1919-da AC maarif naziri Rəşid xan Qaplanov’un 
əmriylə Şəki kişi gimnaziyasına riyaziyyat müəllimi təyin 
edilmişdi (16). O, az sonra xəstələnərək vəfat edib və 
Şəkidə basdırılıb. Aydəmir Şəkiyə gəldikdə onun cənazə 
törəniylə qarşılaşıb və dəfn mərasimində alovlu nitq söy-
ləyib. Bu müəllimin cox gənc yaşında dünyasını dəyiş-
məsi haqqında həm Aydəmirin “Suyu arayan adam” 
romanında, həm də ozamankı mətbuatımızda bilgi var. 
Ə.ƏFƏNDİYEVİN İFADƏSİNİN ARDI 
Əbdülmabud Əfəndiyev bugünün tarixçiləri üçün çox 
maraqlı və dəyərli olan yeni-yeni faktları sadalamaqdadır:  
“Hətta belə bir hadisə olmuşdu: mən, Əfəndiyev Əbdür-
rəşid, Qədir Ağa oğlu, Məhəmmədiyyə və Abid Əfəndiyev 
Şəki şəhərində sovetləşməyədək AK(b)P-nin özəyini yaratmışdıq. 
Bundan xəbər tutan Əliabbas Qədimov mənə demişdi: “Mən 
sizin aşağıdan təşkilat yaratmağınızı alqışlayıram”. Bu məsə-
ləni ondan gizli saxladığımdan dedim ki, bizim heç bir təşkila-
tımız yoxdur.  
Sovetləşmədən sonra, 1920-ci ildə millətçi olmadığını, onda 
bu təmayülün İranda, bir kitabxanada olduğu zaman meydana 
gəldiyini bildirən Əliabbas Qədimov AK(b)P sıralarına daxil 
oldu. 
1921-ci ildə Qədimov AK(b)P-nin digər üzvləri, o cümlədən 
Həşim Məhəmmədzadə, Əliəkbər Mahmudov və Həsən 
Əbdürəhman oğlu ilə birlikdə Xüsusi Şöbə tərəfindən həbs 
edildilər. O zaman mən özəyin katibi idim. 
 131 
Mən məktubla Xüsusi Şöbəyə müraciət edərək belə 
adamlara ehtiyacımız olduğunu bildirib onların azad 
edilməsini xahiş etdim. Həbs olunan bu adamlar 25 gün 
sonra azad edildilər. Ancaq Xüsusi Şöbədən məni xəbərdar 
edərək bildirdilər ki, Həşim Məhəmmədzadə “Əhrar” partiya-
sının üzvüdür. Əliəkbər Mahmudov isə nəzarət altında olmaq 
şərtiylə azad edilmişdi. 
Xüsusi Şöbə qırmızı ordunun tərkibinə birləşdirildikdən 
sonra bu qəbildən olan işlər Tribunalın icraatına verildi. Ə.Qə-
dimov bundan sonra həkimlik fəaliyyətinə son qoyub 
vəkil işləməyə başladı. Tribunalın sessiyalarında, məhkə-
mələrdə çıxışlar edirdi. Nəhayət, o yenidən həbs olundu, bir 
aydan artıq yatdıqdan sonra azad edildi. Tribunaldan edilən 
təklif əsasında vəkillikdən imtina etdi. Əliabbas Qədi-
movu tribunalın əlindən atası aldı. Guya onun hansısa 
xidməti olmuşdu ki, bu da tribunal üzvlərinə bəlli idi. 
Qədimov 1921-ci ildə Zaqatalada məskunlaşdı. 1923/24-də 
Ə.Qədimov DSİ tərəfindən Zərgər Əlibala, Kar Dəllək 
ləqəbiylə tanınan Nəsrulla Əfəndiyev, Məhəmməd Vahab 
oğlu və Baba Qəbulov’la birlikdə həbs edildi. Bu dəfə 
onları mühakimə edib hər birinə 2,5 və 3 il iş verdilər. Ə.Qədi-
mov həbs cəzasını Şəkidə çəkdi. Ara-sıra xəstəxanaya da 
gəlirdi. Nəzarət altında olmaq şərtiylə azad edildikdən sonra bir 
müddət burada işlədi. 1930-cu ildə Bakıya köçdü. Mənə 
məlum olduğuna görə, son vaxtlar o, Qubada yaşayır”. 
Göründüyü kimi, müstəntiqin istəyinə baxmayaraq 
Ə.Əfəndiyev Əliabbas həkim haqqında “lazımi” məlu-
matlar vermir, əksinə, sanki üzünü gələcəyin araşdırıcıla-
 132 
rına (yəni bizlərə) tutaraq onun tərcümeyi-halında unu-
dulmamalı məqamları sadalayır. Şahidin tarix 
baxımından dəyərli faktlarla zəngin ifadəsindən daha 
sonra öyrənirik:  
“Şəkidə baş verən üsyan ərəfəsində mən Qədimovu Bakıda 
görmüşdüm. O, mənə dedi ki, müalicə üçün Suraxanıya palçıq 
vannası qəbul etməyə gəlmişəm. Beləliklə, üsyan zamanı 
Qədimov Şəkidə deyil,  Bakıda olub. 
Əlavə edib bildirirəm ki, 1918-də Türkiyədə seminariya 
bitirən, hazırda Bakıda müəllim işləyən Əhməd Bayramzadə49 
Qədimovu tərifləyərək deyirdi ki, Avropa müharibəsi ərəfəsində 
İsveçdə sosialistlərin qurultayı çağırılıb. Qədimov İstanbuldan 
bu qurultaya nümayəndə seçilib. 
Qədimovun Bəhram bəy Nəbibəyov’la əlaqələri mənə 
məlum deyil”. 
Yəqin ki, müstəntiq Ə.Qədimovu dolaşdırmaq üçün 
1930-cu il Şəki üsyanının başçılarından olmuş Bəhram bəy 
Nəbibəyov’la onun əlaqə saxlaması haqqında Ə.Əfəndiyev-
dən söz qoparmaq istəyib, ancaq yenə də məqsədinə 
çatmayıb. 
Göründüyü kimi, şahid Əbdülmabud Əfəndiyev 
ağzıbütöv adamdır və nəinki Əliabbas Qədimovu “ilişdir-
məyə” çalışan çekistlərin əlinə “dişədəyən” heç bir fakt 
verməyib, əksinə, ən kiçik fürsətdə belə onun xeyrinə olan 
faktları qabardıb, onun təmizə çıxarılmasına cəhd edib. 
Elə buna görədir ki, izahat bitdikdən sonra o, Ə.Qədi-
                                                 
49  Əhməd Bayramzadə 1919-cu ildə Şəki kişi gimnaziyasının 
müəllimi idi (5). 
 133 
movun xeyrinə olacaq bir hadisəni də xatırlayarıb və 
onun dindirmə protokoluna salınmasına nail olub: “Daha 
bir əlavə edib məlumat verirəm ki, Vahid Əfəndiyev Qədimovun 
özünün yanında deyib ki, Aşqabadda maşınist işləyərkən tez-tez 
parovozda Əliabbas Qədimovun verdiyi gizli ədəbiyyatı 
daşımışam”. Əslində bu, “Əliabbas Qədimov inqilabçı olub, 
ondan əl çəkin” deməkdir. 
ƏLİƏŞRƏF KƏRİMOVUN İFADƏSİ 
DT çavuşu Xasayev 11 fevral 1937-də Şəki şəhər sakini, 
Şəki ipək kombinatının direktoru, 1920-dən AK(b)P üzvü, 
ailəli, savadlı, mühakimə olunmamış, Azərbaycan SSR 
vətəndaşı Əliəşrəf İsmayıl oğlu Kərimov’u da şahid kimi 
dindirib. İnsanları gedərgəlməzə göndərən bədnam 
“üçlüy”ün Şəkidə ən fəal üzvlərindən olan Ə.Kərimov 
nəinki doğma şəhərində, hətta ətraf bölgələrdə də çox 
evlər yıxıb, çox ocaqlar söndürüb. Bu peşəkar çekist 
Ə.Qədimovu da aradan götürmək üçün onun haqqında 
bildiyi və eşitdiyi hər şeyi ən xırdalığınadək ortaya 
qoyub. Onun Türkiyədə oxuduğunu və türkpərəst oldu-
ğunu istintaqın nəzərinə çarpdırmaq üçün onu “Qədimov 
Abbas əfəndi” adlandırır:  
“Həkim Qədimov Abbası 1917-ci ildən həkim kimi tanıyı-
ram. Həmin vaxt o, Türkiyədən gəlmişdi və ona “Abbas əfəndi” 
deyirdilər. Qədimov Abbasın əksinqilabi fəaliyyəti ilə bağlı 
mənə aşağıdakılar bəllidir. 
Hələ 1919-cu ildə Dağlıq Qarabağda erməni-müsəlman 
qırğını vaxtı Qədimov Abbas və Nurməhəmməd əfəndi 
 134 
Şəki şəhər camaatını məscidə yığaraq (indi orada 10-illik 
məktəb yerləşir) və könüllülər toplamaq üçün təşviqat 
apardılar. Abbas əfəndi çıxış edərək belə deyirdi: “Mən əsl 
müsavatçı kimi çıxış edirəm” və s., könüllü yazılmağı 
təklif edirdi. 
Sovetləşmədən sonra Qədimov Abbas əfəndi hansı yollasa 
partiyaya soxuldu, ancaq hər halda Xüsusi Şöbə onu həbs etdi, 
sonra kiminsə işə qarışması ilə azad olundu. 
1921-ci ildə indiki Zaqafqaziya MİK 50  sədri Musabəyov 
yol. sovetlərin yenidən seçilməsi üçün Şəkiyə gəldi, onda 
Qədimov Abbas əfəndi çox çalışdı ki, onu seçsinlər, ancaq 
ümumi yığıncaqda onu müsavatçı kimi ifşa etdilər. 
Heç zaman mənim yanımda elə bir hal olmayıb ki, hətta çar 
dövründə də Qədimovu görəndə jandarmlar özlərini itirsin. 
Bunların hamısı yalan və uydurmadır. Mən bunu Abiddən eşit-
mişəm. Onun haqqında daha geniş məlumatı Abid Əfəndiyev 
verə bilər, çünki onu hələ çar dönəmindən həm Şəkidən, həm də 
Zakaspi diyarından 51   tanıyır; Abidin qardaşı Vahid 
Əfəndiyev həmçinin”. 
İzahat bitincə “Əliəşrəf Kərimov kimdir?” sualına 
cavab vermək yerinə düşər. Şəkidə xalq arasında “İspal-
kom Əliəşrəf” kimi tanınmış Əliəşrəf Kərimov (eyni 
zamanda: İsmayılov) haqqında “Şəkinin tarixi qaynaqlarda” 
kitabımızda ətraflı bilgi vermişik (23, 93-101). Oradakı 
bəzi faktlarla oxucularımızı da tanış edirik.   
                                                 
50 Mərkəzi İcraiyyə Komitəsi. 
51 İndiki Türkmənistandan. 
 135 
Əliəşrəf İsmayıl oğlu Kərimov/İsmayılov (1888-1963) 
Şəkinin Çayqırağı hissəsinin Gümburlar məhəlləsində 
doğulub. Kommunist Ə.Kərimov/İsmayılov heç orta mək-
təbi bitirməsə də Azərbaycanda sovet hakimiyyəti quru-
lunca fəallıq göstərib, çox mühüm vəzifələrdə işləyib: Şəki 
İnqilab Komitəsinin üzvü, Şəki Qəza İnqilab Komitəsi 
sədrinin müavini (1921-22-ci illər), Şəkidə Siyasi Büro 
müavini (1922-23), Şəki Qəza İcraiyyə Komitəsi sədrinin 
müavini və orada şöbə müdiri (1923-24), Şəkidə  ipək üzrə 
zavod idarəsinin direktoru (1924-25), Şəki Qəza İcraiyyə 
Komitəsinin sədri (1925-28), Zaqatala Qəza İcraiyyə 
Komitəsinin sədri (1928-29), Lənkəran Mahal İcraiyyə 
Komitəsinin sədri (1929-30), Şəki Mahal İcraiyyə 
Komitəsinin sədri (1930-31), Şəki Şəhər Sovetinin sədri 
(1931-32), Azərbaycan İpəkçilik Trestinin direktoru (1932-
33), Şəki rayon zavod idarəsinin direktoru (1933), Şəki 
МТS-inin52 direktoru (1933) və b. O, bu işlərlə yanaşı, qəza 
partiya komitəsinin müxtəlif tapşırıqlarını yerinə yetirib, 
müxtəlif İstintaq Üçlüklərində və Fövqəladə Üçlüklərdə, 
eləcə də müxtəlif təsərrüfat komissiyalarında, kampaniya-
larda və s.-də sədrlik edib. Özünün dediyi kimi, Şəki 
qəzasında “əksinqilabi ünsürlərlə və banditizmlə müba-
rizədə parlaq uğurlar qazanıb”… Başqa sözlə desək, öz 
                                                 
52 Maşın-traktor stansiyası. Sovet hakimiyyətinin ilk illərində həm 
də siyasi rəhbərliklə məşğul olan çox nüfuzlu bir təşkilatdı. Sovetlərin 
sonuna yaxın kənd təsərrüfatı texnikasına yardım göstərən adicə 
texniki quruma çevrildi.  
 136 
xalqı ilə vuruşda “İspalkom Əliəşrəf”in qılıncının nəinki 
dalı da, qabağı da, hətta qəbzəsi də kəsib. 
Savadsız bir şəxsi belə məsul vəzifələrə qaldıran 
partiya və dövlətə o, borclu qalmayıb – kommunist 
partiyası və sovet hökumətinin istisnasız olaraq bütün 
tapşırıqlarını xüsusi ehtirasla və canfəşanlıqla yerinə 
yetirib. 1955-ci ildə “SİKP-nin 1-ci katibi”53  N.S.Xruşşov’a 
yazdığı şikayət ərizəsində özünün xidmətlərini sayaraq 
göstərib: “17 aprel 1930-da partiya və hökumət tərəfindən 
qolçomaq üsyanını yatırmaq və onun nəticələriylə müba-
rizə aparmaq üçün təcili olaraq Nuxa qəzasına göndə-
rildim. Üsyan bütünlüklə yatırıldı, nəticələri ləğv edildi 
və həyat normal axarına düşdü. Bundan sonra mən Bakı 
şəhərinə dəyişdirilərək Azərbaycan İpəkçilik Trestinin 
direktoru vəzifəsinə təyin edildim”.   
Həmin ərizənin sonunda o, Xruşşova bir daha xatır-
ladır: “Nuxa qəzasında 1930-cu ildəki qolçomaq üsyanı-
nın yatırılması və ləğv edilməsində mənim XÜSUSI 
ROLUM olub” (13, 99). Bu deyilənlərin ən sadə açımı 
belədir ki, Şəkidə bütöv nəsillər və ailələr Əliəşrəf Kəri-
mov/İsmayılov’un çekist qılıncıyla amansızcasına məhv 
edilib. 
Üsyanı yatıran, “İspalkom Əliəşrəf”in diliylə desək, 
“banditlərə qarşı mübarizə aparan” hökumət adamlarının 
törətdiyi cinayətlərin sayı-hesabı olmayıb. Onların göstə-
rişiylə hətta üsyanda iştirakı şübhə doğuran, haqsız 
                                                 
53  İfadə savadsızdır. SİKP-nin (Sovet İttifaqı Kommunist 
Partiyasının) deyil, “SİKP MK-nın 1-ci katibi” olmalıydı.  
 137 
təqiblərdən qorxaraq gizlənən insanların evləri yandırılır, 
ailə üzvləri həbs edilərək zindanlara atılırdı. Bu cəlladlar 
adamların özlərinə çalalar qazdırır, sonra isə güllələyərək 
bu çalalarda basdırırdılar (16, 85).  
“Qaçağa yardım etmək” adıyla həbs edilənlər arasında 
mərhum xalq şairimiz Bəxtiyar Vahabzadə’nin atası Mah-
mud ağa da vardı.  
17 apreldən “qolçomaq üsyanını yatırmaq”da fəal 
iştirak edən Əliəşrəf Kərimovun Xruşşova dönə-dönə 
xatırlatdığı “xüsusi rol”, bax, bu cinayətlərin fəal iştirak-
çısı olmaqdan ibarətdir.       
Ancaq onun kimilərin qurduğu partiya ona da aman 
vermədi – ciblərində onunla eyni bileti daşıyan kom-
munistlər 3 avqust 1937-də onu da “xalq düşməni” kimi 
həbs etdilər və partiyadan da qovdular. Bugünədək baş-
qalarına etdiyi zülmləri indi onun öz başına gətirdilər – 
zindanda 2 il yarım sürən istintaqda çoxlu işgəncələr çək-
di, ancaq hansı möcüzə sayəsindəsə sağ qaldı və 9 fevral 
1940-da cəmisi 3 il iş alaraq 3 avqust 1940-da həbsdən 
buraxıldı. Sonralar Şəkidə kommunal təsərrüfatı idarə-
sində kontor müdiri işlədi və 1963-də öldü.  
ƏLİABBAS QƏDİMOVUN İZAHATI 
Ə.Qədimovun istintaq sənədləri arasına öz əliylə 
yazılmış 9 səhifə yarımlıq rusca bir izahat tikilib (7, 118-
127). Yazıldığı tarix göstərilməyib, ancaq həm məzmu-
nuna və ruhuna, həm də işdə aktdan sonra yerləşdirildi-
yinə görə 26 yanvar 1937-dən sonra yazıldığı şübhə do-
 138 
ğurmur. İstintaq işində bundan sonrakı sənəd iyun ayına 
aiddir. Deməli, bu izahat yanvar-iyun ayları arasında, 
böyük ehtimalla, şahidlər də dindirildikdən sonra 
yazdırılıb. Bu vaxt, təbii ki, “NKVD” artıq ən sınanmış 
işgəncə üsullarıyla müttəhimi “yola gətirmiş”, onu özünə 
lazım olan ifadələri nəinki söyləməyə, hətta yazmağa 
“razı salmışdı”. Burada da gözlənilməz, qeyri-adi heç nə 
yoxdur. Stalinin baş memar olduğu inkvizisiya hüquq 
sistemi qarşısında bığıburma marşallar və ordu gene-
ralları, Siyasi Büro üzvləri özlərinin əksinqilabi cinayət 
törətdiklərini boyunlarına alıb güllələnməyə layiq 
olduqlarını öz dilləriylə bəyan edirdilərsə Əliabbas 
Qədimovu bu gün ağzıgöyçəkcəsinə qınamağa kim-
sənin mənəvi haqqı yoxdur! Şəkidə İspalkom Ələşrəfin 
gedərgəlməzə göndərdiyi insanların övladları, nəvə-
nəticələri bizimlə, şübhəsiz, razı olarlar. 
Beləliklə, baxaq görək “NKVD” mənən məğlub ol-
duğu, ancaq cismən qalib gəldiyi Əliabbas Qədimovdan 
nə almağı bacarıb.    
“Antisovet ifadələrimə görə 1927-ci ildə mən həbs edilərək 
yaşadığım yerdə 3 il iş aldım. Şəkidə cəzamı çəkərkən Özbə-
kistana göndərilmək üçün 3-4 aydan sonra Bakıya sürgün 
edildim. Üsyan yatırıldıqdan sonra Bakıya gəlmiş şəkililərdən 
Şabalıdlı Şeyx’in54 və Türkiyədən göndərilmiş 4 nəfərin qaldı-
rdığı üsyan haqqında Bakıda eşitdim. Şəkililərin dediyinə görə, 
Türklər bu 4 nəfər vasitəsiylə silah və pul boyun olmuşdular. 
                                                 
54 Şəkinin Baş Şabalıd kəndindən olan Molla Mustafa Məhəmməd 
oğlu Şeyxzadə nəzərdə tutulur. 
 139 
Mən Bakıda mərhum Məhəmməd bəy Hüseynbəyov’la 
görüşdüm. O, deyəsən, Şimali Qafqazdan gələrək Şəkidəki xəstə 
qardaşının yanına tələsirdi. O, mənə bildirdi ki, mənim məlu-
matıma görə, Türklər Azərbaycanın əksinqilabçı partiyalarıyla 
əlbir olaraq ASSR-in müxtəlif bölgələrində üsyan qaldıracaqlar. 
O, bir keçmiş müsavatçı kimi məndən xahiş etdi ki, Müsavat 
təşkilatının rəhbərliyindəki şəxslərdən biri vasitəsiylə bu xəbərin 
gerçək olub-olmadığını yoxlayım.  
Mən rəsmi şəxslərdən kimsəni tanımırdım, ancaq “DPZ”-
də 55  dustaq olarkən oradakı müsavatçılardan, o cümlədən 
Kərbəlayı Vəli Mikayılovdan 56  dəfələrlə Mədinə xanımın 
Müsavatın mərkəzi simalarından biri olduğunu eşitmişdim. 
Onun yanına getmək üçün heç bir tanışım, parolum və b. yox 
idi. Ancaq o, mənim həyat yoldaşımın 1925-ci ildə bitirdiyi 
                                                 
55 Rusca «дом предварительного заключения»  (“ilkin dustaqlıq 
evi”) sözlərinin qısaltmasıdır. Bu dustaqxana indiki Nizami metrosu 
ilə üzbəüzdəki 16-mərtəbə bunanın arxasında, Quba yolundakı əski 
şirniyyat fabrikinin binasında yerləşirdi. 
56 Kərbəlayı Vəli Mikayılov 1877-ci ildə Bakıda doğulub. Görkəmli 
ictimai-siyasi xadimdir. Müsavat Partiyasının qurucularındandır. 
Zaqafqaziya Seyminin və Azərbaycan Milli Şurasının üzvü (1918), 
Azərbaycan Cümhuriyyəti (1918-1920) dönəmində Hökumət 
mətbəəsinin müdiri olub. Sovet hakimiyyəti zamanı Bakıda 42-ci 
məktəbdə müəllim, Maarif Komissarlığının nəşriyyat şöbəsində 
ticarət agenti işləyib. Gizli müsavat təşkilatıyla əlaqəsinə görə 1923-cü 
ildə həbs edilib, 25.4.1924-cü ildə 3 illiyə Yaroslavla sürgün edilib (AR 
MTN arxivi, PR-19894).  1928-ci ildə yenidən tutulub və buraxılıb (AR 
MTN arxivi, PR-41457, 4-cü cild). Güney Azərbaycana mühacirət edib 
və müharibə zamanı sovet qoşunları buraya girərəkən kommunistlər 
onu Zəncanda məhv ediblər. 
 140 
seminariyanın direktoru idi. 
Qərara gəldim ki, yetirməsinin əri 
olmasından istifadə edərək onunla 
görüşüm. Təxminən aprelin 20-ci 
günlərində onun evinə getdim. 
Məni hörmətlə Abbas əfəndi kimi 
qarşıladı və çaya qonaq etdi. 
Deyəsən, otaqda yalnız ikimiz idik. 
Soruşdi ki, Şəkidə necə yaşayırlar? 
Ona dedim ki, mənim bildiyimə 
görə, Şəkidə üsyan gedir və ondan 
Müsavat partiyasının buradakı 
rolunu soruşdum. Mədinə xanım 
cavab verdi: “Heç bir rolu yoxdur; bu, başdan-ayağa 
provokasiyadır”. Elə hiss etdim ki, o, mənə inanır.  
Mən çıxıb getdim, ancaq  bir gün sonra yenə onun yanına 
qayıdıb sorğumu təkrarladım və “doğrudanmı məhv olan xalqa 
kömək etmək istəmirsiniz?”- deyə əlavə etdim. O, qəti şəkildə 
“yox” deyərək imtina etdi.  
Mən ondan xariclə əlaqəsinin olub-olmadığını soruşdum. O, 
müsbət cavab verərək Çəyirtkə təşkilatının 57  bir iştirakçısı 
vasitəsilə İranla əlaqə saxlayır. O, məni həmin şəxslə 
calaşdırmağa söz verdi, ancaq o, bu vaxt Bakıda olmadı.  
Şəkiyə Türkiyədən gəlmiş 4 şəxsin rolunu aydınlaşdırmaq 
üçün mən Mədinə xanımdan Türkiyə ilə əlaqələrini soruşdum. 
O, əlaqələrin olduğunu bildirdi və soruşdu ki, bu, Sizin nəyi-
nizə gərəkdir? Cavab verdim ki, oraya getməyim pis olmazdı. 
                                                 
57 Çəyirtkə ilə mübarizə təşkilatı nəzərdə tutulur. 
 
Kərbəlayı Vəli Mikayılov 
 141 
Ancaq Şəkidən gələnlərin hamısının dönə-dönə danışdığı 4 
nəfər haqqında mən ona heç nə demədim. 
Şəkililərdən öyrəndim ki, üsyandan öncəki son ayı Bakıda 
yaşamış Bəhram bəy Əlicanbəyov aprelin 20-ci günlərində 
burada, onun qardaşı Mustafa Əlicanbəyov isə Tiflisdə həbs 
olunublar.  
Mən Mədinə xanımın dediklərini rəhmətlik Hüseynbəyova 
çatdırdım ki, üsyan başdan-ayağa provokasiyadır. Bundan 
sonra o, Şəkiyə yola düşdü. Həbs edildiyim günədək bir daha 
Mədinə Qiyasbəyovanın yanında olmadım. Yaxşı xatırlamıram, 
iki, ya üç il sonra Qubada qəbuluma bir qoca kişi gələrək onu 
Mədinə xanımın göndərdiyini və İranla əlaqə yaradan həmin 
şəxs olduğunu dedi. Mən ondan xaricdən nə kimi xəbərlər 
olduğunu soruşdum. O, öz adamını gözləmədən İrandan 
çıxdığıını və növbəti səfərində məlumat gətirə biləcəyini söylədi. 
Bu Torpaq Komissarlığı qulluqçusu özünün xidməti işləriylə 
bağlı gəlmişdi. 
1933-cü ildə mən həkim kimi bir evə guya xəstə üstünə 
çağırılmışdım. Orada keçmiş ağ zabit kimi 1927-1929-cu illərdə 
“DPZ”-də və Bayıl türməsində yatmış Heydər bəy Məhəm-
mədbəyov’la rastlaşdım. O, Qubada Müsavat ideyalarını 
təbliğ etməyi mənə “rəsmən” təklif etdi. Onun təklifindən qəti 
şəkildə imtina edərək bildirdim ki, siyasi əqidəcə müsavatçı 
deyiləm. 1935-ci ildə mən yenə də həmin Heydər bəy Məhəm-
mədbəyovun yanına dəvət olundum, ancaq bu dəfə o, həqiqətən 
xəstə idi və aramızda heç bir siyasi söhbət olmadı. Onu bir daha 
görmədim.  
 142 
Qubada istər kəndlərdə, istərsə də şəhərdə əhalinin bütün 
zümrələriylə geniş təmasda olmağıma baxmayaraq əksinqilabi 
fəaliyyət göstərməmişəm. Nəinki özüm əksinqilabi iş aparma-
mışam, hətta onun mövcudluğunu bilməmişəm, indi də 
bilmirəm.  
Əmsar kəndindən milliyyətcə ləzgi, adı deyəsən Xıdır olan 
müəllimin həbs olunduğunu eşitmişdim. Evimizdə yoldaşımı 
öyrədən müəllim Rəfizadə’nin də tutulduğunu sonra eşitdim.  
Onunla əksinqilabi mövzuda heç bir söhbət etməmişəm və onu 
komsomolçu kimi tanımışam. Yalnız bir dəfə o, yoldaşlarından 
danışarkən ağzından qaçırdı ki, onlardan biri tutulub və həmin 
tutulan onun yaxın yoldaşıdır. Həkim Arutyunovun dəfnində 
yalnız ideoloji baxımdan çiy “Quba bir daha belə yaxşı həkim 
görməyəcək” ifadəsini işlətmişəm.  
Qubada yanıma Mir Müin 58  adlı birisi gəlmişdi. 
Sürgündən qayıtmışdı. Dediyinə görə, ona Bakını tərk etmək 
təklif olunub59, o da əski qubalı kimi Qubanı seçib. Məndən 
xahiş etdi ki, işləmək üçün onu hər hansı bir təşkilata təqdim 
edim. Mən də onu Sədulla Məhərrəmovun yanına göndərdim, 
ancaq o, iş verməkdən imtina etdi. Tezliklə Mir Müin Qubadan 
getdi, mən onu bir daha görmədim. Onunla cəmi iki dəfə 
görüşmüşəm: birinci dəfə evimdə, ikinci dəfə isə küçədə. 
                                                 
58 Mir Müin Niyazi (?, Quba-1967, Bakı) – müəllim. Xalq Maarif 
komissarlığının Təzəpirdəki azmüddətli pedaqoji kursunda işləyib 
(8.1.1921-ci ildən). Müsavatçılıq üstündə 1927-ci ildə sürgünə 
göndərilib, 1937-ci ildə yenidən 10 illiyə sürgün edilib. 
59 O zaman “antisovet ünsürlərə” iri şəhərlərdə yaşamağa icazə 
verilmirdi. 
 143 
Qubada bəzən həkim kimi, bəzən də yaxşı tanış kimi tez-tez 
Sadulla Məhərrəmovun evində olmuşam. Bu, yeganə ailə idi ki, 
mən oraya ailəmlə gedirdim. Onunla mən “İzvestiya”, 
“Pravda” qəzetlərində dərc olunan xarici təhlükə haqqında 
məqalələrlə bağlı fikir mübadiləsi aparırdım. Dostluğumuzun  7 
ilində mən ondan antisovet heç nə eşitməmişəm. 
Baba Qəbulov’u 1920-ci ildən tanıyıram. O, Parlamentdə 
Müsavatı deyil, “Əhrar” partiyasını təmsil edirdi. 1920-ci ildə 
antisovet ovqatda olsa da onun hansısa gizli təşkilatın üzvü 
olduğunu bilməmişəm və bu günədək də bilmirəm. Qaxda 
üsyan başlayarkən o, Sovet hökumətinin mövqeyini mü-
dafiə etmişdir. Qulluq işləriylə bağlı Qubaya gəldiyi zaman 
mən onu nahara dəvət etmişdim. Nahar zamanı əsasən 27-29-cu 
illərdə yaşadıqlarımızdan60söhbət etdik. İş heyvanlarının, kənd 
təsərrüfatı alətlərinin və b. lazımınca olmaması ucbatından 
kolxozlarda yaranan kasıblıqdan danışdıq. Torpaq əldə etmiş 
kəndlilərin narazılığının səbəblərindən söz açdıq, torpağını 
itirmiş kəndlilərin (qolçomaqların) isə narazılığından danışmaq 
artıqdır. Baba Qəbulovun indi hansı əqidədə olmasını bilmirəm. 
Onun hansısa əksinqilabi təşkilata mənsub olması barədə də heç 
nə bilmirəm. Ancaq bilirəm ki, keçmişdə Parlament üzvü 
olduğuna görə Göyçayda (?) 61  işdən çıxarılmışdı. Bunu 
özündən eşitmişəm. 
                                                 
60 Dustaqlıq həyatını nəzərdə tutur. 
61 Ə.Qədimov Baba bəyin işdən çıxarıldığı yeri dəqiq bilmədiyinə 
görə “Göyçay”ın qarşısında sual işarəsi qoyub. B.Qəbulzadə 
Göyçayda işləməyib; onu Şəkidə işdən çıxarmışdılar. 
 144 
 
Fərrux Əfəndiyevlə lap yeni-
yetmə yaşlarımdan tanışam. 1907-
ci ildə Bakıda onların dərzi düka-
nında gizlənmişdim. Mən Fərruxu 
müəyyən əqidəsi olmayan adam 
kimi, yeyib-içməyi, deyib-gülməyi 
sevən birisi kimi tanıyıram. Son 7-8 
ildə onunla nadir hallarda görüş-
müşük və bu vaxt  siyasi mövzuda 
heç bir söhbət etməmişik, şəxsən 
mən xatırlamıram. Üsyana qədərki 
bütün 3-4 ayda onu Şəkidə görmə-
mişəm. 
Qubada mənimlə qonşu olan Məşədi Xalıq haqqında iki 
kəlmə. Mən onun, demək olar ki, bütün ailəsini müalicə 
etmişəm. O, AK(b)P-nin birinci katibi Mircəfər Bağırovun ən 
yaxın qohumlarındandır. O və başqa qohumları bununla xüsusi 
fəxr edirdilər. O, ayda 1-2 dəfə yanıma gələrək radioya qulaq 
asırdı və demək olar ki, hər gün mənə bir qulluqda bulunurdu; 
məsələn, bizə ucuz ərzaq, odun, saman alırdı. Xəstə adam idi. 
Ailəsinin qayğılarından, sağlamlığından başqa kənar məsələlər-
lə az maraqlanırdı. 
Şahmərdanovu tanımıram. (Qusarda Şahmerdinov 
Bəkiri tanıyıram). 
Sonda ən qəti şəkildə bildirirəm: mən müsavatçılarla birgə 
fəaliyyət üstündə ifşa olunuram (siyasi əqidəcə mən heç vaxt 
müsavatçı olmamışam), 1918-ci ilin sonundan 28 aprel 1920-
 
 
Fərrux Əfəndizadə 
 145 
ci ilədək olan dövrdə Şəki müsavatçılar qrupu ilə birlikdə 
mən də bu fəaliyyətə görə bütün məsuliyyəti daşıyıram. 
(Müstəntiqin diktəsi altında yazıldığı şübhə doğurmayan 
bu cümlə artıq Ə.Qədimova güllələnmə hökmü çıxarmaq 
üçün yetərlidir! Bundan sonra onun özünə bəraət 
qazandırmaqdan ötrü yazacaqlarının daha heç bir önəmi 
yoxdur! – Müəl.).  
1920-ci ildə Sovet hakimiyyəti qurulduqdan sonra heç bir 
gizli təşkilatın üzvü olmamışam. 1921-1927-ci illərdə tez-tez 
ümumi yığıncaqlarda, mitinqlərdə çıxışlar etmişəm. Ola bilsin 
ki, belə çıxışlar zamanı antisovet ifadələr də işlətmişəm. Ancaq 
Molla Qafarın mənimlə üzləşdirmədə dedikləri, çox güman ki, 
indi partiyadan çıxarılmış Balacayev Şirin’in, Dibir Nəsi-
bov’un və İmaməli Axundov’un dedikləri, əlbəttə, yalandır.  
Bu illər ərzində məndə millətçiliyə meyl olubmu? Bəli, olub. 
Eserlik əsasları üzərində qurulmuş ideologiyadan dərhal 
ayrılmamışam. Ancaq fəaliyyətimin Quba dönəmində qəti və 
dönməz şəkildə inqilabçı, yəni marksist baxışlara yiyələnmişəm, 
Sovet hökumətinə zərər vuracaq heç bir əmələ yol verməmişəm, 
sovet həkimi kimi əlimdən gələni etmişəm. 
Vətəndaş Heydər bəy Məhəmmədbəyov (Səfərəlibəyov) 
Dəvəçidəndir, əski çar ordusunun zabitidir, 1927-1929-cu 
illərdə mənimlə birgə “DPZ”-də və Bayılda yatıb. 
Ə.Qədimov”.  
Qısaltmadan verdiyimiz bu sənəddən göründüyü 
kimi, Əliabbas Qədimov, hər şeydən öncə, müstəntiqin 
tələbiylə adını çəkməyə məcbur olduğu adamları var 
gücüylə qorumağa çalışır, ya artıq həbsdə olan adamlarla 
 146 
bağlı elə şeylər deyir ki, həmin mətləbləri həmin məhbus-
ların özləri çoxdan boyunlarına alıb, ya artıq dünyasını 
dəyişmiş və mühakimə olunması mümkünsüz insanların 
“günahları”nı söyləyir, ya da hələ çöldəki adamlardan 
danışarkən onların siyasətlə maraqlanmadığı təsəvvü-
rünü yaratmağa çalışır.  
Millətçilikdə, gizli Müsavat təşkilatına mənsub olmaq-
da, Şəki üsyanının hazırlıq mərhələsində iştirak etməkdə, 
xaricdə fəaliyyət göstərən müsavatçılarla əlaqəyə 
girməkdə ittiham edilən Əliabbas Qədimov, təbii ki, ilk 
növbədə özünə də bəraət qazandırmaq istəyir, bundan 
ötrü özünü hətta ardıcıl marksist də adlandırır, ancaq o, 
sadəlövhlüyü ucbatından müstəntiqin tələsinə düşərək 
müsavatçılarla bərabər məsuliyyət daşıdığını boynuna 
alır və bu zaman bilmir ki, SSRİ rəhbərliyinin müsavatçı-
ların ucdantutma güllələnməsi, yaxud gedərgəlməz 
sürgünə göndərilməsi haqqında rəsmi göstərişi var. 
Bu izahatı oxuyaraq burada qeyr-adi heç nə görməyən 
indiki yurddaşlarımıza, özəlliklə gəncliyə bir şeyi 
xatırlatmaq istəyirik – 1936-1938-ci illərdə “NKVD” 
zindanına düşmüş dustaqlara elə dəhşətli işgəncələr 
verirdilər ki, onlar nəinki özgələrin, hətta özlərinin 
əleyhinə ən ləyaqətsiz ifadələr işlədir, ən ağlasığmaz 
yalanlar uydurur, müstəntiqin tələb etdiyi istənilən 
cümləni, sözü yazır, “sovet hakimiyyətini silahlı üsyan 
yoluyla devirməyə çalışan, bunun üçün əksinqilabi gizli 
təşkilatda fəaliyyət gösərən” “xalq düşmənləri”nin 
siyahısını tələb olunduğu qədər genişləndirirdilər. Bu 
 147 
izahatda isə dediklərimizdən əsər-əlamət belə yoxdur! 
Deməli, Əliabbas Qədimov həbsindən xeyli müddət 
keçməsinə baxmayaraq sındırıla bilməyib, ŞƏRə 
müqavimət göstərməyi, öz şərəf və ləyaqətini qorumağı 
bacarıb! Doğrusu, onun iradəsinə, mətinliyinə heyran 
qalmamaq mümkün deyil.  
“YENİ ŞƏRAİT YARANDIĞINA GÖRƏ...” 
Görünür ki, müstəntiqlər eyni “cinayət” üstündə 
tutulmuş bir çoxlarıyla birgə Mədinə xanım Qiyasbəyli və 
Əliabbas Qədimovu da “tezbazar” dindirib işi yekunlaş-
dırmağı nəzərdə tutublarmış, ancaq onların gözlənilməz 
müqaviməti müstəntiqlərin işini pozub, bu iki azmanın 
iradəsini sındırmaq üçün əlavə vaxt qazanmaq istəyiblər. 
Aşağıdakı sənəd yalnız bunun üçün tərtib edilib. 
“Təsdiq edirəm” 
Az. XDİK DTİ-nin 4-cü şöbəsi rəisini 
müvəqqəti əvəz edən  
Dövlət Təhlükəsizliyi kapitanı 
(Sinman) 
“16” aprel 1937-ci il   
QƏRAR 
Bakı şəhəri, 1937-ci il 15 aprel. Mən, Az.XDİK DTİ-nin 4-
cü şöbəsi 2-ci bölməsinin əməliyyat müvəkkili, DT kiçik 
leytenantı Sonkin S. bu gün müttəhimlər Qədimov Əliabbas, 
Qiyasbəyova Mədinə xanım və başqalarına aid 12288 saylı 
istintaq işini gözdən keçirərək 
 148 
AŞKAR ETDİM 
ki, bu işlə bağlı yeni gizli “Müsavat” Mərkəzi Komitəsinin və 
onların yaratdığı əksinqilabi qrupların üzvləri məsuluyyətə cəlb 
olunub və onlarla bağlı istintaq yekunlaşıb.  
Müttəhimlər Qədimov Əliabbas və Qiyasbəyova Mədinə 
xanımla bağlı istintaqın gedişi prosesində onların Az. SSR-in 
rayonlarındakı əksinqilabi üsyançı ünsürlərlə əksinqilabi 
əlaqələrini göstərən yeni şərait yarandığına və bu da yeni 
təhqiqat tələb etdiyinə görə 
QƏRARA ALDIM 
Müttəhimlər Qədimov Əliabbas və Qiyasbəyova Mədinə 
xanıma aid istintaq materiallarını 12288 saylı istintaq-həbs 
işinin materiallarından ayıraraq müstəqil icraata götürməli və 
bu haqda DTİ 8-ci şöbəsini və XDİK işlərinə nəzarət edən 
prokuroru xəbərdar etməli. 
2-ci şöbənin əməliyyat müvəkkili, DT kiçik leytenantı                   
(Sonkin S.) 
2-ci şöbənin rəisi, DT baş leytenantı                                             
(Atakişiyev). 
Bəli, Əliabbas həkim bundan sonra da düz 4 ay 
“NKVD” ilə, onun bir dəstə qaniçən müstəntiqi ilə kəllə-
kəlləyə gəldi, dirəndi, heç kəsi satmadı, ağzından bir 
kəlmə artıq söz qaçırmadı, onların istədiklərini gözlərində 
qoydu! Ancaq elə bir hədd var ki, oradan o üzə insan 
cismi və ruhu tab gətirə bilmir, insanın iradəsi sınır. 
Vampir müstəntiqlər sürüsü Əliabbas Qədimovu yalnız 
7 aydan sonra sındıra bildi – 4 gün-4 gecə (hələ rəsmi 
 149 
protokola görə!) ac-susuz, yuxusuz saxlamaqla, normal 
insan ağlına sığmayacaq cəza üsulları və alətləriylə 
işgəncələr verməklə, konveyer üsulu ilə (müstəntiqlər 
hər 3-4 saatdan bir dəyişir, dindirmə fasiləsiz aparılır) 
dindirməklə!  
Sevimli oxucumuz! Bundan sonra oxuyacaqlarına görə 
1937 müttəhimini sən də ittiham etsən həmin 
müstəntiqlərdən sənin heç bir fərqin olmayacaq! Sən 
müstəntiqlərin uydurduğu ssenari əsasında qurulmuş bu 
protokolda  yazılanların gerçəkliyiniə inansan bir zaman 
vicdanın da səni ittiham edər... 
7-8-9 AVQUST DİNDİRMƏSİ 
“Sual: Bundan öncəki bütün ifadələrinizdə Siz 1930-cu 
ildə Şəki-Zaqatala bölgəsində sovet hakimiyyətinə qarşı 
silahlı üsyanın hazırlanması və təşkilində fəal rolunuzu 
inadla inkar etmisiniz, halbuki istintaq bunu müəyyən-
ləşdirib və Sizə bir sıra ifşaedici materiallar təqdim 
edilib. Siz istintaqa doğru ifadə verməyəcəksinizmi? 
Cavab:  Boynuma alıram ki, indiyədək istintaqa yanlış 
ifadələr vermişəm. İstintaqa hər şeyi olduğu kimi danışmaq 
qərarına gəlmişəm. Boynuma almağa məcburam ki, 1937-ci ildə 
həbs edildiyim anadək mən əksinqilabi millətçi mövqedə dayan-
mışam62. 
                                                 
62 Bu cümlələrin altı qalın karandaşla cızılıb. Cızanın “NKVD” 
rəhbərliyi olduğu bəllidir. Onlar məhbusdan “1937-ci ildə həbs 
edildiyim anadək mən əksinqilabi millətçi mövqedə dayanmışam” cümləsini 
 150 
Sual: 1930-cu ildə sovet hakimiyyəti əleyhinə silahlı 
üsyanın təşkilində iştirakınızın incəliklərini istintaqa 
danışın. 
Cavab: Əksinqilabi cinayətlərimə görə 1927-ci ildə 3 
illiyə azadlıqdan məhrum edildim. Cəzamı Şəkidə çəkirdim. 
Daimi yaşayış üçün Özbəkistana köçmək məqsədiylə 3-4 aydan 
sonra Bakıya getdim. 1930-cu ilin aprel ayında Bakıda olarkən 
buraya gəlmiş bir neçə şəkilidən Şabalıdlı Şeyxin və Türkiyədən 
göndərilmiş dörd nəfərin Şəkidə sovet hökuməti əleyhinə 
silahlı üsyan təşkil etdiyini eşitdim. Həmin şəkililərin 
bildirdiyinə görə, Türklər bu 4 nəfər vasitəsiylə sovet höku-
məti əleyhinə silahlı üsyan üçün silah və pul boyun 
olmuşdular. Bu vaxt mən Bakıda şəkili Məhəmməd bəy 
Hüseynbəyovla (indi rəhmətə gedib) görüşdüm. O, Şimali 
Qafqazdan gələrək Şəkidəyə getməyə tələsirdi. Hüseynbəyov 
mənə bildirdi ki, mənim məlumatıma görə, Türklər əksinqilabi 
Müsavat təşkilatı və Azərbaycanın başqa siyasi partiyalarıyla 
birlikdə (söhbət gizli əksinqilabi təşkilatlardan gedirdi) 
sovet hökuməti əleyhinə onu devirmək məqsədiylə 
Az.SSR-in müxtəlif bölgələrində silahlı üsyanlar təşkil edirlər. 
Hüseynbəyov həmin söhbətdə bir keçmiş müsavatçı kimi 
məndən xahiş etdi ki, əksinqilabi Müsavat təşkilatının 
rəhbərliyindəki şəxslərdən biri vasitəsiylə bu xəbərin gerçək 
olub-olmadığını yoxlayım və ona xəbər verim”. 
DİQQƏT! Hörmətli oxucu, lütfən Əliabbas həkimin 
adından protokola yazılmış bu cümləni onun yuxarıda 
                                                                                                  
qoparmaq üçün 7 ay bütün güclərini sərf etmişdilər. Ancaq “məcbu-
ram” ifadəsi bu sözlərin ondan zorla qoparıldığının göstəricisidir. 
 151 
verdiyimiz tarixsiz izahatının mətniylə tutuşdur. 
Müqayisə etməyini asanlaşdırmaq üçün izahatın həmin 
hissəsini aşağıda veririk:  
“Antisovet ifadələrimə görə 1927-ci ildə mən həbs edilərək 
yaşadığım yerdə 3 il iş aldım. Şəkidə cəzamı çəkərkən Özbə-
kistana göndərilmək üçün 3-4 aydan sonra Bakıya sürgün edil-
dim. Üsyan yatırıldıqdan sonra Bakıya gəlmiş şəkililərdən Şaba-
lıdlı Şeyxin və Türkiyədən göndərilmiş 4 nəfərin qaldırdığı 
üsyan haqqında Bakıda eşitdim. Şəkililərin dediyinə görə, 
Türklər bu 4 nəfər vasitəsiylə silah və pul boyun olmuşdular. 
Mən Bakıda mərhum Məhəmməd bəy Hüseynbəyovla 
görüşdüm. O, deyəsən, Şimali Qafqazdan gələrək Şəkidəki xəstə 
qardaşının yanına tələsirdi. O, mənə bildirdi ki, mənim məlu-
matıma görə, Türklər Azərbaycanın əksinqilabçı partiyalarıyla 
əlbir olaraq ASSR-in müxtəlif bölgələrində üsyan qaldıracaqlar. 
O, bir keçmiş müsavatçı kimi məndən xahiş etdi ki, Müsavat 
təşkilatının rəhbərliyindəki şəxslərdən biri vasitəsiylə bu xəbərin 
gerçək olub-olmadığını yoxlayım”.    
Nə gördünüz? Ən ötəri tutuşdurmadan aydın olur ki, 
indiki “ifadə” eynən həmin izahatın genişləndirilmiş 
variantıdır, ancaq bu genişlənmə yalnız “əksinqilabi”, 
“sovet hökuməti əleyhinə”, “silahlı üsyan təşkil etmə”, “sovet 
hakimiyyətini devirmək” və güllələmə hökmünə aparan 
başqa ifadələr (onları yuxarıda qara boya ilə seçdirmişik) 
və müttəhimin əleyhinə olan “dəqiqləşdirmələr” 
hesabınadır. Bu ifadələrin heç biri Ə.Qədimovun ağzın-
dan çıxmayıb, çünki o, bir neçə ay öncə dediklərini indi 
bu cür incəliklə qətiyyən təkrar edə bilməzdi! Deməli, 
 152 
müstəntiq həmin yazılı izahatı qabağına qoyaraq ondan 
bu istintaq protokolunu hazırlayıb və Ə.Qədimova 
zorla imzalatdırıb! Bunun gerçəkliyini sübut etmək üçün 
kriminalist olmaq gərək deyil – ən ortabab oxucu ən adi 
müşahidə əsasında bunu aydınlaşdıra bilər. (Bu da nəzərə 
alınmalıdır ki, Ə.Qədimovun həmin izahatının özü də 
müstəntiqin təzyiqi və diktəsi altında yazmışdı!). 
Bu faktı ona görə gətirdik ki, Ə.Qədimovun adına 
yazılmış bundan sonrakı bütün ifadələri də oxucumuz öz 
ağlının süzgəcindən keçirərək təhlil etsin. Sonrakı 
tutuşdurmaları artıq onun öz ixtiyarına buraxırıq. 
Beləliklə, Ə.Qədimova qol çəkdirilmiş sonuncu və 
başdan-ayağa saxta protokolda müttəhimin adına yazıl-
mış ifadənin ardını oxuyaq: 
“O zaman sovet hakimiyyəti əleyhinə işləyən müsavatçıları 
tanımırdım, ancaq Hüseynbəyov’un tapşırığına əsasən 
Qiyasbəyova Mədinə xanımın yanına getməyi qərara aldım. O, 
həyat yoldaşımın bitirdiyi qadın seminariyasının direktoru idi. 
“DPZ”-də 1927, 1928 və 1929-cu illərdə dustaq olarkən oradakı 
müsavatçılardan, o cümlədən Kərbəlayı Vəli Mikayılov’dan 
dəfələrlə Mədinə xanımın Müsavatın mərkəzi simalarından biri 
olduğunu eşitmişdim. Onun yanına 1930-cu ilin təxminən 
aprelin 20-ci günlərində getdim, evində oldum, məni hörmətlə 
qarşıladı və çaya qonaq etdi. Söhbət zamanı soruşdi ki, Şəkidə 
necə yaşayırlar? Ona dedim ki, mənim bildiyimə görə, Şəkidə 
üsyan gedir və ondanüsyanın hazırlanması və təşkilində 
Müsavat partiyasının rolunu soruşdum. Mədinə xanım mənfi 
 153 
cavab verdi ki, Müsavat təşkilatının üsyanla guya heç bir 
əlaqəsi yoxdur. Hiss etdim ki, o, mənə inanır.   
Bir gün sonra yenə onun yanına gedib yenidən Müsavat 
təşkilatının Şəki-Zaqatala üsyanı ilə əlaqəsi haqqında soruşdum 
və üsyançıları yardım göstərməyi xahiş edərək “doğrudanmı 
məhv olan xalqa kömək etmək istəmirsiniz?”- deyə əlavə etdim. 
O, qəti şəkildə “yox” dedi.  
Ondan xaricdəki müsavatçılarla (xaricdəki Müsavat 
təşkilatı ilə) əlaqəsinin olub-olmadığını soruşduğum zaman 
müsbət cavab verərək Çəyirtkə təşkilatının bir işçisi vasitəsilə 
Persiya – İran ilə əlaqə saxladığını bildirdi. Mədinə xanım 
xahişimlə məni həmin şəxslə calaşdırmağa söz verdi, ancaq bu 
vaxt o, Bakıda olmadı. Mədinə xanım Çəyirtkə təşkilatının 
işçisinin adının Ağayev “Məşədi” olduğunu dedi. 
Şəkiyə Türkiyədən gəlmiş 4 şəxsin rolunu aydınlaşdırmaq 
üçün mən Mədinə xanımdan Türkiyə ilə əlaqələrini soruşdum. 
Əlaqələrin olduğunu bildirəndən sonra Mədinə xanım soruşdu 
ki, mənim Türkiyə ilə əlaqələrim sənin nəyinə gərəkdir? Cavab 
verdim ki, “özümün oraya getməyim pis olmazdı”, ancaq 
Türkiyədən gəlmiş  4 nəfər haqqında mən ona heç nə demədim. 
Mənimlə Mədinə xanım arasında olan bütün söhbəti Məhəm-
məd bəy Hüseynbəyova danışdım. 
Təxminən 2, yaxud 3 il sonra (yaxşı xatırlamıram) Qubada 
bir qoca kişi yanıma gəldi. O, Mədinə xanımın yanıma 
göndərdiyi, İran müsavatçılarıyla əlaqə yaradan həmin Ağa-
yev’di. Ondan xaricdəki “xəbərləri” soruşdum, o isə cavab 
verdi ki, İrandan çıxarkən müsavatçı adamımı gözləməyə 
 154 
vaxtım olmayıb və gələn dəfəki gedişimdə məlumatlar gətirməyə 
çalışacağam.  
Sual: Sovet hökuməti əleyhinə üsyan hazırlanması 
haqqında Sizə bilgi verən şəkililərin adlarını söyləyin. 
Cavab: Şəki üsyanı haqqında mənə məlumat verən bu 
şəkililəri xatırlayıram: 
1) Məhəmməd bəy Hüseynbəyov – haqqında yuxarıda 
danışdım; 
2) Seyid Vəliyev – şəkilidir; indi Şəkidə, ya da Balakəndə 
olmalıdır; keçmiş ticarətçidir; 1935 və 1935-ci illərdə 63 
Azərticarətdə satıcı işləyib; 
3) Molla Əhməd – ona “Dodulu” deyirlər, Şəki rayonunun 
Dodu kəndindəndir; keçmiş ticarətçidir; 1930-cu ildə Şəkidə 
üsyan olmazdan qabaq Bakıdaydı və ticarətlə məşğuldu, indi, 
deyəsən, Orta Asiyanın hansısa respiblikasındadır, ola bilsin ki, 
bəlkə də Şəkidədir – dəqiq bilmirəm. Qalanlarını yadıma sala 
bilmirəm. Onlardan mənə ən etibarlısı və qiymətlisi Hüseyn-
bəyov idi. 
Sual: Yuxarıda adlarını çəkdiyiniz adamlar Şəki-
Zaqatala bölgəsində sovet hakimiyyətinə qarşı silahlı üs-
yan hazırlanması haqqında Sizə harada məlumat 
vermişdilər? 
Cavab: Onlar mənə üsyana hazırlıqdan yox, üsyan 
yatırıldıqdan sonra danışmışdılar. 
Sual: Onda üsyan yatırılandan sonra üsyançılara, 
özünüzün dediyi kimi, “ölməkdə olan xalqa” yardım 
                                                 
63 Mətnin özündə müstəntiq tarixi belə yanlış yazıb. 
 155 
göstərmək xahişiylə Mədinə xanıma müraciət etməyin nə 
mənası vardı? 
Cavab: Mən Mədinə xanıma müraciət edəndə Şəki 
rayonunda üsyan hələ tam yatırılmamışdı və Mədinə xanıma 
Müsavatın mərkəzi şəxslərindən biri kimi müraciət etməkdə 
məqsədim Müsavat təşkilatının bu üsyandakı rolunu aydınlaş-
dıqmaq idi. 
Sual: Deməli, Siz bu üsyanın başçılarından biriydiniz? 
Cavab: Yox, mən üsyanın rəhbəri olmamışam.  
Sual: Siz protokolun başlanğıcında bildirmişdiniz ki, 
istintaqa doğru ifadələr verəcəyəm, ancaq yenə də istin-
taqı aldatmağa çalışmaqda davam edirsiniz. Üsyanın 
başçısı “deyildinizsə” onda niyə Mədinə xanımdan 
üsyançılara – “ölməkdə olan xalqa” yardım göstəril-
məsini xahiş edirdiniz? 
Cavab: Boynuma alıram ki, Mədinə xanıma Müsavatın 
mərkəzi şəxslərindən biri kimi müraciət etməkdə məqsədim 
sovet hakimiyyətinə qarşı mübarizənin, yəni sovet hakimiy-
yətinə qarşı silahlı üsyanın güclənməsi üçün Müsavat 
təşkilatından yardım almaq olub. Mən Şəki-Zaqatala üsyanına 
görə mənəvi-siyasi məsuliyyət daşıyıram. 
Sual: Siz düzgün və səmimi ifadə verməkdən yayınır-
sınız. İstintaq dəqiq müəyyənləşdirib ki, Siz elə sovet 
hakimiyyətinə qarşı silahlı üsyana hazırlıq anında 
silahlı üsyanın başçısı Nəbibəyovdan aldığınız [tap-
şırığa] əsasən Bakıdakı gizli Müsavat təşkilatı 
vasitəsiylə xaricdəki Müsavat təşkilatlarıyla əlaqələr 
 156 
yaratmaq məqsədiylə Şəkidən Bakıya gəlmisiniz. Doğru-
sunu deyin. 
Cavab: Mən yalnız həqiqəti danışmağı qərara aldım; 
sovet hakimiyyətinə bütünlüklə təslim oluram. Boynuma 
alıram ki, 1930-cu ildə Şəki-Zaqatala bölgəsində sovet hakimiy-
yətinə qarşı silahlı üsyan hazırlanan vaxt mən Şəkidən Bakıya 
üsyançı təşkilatın başçısı Bəhram Nəbibəyov’un xüsusi 
tapşırığına əsasən gəlmişdim. Sovet hakimiyyətinə qarşı silahlı 
üsyana hazırlıqda mənim iştirakım bu cürdür: Cəzamı çəkdik-
dən sonra Şəkidəydim. 1930-cu ildə Şamxor hadisələrindən 
sonra yanıma Vəliyev Seyid adlı bir Şəki şəhər sakini gəldi. O, 
mənə yaxşı münasibət bəsləyirdi və məni keçmiş fəal müsavatçı 
kimi tanıyırdı. Panislamçı əhval-ruhiyyəli Vəliyev mənə bildirdi 
ki, Şamxor hadisələrindən sonra şəkililər çox qəzəblidir, Manaf 
yüzbaşı (sovet hakimiyyəti orqanları güllələyib) bazarda açıq 
şəkildə camaatı sovet hakimiyyətinə qarşı mübarizəyə çağırıb və 
Türkiyədən 2 Türkün gələrək Şəkinin Yuxarı baş hissəsinə 
düşdüyünü xəbər verib. Vəliyev Seyid onu da onu da bildirdi ki, 
Türkiyə Azərbaycanda sovet hakimiyyətini devirmək üçün 
Azərbaycanın əksinqilabçı təşkilatlarıyla birgə silahlı üsyan 
təşkil edir və sovet hakimiyyətinə qarşı üsyan edənlərə silah və 
para ilə yardım göstərməyə söz verib. Vəliyev Seyidin 
dediklərindən mənə o da bəlli oldu ki, sovet hakimiyyətinə qarşı 
silahlı üsyan hazırlamaq məsləsiylə bağlı Türkiyədən gəlmiş 
həmin 2 şəxs Yuxarıbaşlı bir neçə adamla, o sıradan Nur-
 157 
məhəmməd əfəndi’ylə 64  (o, sürgün edilib) görüşərək söhbət 
edib. Vəliyevin dediyi başqa adamların adı yadımda qalmayıb.  
Vəliyevin bu xəbərinə mən inamsızlıqla yanaşdım, bildirdim 
ki, Şamxor hadisələri və Manaf yüzbaşının açıq çağırışları 
bütün bunların fitnəkarlıq (provokasiya) olduğunu güman 
etməyimə əsas verir. Vəliyev Seyidin dediklərinin həqiqətə nə 
qədər uyğun olduğunu öyrənmək məqsədiylə əksinqilabçı 
millətçi kimi tanıdığım Nəbibəyov Bəhram bəyə müraciət etdim. 
Nəbibəyovdan soruşdum ki, sovet hakimiyyətinə qarşı silahlı 
üsyan hazırlamaq üçün doğrudanmı Türkiyədən adamlar gəlib, 
o da müsbət cavab verdi. Mən incidiyimi Nəbibəyova bildirərək 
ondan soruşdum ki, bəs niyə bu haqda məni xəbərdar etmə-
                                                 
64 Nurməhəmməd əfəndi İmamzadə 1869-cu ildə Şəkinin Qışlaq 
məhəlləsində doğulub. Böyük alim, din xadimi Əbdülqəni Nuxəvi 
Xalisəqarızadə’nin nəvəsidir. Erkən yaşlarından özünü ruhani həyatına 
hazırlamışdı. Yeniyetmə ikən ilahiyyatın sirlərinə bələd olmaq üçün 
Türkiyəyə gedib, Bursa və Konya şəhərlərində mükəmməl təhsil alıb. 
Oxumaqda seçildiyinə görə Misrə göndərilib, burada əl-Əzhər 
Universitetində təhsilini davam etdirib. 
Şəkiyə qayıtdıqdan sonra Nurməhəmməd əfəndinin həyatında 
yeni bir mərhələ başlanıb. O, Cümə məscidinin imamı seçilib, burada 
əmisi oğlu Əhmədnəbi əfəndi’ylə birlikdə dini fəaliyyət göstərib. Eyni 
zamanda elmi yaradıcılıqla məşğul olub, mədrəsədə dərs deyib. 
Onun qələmindən ərəb, fars dillərinə, fəlsəfəyə, şəriətə dair çoxsaylı 
əsərlər çıxıb.  
Nurməhəmməd əfəndinin “Əfqanıstan tarixi”ni farscadan 
Azərbaycan türkcəsinə çevirməsi elmi fəaliyyətinin, maraq dairəsinin 
genişliyindən xəbər verir. Belə işıqlı zəka sahibi bolşevik rejiminin 
təqibləri şəraitində psixoloji sıxıntılar içərisində yaşayaraq 1930-cu 
ildə Allahın dərgahına qovuşub (18, 82-83). 
 158 
misən?O, mənə cavab verdi: “Sən həbs olunmuşdun, ona görə 
də müəyyən müddət Sizdən gizli saxlamaq istəyirdik”65.   
Sual: Bu, doğru deyil. Nəbibəyov Sizə cavab verib ki, 
mən üsyançı təşkilatı səndən yalnız ona görə gizlətmişəm 
ki, sən də müsavatçılarla olan əlaqələrin haqqında mənə 
heç nə danışmamısan. Doğrusunu deyin. 
Cavab: Bəli, tamamilə doğrudur. Nəbibəyov mənə dedi ki, 
sən də müsavatçılarla əlaqəni məndən gizlətmisən”.   
      ŞƏMKİR VƏ ŞƏKİ ÜSYANLARI  HAQQINDA           
BİR NEÇƏ SÖZ 
İstintaqın gedişini burayadək izləmiş oxucunu 1930-cu 
ildə ümumən Azərbaycanda, o sıradan Şəmkirdə və 
Şəkidə üsyanların baş verməsi səbəbi maraqlandıracaq. 
Bütün Azərbaycanı bürümüş həmin üsyanların başlıca 
səbəbləri aşağıdakılardır.  
1925-ci ildə Azərbaycan kəndində təsərrüfatların 54 
faizini ortabablar, 3 faizini qolçomaqlar, qalan hissəsini 
yoxsullar təşkil edirdi. Kənd təsərrüfatı vergisinin 50 faizi 
həmin bu 3 faiz qolçomaq təsərrüfatlarının üzərinə 
qoyulmuşdu. Orta illik gəliri 900 manat olan təsərrüfatlar 
1927-ci ildə 245 manat 38 qəpik vergi verirdisə 1928-ci ildə 
verginin həcmi 332 manat 64 qəpiyə qaldırıldı. 1931-ci 
ildə isə yeni vergi qanununa görə, varlı təsərrüfatlar 
gəlirlərinin 70 faizini vergi kimi verməli idi (13, 103). 
                                                 
65 Cümlə mətndə də belə yanlış qurulub. 
 159 
1930-cü ilin fevralında Azərbaycan K(b)P MK fərdi 
təsərrüfatlarda olan bütün mal-qaranın, habelə arıçılıq və 
ipəkçiliyin ictimailəşdirilməsi haqqında qərar qəbul 
etmişdi. Bu qərarın həyata keçirilməsi nəticəsində qısa 
müddətdə 75 min iş heyvanı, 100 min baş qaramal, 250 
min baş qoyun və keçi ictimailəşdirildi. Fərdi təsərrüfat-
lara məxsus torpaqlar da kütləvi şəkildə müsadirə edilirdi 
(13, 110). Yuxarıda qeyd olunan qərarda qolçomaqların 
icazəsiz, özbaşına köçməsi, əmlaklarını satması qadağan 
edildi. Belə əmələ yol verənlərin əmlakı dərhal müsadirə 
edilirdi. Bu, əslində təhkimçilik hüququnun yeni forması 
idi. Qolçomaqlar və ortabab kəndlilərin böyük hissəsi 
Sibirə və Orta Asiyaya sürgün edildi. (Geri qayıdanları 
çıxmaq şərtiylə indinin özündə belə Qazaxıstanda oraya 
sürgün edilmiş 100 mindən artıq azərbaycanlı yaşayır) 
(13, 115).   
Kommunist (bolşeviklər) partiyasının 5 yanvar 1930-
cu ildə qəbul etdiyi qərarda göstərilirdi ki, 1932-ci ilin 
yayına kimi kütləvi kollektivləşmə həyata keçirilməli və 
qolçomaqlar bir sinif kimi ləğv edilməlidir.  
Qeyd edildiyi kimi, kolxoz sistemi təhkimçiliyin yeni 
forması idi. Kəndli heç də torpağın sahibi deyil, muzdlu 
fəhlə idi. Kolxozda çalışan kəndliyə hətta uzun müddət 
pasport belə verilməmişdi. Buna təhkimçilikdən özgə ad 
vermək olmazdı (17,  42-43).  
Kütləvi kollektivləşdirmə siyasəti əslində taxıl istehsalı 
və satışı üzərində sovet hökumətinin inhisarçı mövqeyinə 
xidmət edirdi. Daha dəqiq desək bolşevik rejimi həm ölkə 
 160 
daxilində taxıla olan tələbatı ödəmək, həm də bu məhsulu 
xaricə satıb valyuta ehtiyatı yaratmaq üçün kolxozların 
yaradılması ideyasını irəli sürmüşdü. Fərdi kəndli 
təsərrüfatı ilə müqayisədə kolxozlarda əmək məhsuldarlı-
ğının aşağı olması başqa izahata imkan vermir. Statistika 
rəqəmləri də bunu sübut edir. 
1930-cu ildə AK(b)P-nin X qurultayında MK-nın 
birinci katibi N.F.Gikalo hesabat məruzəsində etiraf 
etmişdi ki, kollektivləşmə zamanı yol verilən nöqsan-
lara, başlıcası inzibatçılığa görə Azərbaycan Sovet 
İttifaqında birinci yeri tutur (10, 117). 
Kolxoz quruluşunun uğursuzluğu rəsmi dövlət 
səviyyəsində də etiraf edilmişdi. ÜİK(b)P MK-nın 1939-cü 
ilin mayında keçirilmiş plenumunda A.A.Andreyev’in 
məruzəsindən aydın oldu ki, kolxozların yaradılmasından 
10 il keçməsinə baxmayaraq nəinki məhsuldarlıq artma-
yıb, əksinə, azalıb. Məruzədə bildirilirdi ki, hər hektarın 
məhsuldarlığı minimuma enib, kolxozlarda əməkhaqqı 
fondları boşalıb, bir sözlə, kənd təsərrüfatı böhran içində-
dir (10, 123).  
Azərbaycanda 1914-cü ildə 580 min ton buğda istehsal 
edildiyi halda 1940-cı ildə bu göstərici 562,2 min ton olub, 
halbuki həmin dövrdə əhalinin sayı təxminən 1,5 milyon 
artmışdı. Əhalinin sayına uyğun olaraq taxıl istehsalı 
artmaq əvəzinə azalmışdı. Bunu başqa kənd təsərrüfatı 
məhsullarının əkin sahələrinin artırılması hesabına taxıl 
əkilən torpaq sahələrinin azaldılmasının nəticəsi kimi də 
şərh etmək düzgün deyil. Azalma bütün sahələrdə 
 161 
görünməkdədir. Bu qıtlıq 1933-cü ildə Azərbaycanda 
aclığa səbəb oldu (10, 102).  
Kollektivləşdirmə dinə qarşı mübarizəylə yanaşı 
aparılırdı. 1929-cu il aprel ayının 9-da AK(b)P MK-nın 
plenumu kənddə Allahsızlar Cəmiyyətinin işini 
gücləndirmək, dinə qarşı mübarizə, çadranın və papağın 
atılması ilə bağlı məsələni müzakirə etdi. 
Əslən Şəkidən olan Mustafa Quluyev 1928-ci ildə 
yazırdı:  
“Yarımvəhşi ərəblərin adət və ənənələrindən ibarət olub 
sultanlar və xanlar tərəfindən təhkimçilik üsuluna uyğunlaş-
dırlmış, istifadə edilmiş və istifadə edilməkdə olan islamiyyət və 
şəriət Azərbaycanın mədəni hərəkatı yolunda bir Çin səddi 
təşkil edir. Oktyabr inqilabı bu divarı deşmiş, böyük bir kalafa 
açmışdır, ancaq biz onu tamamilə məhv etməli, qəti qələbə 
yolunu təmizləməliyik” (13, 126). 
Bütün deyilənləri yuvarlaqlaşdırsaq belə nəticəyə gələ 
bilərik ki, Sovetlər Birliyində zorla aparılan kollektiv-
ləşmə əslində ölkəni idarə etməyi baçarmayan bolşevik-
lərin dövlətlilərdən müsadirə, daha doğrusu, qəsb 
etdikləri torpaqlar və sərvət hesabına yoxsulları da 
birtəhər dolandırmaq cəhdiydi. Əlbəttə, Allahın buyur-
duğu yolla, alın təriylə dövlət qazanmış insanlar öz halal 
mal-mülklərini qaniçən bir hakimiyyətə asanlıqla təslim 
etmək niyyətində deyildilər, buna görə də Azərbaycanın 
çox yerində olduğu kimi Şəmkirdə (Şamxorda) da xalq 
kükrəyərək üsyan bayrağı qaldırdı.  
 162 
Bu üsyana görkəmli ruhani və ictimai-siyasi xadim, 
Şəmkirin Düyərli kəndindən olan, el arasında “Hacı 
Axund” kimi şöhrət tapmış Hacı Axund Əhməd Hacı Piri 
oğlu Nuruzadə (1881-1930)66 başçılıq edirdi. 
Hacı Əhməd Nuruzadə bölgədə tanınmış olduqca 
nüfuzlu bir ruhaniydi. O qədər hörmətli bir şəxsiyyətdi 
ki, qan düşmənlərini barışdırmağa onu aparırdılar və o 
ətraflarda onun bir sözünü iki etməzdilər. Bu cür 
nüfuzuna görə Məhəmmədəmin Rəsulzadənin başçılığı 
altında qurulmuş ilk Azərbaycan Cümhuriyyətinin Parla-
mentinə Gəncəbasar bölgəsindən seçilən millət vəkillə-
rindən biri də Hacı Axund Əhməd oldu. Sovet hakimiy-
yətinin ilk illərində o, özünü çox sakit aparsa da var-
dövləti, torpaqları əlindən alınanda haqsızlıqla barışmadı, 
hakimiyyətə qarşı çıxaraq qaçaq düşdü. 1930-cu ildə 
Gəncəbasarda hakimiyyətdən narazı olan bütün qüvvələr 
Hacı Axundun ətrafına toplaşdı və hakimiyyət orqanla-
rıyla silahlı çarpışma başlandı. Hacının dəstəsində 3 min 
nəfərə qədər əli silahlı adam vardı. Şəmkir bölgəsində 
hakimiiyətini itirməkdə olan kommunistlər 1930-un 
noyabrında üsyançıların üstünə Zəyəmdən böyük hərbi 
qüvvə yolladılar. 17 noyabr 1930-da Düyərli kəndinin 
“Daş yatağı” (ora “Şimanlı Allahyarın yatağı” da adlanır) 
adlı yerində son və həlledici döyüş gedir. Ağır toplarla və 
pulemyotlarla yaraqlanmış çoxsaylı rus əsgərləri qarşı-
                                                 
66 Onun haqqında geniş bilgi almaq üçün bax: Ədalət Tahirzadə. 
Nuruzadə Hacı Axund Əhməd Hacı Piri oğlu. – “525-ci qəzet”, 3, 9 
may 2008, №№78, 82. 
 163 
sında əlində yalnız tüfəng tutmuş üsyançılar mühasirəyə 
düşür və çox ağır tələfata uğrayırlar. Yaxında partlayan 
mərmidən sağ ayağını itirən Hacı Axund Əhməd əsir 
düşməsin deyə özünü güllə ilə vuraraq şəhid olur. 
Bundan sonra üsyançılara Hacının qardaşı – pəhləvan 
gövdəsinə görə hamının “Yekə Məhəmməd” dediyi igid 
başçılıq edir. Ancaq dayandoldurum tüfənglə ağır 
topların qarşısında nə qədər durmaq olardı ki?!  Qurtuluş 
savaşçılarının çoxu bu döyüşdə şəhid oldu, çoxları isə 
yaralanaraq əsir düşdü. Ağır yaralıların içərisində Yekə 
Məhəmməd də vardı.  
Ertəsi gün meyitləri və əsirləri Düyərlidə poçtun 
qarşısına gətiriblər, kənd camaatını da qorxutmaq üçün 
buraya yığıblar. Bolşeviklərin “Vəsil” deyilən komandiri 
boyu çatmadığına görə hoppanaraq əli-qolu bağlı Yekə 
Məhəmmədə bir şillə vurub, sonra da deyib ki, haradan 
idarə olunduğunuzu, sovet idarələrindəki adamlarınızın 
kimliyini desən səni buraxarıq. Yekə Məhəmməd xalqın 
gözü qarşısında Vəsilin üzünə tüpürüb. Qəzəblənmiş 
bolşevik tapançasındakı bütün güllələri onun bədəninə 
boşaldıb, ancaq Məhəmməd yenə yıxılmayaraq dağ kimi 
dimdik durub, bir azdan isə qanı axıb gedəndə yerə 
çöküb və şəhid olub!..  
Hacı Axund Əhmədin başçılıq etdiyi bu üsyan Azər-
baycanın azadlıq savaşı tarixində ən şərəfli səhifələrdən 
biriydi! (22). 
Əsasən inzibati metodlar hesabına Şəki-Oğuz 
(ozamankı Nuxa-Vartaşen) dairəsində də kollektiv təsər-
 164 
rüfatlar (rusca: “kolxoz” – “kollektivnoye xozyaystvo” 
sözündən) yaradıldı. Onların sayı 68 idi və həmin 
kolxozlarda 6.281 fərdi təsərrüfat birləşdirilmişdi. 
1930-cu ildə Şəkidə başlanan və Azərbaycanın 8 
bölgəsinə yayılan üsyan da bolşevik rejiminin xalqımızın 
milli-mənəvi dəyərlər sisteminə mürtəce münasibətinə, 
fərdi kəndli təsərrüfatını və azad sənətkarlığı ləğv etmək 
istiqamətində apardığı sosial-iqtisadi siyasətinə qarşı 
yönələn etiraz hərəkatı idi. 
Bolşevik rejiminin inzibati metodlara, ağır vergi siste-
minə əsaslanan iqtisadi siyasəti Şəki sənətkarlığını, 
manufaktura təsərrüfatını iflasa uğratmışdı. Şəkidə bir 
qrup dabbağ tərəfindən Xalq Komissarları Sovetinin səd-
rinə yazılan ərizə də bunu sübut edir. Orada deyilirdi ki, 
Azərbaycan Sənət Birliyi dabbağları öz şəbəkəsinə 
birləşdirmək və artel yaratmaq qərarı qəbul etdikdə biz 
həvəslə ora yazılmaq üçün ərizə verdik. Şəkidə fəaliyyət 
göstərən 200 dabbağdan 69 nəfəri artelə yazıldı, ancaq bu 
birlik bizi xammalla təchiz edə bilmir (17, 42). 
Üsyan hərəkatına qarşı mübarizə aparmaq üçün 
yaradılan Üçlüyün verdiyi məlumata görə, 1930-cu il 
aprelin 12-də kəndlərdən Şəki şəhərinə 100 silahlı və 1.500 
əliyalın üsyançı yürüş etmişdir. Onlar şəhəri tutaraq 3 
gün əllərində saxlamışlar. Üsyanı yatırmaq üçün Qafqaz 
alayi, Azərbaycan diviziyasının Qafqaz eskadronu, 4-cü 
alayın ayrı-ayrı bölükləri, desant bölüyü, Azərbaycan 
alayının bölükləri, Belarus hərbi məktəbinin 154 kursantı, 
Leninqrad sərhəd qoşunları məktəbinin 150 kursantı cəlb 
 165 
edilmişdi (17, 123).  Belə bir geniş coğrafi məkandan 
böyük hərbi qüvvənin Şəki üsyançılarına qarşı yeridil-
məsi sübut edir ki, bu hərəkat SSRİ rəhbərliyi səviyyə-
sində təşvişə səbəb olmuşdu. 
1930-cü il aprelin 12-dən may ayının 12-nədək olan 
müddətdə 180 üsyançı şəhid olmuş, 150 üsyançı isə 
yaralanmışdı. Kütləvi həbslər zamanı 865 nəfər tutulub 
saxlanılmış, onlardan 220 nəfərinə üsyan iştirakçısı 
ittihamı irəli sürülmüşdü. 
Üsyançılara qarşı mübarizə aparan bolşevik rejimi isə 
73 nəfər adam itirmişdir. Hökumət qüvvəsindən 
yaralananların sayı 79 nəfər olmuşdur. Bu üsyan bütün 
SSRİ məkanında qolçomaq qiyamları kimi təqdim olunan 
üsyanlardan ən kəskini idi.  
Şəki üsyançılarının bölşevik rejiminə qarşı apardığı 
mübarizə yalnız sosial-iqtisadi və siyasi hüquqsuzluğa 
qarşı deyil, həm də milli-mənəvi və dini dəyərləri 
qoruyub saxlamaq uğrunda milli qeyrət davasıydı. 
Görkəmli araşdırıcı Cəlal Qasımov AR MTN arxivində 
saxlanılan Şəki-Zaqatala üsyanı rəhbərlərinin siyahısını 
taparaq üzə çıxarıb. Həmin siyahını oxucuların nəzərinə 
çatdırırıq: 
1. Molla Mustafa Şeyxzadə (Şabalıd kəndi). 
2. Bəhram bəy Nəbibəyov (Şəki rayon hərbi komis-
sarlığının səfərbərlik şöbəsinin keçmiş rəisi). 
3. İsmayıl Haqqı əfəndi (Anadolu türkü) – Şəki-
Zaqatala mahalı RXTŞ-nin müfəttişi. 
4. Mustafa Əlicanbəyov – Tiflisdə həbs olunub. 
 166 
5. Şeyxzadə (Tala) – 1920-ci il üsyanının iştirkçısı. 
6. Hafiz əfəndi – 1920-ci il üsyanının iştirakçısı. 
7. Hacı Ağakişi bəy (Qazmalar kəndi) – qolçomaq. 
8. Cəlal Moçayev – Kommunist Gənclər İttifaqı 
Zaqatala Komsomol Təşkilatı Rəyasət Heyətinin keçmiş 
üzvü (həbs olunub). 
9. Sadıq bəy Balacayev (qolçomaq) – həbs olunub. 
10. Molla Yusuf – partiya üzvü, Almalı rayonunun 
rəhbəri. 
11. İslam və Novruz – Əliabad rayonundakı 
Varxiyan qaçaq dəstəsinin başçıları. 
12. Molla Əbdürrəhman (Muxax kəndi) – Əliabad 
rayonu (həbs olunub). 
13. Heydər Hacı Qurban Maqoma (qolçomaq) – 
Qabaqçöl kəndi. 
14. Hacı Heybətulla (Qabaqçöl kəndi) – molla, 
Murtazəli qrupunun ideya rəhbəri. 
15. Murqazəli Xalatalalı (Qabaqçöl kəndi) – 
qolçomaq. 
16. Bəhram İsa (Qabaqçöl kəndi). 
17. Molla Şərif (Balakən) – partiyanın keçmiş üzvü. 
18. Dost Tahir (Balakən) – nəzarətçi. 
19. Paşan Məhəmməd Şaban oğlu (ittihadçı). 
20. Mustafa Hacı Əli oğlu (Balakən imamı). 
21. Hüseyn İlyas oğlu (keçmiş qoçu, ittihadçı). 
22. Vartaşen (Oğuz) rayonu Qumlax kənd sovetinin 
sədri (13, 63-64). 
 167 
Bu siyahıya hərəkatda mühüm rol oynamış Qaçaq 
Abbas’ı, Hüseyn Əsədulla oğlu’nu və Manaf yüzbaşı’nı da 
əlavə edə bilərik. 
Göründüyü kimi, üsyan rəhbərləri sırasında Əliabbas 
Qədimovun adı yoxdur. Onun üsyan hərəkatı ilə dolayı 
yolla əlaqəsi və bu hərəkata rəğbəti şübhə doğurmasa da 
Əliabbas Qədimov üsyanla birbaşa bağlı deyildi və onun 
rəhbərləri arasında da olmamışdı. İstintaqda adı hallan-
dırılan Bəhram bəy Şəki üsyanının ən parlaq simasıdır. 
 
Bəhram bəy Qasım bəy oğlu Nəbibəyov 1884-cü il 
dekabrın 6-da Şəkidə bəy ailəsində anadan olub. O, şərəfli 
adı xalqımızın tarixinə əbədi həkk olunmuş milli qəhrə-
manlarımızdandır. Şəki rayonunda hərbi komissar 
işləyərkən 1930-cu ildə Şəkidə sovet hakimiyyətinə qarşı 
qalxmış üsyanın təşkilatçı və rəhbərlərindən biri olmuş 
Bəhram bəy ilk təhsilini Kutais real məktəbində alıb. 
Sonra Peterburqda Konstantin Topçuluq Məktəbinə daxil 
olaraq oranı 1904-cü il sentyabrın 2-də birinci dərəcəli 
diplomla bitirib. Elə həmin il Qafqazdakı XX topçuluq 
briqadasında podporuçik rütbəsində hərbi xidmətə 
başlayıb. Bəhram bəy 1909-unci il senytabrın 7-də 
porucik, 1912-ci avqustun 31-də isə ştabs-kapitan rütbə-
sinə yüksəlib. 
 168 
1913-cü ildə III batareyanın 
komandiri təyin olunan 
Bəhram bəy əlaçı zabit kimi I 
əlahiddə Qafqaz ordusunun 
qərargahında topçuluq rəisinin 
müavini vəzifəsinə təyin olu-
nub. Elə həmin il III dərəcəli 
“Müqəddəs Stanislav” ordeni 
ilə təltif olunub.  
1919-cü il dekabrın 5-də 
yenicə yaranmış Azərbaycan 
Ordusunun hissələrinə baxış 
keçirən hərbiyyə naziri Səməd 
bəy Mehmandarov kapitan Bəhram bəy Nəbibəyovun baş-
çılıq etdiyi 4-cü batareyanın hərbi hazırlığından tam razı 
qalıb. 
Podpolkovnik Bəhram bəy 1919-1920-ci illərdə 
qardaşları Vahid bəy və podpolkovnik Hüseyn bəy’lə birgə 
Qarabağda ermənilərə qarşı igidliklə vuruşub.  
General-mayor Həbib bəy Səlimov’un 1920-ci il martın 
29-da Hərbiyyə Nazirliyinə göndərdiyi raportdan: 
“Bu gün saat 13-də Xankəndinin ucqarı bizim hərbi 
qüvvələr tərəfindən alındı. Bakı alayı sıldırım qayalarla Daşbaşı 
yüksəkliyinə yanaşdı. Podpolkovnik Bəhram bəy Nəbibəyov 
ermənilərin təqib edilməsinə uymasaydı və mövqeləri 
dəyişməsəydi alayın həmləsi daha uğurlu olardı. 
Sol cinahda ermənilər ələ keçirdikləri iki pulemyotla əks-
həmləyə keçdilər. Onları Xankəndindən vurub çıxarmağa və 
 
Bəhram bəy Nəbibəyov 
 169 
qaçmağa məcbur etdik. Toplar əla atırdı, xüsusən podpolkovnik 
Bəhram bəy Nəbibəyovun batareyası, ancaq təəssüf ki, batareya 
komandiri özünü cilovlaya bilmir və batareya ilə birlikdə döyüşə 
atılırdı. 
Qoşunların əhval-ruhiyyəsi əladır, düşmən çoxlu itki verib, 
təkcə Xaraşutda 60-dək erməni meyiti var. General Həbib bəy 
Səlimov”  (6). 
Şəki üsyanı zamanı 1930-cu ilin 13 aprelindən başlaya-
raq hakimiyyət qüvvələriylə 7 gün vuruşub və Bideyiz 
kəndi yaxınlığında, Buxdur dağında sayca qat-qat çox 
olan düşmənlə son damla qanınadək çarpışaraq 
qəhrəmancasına şəhid olub. 
7-8-9 AVQUST DİNDİRMƏSİNİN ARDI 
1930-cu ilin qanlı və şanlı tarixinə bu qısa baxışdan 
sonra yenidən Əliabbas Qədimovun yarımçıq qoyduğu-
muz istintaqına qayıdaq.  
Müttəhimə verilmiş cismani işgəncələr sayəsində 
dindirmənin gedişində artıq dönüş yarandığını hiss edən 
müstəntiq qarşısındakını tam tərksilah etmək üçün bütün 
gücünü toplayıb.  
“Sual: İfadənizi davam etdirin. 
Cavab: Nəbibəyov mənə tapşırdı ki, Bakıya get və Bakı 
Müsavat təşkilatının münasibətini aydınlaşdır, yardım almaq 
üçün həmin təşkilat vasitəsiylə xaricdəki Müsavat dairələriylə 
əlaqə yarat. Nəbibəyovun tapşırığı əsasında mən Bakıya getdim 
və Müsavatın mərkəzi adamlarından olan Qiyasbəyova Mədinə 
 170 
xanıma müraciət etdim67. Qiyasbəyova ilə söhbətlərim haqqında 
yuxarıda ifadə vermişəm. 
Qiyasbəyova mənə bildirdi ki, Bakıda əski müsavatçılar 
qrupu var və o, çəyirtkə təşkilatının işçisi, müsavatçı Ağayev 
Məşədi Novruz 68  vasitəsiylə İrandakı müsavatçılarla əlaqə 
saxlayır. Qiyasbəyova vasitəçinin indi Bakıda olmadığını 
deyərək elə ilk imkandaca məni onunla görüşdürməyə söz verdi. 
Söhbət zamanı mən Mədinə xanımı Şəkidə hazırlanan üsyan və 
Azərbaycan Müsavat təşkilatının bu üsyanla bağlılığı haqqında 
bilgiləndirdim. Qiyasbəyova Bakı müsavatçılarının bu üsyanla 
əlaqəsini dandı. Mən onu üsyana hazırlıq haqqında bilgilən-
dirəndə o, cavab verdi ki, Azərbaycan kəndliləri guya çox kasıb 
yaşayır və buna görə də qəzəblidir; kəndlilər guya sovet 
hakimiyyətindən narazıdır və hər hansı dəstək olarsa guya sovet 
hakimiyyətini devirməyə hazırdır. Sonra o, Müsavatın 
vəzifələrindən danışaraq dedi ki, müsavatçı kadrları sovet 
hakimiyyəti orqanları repressiyaya uğradıb, müsavatçılar çox az 
qalıb və vəzifəmiz budur ki, əski müsavatçı kadrlar qorunub 
saxlanılsın, yeni müsavatçı kadrlar yetişdirmək üçün 
Azərbaycan gəncləri Müsavat ruhunda tərbiyə edilsin. 
Müsavatçıların xaricdəki işindən danışarkən Mədinə xanım 
qeyd etdi ki, müsavatçılar Məhəmmədəmin Rəsulzadə, Vəki-
                                                 
67  Bu cümlənin altında baş “NKVD”çi qalın karandaşla cızıq 
çəkib. 
68  Ağayev Novruz Ağa oğlu (1874, Saray/Bakı-24.1.1948, Bakı) 
məşhur müsavatçı aydınlardandır. Sövet dönəmində dəfələrlə həbs 
edilib. “Neyyir” təxəllüsüylə şeirlər yazıb. Ömrünün son illərində 
Azərbaycan EA Ədəbiyyat İnstitutu nəzdindəki əlyazmalar şöbəsində 
(sonrakı Respublika Əlyazmalar Fondu) çalışıb. 
 171 
lov Mustafa, şəkili Əbdüləli bəy Əmircanov və b. xaricdə 
qəzet və jurnal buraxırlar. O, jurnalın və qəzetin adını dedi, 
ancaq mən unutmuşam; deyəsən, “İstiqlal” dedi. O həm də dedi 
ki, müsavatçılar mühacirlər arasında iş aparırlar və sovet 
hakimiyyətinə qarşı olan bütün siyasi cərəyanların tərəfdar-
larını birləşdirən vahid mərkəz yaradıblar. Bir gün sonra mən 
yenə Mədinə xanımın yanına gedərək dedim: “Xalqın qanı 
axıdılır, ancaq Siz ona kömək etmək istəmirsiniz”. Bununla 
mən təkid edirdim ki, Müsavat təşkilatı Mədinə xanımın 
şəxsində sovet hakimiyyətini devirmək məqsədiylə Şəkidəki 
üsyan təşkilatına yardım göstərsin. O heç bir kömək edə 
bilməyəcəklərini söyləyərək qəti imtina etdi”.  
Alicənablığa baxın! Özünün sovet hakimiyyətini 
yıxmaq istədiyini boynuna götürür, ancaq Mədinə xanım 
Qiyasbəylinin şəxsində bir qadını “NKVD” cəngindən 
qurtarmaqçün ondan asılı olan son cəhdi edir – onun 
üsyana yardımdan qəti imtina etdiyini söyləyir, ancaq 
bilmir ki, müsavatçı qanına susamış bu hakimiyyət 
hərisləri onun kitabını çoxdan bağlayıblar!.. 
Artıq istədiyi ifadəni müttəhimdən qoparmış müstən-
tiq ondan yenə əl çəkmir, yeni-yeni fitnəkar suallar 
yağdırır: 
“Sual: O, Şəki üsyançı təşkilatına yardımdan 
gerçəkdən də “imtina edirdisə” nə məqsədlə Sizin İrandakı 
Müsavat təşkilatı ilə əlaqənizi yaratmaq istəyirdi? 
Cavab:  Bəli, Mədinə xanım bununla bağlı kömək etmək 
istəyirdi və etdi də. O, məni həmin adamla – Azərbaycan 
müsavatçılarıyla xaricdəki Müsavat mühacirləri arasında 
 172 
əlaqəçi olan Ağayevlə calaşdırdı. Biz – mən və Mədinə xanım 
xaricdəki Müavat təşkilatıyla normal əlaqə qurmaq, ondan 
tapşırıqlar almaq və sovet hakimiyyətinə qarşı əksinqilabi işi 
genişləndirmək məqsədiylə Ağayevlə əlaqəyə girdik.  
Sual: Siz Ağayevlə neçə dəfə və hansı şəraitlərdə 
görüşmüsünüz? 
Cavab: Mən Ağayev’lə 3 dəfə və aşağıdakı şəraitlərdə 
görüşmüşəm: birinci dəfə Quba şəhərində 1932, yaxud 1933-cü 
ildə. Ağayev Qubada xidməti ezamiyyətdə olarkən Mədinə 
xanımın ona verdiyi göstərişlə mənim evimə gəldi. O, özünü 
mənə Məşədi kimi təqdim etdi və Mədinə xanımın təklifiylə 
gəldiyini bildirdi. Mənim “xaricdən nə xəbərlər var?” sualıma 
(müsavatçıların işini və siaysi mühacirlərin durumunu nəzərdə 
tuturdum) Ağayev cavab verdi ki, bu dəfə heç bir xəbər gətirə 
bilməmişəm, çünki İrandan çıxmazdan qabaq ozümün müsa-
vatçı yoldaşımı gözləməyə vaxtım olmadı və İrana növbəti 
gedişində xəbərlər gətirəcəyinə söz verdi. Biz şərtləşdik ki, mən 
yenə əvvəlki kimi Mədinə xanımla əlaqə saxlayım və Bakıya 
getməyimə ehtiyac yarananda Ağayev guya müştərim kimi 
“Cəmşid” adı altında mənə məktub yazsın. 
İkinci dəfə mən 1933-cü ilin qışında Bakıya xidməti işlə-
rimlə bağlı gəldim. Mən Qalada yaşayan köhnə dostum 
Mirzəyev Abbasqulu’nun yanına getdim. Həmin vaxt o, 
dülgər işləyirdi. Abbasqulu Mirzəyev mənim müsavatçı 
əqidədaşımdı və sovet hakimiyyətinə qarşıydı. Onun evində 
olduğum zaman özünün köknə dostu adlandırdığı Ağayevi 
soruşdum. Mənim xahişimlə Abbasqulu mənimlə birgə Ağayev 
Məşədi Novruz’un yanına getdi. Onun yanında tanımadığım 
 173 
qonaqlar vardı. Çay içəndən sonra 
mən və Abbasqulu nabələd 
adamların yanı olduğuna görə heç 
bir siyasi söhbət etmədən çıxıb 
getdik. Getməzdən öncə Abbasqulu 
Mirzəyevin evində görüşməyi söz-
ləşdik. Ertəsi günü axşamçağı təx-
minən saat 6-7-də Mirzəyevgilə 
getdim, bir azdan Ağayev də gəldi.   
İşgüzar söhbətə keçdiyimizdə 
mənim siyasi mühacirətin və müsa-
vatçıların vəziyyəti haqqında 
sualıma cavab olaraq Ağayev məni 
Mirzəyev Abbasqulunu siyasi mühacirətin həyatı və işi 
haqqında bilgiləndirdi. Sonra o, müsavatçıların xaricdəki başqa 
əksinqilabi partiyalarla birləşdiyini söylədi69.  
Sual: Siz Ağayevdən fərdi şəkildə hansı müsavatçılar 
haqqında soruşdunuz? 
Cavab: Mən xaricdə yaşayan və mənə bəlli olan aşağıdakı 
müsavatçılarla maraqlanaraq onlar haqqında fərdi şəkildə 
soruşdum: Məhəmmədəmin Rəsulzadə (onunla tanışam), 
Əmircanov Əbdüləli bəy70, Mustafa bəy Vəkilov71, Mirzə-
                                                 
69 Görünür ki, istintaq üçün önəmli olduğuna görə müstəntiq bu 
cümlənin sonunda Ə.Qədimova qol çəkdirib. 
70 Şəkidə doğulmuş və əski bəy nəslindən olan Əbdüləli bəy Şirəli 
bəy oğlu Əmircanov (1874-1948) görkəmli ictimai-siyasi xadimdir. Çar 
dönəmində Rusiyada ali təhsil alıb, Azərbaycan Cümhuriyyəti 
zamanı Parlamentin üzvü olub və müxtəlif nazirliklərə başçılıq edib, 
Cümhuriyyət yıxıldıqdan sonra Türkiyəyə mühacirət edib və orada 
 
Məhəmmədsadıq 
Quluyev 
 174 
bala  [Məhəmmədzadə] 72 , Məhəmmədsadıq Quluyev 73 
                                                                                                  
Azərbaycanın əsarətdən qurtulması uğrunda siyasi mübarizəsini 
davam etdirib. 
71  Mustafa ağa Nadir ağa oğlu Vəkilov (1896-1965) Azərbaycanın 
görkəmli ictimai-siyasi xadimlərindən biridir. Moskva Universitetinin 
hüquq fakültəsini bitirib, Azərbaycan Cümhuriyyəti dönəmində 
Parlamentin üzvü və daxili işlər naziri olub. Sovet hakimiyyətinin ilk 
günlərindən mühacirət edərək Türkiyəyə gedib və həyatının 
sonunadək orada yaşayaraq Azərbaycanın azadlığı uğrunda siyasi 
mübarizə aparıb. 
72  Mirzəbala Məhəmmədzadə (1898-1959) görkəmli ictimai-siyasi 
xadim, jurnalist. Məhəmmədəmin Rəsulzadənin ən yaxın və sədaqətli 
silahdaşlarından biri. Müsavat Partiyası Gənclər Cəmiyyətinin üzvü 
(1917-dən). Sovetləşmənin ilk dönəmində M.Rəsulzadənin göstə-
rişiylə istilaçılara və yerli satqınlara qarşı mübarizə məqsədiylə 
Bakıda yaradılmış gizli Müqavimət Komitəsinin sədri (28.5.1920-dən). 
1921-də öncə Güney Azərbaycanda, sonra Türkiyədə mühacirətdə 
olub. Münxendəki SSRİ-ni öyrənən institutun Azərbaycan bölməsinin 
başçısı və həmin institutun türkcəmizdə buraxdığı siyasi jurnalın 
redaktoru. Müsavat Partiyası MK-sının sədri, Azərbaycan Milli 
Mərkəzinin başqanı (1955-dən). 
73 Adı elmi ədəbiyyatda bəzən “Məhəmmədsadıq Xülusi” (“Sadıq 
Xülusi”) kimi də keçən Məhəmmədsqdıq Quluyev görkəmli 
müsavatçılardandır. “ÇK” onu dəfələrlə həbs edib. Məhəmmədəmin 
Rəsulzadə onu fəal partiya xadimi adlandıraraq Müsavat partiaysı 
gizli Mərkəzi Komitəsinin üzvü olduğunu, sovet Azərbaycanından 
1924-də çıxdığını, öncə Ərdəbildə, 1926-dan Təbrizdə işlədiyini, 
vətənlə əlaqə saxladığını, sürgün edidiyi Tehrandan bolşeviklərin 
fitnəkarlığına baxmayaraq Təbrizə qayıda bildiyini, orada bir özəl 
müəssisədə gizli çalışdığını, İranda Azərbaycan Milli Mərkəzinin 
nümayəndəsi olduğunu bildirir (bax: Из истории азербайджанской 
эмиграции. Сборник документов, произведений, писем. Москва: 
«Мысль», 2011, с.66). 
 175 
(onunla şəxsən tanışam) və başqaları. Ağayevin dediklərindən 
mənə bəlli oldu ki, Mirzəbala və Məhəmmədsadıq İranda, 
qalanları isə Türkiyədədir. Ağayev bunu da danışdı ki, o zaman 
Türkiyədə bulunan Məhəmmədəmin Rəsulzadə və başqaları 
xaricdəki və sovet ərazisindəki Müsavat təşkilatlarının mərkə-
zinə rəhbərlik edirdilər.   
Sual: Az. SSR-in rayonlarındakı vəziyyət haqqında 
Ağayevə Siz hansı informasiyanı verdiniz?  
Cavab: Az. SSR-in rayonlarındakı vəziyyət haqında mən 
Ağayevə bu qaydada informasiya verdim. Dedim ki, Az. SSR-in 
rayonlarında kollektivləşdirmə sərtliklə aparılır, yəni qolço-
maqlıq ləğv edilir, qolçomaqlar repressiya olunur və sürgün 
edilir, bu zaman bəzi yerlərdə rayon təşkilatları əyintilərə və 
ifratçılığa yol verir, nəticədə kəndlilər sovet hakimiyyətindən 
narazı qalır. Mən bu məlumatı Ağayevin xaricdəki Müsavat 
mərkəzinə ötürməsi üçün vermişdim.  
Sual: Az. SSR-in rayonlarındakı durum haqqında 
məlumatla Siz xaricdəki Müsavat mərkəzinə xəbər 
vermək istəyirdiniz ki, sovet hakimiyyətinə qarşı əksinqi-
labi işi genişləndirmək üçün “əlverişli şərait” yaranıb? 
Cavab: Bəli, mənim məqsədim yalnız bu idi74.  
Sual:  Az. SSR-in rayonlarındakı durum haqqında 
məlumatınızdan sonra Ağayev Novruz Sizə nə tapşırdı? 
                                                 
74 Çox güman ki, istintaqın sonrakı günlərinə düşən bu son sual-
cavab Ə.Qədimovun artıq cismən tükəndiyini, müqavimət 
göstərməyə daha gücünün qalmadığını göstərir. 
 
 
 176 
Cavab: Ağayev mənə bu tapşırıqları verdi:  
1) sürgündən qayıdan müsavatçıları və sovet hakimiy-
yətinin başqa düşmənlərini işə götürməyə çalışmalı, onlarla 
əlaqə saxlamalı, onların əhval-ruhiyyəsini öyrənməli və Müsa-
vat təşkilatı əməli işə keçəcəyi zaman onlardan sovet hakimiy-
yətinə qarşı əksinqilabi mübarizədə yararlanmalı; 
2) xaricdəki Müsavat mərkəzinə ötürməkdən ötrü əski 
müsvatçılardan azadlıqda kimlərin qaldığını aydınlaşdırıb Ağa-
yevə bildirməli, çünki xaricdəki Müsavat mərkəzi bu məsələlərlə 
maraqlanır; 
3) yeni müsavatçı kadrlar yetişdirmək məqsədiylə köhnə 
müsavatçı kadrları qoruyub saxlamağa və gəncləri əksinqilabi 
millətçi ruhda tərbiyələndirməyə çalışmalı və b.  
Boynuma alıram ki, Ağayevin bu fikirləriylə tam 
ortaqdım, bütün bu göstərişləri bütünlüklə yerinə yetir-
məyə razı oldum75.  
Sual: İstintaqa bildirin görək Mirzəyev Abbasqulunun 
görüşləri nədən ibarətdi? 
Cavab: Mirzəyev Abbasqulu bizimlə tam razıydı və onun 
da görüşləri bizimkiylə, yəni sovet hakimiyyətinə qarşı müba-
rizə tələbləriylə üst-üstə düşürdü. 
Sual: Zaqatalada Baba Qəbulov, Əfəndiyev Fərrux və b. 
ilə birgə apardığınız əksinqilabi iş haqqında Ağayevə nə infor-
masiya vermisiniz?   
                                                 
75  Hər biri ittiham maddəsinə bənzəyən bu cümlələrin 
Ə.Qədimovun ağzından deyil, müstəntiqin qələmindən çıxdığı göz 
qabağındadır. 
 177 
Cavab: Mən Baba Qəbulov və Əfəndiyev Fərruxla əksin-
qilabi əlaqələrim haqqında Ağayevi və Mədinə xanımı bilgilən-
dirdim. Baba Qəbulov Şəki-Zaqatala bölgəsində üsyana hazırlı-
ğın birbaşa iştirakçısıdır, Əfəndiyev Fərruxa isə üsyançı 
təşkilatın olduğunu hələ silahlı çıxışdan qabaq xəbər vermişdim. 
Mən üsyançı təşkilatın olduğunu deyəndə Əfəndiyev Fərrux 
üsyana hazırlığı bəyəndi.   
Sual: Sizin Baba Qəbulovla və Əfəndiyev Fərruxla 
birgə əksinqilabi işinizə istintaq bir də qayıdacaq. 
İstintaqa deyin görək üsyançılara yardım etməsini xahiş 
etdiyiniz Mədinə xanımla görüşdükdən sonra nə məqsədlə 
Şəkiyə getmişdiniz? 
Cavab: Qiyasbəyova Mədinə xanımla görüşdükdən sonra 
mən bir daha Şəkiyə getmədim. 
Sual: Siz yenə yalan danışmağa başlayırsınız. 
İstintaqa bəllidir ki, Siz Bakıda Mədinə xanımla ilk 
görüşdən sonra Bakıda Müsavatın gizli təşkilatının nü-
mayəndəsi Mədinə xanımla söhbətinizin nəticələri haq-
qında üsyançı təşkilatın rəhbəri Nəbibəyovu məlumat-
landırmaq üçün yenidən Şəkiyə qayıtmısınız. Yalan ifadə 
verməyi dayandırın və doğru danışın.  
Cavab: Bundan qabaqkı cavabımın üstündə qətiyyətlə 
dururam. 
Sual: Siz tərslikdən əl çəkmirsiniz. Ağayevlə söhbətdə 
özünüz ona bildirmisiniz ki, Bakıda Mədinə xanımla ilk 
görüşdən sonra Şəkiyə Nəbibəyovun yanına qayıtmısınız. 
Bu faktı danmağa necə cürət edirsiniz? 
 178 
Cavab: Ağayev doğru danışmır, niyə doğru danışmadığını 
isə mən bilmirəm. 
Sual: Siz yuxarıda bildirdiniz ki, sovet hakimiyyətinə 
tam təslim olmaq istəyiylə bütün həqiqəti danışmağı 
qərara almısınız, ancaq sovet hakimiyyətinə qarşı silahlı 
çıxışın hazırlanmasında fəal iştirakınızı göstərən bəzi 
faktları istintaqdan gizlətməyə çalışırsınız. Siz Bakıya 
Nəbibəyovun xüsusi tapşırığıyla gəlmisiniz; Şəkiyə geri 
“qayıtmamısınızsa” bəs onda Nəbibəyovu görüşünüzün 
nəticələri haqqında necə bilgiləndirmisiniz? 
Cavab: Mədinə xanımla görüşümün nəticələri haqqında 
Nəbibəyova yuxarıda söz açdığım Məhəmməd bəy Hüseyn-
bəyov’la məlumat göndərmişəm.    
Sual: Siz Şəkiyə geri dönmək faktını səmimi şəkildə 
boynunuza almaqdan yaxanızı qurtara bilməyəcəksiniz. 
Siz Nəbibəyovu Şəxsən Şəkidə məlumatlandırmısınız və o, 
üsyançı təşkilata xaricdən yardım almaq məqsədiylə 
ikinci dəfə danışıq aparmaq üçün Sizi yenidən Bakıya 
qaytarıb. Doğru danışmağınızı təkidlə tələb edirik. 
Cavab: Bəli, boynuma almağa məcburam ki, Qiyasbəyova 
ilə görüşdən sonra mən Şəkiyə getdim və Nəbibəyova 
Qiyasbəyova ilə görüşümün nəticələri haqqında bilgi verdim. 
Bunu da boynuma alıram ki, Nəbibəyov xaricdəki Müsavat 
təşkilatıyla əlaqə yaratmaq üçün məni ikinci dəfə Bakıya 
qaytardı və bu məqsədlə Qiyasbəyova və Ağayev Məşədi 
Novruz ilə əksinqilabi əlaqəni bərpa etdim”.     
Müstəntiq Məmmədovun, soyadını göstərmədiyi 
köməkçisiylə birgə apardığı üçgünlük (protokola görə; 
 179 
ancaq daha uzunmüddətli ola bilər) dindirmə burada 
başa çatır. Öncəki bir-iki günlük dindirmələrdə üç-dörd 
nəfər iştirak edirdisə rəsmən üç gün çəkmiş bu istintaqı 
yalnız iki nəfərin “yola verdiyi” inandırıcı deyil. Yəqin ki, 
bu “söhbət”də də yenə həmin rəsmi şəxslər sadəcə 
“qıraqdan baxıb”, müstəntiq köməkçisi isə müttəhimi 
döymək, ona işgəncə vermək lazım olanda işə qarışıb. Hər 
bir halda onların işinin hədsiz ağır olduğu göz qabağın-
dadır – Əliabbas Qədimov onların gözlədiyindən də qat-
qat iradəli çıxıb və ondan söz qoparmaq üçün “sovet 
istintaqı” sözün gerçək anlamında alın təri tökməli olub! 
Ancaq artıq bir şey gün kimi aydındır – sovet 
hakimiyyətinə qarşı silahlı üsyana hazırlıqda iştirakını, bu 
üsyana xaricdən yardım almaq üçün gizli Müsavat 
təşkilatıyla danışıqlar apardığını boynuna almış şəxsi 
güllələnməkdən fələk də qurtara bilməz! 
Müstəntiq öz vəzifəsinin birinci mərhələsini “uğurla” 
başa çatdırıb – müttəhimi tam sındıraraq ona güllələmə 
kəsilməsini təmin edib, indi qalır ikinci mərhələ - 
başqalarını da gilyotin ağzına sürükləmək üçün ondan 
yararlanmaq!  
SONUNCU DİNDİRMƏ (10 AVQUST 1937) 
Əslində bu dindirməni öncəkinin davamı saymaq 
daha doğru olar, ancaq onun protokolu ayrıca yazıldığına 
görə biz də ondan ayrıca söz açmağa məcburuq. Burası da 
var ki, bu dindirmə 7-8-9 avqust tarixlinin ardı olsa da 
bəzi şübhələr doğurur, çünki rəsmən ayın 9-da bitmiş 
 180 
istintaq 144-cü vərəqdə bitirsə ayın 10-dakı dindirmə 116-
cı vərəqdən (?!) başlayır! Ümumiyyətlə, bu işdə indi bizə 
bəlli olmayan, heç zaman da bəlli olmayacaq çoxlu 
dolaşıq və şübhəli məqamlar var. Ən başlıca şübhə 
bundan doğur ki, həbs olunduğu gündən avqust ayına-
dək, demək olar ki, heç bir ciddi ittihamı boynuna alma-
yan Ə.Qədimov avqust ayında birdən-birə “əl quzusuna” 
dönür, sovet hakimiyyətini silahlı yolla devirmək üçün 
silahlı üsyan hazırlamağadək hər şeyi asanlıqla boynuna 
alır. Burada iki məqam ola bilər:  
1) Bu son istintaqdakı sözlər gerçəkdən Əliabbas həki-
min ağzından çıxıbsa, deməli, istintaq briqadası onu 
işgəncələrlə elə bir duruma catdırıb ki, iradəsi sarsılıb və 
müstəntiqin barmağının işarəsiylə istənilən cinayəti 
boynuna götürməyə hazırdır. Belə olduqda müttəhimdən, 
yəni Ə.Qədimovdan doğruculluq ummağa qətiyyən 
mənəvi haqqımız yoxdur. Buna etiraz edən oxucumuz bu 
suala cavab versin: “Sənə başqa heç bir cəza verməyərək, 
yalnız bütün dırnaqlarını qoparsalar cinayət etmədiyini 
söyləyə bilərsənmi?”... 
2) Əliabbas həkim artıq cismən bütünlüklə yararsız 
hala salınıb, müstəntiq əvvəlki söhbətlərdə topladığı 
informasiyaya əsasən bu protokolu tərtib edib və heç ona 
oxutmadan qol çəkdirib (“NKVD”-nin təcrübəsində bu, 
adi haldı). Yoxsa bugünədək var gücüylə müqavimət 
göstərmiş insanın birdən-birə “sandığı açıb bütün 
pambığı ortaya tökməsi” qətiyyən ağlasığan deyil. O, 
uşaq deyildi və bilirdi ki, adını çəkəcəyi hər bir şəxsi həbs 
 181 
gözləyə bilər, buna görə də son anadək dost-tanışları 
qorumağa çalışıb – “cinayətlər”i ya ölülərin, ya da artıq 
tutulmuşların (“islanmışın yağışdan nə qorxusu?!” fəlsə-
fəsiylə) üstünə atıb.  
“NKVD” 1937-də heç bir siyasətlə əlaqəsi olmayan 
adamları ona görə həbs edirdi ki, onların xalq içərisində 
nüfuzu, hörməti vardı və arxalarınca çoxlu adamları 
apara bilərdilər. Oxucu diqqətlə fikir versə görəcək ki, bu 
dindirmədə adı çəkilənlərin, demək olar ki, hamısı camaat 
arasında böyük hörməti olan şəxslərdir. Deməli, onları 
Quba rayon təhlükəsizlik şöbəsinin informasiyasına 
əsasən “NKVD”-nin  özü seçərək Əliabbas Qədimovun 
adından bu protokola salıb (bundan ötrü həkimin sadəcə 
onları tanıması yetərliydi).  
1956-cı ildə bu iş üzrə tutulan, yaxud güllələnən 
şəxslərə bəraət verildi. Deməli, bu iş “NKVD”-nin qurma-
sıymış! Bu halda da yenə Əliabbas Qədimovu qınamaq 
ədalətsizlikdir.   
İstintaqın özünün və protokolunun saxta olduğunu 
sübut edən ən mühüm faktlardan biri budur ki, Əliabbas 
Qədimov “Türk mühibbi” gizli təşkilatı üstündə ittiham 
edilsə də guya bu təşkilatda onun yoldaşları olmuş adam-
ların dindirmə protokollarında belə bir ittihamla üzləş-
mirik. Məsələn, guya Şəki üsyanının rəhbərlərindən biri 
və “Türk mühibbi”nin fəal üzvü olmuş Baba bəy Qəbulzadə 
yüz cür cinayətdə suçlansa da onun yanında bu təşkilatın 
heç adı da çəkilmir, halbuki belə bir şey olsaydı 
müstəntiqlər hökmən qarışqanı böyüdüb fil edərdilər. 
 182 
Deməli, Ə.Qədimovun bu təşkilatla bağlı boynuna 
aldıqlarının da heç biri doğru deyil.  
Bu deyilənləri nəzərə alaraq oxucudan xahişimiz var – 
bu dindirmədə Əliabbas Qədimovun adından yazılmış 
sözləri həqiqət kimi qəbul etməsin, çünki aradan 19 il 
keçəndən sonra respublika prokuroru burada yazılanların 
yalan olduğunu bildirəcək! 
İndisə nə qədər saxta olsa da tarixi bir vəsiqəyə 
çevrilmiş həmin istintaq protokolunun mətniylə tanış 
olaq:    
“Sual: Əksinqilabi fəaliyyətiniz haqqında bu ilin 7, 8 
və 9 avqustunda verdiyiniz ifadələri dəqiqləşdirin. 
Cavab: Bundan öncəki ifadələrimdə boynuma almışam və 
indi də boynuma alıram ki, həbs olunduğum anadək mən 
əksinqilabi müsavatçı mövqedə dayanmışam. Mən bunları da 
qeyd etməliyəm: 1904-cü ildən 1908-ci ilədək fəal eser olmuşam. 
1911-ci ildən başlayaraq 1918-ci ilədək menşevik idim və məni 
İstanbulda Tiflisdən olan Şalva adlı bir fəal gürcü menşevik 
ruhunda tərbiyə edərək yetişdirmişdi. 1918-ci ilin sonunda 
Türkiyədən Azərbaycana qayıdarkən Müsavata qoşuldum. 
Məni müsavatçı ruhunda yetişdirən Türk dili müəllimim 
Xəlifəzadə Məhəmmədəli oldu. O, məni Şəki rayonunda 
Müsavat təşkilatını yaratmaq üçün birgə işə dəvət etdi”.  
Bu deyiləndən elə nəticə çıxır ki, Əliabbas Qədimov 
guya gündə bir əqidəyə qulluq edən, tək-tək adamların 
“tərbiyəsiylə yetişən” iradəsiz bir adammış. Belə sözlərin 
onun ağzından çıxması, sadəcə, inandırıcı deyil – o, heç 
 183 
vaxt özünü belə aşağılamazdı! Deməli, həmin sözlərin 
müəllifi müstəntiqin özüdür.  
“Şəkidə yaratdığımız Müsavat təşkilatının tərkibində bu 
adamlar vardı: mən – Qədimov Əliabbas, Xəlifəzadə Məhə-
mmədəli, Veysəl Mustafayev, İmanzadə Əbdülkərim, 
Həşim Məhəmmədov76, Süleyman əfəndi77  – Türk. Bunlar 
1919-cu ildə Şəki qəzasında yaranmış və Azərbaycanın 
sovetləşməsinədək mövcud olmuş Müsavat təşkilatının rəhbər 
şəxsləri idi. Müsavatçı görüşlərim Azərbaycanda sovet hakimiy-
yəti qurulandan sonra da qalırdı. Bu görüşlər əsasında mən 
sovet hakimiyyəti ilə mübarizəyə başladım. Gizli əksinqilabi 
işim, yəni sovet hakimiyyətinə qarşı apardığım mübarizəm 
özünü aşağıdakılarda göstərir.  
                                                 
76 Həşim əfəndi Məhəmmədzadə XX yüzilin başlarında Şəkinin ən 
fəal ziyalılarındandır. Onun o dönəmin mətbuatında çoxlu məqalələri 
dərc edilib. O, Zaqafqaziya Ruhani İdarəsindən “molla” və 
“müəllim” attestatı alıb, müəllimlik edib (20.8.1917-dən); 1919-cu ildə 
Şəki Darülmüəllimatında (qadın müəllimlər seminariyasında) Türk 
dili, ümumi tarix və coğrafiya müəllimi işləyirdi (bax: ARDA, f.51, 
s.3, iş 410, v.4).  
77 Bu, sonralar kommunist kimi yetişmiş Süleyman Nuri’dir (1895, 
İstanbul-1966, Moskva; Bakıda Fəxri xiyabanda basdırılıb). 1914-də 
cəbhəyə gedib, 1917-də ruslara əsir düşüb. Nargin adasında saxla-
nılıb, onu əsirlikdən bolşeviklər qurtarıb. Azərbaycan Cümhuriyyəti 
dönəmində Parlaman dəftərxanasında çalışıb. General M.Tlexasın 
tutulub məhv edilməsində mühüm rolu olub. Şəkidə müəllim işləyib. 
Onun haqqında Kirovun məktubları var (bax: APİİ SSA, f.1, s.8, iş 
5215). 2002-də İstanbulda “Oyanan əsirlər” adlı xatirələri nəşr edilib. 
Kitabı “Azərbaycan əməkçilərinin liderlərindən” olan “hoca”sı 
Anastas Mikoyana ithaf edib. Ancaq Şəkidə işləməyini, nədənsə, 
kitabda göstərməyib. 
 184 
Türkiyədə olduğum zaman mən həm də pantürkist ruhda 
tərbiyələnmişdim və Qafqaziya Nəşri-Maarif Cəmiyyətinə78 
başçılıq edirdim. Bu cəmiyyətin “siyasi platforması” pantür-
kizm ideyalarını yaymaq və Türk dilini Turan xalqları arasında 
aparıcı dilə çevirməkdi. Bu təşkilat 1911-1918-ci illərdə mövcud 
olub.  
1918-ci ilin sonunda Türkiyədən Azərbaycana – Şəkiyə 
gəldiyim zaman Azərbaycan ziyalıları, şagirdləri və kəndli 
kütlələri arasında pantürkizm “ideya”sını yaymağa başladım. 
Məqsədim türkiyəpərəstlər və pantürkistlər yetişdirməkdi. 
1919-cu ildə Müsavat təşkilatında olan zaman mən də, 
haqqında yuxarıda danışdığım başqa əqidədaşlarım da bu 
ideyanı yürüdürdük. 1921-ci ildə mən Zaqatalaya köçüb 
getdim, orada pantürkizm tərəfdarlarını seçməyə başladım və 
tezliklə Baba Qəbulov, Nurulla əfəndi Qazıyev, dəllək 
Əhmədov Usta Süleyman (indi ölüb),  Əhməd Bərbərlinski, 
Cahangir Əzizov (indi ölüb), Molla Qafar (mərsiyəxan) və 
başqaları ilə əlaqə yaratdım.  
1921-ci ildə Zaqatalada mən gizli əksinqilabi millətçi 
pantürkist “Türk mühibbi” təşkilatını yaratdım. Bu təşkilatın 
tərkibinə daxil olanlar:  1) mən – Qədimov Abbas,  2) 
Qəbulov Baba, 3) Əhməd Bərbərlinski, 4) Cahangir 
Əzizov, 5) Əhmədov Usta Süleyman – Bərbərlinskinin 
atası, 6) Molla Qafar, 7) Nurulla əfəndi Qazıyev, 8) 
Rəcəbli Əhməd – aqronom, o zaman Zaqatalada peşə 
texnikumunun direktoruydu, 9) İsa – müəllim (indi ölüb), 10) 
İsa Kazımov - gəncəli, müəllim, indi, deyəsən, Zaqataladadır, 
                                                 
78 Bu ad rusca mətndə türkcə yazılıb. 
 185 
11) Müci Ramazan – zaqatalalı, 12) Əhməd bəy – soyadını 
xatırlamıram, o vaxt kooperativdə işləyirdi, 13) Məhəmməd 
Vahab oğlu – ticarətçi, şəkili, ancaq Zaqatalada yaşayır, 14) 
Əlibala Salamov – ölüb, 15) Əliəkbər Salamov- zərgər 
(Zərgər Əliəkbər), 16) Musa və Abbas Əsgərovlar – şəkililər, 
o zaman Zaqatalada yaşayırdılar. 
Sual: Bu təşkilatın məqsəd və vəzifələrini açıqlayın.  
Cavab: Yuxarıda dediyim kimi, bu təşkilat əksinqilabi 
millətçi mövqedə dururdu. Biz bu işləri aparırdıq:  
1) əksinqilabi millətçilik, yəni Turan millətinin vahidliyi 
“ideya”sını yayğınlaşdırmaq;  
2) Turan xalqlarının bütün dillərindən daha mədəni 
saydığımız Türk dilini yayğınlaşdırmaq;  
3) Türk şair və yazıçılarından Tofiq Fikrət, Məhəmməd 
əmin [Yurdaqul], Hamid Əbdülhəqq, Rza Tofiq və 
başqalarının ideyalarını yaymaq. Boynuma alıram ki, bizim 
bütün əksinqilabi millətçi işimiz ÜİK(b)P və sovet hakimiy-
yətinin milli siyasətinə, proletar ədəbiyyatı və yaradıcılığına 
qarşı yönəldilmişdi və onlara qarşı pantürkizm “ideya”sı 
qoyulmuşdu. Mən – Qədimov Abbasqulu, Baba Qəbulov, 
Qazızadə Nurulla əfəndi, Rəcəbli Əhməd, Əhməd 
Bərbərlinski məsciddə, məktəblərdə, bazarda ayrı-ayrı dükan-
larda, guya qonaqlıq məclislərində Turan millətlərinin birliyi 
uğrunda çıxış edirdik. Məktəblərdə təbliğat apararkən gəncləri 
əskinqilabi millətçi ruhda tərbiyələndirmək istəyirdik”.  
Oxucumuz diqqətli olsun – müttəhim özünü 
“Əliabbas” yox, “Abbasqulu” adlandırır! Nə qədər 
gülüncdür! Doğrudanmı o, öz adını unudub?! Əlbəttə, 
 186 
yox. Bu, müstəntiqin saxtakarlığına başqa bir sübutdur. 
Ə.Qədimov bu protokolu oxumuş olsaydı, yaxud 
dinləsəydi hökmən öz adını düzəldərdi; deməli, bu 
protokolun məzmunundan o, xəbərsizdir.  
“Sual: Bu əksinqilabi millətçi təşkilatın üzvlərindən 
kimlər hələ üzə çıxarılmayıb və repressiya olunmayıb? 
Cavab: Təşkilatın tərkibindəki bu adamlar repressiya 
olunmayıb: Rəcəbli Əhməd, İsa Kazımov, Musa Əsgərov, 
Abbas Əsgərov. 
Sual: Boynunuza alırsınızmı ki, 1927-ci ildə gizli 
əksinqilabi millətçi təşkilatı yaratmaq üstündə həbs 
edildiyiniz zaman “Türk mühibbi” təşkilatını və həmin 
təşkilatın üzvlərini  istintaqdan gizlətmisiniz? 
Cavab: Bəli, boynuma alıram ki, 1927-ci ildə bu təşkilat 
üstündə həbs olunduğum zaman dindirmələrdə təşkilatın möv-
cudluğunu inkar etdim və sırf əksinqilabi məqsədlə istintaqa 
həmin əksinqilabi millətçi təşkilatın üzvlərinin adlarını 
demədim.  
Sual: 1929-ci ildə cəzanızı çəkib qurtardıqdan sonrakı 
əksinqilabi işiniz haqqında ifadələrinizi davam etdirin.  
Cavab: Cəzamı çəkdikdən sonra mən Şəkidəydim. Burada 
Baba Qəbulov, Əfəndiyev Fərrux, Əliəkbər Salamov, Əh-
məd Rəcəbli, Abbasqulu Mirzəyev və başqaları ilə əksinqilabi 
əlaqəmizi bərpa etdim. Şəki-Zaqatala bölgəsində sovet hakimiy-
yətinə qarşı silahlı çıxışlara hazırlıq vaxtı mən üsyançı hərəkat 
təşkilatları və iştirakçılarından Nəbibəyov Bəhram bəy, Seyid 
Vəliyev, Qəbulov Baba ilə əlaqə saxladım, üsyançı hərəkatın 
təşkilatçılarından biri kimi Nəbibəyovun tapşırığına əsasən 
 187 
Bakıya getdim ki, sovet hakimiyyətinə qarşı üsyan hərəkatına 
Müsavatın xarici bürosundan yardım almaq üçün Müsavatın 
başlıca şəxslərindən olan Mədinə xanım’ın şəxsində Bakı 
müsavatçılarının gizli təşkilatı ilə əlaqə və rabitə yaradım.  
Bu məqsədlə Qiyasbəyova Mədinə xanım’ın yardımı ilə 
Bakıda yerləşən müsavatçılarla Müsavatın xarici bürosu 
arasında əlaqəçi olan müsavatçı Ağayev Novruz’la əlaqə 
yaratdım və onunla üç görüşüm oldu. Ağayevlə görüşlər 
zamanı Müsavatın xarici bürosunun işi haqqında məlumat 
aldım və ona da Ağayev vasitəsi ilə Az.SSR-in rayonlarının 
vəziyyəti haqqında mənfi və böhtançı ruhda məlumat verdim. 
Həm Mədinə xanımdan, həm də Ağayev Novruzdan əksinqilabi 
müsavatçı işin bundan sonra da genişləndirilməsi haqqında 
əksinqilabi müsavatçı göstərişlər və Az.SSR-in rayonlarındakı 
vəziyyətin, Az.SSR-in rayonlarındakı köhnə müsavatçı 
kadrların müəyyənləşdirilməsi zərurəti haqqında tapşırıqlar 
aldım. Bu tapşırıqları Müsavatın xarici bürosu üçün yerinə 
yetirməli idim və qismən də yerinə yetirdim.  
Sual: Qiyasbəyli Mədinə xanımın və Ağayev 
Novruzun şəxsində əksinqilabi Müsavat təşkilatı ilə 
əlaqəniz və onlardan tapşırıq almağınız hansı ildə olub? 
Cavab: Bütün bunlar 1930, 31, 32 və 1933-cü illərdə baş 
verib. 
Sual: 1933-cü ildən sonrakı əskinqilabi fəaliyyətiniz 
haqqında ifadələrinizə davam edin. 
Cavab: 1933-cü ildə Ağayevlə son görüşümdə o, yuxarıda 
dediyim kimi, mənə Müsavatın xarici bürosunun göstərişlərinə 
uyğun bir sıra əksinqilabi müsavatçı tapşırıqlar verdi. 
 188 
Müsavatın xarici bürosundan Ağayev vasitəsilə aldığım 
göstərişlərin mahiyyəti bunlardır: 
1) Quba qəzasındakı xüsusən nüfuzlu bütün köhnə 
müsavatçıları müəyyənləşdirmək və onlarla əlaqə yaratmaq, 
onları işə düzəltməyə çalışmaq. 
2) Sürgündən qayıdan müsavatçıları və başqa antisovet 
görüşlü şəxsləri imkan daxilində işə düzəltmək. 
3) Yeni müsavatçı kadrlar hazırlamaq məqsədiylə gəncləri 
əksinqilabi millətçi ruhda tərbiyə etmək üçün gənclər arasında 
iş aparmaq. 
4) Kəndlilər arasında antisovet əhval-ruhiyyəli şəxsləri 
müəyyənləşdirmək üçün kəndlilərin əhval-ruhiyyəsini öyrən-
mək. 
Sual: İstintaqa bildirin görək bu göstərişləri 
gerçəkləşdirmək üçün Siz hansı əməli işlər görmüsünüz? 
Cavab: Qubada həbs olunduğum anadək aşağıdakı işləri 
görmüşəm. 
Bir həkim kimi evlərə xəstələrin yanına getməyimdən 
istifadə edərək ziyalıların və kəndlilərin əhval-ruhiyyəsini 
öyrənmişəm. Əksinqilabi əhval-ruhiyyəli bu şəxsləri müəy-
yənləşdirərək onlarla əlaqə saxlamışam: 1. Əliabbas, 
yanılmıramsa Əlizadə – qubalı, vəkillər kollegiyasının üzvü,  
keçmiş şəhər başçısı; 2. Mirzəəli Behbudov – şuşalıdır, 
Şuşanın məşhur bəylərindəndir, Qubada vəkillər kollegiyasının 
üzvü idi, bir müddət, deyəsən, hansısa rayonda “ÇK” 
orqanlarında işləyib; 3. Molla Əhməd əfəndi – Quba 
şəhərinin sakini, sünni camaatı arasında çox nüfuzlu bir 
şəxsiyyət; doğrudur, Quba şəhərində şayiələr gəzirdi ki, o, 
 189 
“NKVD” rayon şöbəsi ilə əlaqə-
dardır, ancaq antisovet ünsürdü 
və mənim əqidədaşımdı; 4. 
Mehmandarov, adını xatırlamı-
ram79 – Quba rayonunun Nügədi 
kəndində feldşer, Şuşadakı keçmiş 
müsavatçı həkim [Kərim bəy] 
Mehmandarovun oğlu, sürgün-
dən 1935-ci, ya da 36-cı ildə 
qayıdıb, dediyinə görə, Şuşadakı 
əksinqilabi fəaliyyətinə görə 
sürgün edilibmiş; 5. Əhməd bəy 
Abdinbəyov – qubalı, keçmiş bəy, 
Meşə Təsərrüfatı İdarəsində işləyir; deyəsən, indi Torpaq 
Komitəsində çalışır; 6. Məhəmməd bəy Abdinbəyov – Əhməd 
bəyin qardaşı, sürgündə olub (nə üstündə – bilmirəm), 12-ci 
sovxozda işləyib; 7. Qulam, deyəsən, Rəhimov (soyadı dəqiq 
deyil) – qubalı, Azərittifaqda ticarət xətti üzrə çalışır, Sovet 
küçəsində öz evində yaşayır; 8. Məşədi Həmdulla – 
türkəçarəçi, əhali arasında böyük hörməti vardı, qubalı, Sovet 
küçəsində yaşayırdı; 9. Mirməhəmməd ağa Seyid Əşrəf oğlu 
– nüfuzlu seyid, Sovet küçəsində yaşayırdı, onunla bəzən 
söhbətlər edirdim və kəndlilərin durumunu pisləyərək 
üstüörtülü şəkildə öz narazılığını bildirirdi; 10. Məşədi Əsgər 
– keçmiş bağ sahibi, Qubada keçmiş Şamaxı küçəsi №3-də 
                                                 
79 Bu, Rəşid bəy Mehmandarovdur (1885-1937). 
 
 
 
Rəşid bəy Mehmandarov 
 190 
(Proletar və Şamaxı küçələrinin tini) yaşayır; 11. Musa (ona 
Musa dayı deyirlər) – Rustov kəndinin yanındakı Usta Qasım 
kəndinin sakini, keçmiş qolçomaq; 12. Heydər bəy 
Səfərəlibəyov – Dəvəçi sakini, kar, keçmiş zabit; 13. 
Rəfibəyov Həmid - gəncəli, Pedaqoji Texnikumun müəllimi, 
mənim yoldaşıma da dərs deyib və tez-tez bizdə olub; 13. 
Teymurxanlı – Quba rayonunun hansısa kəndindəndir, Quba 
Pedaqoji Texnikumunda dərs deyirdi, Zaqatalada da müəllim 
işləyib; 14. Şahverdiyev Hacıbaba, qubalı, müəllim, 
onillikdə80  dərs deyib, orada direktor müavini idi; 15. Xıdır, 
soyadını unutmuşam – müəllim, Quba rayonunun Əmsar 
kəndindəki yeddiilliyin direktoru; 16. Şirəli Səmədov, şəkili, 
1934/35-ci illərdə Qubadaydı və Kənd Təsərrüfatı 
Texnikumunda müəllim-aqronom kimi işləyirdi, 1936-cı ildə 
Qubadan getdi; arvadının adı Qərənfildir. Səmədov 1936-cı ildə 
haqq-hesablaşmaq üçün Qubaya gəlmişdi və dediyinə görə, Mil 
düzündə sovxozda işləyirdi; 17. Keyseruxski Görklü – ləzgi81, 
Balakəndəndir, 1936-cı ilədək Qubada Kənd Təsərrüfatı 
Texnikumunun direktoru, sonra isə XII sovxozun texniki 
direktoru işləyib, 1936-cı ildə Bostançı stansiyasındakı 
sovxozda direktor, yaxud aqronom işləmək üçün getdi. 
Sual: Adını çəkdiyiniz bu adamlarla əksinqilabi 
əlaqəniz nədə özünü göstərirdi? 
                                                 
80 Yəni onillik məktəbdə. 
81  Əsl adı Adıgörklü’dür. Kiyev Politexnik İnstitutunun 
aqronomluq fakültəsini bitirmişdi. Adından da göründüyü kimi, 
təmiz Türkdür. Kiyev Politexnik İnstitutunun aqronomluq fakültəsini 
bitirmişdi. 
 191 
Cavab: Yuxarıda adını çəkdiyim adamlarla (mənimlə 
söhbətlərdə kəndlilərin həyatı ilə bağlı narazılığını bildirən və 
onların vəziyyətini pisləyən MirMəhəmməd ağa Seyid Əşrəf 
oğlunu çıxmaqla) mən müxtəlif vaxtlarda 1937-ci ildə həbs 
olunduğum günədək müntəzəm olaraq əksinqilabi millətçi və 
açıq-aşkar antisovet söhbətlər aparmışam. Bir-birimizə 
əksinqilabi baxışlarımızı söyləyirdik, kəndlilərin durumunu və 
ümumən Az. SSR-dəki durumu əksinqilabi mövqedən tənqid 
edirdik, partiyanın və sovet hakimiyyətinin siyasətinə əksin-
qilabi böhtanlar atırdıq. Adını yuxarıda çəkdiyim bütün 
adamlar da mənim kimi bir-birinin əksinqilabi görüşləriylə 
ortaqdı və onların hamısı mənim kimi əksinqilabi millətçi 
mövqedəydi, yəni Azərbaycanda sovet hakimiyyətini devirmək 
və “müstəqil” burjua-millətçi dövlət qurmaq tərəfdarlarıydı. 
Sual:  Sovet hakimiyyətinə qarşı əksinqilabi mübarizə 
aparmaq üçün gizli əksinqilabi təşkilatı yaratmağın 
zəruriliyi haqqında məsələni adını çəkdiyiniz hansı 
adamlarla əksinqilabi söhbətlərinizdə müzakirə et-
misiniz? 
Cavab: Sovet hakimiyyətinə qarşı əksinqilabi mübarizə 
aparmaq üçün gizli əksinqilabi təşkilatı yaratmaq haqqında mən 
bu əqidədaşlarımla söhbət aparmışam: 
Qəbulov Baba –  1934/35-ci illərdə; bu zaman o, Qubaya 
xidməti işlərinə görə gəlmişdi, söhbət mənim mənzilimdə getdi. 
Əksinqilabi söhbətdə Baba Qəbulova məlumat verdim ki, 
Qubada gizli təşkilata cəlb etmək mümkün olan adamlar var 
(yuxarıda adını çəkdiyim adamları nəzərdə tuturdum). Qəbulov 
mənə məsləhət gördü ki, təşkilatı rəsmiləşdirməyim və gizli 
 192 
yığıncaqlar təşkil etməyim, çünki bu, qorxuludur və təşkilatın 
dağılmasına səbəb ola bilər 82 . O, həmin adamlarla əlaqə 
saxlamağı və beynəlxalq vəziyyət gərginləşəndə, yəni sovet 
hakimiyyətinə qarşı müharibə olduqda onları nəzərdə tutmağı 
təklif etdi. 
Rəfizadə Həmid – 1935-1936-cı illər, mənim mənzilimdə. 
Mən ondan Ali Pedaqoji İnstitutun tələbələri arasında gizli 
əksinqilabi təşkilatın mövcudluğunu soruşdum, o da dedi ki, 
onlarda belə təşkilat olub, ancaq dağıdılıb, çünki dediyinə görə, 
onun yaxın əqidədaşlarından birini həbs ediblər, hətta tutulan 
vaxt onun yanında imiş. Rəfizadə dedi ki, sovet hakimiyyətinə 
qarşı mübarizə aparmaq üçün onların hazır kadrları var. 
Tutulma təhlükəsini nəzərə alaraq onlar qeydə alınmır və hər 
yerdə iş bu yolla aparılır. 
Mir Müin Niyazi “öz əqidədaşlarımızı yığıb qruplaş-
dırmaq lazım deyilmi?” sualıma cavab verdi: “Sürgündən 
yenicə qayıtmışam və hələlik işə düzəlmək istəyirəm” və işə 
düzəlməyə kömək etməyimi xahiş etdi. Onunla mən 1936-cı ildə 
söhbət etmişdim, ancaq o, tezliklə Qubadan getdi və onunla bir 
daha görüşmədim. 
Xıdır – 1936-cı ildə gizli əksinqilabi təşkilat yaratmağın 
zəruriliyi haqqında söhbətdə dedi ki, mən Dağıstanla əlaqə-
dəyəm, ancaq kimlə olduğunu demədi. O, sovet hakimiyyətinə 
                                                 
82 Əslində bu sözlər nə Baba bəyindir, nə də Əliabbas həkimin, 
bunlar istintaqın özünün uydurmasıdır, çünki belə bir təşkilat 
olmamışdı və istintaqın əlində onun mövcudluğunu sübut edəcək heç 
bir dəlil yoxdu, buna görə də “təşkilat vardı, ancaq rəsmiləş-
dirilməmişdi” versiyasını ortaya atmışdı. 
 193 
qarşı kəndlilərlə-kolxozçularla fərdi təbliğat aparır. “Gizli 
əksinqilabi təşkilatda işləyəcəksənmi?” sualıma Xıdır müsbət 
cavab verdi, dedi ki, bu təşkilata girməyə hazıram. 
Heydər bəy Səfərəlibəyov 1933-cü ildə mənimlə əksin-
qilabi söhbətdə gizli əksinqilabçı müsavat təşkilatı yaratmağın 
zəruriliyini dönə-dönə bildirirdi. Heydər bəy ilk baxışda mənə 
şübhəli adam kimi göründü, çünki o, hər vaxt öz “mən”ini 
göstərməyə çalışırdı. 1930-cu ildə Mədinə xanımla söhbətdə 
ondan ilk dəfə “DPZ”-də tanış olduğum Heydər bəyin şəxsiy-
yəti barədə soruşmuşdum və Mədinə xanım demişdi ki, Heydər 
bəy mənim yanımda olub, ağlayıb və o, mənə “anormal” adam 
kimi görünüb. 
Yuxarıda adını çəkdiyim başqa adamlara təşkilat yaratma-
ğın zəruriliyi haqqında bir şey deməmişəm, ancaq onlarla 
apardığım müntəzəm əksinqilabi söhbətlərdə əmin olmuşam ki, 
onların baxışları əksinqilabidir və məndə belə bir qəti əminlik 
yaranıb ki, onların hər birini təşkilata cəlb etmək mümkündür. 
Mən onları müəyyənləşdirmişəm və gizli əksinqilabi təşkilat 
yaratmaq məqsədilə onlarla əksinqilabi əlaqə saxlamışam, ancaq 
1937-ci ildə həbs olunduğuma görə həmin təşkilatı formalaşdıra 
bilməmişəm”. 
DT kiçik leytenantı Məmmədovun tərtib etdiyi 
sonuncu dindirmə protokolu burada başa çatır. 
HÖKM 
Müstəntiq Məmmədov istintaqın bitməsi haqqında 8 
sentyabr 1937-də protokol tərtib edib. 23 sentyabr 1937-də 
Az. SSR xalq daxili işlər komissarı, 3-cü dərəcəli dövlət 
 194 
təhlükəsizliyi komissarı Sumbatov’un təsdiq etdiyi 
ittihamnamə hazırlanıb. Burada Ə.Qədimovun cinayətləri 
belə sadalanır: 
1927-ci ildə əksinqilabi millətçi müsavatçı “Türk mühibbi” 
təşkilatını yaratmaq üstündə həbs olunduğu zaman istintaqdan 
bu təşkilatın mövcudluğunu gizlədib, yalnız əksinqilabi 
təşviqata görə ittiham olunub. 
Cəzasını çəkdikdən sonra sovet hakimiyyəti ilə mübarizə 
mövqeyində qalmaqda davam edib və 1930-cu ildə Şəkidə 
əksinqilabi ünsürlərlə əlaqəni bərpa edib, sovet hakimiyyətinə 
qarşı silahlı çıxışın hazırlanmasında iştirak edib. Bu məqsədlə 
fəal müsavatçılar Qiyasbəyova və Ağayev ilə əlaqəsini bərpa 
edib, onlar vasitəsiylə İrandakı mühacir müsavatçılarla əlaqə 
qurub. 
Şəkidə üsyan yatırıldıqdan sonra Qubaya köçüb, orada 
1935/36-cı illərdə ətrafına əksinqilabi millətçi ruhlu müəllimləri 
toplayıb, əksinqilabi müsavatçı qrup və üsyançı kadrlar 
hazırlayıb ki, müharibə olarsa sovet hakimiyyətinə qarşı silahlı 
üsyan etsinlər. 
Beləliklə, Ə.Qədimov Az. SSR Cinayət Məcəlləsinin 72 
və 73-cü maddələri ilə ittiham olunub. Bu sənəddə onun 
özünü bütünlüklə təqsirkar bildiyi göstərilib. Bu, rəsmi 
ittihamdı, ancaq Az. SSR XDİK Üçlüyünün 26 sentyabr 
1937-ci il tarixli yığıncağının 18 saylı protokolundan 
çıxarışlara baxanda yeni ittiham da oxuyuruq:  “Silahlı 
üsyan hazırlamaq yolu ilə sovet hakimiyyətini devirmək mövqe-
yində durub, yetkin müsavatçıdır”. Üçlük həmin iclasda 50 
yaşlı Əliabbas Əli oğlu Qədimov haqqında qərar çıxarıb: 
 195 
“GÜLLƏLƏMƏLİ. ƏMLAKINI MÜSADİRƏ ETMƏLİ”. 
Hökm 28 sentyabr 1937-ci ildə gecə saat 1.25-də yerinə 
yetirilib. Yuxarıda göstərdiyimiz kimi, 45 yaşlı Mədinə 
xanım Mehdi qızı Qiyasbəyova da həmin anda güllələnib. 
10 avqust 1956-cı ildə Az. SSR prokuroru A.S.Babayev 
Az. SSR Ali Məhkəməsinin Cinayət İşləri üzrə Məhkəmə 
Kollegiyasına M.Qiyasbəyli və Ə.Qədimovun işi ilə bağlı 
etiraz göndərib. Sənədin Ə.Qədimovla bağlı hissəsində 
göstərilir ki, o, avqust ayına qədər, demək olar ki, heç 
nəyi boynuna almayıb, ancaq sonra hər şeyi etiraf edib. 
“Bununla yanaşı, Quba şəhərində əksinqilabi Müsavat 
qrupu yaratması haqqında Qədimovun ifadəsinin əlavə 
yoxlanılması nəticəsində bu fakt təsdiq olunmayıb”, ona 
görə də bu işlə bağlı həbs olunan bir çox şəxslər bəraət 
qazanıb. Prokuror irəli sürülmüş ittihamın sübut 
edilmədiyini əsas gətirərək Mədinə xanım Qiyasbəyliyə 
və Əliabbas Qədimova bəraət verilməsini xahiş edib. 
Bundan az sonra Əliabbas Qədimov da başqaları kimi 
rəsmən təmizə çıxarılıb. 
SON SÖZ 
 
Yalnız vicdanın pıçıltısını özünə  bələdçi seçib  həyatın 
enişli-yoxuşlu yollarıyla irəliləyən və bu yollarda hansı 
çətinliklərlə üzləşirsə-üzləşsin vətən, xalq və öz şəxsiyyəti 
qarşısında daşıdığı məsuliyyət hissini bir an da olsun 
unutmayanlar insanlıq ucalığına yüksələ bilərlər. 
Məşhur filosof Sartra görə, vicdan özünə və başqala-
rına münasibətdə zərurəti nəzərə almaq, özünü qismən 
 196 
məhdudlaşdırmaqdır, əxlaqi borca münasib hərəkət 
etmək, yaşamaq və düşünməkdir. Vicdan könüllü surətdə 
özünü cəmiyyətin arzu etdiyi kimi aparmaq qabiliy-
yətidir. 
Əsərimizin qəhrəmanı Əliabbas Qədimov və onun 
məsləkdaşları Mədinə xanım Qiyasbəyli, Baba bəy Qəbulzadə, 
Bəhram bəy Nəbibəyov və başqaları cəmiyyətə münasibətdə 
məhz əxlaqi borca müvafiq düşünüb, yaşayıb və hərəkət 
ediblər. 
Onlar heç vaxt “can Azərbaycan” deməyib, belə səs-
küylü, hay-haraylı sevgidən uzaqda durub, ancaq zərurət 
yarandıqda o canın özü olublar.  
Ə.Qədimov bolşevikləri talançılıqda, xalqı aclığa və 
səfalətə düçar etməkdə suçlayaraq kommunistlərin sırala-
rını tərk etdiyi zaman sakit, firavan həyat sürmək üçün 
hər şeyi vardı: Şəki Səhiyyə Şöbəsinin müdiriydi, xalq 
içərisində bilikli, yüksək ixtisaslı həkim kimi tanınırdı, an-
caq o, bütün bunların hamısından imtina edib özünü oda 
atdı. O dönəmdə milli şüurlu insanların bir çoxu Ə.Qədi-
movun yolunu tutaraq “yaşamağı yanmaqda” görüblər. 
Onları bu pərvanə fədakarlığına sövq edən başlıca səbəb 
bolşevik rejiminin milli duyğularə ayaqlar altına atmasına 
etinasız qala bilməmələriydi.  
Üzərinə “bəşəri dəyərlər”, “beynəlmiləlçilik” niqabı 
çəkilmiş, əslində xalqları özündə əritmək məqsədi güdən 
ruslaşdırma siyasətinin iç üzünü görən və görməyən göz-
lərə də göstərən fikir, zəka qəhrəmanları kommunist-
bolşevik rejiminə qarşı qeyri-bərabər şərtlər altında çarpı-
 197 
şıblar. Bu gərgin mücadilədə onlar cismən məhv oldular-
sa da mənən üstün gələrək tarixdə QALİB kimi qaldılar!  
 
QAYNAQLAR 
 
1. Azərbaycan Respublikası Dövlət Arxivi (ARDA), fond 51, 
siyahı 3, iş 8, vərəq 104. 
2. ARDA, fond 51, siyahı 3, iş 12, vərəq 98. 
3. ARDA, fond 51, siyahı 3, iş 330. 
4. ARDA, fond 51, siyahı 3, iş 347. 
5. ARDA, fond 51, siyahı 3, iş 418, vərəq 4a. 
6. Aslan Vaqif. Seçilmiş əsərləri. IV cild. Bakı, “Təhsil NPM”, 
2010. 
7. Azərbaycan Respublikası Milli Təhlükəsizlik Nazirliyi (AR 
MTN) arxivi, 13506 (indi PR-23530) saylı istintaq işi. 
8. Azərbaycan istiqlalının bayraqdarı. Toplayanı, ərəb 
əlifbasında olanları latın qrafikasına çevirəni, lüğətin və öz 
sözün müəllifi prof. Şirməmməd Hüseynov. Bakı, 
“Adiloğlu”, 2011. 
9. Əmrahov M. İkinci dünya müharibəsi. 1939-1945. Bakı, 
“Mütərcim”, 2000. 
10. Həsənov Cəmil. “Ağ ləkə”lərin qara kölgəsi. Bakı, 
“Gənclik”, 1991. 
11. Xəlilli Xəliyəddin. Azərbaycan türklərinin etnogenezi və 
milli inkişaf tarixi. Bakı, “MBM”, 2007. 
12. Qasımlı Musa. Azərbaycan türklərinin milli mücadilə tarixi. 
1920-1945. İstanbul, 2006. 
13. Qasımov Cəlal. Yaddaşın bərpası. Bakı, “Mütərcim”, 1999. 
 198 
14. Mabudoğlu Z., Bəşirqızı U., Adışirinov K. Şəkidə məhəllə 
adları, soyadlar və ləqəblər. II kitab, Bakı, “Nafta-Press”, 
2009. 
15. Manaflı Həbibulla. Öyünc və güvənc qaynağı. Bakı,  
“Nurlan”, 2007. 
16. Manaflı Həbibulla. Şəki üsyanı. Bakı, “Zaman”, 2000. 
17. Manaflı Həbibulla. Şəki üsyanı. Yenidən işlənilmiş ikinci 
nəşri. Bakı, “Uni-Print”, 2010. 
18. Məmmədov X. Azərbaycan milli hərəkatı. (1875-1918-ci 
illər). Bakı, “Sabah”, 1996. 
19. Nəzirli Şəmistan. Yaddaşın bərpası. – “Azərbaycan” qəzeti, 
20 fevral 2000-ci il. 
20. Tahirzadə Ədalət. Baba bəy Abdulla əfəndi oğlu Qəbulzadə 
- “525-ci qəzet”, 2011, 22, 29 oktyabr, 5 noyabr;  №№ 194, 
199, 204. 
21. Tahirzadə Ədalət. Cəfər Kazımov – Sovet uranını 
tapanlardan biri. Bakı, “Kür”, 2001. 
22. Tahirzadə Ədalət. Nuruzadə Hacı Axund Əhməd Hacı Piri 
oğlu – “525-ci qəzet”, 3, 9 may 2008, №№ 78, 82. 
23. Tahirzadə Ədalət. Şəkinin tarixi qaynaqlarda. Bakı, 
“Master”, 2005, s.93-101. 
24. Rəfiyev Bəxtiyar. Aysberqin sualtı hissəsi. (20-ci illər). Bakı, 
“Azərnəşr”, 1995. 
25. Алиев Эльдар. Из истории общественно- политической 
и культурно-просветительской жизни азербайджанских 
студентов в ВУЗ-ах Российской империи (II половина  
XIX века - февраль 1917 года).  Авторефeрат канд. дисс. 
Баку, 1966. 
 
 
 
 199 
ADLAR GÖSTƏRİCİSİ 
 
 200 
Abbas Əliyev-122 
Abbas Əsgərov-185,186 
Abbasqulu ağa Bakıxanov-73 
Abbasqulu Mirzəyev-172,173,176,186 
Abdulla bəy Əfəndizadə-104 
Abdulla əfəndi Qəbulzadə-
77,99,102,119 
Abid Alimov-46,128 
Abid Əfəndiyev-50,130,134 
Adıgörklü Keyseruxski-190 
Adışirinov K.-198 
Adil xan Ziyadxan-42 
Ağa Eminov-104 
Ağa Musa Nağıyev-116 
Ağahüseyn Kazımov-46,47 
Ağaməhəmməd şah Qacar-6 
Axund Əhməd Salyani-41 
Aqil Muxtar Özdən-39,40,41,43,44\ 
Alan Bullok-56 
Allahverdiyeva-117 
Alyoşa Caparidze-28 
Andreyev A.A.-160 
Arsen Xalatyan-90 
Arutyunov-142 
Askana-91 
Aslan bəy Qardaşov-104 
Atakişiyev-32,60,111,148 
Aydəmir-126 
Azaq Mustafayev-50 
Baba Qəbulov – Baba bəy 
Qəbulzadə’yə bax.  
Baba bəy Qəbulzadə-
77,94,95,96,97,98,99,100,101, 
102,103,104,105,106,107,108,109,117,
118,131,143, 
144,176,177,181,184,185,186,191,192,
196 
Babaxan-91 
Babayev-92 
Babayev A.S.-195 
Behbud Şahtaxtinski-51 
Beriya Lavrenti-15,57 
Bəhaəddin Şakir-36,37,43 
Bəhram bəy Əlicanbəyov-141 
Bəhram İsa-166 
Bəhram bəy Nəbibəyov-
77,107,108,109,132,156,157, 
158,165,167,168,169,178,186,196 
Bəxtiyar Rəfiyev-199 
Bəxtiyar Vahabzadə-137 
Bəkir Çobanzadə-14,80 
Bəkir Şahmerdinov-145 
Bəşirqızı U.-198 
Böyükağa Talıblı-14 
Cabbar Xəlilov-104,105 
Cahangir Əzizov-107,184 
Cahangir Zeynaloğlu-73 
Camal Əzmi bəy-39 
Cem-76 
Cəfər Cabbarlı-60 
Cəfər Kazımov-47 
Cəlal Qasımov-165.198 
Cəlal Moçayev-166 
Cəlaləddin Qorxmazov-36,37 
Cəlil Zeynalov-26 
Cəmil Həsənov-198 
Cin Bəxtiyar-51,52 
Çingiz xan-6 
Dadaş Həsənov-61 
Dadaşyan A.A.-91 
Dadayan P.İ.-91 
Danilov V.İ.-91 
Dibir Nəsibov-145 
Dobrexetov-32 
Dost Tahir-166 
Dzerjinski-55 
Əbdülbaqi Şahmərdanov-93,94 
Əbdülbaqi Şahmuradov-93 
Əbdüləli bəy Əmircanov-170,173 
Əbdüləzəl Dəmirçizadə-126 
Əbdülhəqq Hamid-185 
Əbülhəsən (yazıçı)-64 
Əbülhəsən Rəhimov-65,66 
Əbdülkərim İmanzadə/İmamzadə-
123,183 
Əbdülqəni Nuxəvi Xalisəqarızadə-157 
Əbdülmabud Əfəndiyev-
120,121,123,130,132 
Əbdülrza Hüseynov-104,105 
Əbdülvahab Məhəmmədzadə-60 
Əbdürrəşid-50 
 201 
Əbdürrəşid Əfəndiyev-130 
Ədalət Tahirzadə-8,21,76,162,198 
Ədhəm Nəjat-128 
Əhməd bəy-185 
Əhməd bəy Abdinbəyov-189 
Əhməd Abdullayev-106 
Əhməd bəy Ağaoğlu-42,45 
Əhməd Bayramzadə-132 
Əhməd Bərbərlinski-106,184,185 
Əhməd Cavad-14 
Əhməd Cəlaləddin paşa-37 
Əhməd Hacınski-61 
Əhməd Rəcəbli-184,185,186 
Əhməd Rza-37,38 
Əhməd Triniç-14 
Əhməd Turan Əfəndiyev-91 
Əhmədnəbi əfəndi-157 
Əli Behbudov-91 
Əli bəy Hüseynzadə-
39,41,42,43,44,45,50 
Əli Qayıbov-90 
Əli Nazim-14 
Əli Yusifzadə-61 
Əliabbas Əlizadə-188 
Əliabbas Qədimov - bütün kitab boyu 
Əliağa Aslanov-61 
Əlibala Salamov-107,185 
Əliəfsər Nəcəfov-69,72 
Əliəkbər Mahmudov-130,131 
Əliəkbər Salamov (Zərgər Əliəkbər)-
185,186 
Əliəsgər Hacıyev-91 
Əliəşrəf İsmayılov - Əliəşrəf 
Kərimov’a bax. 
Əliəşrəf Kərimov-
121,133,134,135,136,137  
Əliəkbər Salamov-107 
Əliqulu Əhmədov-91 
Əlimərdan bəy Topçubaşov-42 
Əmir Teymur-6 
Əmrahov M.-197 
Ənvər paşa-39,127,129 
Əsgər-28 
Əsgər ağa Məmmədov-106 
Əsildar (Qorxmazov)-36 
Əzim Əzimzadə-28,29,30,31 
Əziz Qubaydullin-14 
Fedorenko-90 
Fəridə Müfit Tək-126 
Fərrux Əfəndiyev-
77,107,108,109,144,176,177,186 
Fərrux bəy Vəzirov-42 
Fətəli xan Xoyski-71 
Gikalo N.F.-160 
Hacı Ağakişi bəy-166 
Hacı Axund Əhməd Nuruzadə-162,163 
Hacı Gəray-125 
Hacı Heybətulla-166 
Hacı İlyas – Hacilias M.-ə bax 
Hacı Səlim oğlu-50 
Hacıbaba Şahverdiyev-91,190 
Hacilias M.-12,13 
Hafiz əfəndi-166 
Haşım Aslanov-61 
Heydər Hacı Qurban Maqoma-166 
Heydər bəy Məhəmmədbəyov 
(Səfərəlibəyov)-141, 
145,190,193 
Həbib bəy Səlimov-168,169 
Həbibulla Manaflı-8,198 
Həmid Əfəndiyev - Həmid 
Əfəndizadə’yə bax 
Həmid Əfəndizadə-25,29,31,49,113 
Həmid Rəfizadə/Rəfibəyov-91,190,192 
Həmza Əsədullayev-50 
Həsən bəy Ağayev-71 
Həsən Çələbi-23,24 
Həsən Əbdürrəhman oğlu-131 
Həsən Əfəndiyev-114 
Həsən bəy Zərdabi-85,100 
Həsənağa Axundzadə-61 
Həşim Məhəmmədov - Həşim 
Məhəmmədzadə’yə bax  
Həşim Məhəmmədzadə-130,131,183 
Hitler-57 
Hüseyn əfəndi-33 
Hüseyn Camal Yanar - Hüseyn bəy 
Mirzəcamalov’a bax. 
Hüseyn Cavid-14,18,19 
Hüseyn Əsədulla oğlu-167 
Hüseyn İlyas oğlu-166 
 202 
Hüseyn Kişli (Əfəndizadə/Qarayev)-
122,125,126 
Hüseyn bəy Mirzəcamalov-76 
Hüseyn bəy Nəbibəyov-168 
Hüseyn Qarayev-114 
Hüseynqulu Hüseynov-91 
Xanukayeva-91 
Xasayev-113,120,133 
Xeyrənnisa xanım (Mirzəcamalova)-76 
Xəlil paşa-45,127 
Xəliyəddin Xəlilli-198 
Xıdır-142,190,192,193 
Xruşşov N.S.-136,137 
İbrahim Axundov-69,72 
İbrahim Yıldırım-77 
İdris Axundov-69 
İmam Mustafayev-119 
İmaməli Axundov-145 
İsa(bala)-28,184 
İsa Kazımov-184,186 
İsfəndiyar Vəkilov-65,69 
İslam-166 
İslam bəy Qəbulzadə-99,118,119,120 
İsmayıl Dağıstanlı-119 
İsmayıl Haqqı əfəndi-128,165 
İsmət İnönü-129 
Kamenev-55 
Kərbəlayı Vəli Mikayılov-139,152 
Kərim Qazızadə-31,49 
Kərom bəy Mehmandarov-189 
Kirov-6,14,55,183 
Qaçaq Abbas-167 
Qafur Əfəndiyev (Qantəmir)-14 
Qasım Hüseynbəyov-
25,26,27,29,31,49 
Qasım Ocaqov-90 
Qədir Ağa oğlu-130 
Qəzənfər Musabəyov-30,31,49,134 
Qorki Maksim-70,73 
Qrızunova-90 
Qulam Rəhimov-189 
Qulu Bəşirov-104 
Lenin-55,56,72,129 
Levandovski-12 
Ləman (Qədimova)-81 
Libkina-92 
Lütfullah Hüseynov-106 
Mabudoğlu Z.-198 
Mahmud ağa-137 
Manaf yüzbaşı-156,167 
Marqaryan A.A.-91 
Mehdi Hüseynov-50 
Mehdi ağa Vəkilov-63 
Mehdiqulu Zülfüqarov-50 
Menderes-129 
Məcid Xəlilov-104 
Məcid Mustafa oğlu-50 
Mədinə xanım Qiyasbəyli-
58,59,60,62,63,64,65,68, 
71,72,74,75,77,79,80,139,140,141,147,
148,152,153, 
154,155,169,170,171,172,177,178,187,
193,194,195, 
196 
Məhəmməd-91 
Məhəmməd bəy Abdinbəyov-189 
Məhəmməd Hacıyev-90 
Məhəmməd Hadi-7 
Məhəmməd bəy Hüseynbəyov-
139,150,151,152,153, 
154,178 
Məhəmməd Qarabağlı-76 
Məhəmməd Qayıbov-90 
Məhəmməd Vahab oğlu-131,185 
Məhəmməd (Yusifov)-107 
Məhəmmədağa Qədimbəyov-50 
Məhəmmədəli Əbdürəhimov-104 
Məhəmmədəli Əfəndiyev-23 
Məhəmmədəli Xəlifəzadə Nuri-
105,107,113,114,122, 
123,124,182,183 
Məhəmmədəmin Rəsulzadə-
45,68,79,100,102,105, 
113,120,162,170,173,174,175 
Məhəmmədəmin Yurdaqul-185 
Məhəmmədhəsən Baharlı 
(Vəlili/Vəliyev)-60,65,66, 
69,73 
Məhəmmədiyyə Əfəndiyev-
113,115,123,130 
Məhəmmədsadıq Quluyev (Xülusi)-
60,173,174,175 
 203 
Məhəmmədsəid Ordubadi-64,106 
Məmmədov X.-198 
Məmmədov S.-
82,83,88,92,111,178,193 
Məşədi Əsədullah Qafarov-50 
Məşədi Əsgər-189 
Məşədi Həmdulla-189 
Məşədi Xalıq-144 
Məşədi Novruz Ağayev-
78,153,154,170,171,172, 
173,175,176,177,178,187,188,194 
Məşədi Zülfüqarov-50 
Mixaylov-24,27 
Mikayıl Müşfiq-14 
Mikoyan A.-183 
Mir Müin Niyazi-142,192 
Mircəfər Bağırov-
13,14,18,19,22,30,31,83,144 
Mircəllad Bağırov – Mircəfər 
Bağırov’a bax. 
Mirhidayət Seyidzadə-84,85 
Mirməhəmməd ağa Seyid Əşrəf oğlu-
189,191 
Mirzəbala Məhəmmədzadə-
60,173,174,175 
Mirzədavud Hüseynov-12 
Mirzəəli Behbudov-188 
Molla Əbdürrəhman-166 
Molla Əhməd əfəndi-154,188 
Molla Qafar-145,184 
Molla Qədir-89,90 
Molla Mustafa Şeyxzadə-138,151,165 
Molla Şərif-166 
Molla Yusif-166 
Murqazəli Xalatalı-166 
Musa dayı-190 
Musa Əsgərov-185,186 
Musa Hüseynov-91 
Musa Qasımlı-198 
Mustafa Əlicanbəyov-141,165 
Mustafa Hacı Əli oğlu-166 
Mustafa Kamal Atatürk-41,129 
Mustafa Quluyev-161 
Mustafa Sübhi-128 
Mustafa bəy Vəkilov-
75,76,170,173,174 
Müci Ramazan-185 
Mürsəl İmanzadə-25,28,31,49 
M.İsmayılzadə - Mürsəl İmanzadə’yə 
bax.  
Müslih - Nissim Mazliyah Kazez’ə bax. 
Nadir şah Əfşar-6 
Nağıyev-116,117 
Napoleon-6 
Nazilə Hüseynova-74,81 
Nazim Hikmət-128 
Nəcəf Əliyev-90 
Nəcəf Xasıyev-91 
Nəriman Nərimanov-12,54,55,68 
Nəsib bəy Yusifbəyli-67,71,102 
Nəsim Masliyuh - Nissim Mazliyah 
Kazez’ə bax. 
Nəsim Müslih - Nissim Mazliyah 
Kazez’ə bax. 
Nessim (Nissim/Nisim) Mazliyah 
Kazez-39,43,44,45 
Nəsrulla Əfəndiyev (Kar Dəllək)-131 
Nizaməddinov-83,92,111 
Novruz-166 
Nurməhəmməd əfəndi İmamzadə-
134,156,157 
Nurməhəmməd Əminov-25,31,49 
Nurməhəmməd Əlimov - 
Nurməhəmməd Əminov’a bax 
Nurməhəmməd Şahsuvarov-69 
Nuru paşa-45,119 
Nurullah əfəndi Qazızadə-
106,107,184,185 
Ohanesov-74 
Pantsxava-60 
Paşan Məhəmməd Şaban oğlu-166 
Pavlik Morozov-58 
Platonov-65,75,77 
Poqos Nubar paşa-103 
Potreba-33,34 
Puşkin A.S.-64 
Pşenitsina-90 
Pyotr-6 
Ramazan Qaracayev-106 
Rəfizadə-142 
Rəhim bəy Məlikov-67,84,85 
Rəhim Vəkilov-65,66,69,70,76,78 
 204 
Rəsul Əfəndiyev-100 
Rəsul Teymur oğlu-26 
Rəşid İbrahim-42 
Rəşid bəy İsmayılov-73 
Rəşid xan Qaplanov-130 
Rəşid bəy Mehmandarov-189 
Rəşid Vəlibəyov-104 
Rıkov-55 
Robert Konvest-57 
Rolnikov İsay-91,115 
Ruhulla Axundov-80 
Rüstəmov-26,30,32 
Rza Tağı-13 
Rza Tofiq-185 
Sadıq bəy Balacayev-166 
Salman Mümtaz-14 
Sartr-196 
Semaçkov-92 
Serebrovski-54 
Seyfəddin-92 
Seyid Hüseyn-14 
Seyid Vəliyev-154,156,186 
Sədrəddin Cəlal Antel-129 
Sadul(la) Məhərrəmov-91, 142, 143 
Səməd bəy Mehmandarov-168 
Səməd Vurğun-64 
Səmədağa Ağamalıoğlu-37 
Sinman-147 
Sipkin-90 
Sitarə-127,128 
Slavitski-24,27 
Sona Əhmədova-92 
Sonkin S.-60,81,148 
Stalin-
11,14,15,18,20,22,54,55,56,57,108,138 
Sultan Əbdülhəmid-39 
Sultan Mahmud Qəznəli-6 
Sultanov-115 
Sumbatov-194 
Süleyman əfəndi (Nuri)-183 
(Usta) Süleyman Əhmədov-184 
Süleyman Mustafa oğlu-50 
Süleyman əfəndi Şirinbəyov-23 
Sürəyya Talıbxanbəyova-76 
Şabalıdlı Şeyx- Molla Mustafa 
Şeyxzadə’yə bax 
Şahmərdanov-145 
Şahverdiyev-29 
Şalva-182 
Şeyx Cəmaləddin Əfqani-15,16,17 
Şeyx Şamil-36 
Şeyxzadə-166 
Şəmistan Nəzirli-198 
Şirəli Səmədov-190 
Şirin Balacayev-145 
Şirməmməd Hüseynov-197 
Şövkət Sürəyya Aydəmir-
123,126,127,128,129,130 
Tabaq Qurban-106 
Tacə Əfəndiyev-91 
Tağı Şahbazi-14 
Teymur Kərimov-90 
Teymurxanlı-190 
Tələt paşa-39 
Tələt Muşkara-127 
Tlexas M.-183 
Tofiq Fikrət-185 
Tokayev D.-30,31,48 
Trotski-55,129 
Turqut (Qədimov)-81 
Ürfan (Qədimova)-81 
Üzeyir bəy Hacıbəyli-124 
Vahid Əfəndiyev-121,133,134 
Vahid bəy Nəbibəyov-168 
Vaqif Aslan-197 
Vasilyeva Z.N.-91 
Veysəl Mustafayev - Veysəl 
Mustafazadə’yə bax. 
Veysəl Mustafazadə-
105,107,113,114,122,123,124, 
183 
Vəsil (Vasili)-163 
Vışinski-57 
Vidadi-113 
Volkoqonov-57 
Yaqoda-57 
Yaqub Naibov-118 
Yaqub Səfərəli oğlu-50 
Yaroşeviç F.V.-84 
Yaşar əfəndi-123,130 
Yejov-57 
Yekaterina-6 
 205 
Yekə Məhəmməd-163 
Yıldırım Koç-44 
Yusif-27 
Yusif Akçura-43 
Yusif İzzəddin əfəndi-37 
Zahid Əlizadə - Zahid İbrahimxəlil 
oğlu’na bax. 
Zahid İbrahimxəlil oğlu-23,25,32,49 
Z.İbrahimxəlilzadə - Zahid 
İbrahimxəlil oğlu’na bax. 
Zahidov R.-111 
Zelenski-106,107 
Zəkəriyyə Əlizadə-5,21,22 
Zəkəriyyə Mabudoğlu – Zəkəriyyə 
Əlizadə’yə bax. 
Zəkəriyyə Vəkilov-65,67,69,70 
Zərgər Əlibala-131 
Zinovyev-55,127 
Ziya Gökalp-43 
Алан Буллок-57 
Гитлер-57 
Сталин-57 
Эльдар Алиев-199 
 
