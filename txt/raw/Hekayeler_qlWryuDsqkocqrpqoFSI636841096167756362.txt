Hekayələr 
ÇƏNGƏL ÇİÇƏYİ 
Həmən gün XXVI Sais sülaləsinin ilk fironu, Aşağı və Yuxarı Nil əyalətlərinin həqiqi fatehi, 
bütöv Misirin hakimi l Psammetix ölkəsinin baş şəhəri Memfisdə öz dəbdəbəli sarayının taxt 
otağında əyləşib beynində nə zamandan bəri qərarlaşdırdığı fikri götür-qoy eləyirdi. Bir qədər 
keçəndən sonra firon şəhərin «Yeddi ağac» adlanan hündürlüyündə Ptax allahının şərəfinə 
tikilmiş məbədin Baş kahinini hüzuruna istədi. Baş kahin bu güdrətli fironun ilahi nəzəri 
qarşısında duran zaman l Psammetix taxtından qalxıb onu xüsusi ehtiramla salamladı və belə 
dedi: 
- Psammetix səni unutmayıb. Çox illər bundan əvvəl sən ona böyük xidmət göstərmisən. On iki 
əyalət hakimlərinin ziyafəti zamanı o öz miss dəbilqəsini kuzə kimi şərab tökmək üçün sənə 
uzatdı, amma sən on bir əyalət başçısına qızıl kuzə vermişdin… 
Ani sükut kürəyinə soyuq tər gələn Baş kahinə imkan verdi ki, bu məqam üçün lazım bildiyi 
sözləri özündə güc tapıb desin: 
– Qızıl yox, məhz mis küzədən şərab içən şəxsin Misir xalqına başçılıq edəcəyini, qüdrətli firon 
olacağını allahlar bəyan etmişdilər. 
– Elə idi. Allahlar öz iradələrini bildirmişdilər. Amma o biri on bir hakim elə guman eləmişdi ki, 
gənc Psammetix onlara hiylə gəlmək istəyib və bilərəkdən mis kuzədən şərab içir… 
– O zaman mən onları inandırmaq üçün əlimdən gələni etdim. Mənim huşsuzluğuma, qızıl 
kuzələrin birini unutduğuma və sənin tamamilə təsadüfən başındakı mis kuzəni şərab üçün mənə 
uzatdığına onlar asanlıqla inanmadılar. – Baş kahin dedi. 
– Həqiqətən elədir. Buna inanmaq, doğrudan da çətin idi. Baş kahin necə, o zaman buna 
inanmışdımı? – Psammetix diqqətlə Baş kahinin gözlərinin içinə baxdı. Baş kahin gözlərini yana 
qaçırmadı, əminliklə belə cavab verdi. 
– Səhərlər günəşin, gecələr ayın, ulduzların varlığına inanan kimi inanmışdım. 
Psammetix Baş kahinə taxtın qarşısındakı yumşaq döşəkcənin üstündə yer göstərdi, özü isə yenə 
də qızıl həşyəli uca taxtına əyləşdi. 
– O zamandan bəri Nil çayının çox bulannıq suları axıb keçdi, – Psammetix yuxarıdan aşağı Baş 
kahini diqqətlə süzdü – Mən isə unutmamışam. 
– Qoy allahlar səni hifz etsin! Ptax və Amon və Ra sənə yar olsun! – Baş kahin qırxıq başını 
ehtiramla sinəsinə endirdi. 
Psammetix Baş kahinlə qərarlaşdırdığı söhbəti necə və hardan başlayacağını düşündü. Sonra belə 
dedi: 
– Aşağı və Yuxarı Nil bizim qüdrətimiz sayəsində nəhayət birləşdi və Misir öz qədim 
möhtəşəmliyini bərqərar elədi… 
– Allahlar sənə yar olsun! 
– Bu asan iş olmadı. Yunan əsgərləri Psammetixə köməyə gəldilər. 
– Allahlar səni hifz eləsin! 
-Assiriyalılar qorxaq tülkü kimi qaçıb getdilər və Psammetixin həşəmətini Aşağı və Yuxarı Nil 
əbədilik qəbul etdi. 
– Ptax səni qorusun! 
– Sən, Ptax məbədinin Baş kahini, mənə bir müşkül məsələdə kömək etməlisən. 
Baş kahin baxışlarını Psammetixin qızıl həşyəli taxtında yaşıl-qırmızı rənglər içində par-par 
yanan paltarının ətəklərinə qədər ancaq qaldıra bildi. Psammetix isə öz baxışlarını aparıb Baş 
kahinin qırxıq başı üzərindən böyük və uzun taxt otağının düz bağlı dəmir qapılarına tuşladı. Və 
belə davam elədi: 
– Baş kahin anlayırmı, Misirin əvvəlki dəbdəbəsini bərpa etmək nə qədər çətin bir işdir?! 
– Anlayır. Yenə də Ptax sənə yar olsun. 
– Baş kahin anlayırmı bizi assiriyalılar kölə halına salmaq üçün Misirin mənliyini əlindən almaq 
istədilər?! 
– Anlayır. Amon və Ra səni qorusun. 
– Ptax məbədinin Baş kahini! Psammetix Misirin qədim şöhrətini özünə qaytarmaq istəyir. Misir 
xalqının özünə inamını bərqərar eləmək istəyir. 
– Allahlar sənə yar olsun. 
– Misiri yunanların köməyilə birləşdirmək hələ işin tam olaraq başa çatması deyil. 
– Göydə Günəş, yerdə sən – Psammetix… 
– Vaxt vardı, mənim xalqım özünü ədalətli olaraq dünyanın Ən qədim xalqı sayırdı. Bizəmi 
taydırlar yunanlar? Torpaq üstə gəzən və dili dilimizdən ayrı, allahları Amon – Ranın 
xidmətçiliyinə belə layiq olmayan karilər? Yoxsa assiriyalılar? Lap yoxsa frigiyalılar? Kuşitlər? 
– Allahlar Misiri qorusun! 
– Bizim dilimiz deyilmi ən qədim torpaq dili? Bu dildə danışan xalq deyilmi dünyanın ən qədim 
xalqı?.. – Psammetix sözlərinə ara verdi – Amma adamlar unutqandılar. Onlar bunu unutdular. 
Unudanın isə cəzası var, unudan günahkardır! 
– Adamlar… çiçəkdirlər… 
Ptax məbədinin Baş kahininin dərin bir hüznlə söylədiyi bu sözlər Psammetixin hədsiz 
təəccübünə səbəb oldu. O soruşdu: 
– Baş kahin beləmi dedi: adamlar çiçəkdirlər?! 
Sual verəndən sonra Psammetix verdiyi sualı da unutdu, harda olduğunu da. Fikir onu uçurub 
uzaqlara apardı. 
Daş sütunlu görüş otağına sükut çökdü. Baş kahin nəfəsini dərib Psammetixin uçub getdiyi 
yerdən nə zaman geri dönəcəyini gözlədi. Nəhayət Psammetix geri döndü və düşüncəli-düşüncəli 
Baş kahinin ona dediyini artıq öz sualı kimi bir daha təkrar elədi: 
– Adamlar çiçəkdirlər?! 
Psammetixin səsi bu dəfə mis kimi cingildəmədi, o hələ uçub getdiyi yerdən tam qayıtmamışdı, 
gözləri öz hədəqələri içində qıyıldı, üzünün əzələləri gərildi. – Baş kahin, əgər adamlar 
çiçəkdirsə, o zaman çiçəklər nədirlər? 
Günəşin son saçaqları Firon sarayının göyə dikəlmiş əyri sütunlarını, nəhəng qapısını, quşların 
yuva qurduğu damını yalayıb yox olduğu vaxt idi. Baş kahinin heysiz səsi firona ancaq çatdı: 
– Çiçəklər də o zaman adamdırlar. Ptax və Amon və Ra Psammetixi qorusun! 
* * * 
Psammetixin və Baş kahinin söhbəti bu yerdə kəsildi. Gizli qoruma başçısı gəldi və Firona onun 
gözlədiyi xəbəri gətirdi. 
O dedi: 
– Üç qadının dilləri artıq kəsilmişdir. İki nəfər misircə danışmayan və anlamayan frigiyalı çoban 
artıq tapılmışdır. Sabah səhər şəhər gözətçisi Parasaxın və qul bazarının alverçisi Takifanın 
arvadları doğacaq və körpələr ana bətnindən çıxan kimi elə o dəqiqə saraya fironun yanına 
gətiriləcəkdir. – Gizli qoruma başçısı hər iki dizi üstə çökmüşdü və sözlərini bitirdikdən sonra 
yerindəcə daş olub susdu. Onun son sözünün son səsi hələ taxt otağının sükutunda cingildəyib 
qurtarmamışdı ki, Psammetix Baş kahinə müraciətlə dedi: 
– Psammetix istəyir, Misir xalqı öz qədim şöhrətini yenidən özünə qaytarsın. Özünün ən qədim 
dünya xalqı olmasına bir daha inansın. Aşağı və Yuxarı Nilin birləşməsi az imiş. Xalq özü bu 
birləşməyə layiq olmalıdır. – Psammetix bir daha hamıya sübut etmək istəyir ki, misirlilər 
dünyanın ən qədim xalqıdır və assiriyalılar da, liviyalılar da, hətta yunanlar da misirlilərə heç 
vaxt qədimlikdə çata bilməzlər. 
Fironun işarə etməsini görməsə də bütün vücudu ilə bunu hiss edən gizli qoruma başçısı qalxıb 
dalı-dalı qapıya qədər getdi və qapının yanında qapını açmadan elə havadaca əriyib yox oldu. 
– Bunu sübut etmək üçün Psammetix təcrübə keçirəcək, bir il, il yarımdan sonra bu təcrübənin 
nəticəsi əyan olacaqdır. İndi isə Psammetix belə istəyir: Baş kahin xeyir-duasını versin, uyğun 
bildiyi ayinləri yerinə yetirsin. 
– Əzəmətli Psammetix bu təcrübənin sirrini Ptax məbədinə açarmı? – Baş kahin ehtiyatla 
soruşdu. 
– Açar. Sabah səhər doğulacaq bu iki körpə, dil açıb danışana qədər heç bir insan səsi eşitmədən 
şəhərdən uzaq yerdə, dağların döşündəki bir mağarada saxlanıb bəslənəcək. Onlara söz 
deməmələri üçün dilləri çıxarılmış qadınlar xidmət göstərəcək. Yeməklərini isə mağaraya Misir 
xalqının dilində danışmayan çobanlar aparacaqlar. 
Psammetix yenə susdu. Təcrübənin sirrini sona qədər açıb- açmamaq barədə düşündü. Açmaq 
lazım olması qərarına gəldi. Onun üçün də Baş kahin: 
– Bir ildən və yaxud ilyarımdan sonra nə baş verəcəkdir? – deyə soruşandan sonra həşəmətli 
firon ona bu cavabı verdi: 
– İl yarımdan sonra insan dilində bircə kəlmə belə eşitməyən bu körpələr dil açdıqları zaman ilk 
sözləri nə olacaq – Baş kahin bunu düşündümü? 
– Onlar ilk olaraq hansı dildə danışacaqlarsa, firon bu dili ən qədim dil sayacaq?! – Baş kahin 
artıq sirri anlamışdı və sualdan daha çox özü-özünə cavab verirdi. 
Psammetix Baş kahinin sözlərinə ancaq bu əlavəni elədi: 
– Həmən xalqın dili ən qədim dil, həmən xalqın özü isə torpaq üstündə yaşamış ən qədim xalq 
elan ediləcək. 
– Ptax və Amon və Ra müdrik Psammetixi hifz eləsin. 
Baş kahin səmimi bir ehtiram içində başını aşağı sarayın daş döşəməsinə sarı əydi. Psammetix 
başa düşdü ki, Baş kahin onun tədbirindən məmnun qalmışdır. Belə dedi: 
– Ptax məbədinin Baş kahini! Sən bu təcrübənin icraçısı təyin edilirsən. Sən özün nəzarət 
edəcəksən: mağarada böyüyən bu uşaqlar heç bir başqa dilin heç bir sözünü eşitməsinlər! 
Xidmətçilər, gözətçilər, yemək bişirənlər – heç kim iki çoban və iki dilsiz qadından başqa bu 
mağaranın həndəvərinə belə yaxın gəlməməlidir. İndi isə get qurbanlarını hazırla, ayinlərini icra 
et. Xəzinəm sənin üçün ağzı açıq doğma evin kimi olacaq. Allahlar Misir xalqından öz 
inayətlərini əskik etməsinlər. 
– Allahlar müdrik Psammetixi qorusun. 
Yenə taxt otağına çökən sükutdan ürəyinin necə şiddətlə vurduğunu az qala qulağında eşidən Baş 
kahin belə başa düşdü ki, Psammetix artıq onunla söhbətini bitirmişdir. Fironun işarəsini gözlədi 
ki, hüzurdan azad olsun. Amma fironun ona zillənmiş düşüncəli gözlərinin dibində bir sual daha 
gizlənmişdi. Firon bu son sualını verərkən səsi artıq əvvəlki kimi sərt və quru deyildi: 
– Baş kahin söyləsin. Adamlar çiçəyə, çiçəklər isə Adama necə çevrilə bilirlər? 
Baş kahin boğazını yüngülcə arıtlayıb səbr və hüzur içində firona belə cavab verdi: 
– Qoy Allahlar Psammetixə yar olsun. Mənim cavabım belədir. Adamlar çiçəkdirlərsə, o zaman 
çiçəklər bəs nədir və çiçəklər adamlardan başqa heç nə ola bilməzlər. Adama çiçək deyilirsə, 
adam kimi tanıdığımızın mahiyyəti o zaman çiçəyə çevrilir. Belə olan halda çiçək kimi 
tanıdığımız da dönüb adam cildinə girir, adam kimi görünür. 
– Hər bir hal üçün söylədiklərin doğrumudur? 
– Bəli, doğrudur. 
– Əgər Psammetix söylərsə ki, Nil boyu aşağı-yuxarı üzüb gedən gəmilər balıqdırlar, o zaman 
balıqlar da gəmiyə dönə bilərmi? 
– Dönə bilər. 
– Ptaxın məbədi Allah evidir… 
– Allah evi Ptaxın məbədidir. Ptax sənin köməyin olsun. 
– Ağaclar da uça bilməyən quşlardır?.. 
– O zaman quşlar çevrilib uça bilməyən ağaclar olacaq. 
– Dağlar Allahların ruhudur?.. 
– O zaman Allahların ruhu dağlardır. 
– Bax, Baş kahin mən söyləyirəm, – Psammetix həyəcan içində coşdu. – Mənim yuxularım 
mənim yaşamaq istədiyim yerdir. Sən məni mənim yuxularımdan birinin içində ömürlük saxlaya 
bilərsənmi? 
– Sənin yaşam yerin sənin yuxundur. Amma mən səni yuxunun içində saxlamayacağam. 
– Yəqin ki, sən bunu bacarmazsan. – Psammetix təəssüf etdi. 
– Bacararam, amma Ptax bunu mənə qadağan edir. Mən bunu etsəm, Ptax mənim ruhumu 
cismimdən çıxarıb məşəqqətlərə düçar edər. 
– Sən çiçəkləri adamlara döndərə bilərsən??? 
– Mən bunu edə bilmərəm. Amma mən Psammetixə adamlara dönmüş çiçəkləri göstərə bilərəm. 
– Göstər! 
– Olmaz, müdrik Psammetix. Ptax hər ikimizə mənə də, sənə də sonsuz qəzəb edər. 
Fironunu alışıb-yanan gözləri öz qəfil işığını itirməyə başladı. Elə bu zaman Misirin paytaxtı 
Memfisin də səmasını bütün günü kürə kimi qıpqırmızı yanan günəşin son şüaları həvəssiz-
həvəssiz tərk edib gözə görünmədən yox olub itdilər. 
* * * 
Bu görüşdən il yarım vaxt keçdi. Yenə günlərin birində Ptax məbədinin Baş kahini həyəcan 
içində fironun sarayına gəlib onunla təcili görüşmək istədiyini bildirdi. Firon Baş kahinin nə 
üçün gəldiyini artıq bilirdi. 
– Baş kahin də mən bildiyimi bilirmi? – Psammetix gözlərini yana dikərək önündəki döşəkcənin 
üstünə eynilə il yarım əvvəldəki kimi çöküb qalmış Baş kahindən soruşdu. Baş kahin cavab 
verdi: 
– Baş kahin Psammetixin bildiyini bilir. Allahlar Psammetixi qorusun. Təcrübə başa çatdı. 
– Körpələr hansı sözü ilk olaraq dillərinə gətirdilər? – Psammetix bu sualın da cavabını artıq 
bilirdi. 
– O söz «bekos» sözü oldu… 
Psammetix narahat halda taxtın içində qurcuxdu…. 
– … Çobanlar son dəfə mağaraya girərkən hər iki uşaq iməkləyə-iməkləyə çobanlara tərəf 
süründü və onlar «bekos» dedilər. 
– «Bekos»… Nədir mənası bu sözün? Psammetix Misir xalqının dilində belə bir söz tanımır. Baş 
kahinə, necə, bu söz tanışdır? 
– Xeyr, Baş kahin də Misir xalqının dilində belə bir söz tanımır. 
Firon açıq-aşkar pərtliyini gizlətmək istəyirdi və səsinə qəsdən etinasız bir ahəng verdi: 
– Bəs o zaman bu söz, nədir onun adı – «bekos» sözü hansı xalqın dilindəndir? Baş kahin bu 
sözü başqa xalqların dilində axtardımı? 
– Axtardı. Allahlar fironu qorusun. 
– Harda tapıldı bu söz? 
Bu dəfə firon nə qədər çalışsa da həyəcanını gizlədə bilmədi. Fironun gözləri iki ac canavar kimi 
Baş kahini az qala yemək istəyirdi. Baş kahin bunu duydu və dərin hüzn və təəssüflə belə dedi: 
– «Bekos» deyilən söz frigiyalıların dilində çörək deməkdir. Allahlar fironu hifz etsinlər. 
– Frigiyalıların dilində? Bu… Söz? Çörək?! 
– Bu belədir. 
Firon oturduğu taxtın bir küncünə sığındı. Gözlənilməz nəticə onun qəlbini amansız od atəşində 
yandırsa da çalışıb əsl halını biruzə vermək istəmirdi. 
– Frigiyalılar, eləmi? Deməli, frigiyalılar. Olsun! – Psammetix nəhayət qərara gəldi – Qoy sabah 
Baş kahin təcrübənin nəticəsini Ptax məbədində elan etsin. Frigiyalıların dili ən qədim dil, 
frigiyalılar isə ən qədim xalq elan edilsin. 
Baş kahin bu sözlərin Psammetix üçün bir işgəncə olduğunu artıq anlamışdı. Susub qaldı. 
Psammetix əlinin sərt bir işarəsi ilə çaşqın hala düşmüş Baş kahini hüzurdan buraxdı. Ağır-ağır 
geriləyib Baş kahin firon sarayının görüş otağını tərk etdi. Geniş saray meydanına çıxdı, Ptax 
məbədinə doğru yol aldı. Sağında, solunda məbədin xidmətçiləri əlləri sinələrində lal-dinməz 
onunla bir addımlayırdılar. Yolla keçənlər Ptax məbədinin Baş kahinini gördükləri zaman 
hörmət əlaməti olaraq ayaqlarını saxlayır, əllərini dizlərinə toxundurub onu salamlayırdılar. 
Günəş Baş kahinin düz qırxıq başının üstündə idi və o, beynini deşən günəş işığını Allahlardan 
bir cəza kimi qəbul edib Ptax məbədinə qədər xidmətçilərin onun üçün tutmaq istədikləri çətirin 
kölgəsi altına girmədi. Yol boyu fironun il yarım əvvəl ona həvalə etdiyi vəzifənin öhdəsindən 
gələ bildiyi üçün Ptaxa dualar etdi, fironun qəzəb və iztirabının soyuması üçün nəzirlər vəd etdi, 
məbədə yetişən kimi isə göstəriş verdi ki, Ptaxın şərəfinə qurbanlar kəsilsin. 
Firon Psammetix Baş kahin sarayı tərk edər-etməz gizli gözətçi başçısını yanına istədi: Başçı 
gəlib quru daş üstünə diz çökdü. Firon ona belə dedi: 
–Mən bu təcrübədən arzu etdiyim nəticəni ala bilmədim. Bunun bir günahkarı vardır. Söylə 
mənə! Mağaraya körpələrə yemək-içmək aparan çobanlar haralı idilər? 
– Frigiyalılar idi. 
Fironun gözləri istehza ilə qıyıldı: 
– Belə. Amon – Raya and olsun, mən bu sirri çözəcəyəm. Sən! Onları bir-birinə bağlayıb iki gün 
beləcə saxla! Heç bir şey! Nə yesinlər, nə içsinlər. İki gündən sonra mənim yanıma gətir! 
Fironun gözlərinin dibində qəfildən bir işıq topası yandı və tezcə də söndü. 
* * * 
Üç gündən sonra Baş kahini yenə də fironun yanına dəvət etdilər. O gəldi. 
– Səninlə şəhərdən çıxıb daş karxanalarının yanından keçib Alçaq dağlar vadisinə gedəcəyik. – 
Psammetix dedi. 
Sarayın arxa həyətində iki kəcavə artıq onları gözləyirdi. Kəcavələrin yanında misirli əsgərlərin 
əhatəsində həbəş qullar əmrə müntəzir idilər. Firon birinci kəcavəyə oturana qədər saray 
həyətində olan hər kəs əllərini dizlərinə toxundurub hərəkətsiz qaldı. Baş kahin ikinci kəcavəyə 
əyləşdi. 
Döyüşçü dəstəsi irəlidə və keşikçilər arxada kəcavələr Memfis şəhərinin Fiv qapılarından çıxıb 
zınqrovlu ilanlar kimi qıvrılan Ərəbistan dağlarının arasından keçdi. Bir xeyli bu dağların 
arasıyla yol gedib üç il əvvəl firondan küsüb Həbəşistana köç edən misirli əsgərlərin düşərgəsinə 
özünü zorla çatdırdığı o məşum yerə çatdılar. Firon Psammetix bu yeri gözəl xatırlayırdı. O 
zaman ona arxa çevirib düşmən tərəfə keçən əsgərləri heç bir vəchlə dilə tutmaq və Misirdə 
saxlamaq mümkün olmadı. Misir allahları həmən gün ondan üz çevirmişdilər. Üzü günəşdən 
qapqara yanıb ancaq gözlərinin içi parıldayan gənc bir döyüşçüyə son ümidlə baxıb 
«Allahlarınızdan üz çevirib arvadlarınızı, uşaqlarınızı kimin ümidinə qoyursunuz?» dedi. 
İndiyədək o cavan döyüşçünün verdiyi sərt cavab Psammetixin yadındadır. 
– Allahlarımızı biz öz qəlbimizdə aparırıq. – Sonra əli ilə qarnından aşağıdakı dəmir lələklərin 
gizlədə bilmədiyi uzun və ətli əzasına işarə edərək əlavə etdi: 
Bu sağ olsun, arvad-uşağı hər yerdə tapmaq olar… 
Firon onun kəcavəsi ilə yanaşı addımlayan xidmətçiyə işarə etdi və gizli keşikçi başçısını yanına 
istədi. Gizli keşikçi başçısı iti addımlarla yenə də yoxluqdan peyda oldu və firona yavaş səslə 
pıçıldadı: 
– Döyüşçüləri saxlamaq olar. Çatmışıq. Bu yerin çox qəribə bir mənzərəsi var idi. Kəcavədən 
enən baş kahin sağ tərəfdə sıra ilə bir-birinə sıxılmış quru dağların döşündə əvvəl-əvvəl heç bir 
qəribəlik sezmədi. Yolun o biri tərəfinə diqqət etdi. Sağdakı bu quru dağlardan fərqli olaraq, 
qəribəydi, sol tərəf yamyaşıl çəmənlik, çiçəkli bir yer idi. Yaşıl, qırmızı, sarı rənglər bu 
çəmənlikdə bir-birinə qarışmışdı. Baş kahin arxasını çiçəkliyə çevirən və əllərini belinə qoyub 
boz və quru dağların ətəyində gözlərilə nəsə arayan Psammetixin arxasında dayandı. Keşikçilər, 
xidmətçilər ehtiramla bir kənara çəkilib yığılmışdılar. Yenə də əlinin bir işarəsi bəs oldu ki, gizli 
keşikçi başçısı hardansa gəlib firona yaxınlaşdı. Fironun ondan yavaş səslə nə soruşduğunu Baş 
kahin belə eşitmədi. Gizli keşikçi başçısı sağ əlini dağların ətəyinə tərəf uzatdı. Necə olmuşdu ki, 
elə ilk baxanda –bunu görməmişdi?! Arxadakı bu boz və quru dağlar özlərindən qabaqda 
yerləşən böyük, ucu biz çəngəlləri necə gizlədə bilmişdilər?! Baş kahin ilk öncə bu çəngəllərin 
altı olduğuna diqqət etdi. Firon ona sarı dönmədən amma ona belə bir sualla müraciət etdi: 
– Baş kahin bu çəngəlləri görürmü? 
– Görürəm. Allahlar sənə yar olsun. 
– Baş kahin daha nə görür? 
Baş kahin çəngəllərə bir daha diqqətlə baxıb bu dəhşətli mənzərəni artıq tam olaraq görə bildi. 
Hər çəngəlin başında nə idisə tuluq kimi bir şey vardı, amma bu tuluq qıvrıla-qıvrıla zəif 
hərəkətlər edirdi. Tuluqlar əslində bu çəngəllərə keçirilmişdilər. Baş kahin, nəhayət, anladı ki, bu 
tuluqlar əslində tuluq deyil, insan bədənləridi, başları, əlləri var. Dəhşətli və dözülməz ağrıdan 
tuluqlardan inilti səsi belə gəlmirdi, iniltiyə belə bu hələ ölməmiş, çəngəllərin üstünə taxılmış 
bədənlərin gücü yetmirdi. Bəzən hansısa bir gücün eşqinə özlərindən xəbərsiz bu bədənlər bəzi 
hərəkətlər edirdilər, ancaq bu hərəkətlər o qədər zəif və gücsüz idilər ki, öz saplağı üstündə 
solmaqda olan, zərif mehin incə ləçəklərini tərpətdiyi çiçəkləri xatırladırdı. 
– Baş kahin çəngəl çiçəklərini gördümü? Bu adamlar əsl çiçək kimidirlər. Saplaqları da öz 
yerində. Saplaq olmasa çiçək olmaz. Baş kahin idi, deyirdi: insanlar çiçəkdir. Həqiqətən elədir. 
Firon Psammetix bu mənzərəni zövqlə seyr etməkdə davam edirdi. Altı çəngəldə hələ də qıvrılan 
bu adamlardan ikisi südəmər körpə, ikisi qadın, ikisi də kişi idilər. Körpələr demək olar ki, artıq 
tərpənmirdilər və onların bədənlərinə keçirilib dikəldilmiş bu çəngəllər daha çox açılmamış 
çiçəyə oxşayırdılar. O birilər pardaxlanmış çiçəklər kimiydi. Baş kahin başını yerə dikib 
gözlərini qara torpaqdan yuxarı qaldıra bilmədi. 
– Bu adamlar məni aldatmağa çalışmışdılar. İki körpə, iki dilsiz arvad və iki çoban … İndi isə 
onlar çiçəyə döndülər. Baş kahin haqlı idi. – Psammetixin sözlərindəki rişxəndi hiss etməmək 
mümkün deyildi. 
Firon öz intiqamını ala bildiyinə görə məmnun idi. İkiqat məmnunluğu isə ona görə idi ki, Baş 
kahinə də sübut etmişdi: insanlar çiçəyə ancaq bu cür çevrilə bilərlər. Bu ancaq çəngələ 
keçirildikdə baş verə bilər. Niyə Baş kahin bildiklərini heç də həmişə onunla bölüşmək istəmir?! 
Allahlardan, xüsusən də Ptax allahından çəkinir. Qoy çəkinsin! O, Psammetix isə Misir xalqının 
intiqamını bu frigiyalı çobanlarda qoymadı qalsın. 
Artıq kəcavəsinə qalxmaq istəyən firon Baş kahinin arxadan kürəyinə iti neştər kimi sancılmaq 
istəyən pıçıltısından diksindi. 
– Psammetix lütf edib mənə diqqət edərmi? 
Firon maraq və təəccüblə Baş kahinə baxdı. Onun qırxıq və eybəcərləşmiş üzündə heç bir 
dəyişiklik görmədi və rahat-rahat köks ötürdü: 
– Söylə! 
Baş kahin sol əlini bir-birinin arxasınca dağ ətəyi boyu basdırılmış çəngəllərin düz qarşı 
tərəfində yolun o biri üzündəki al-qırmızı – sarı çiçəkliyə tərəf uzatdı. 
Firon Baş kahinin işarə etdiyi o tərəfə ani bir nəzər saldı, sonra baxışını döndərib Baş kahindən 
«nə olsun?» soruşmaq istəyirdi ki, nə isə onun baxışlarını yenidən ağır-ağır çiçəkliyə tərəf 
yönəltdi. Baş kahin cınqırını belə çıxarmadan əllərini dizlərinə toxundurub hərəkətsiz qalmışdı. 
Firon Psammetix isə təəccübdən bərəlmiş gözlərini gördüyü bu mənzərədən ayıra bilmirdi. 
Yolun o biri üzündəki çəmənlikdə rəngbərəng çiçəklər göz önündəcə bir-bir torpaqdan ağır-ığır 
dikəlib sarı, qırmızı libaslara bürünmüş adamlara çevrilirdilər. 
******** 
İstintaq 
Yeni həyata başlamazdan əvvəl qeyri-müəyyən vaxtlarda. 
Olub. Dəfələrlə özü sınaqdan keçiribdi ki, dənizin  lap dibinə baş vurandan sonra orada davam 
gətirib qalmaq mümkün deyil. Sudakı hansısa naməlum qüvvə onun müqavimətsiz vücudunu 
qov kimi alıb gətirib suyun üzündən bir qədər aşağıda ancaq özünə bəlli yerdə saxlayır. Nə sudan 
yuxarı başını çıxarda bilirsən ki, nəfəs alıb yaşamaq mümkün olsun, nə də təkrar suyun dibinə 
otura bilirsən. Can atdığın dibə enmək artıq mümkün olmur, orada qərar tuta bilmirsən. Dənizin 
dibi səni özündən itələyir. 
İyirmi yaşla qırx yaş arasında 
O yavaş-yavaş və məqsədəyönlü şəkildə dibə can atırdı. Heç kimin gözünə görünməyəcəyi bir 
yerə. Heç kimdən xəbər tuta bilməyəcəyi, heç kimin ondan xəbər, ən vacibi də elə bu idi, heç 
kimin ondan xəbər tuta bilməyəcəyi dib! Gözəgörünməzlik! Məqsəd bu idi. Ondan soruşan 
olsaydı ki əgər, sənin ən böyük arzun bu dünyada nədir, de bizə, biz onu yerinə yetirək, yəqin ki, 
bu gözəgörünməzlik xiffətini deyərdi. Arzu doğrudan da xeyli zamandı əməlli – başlı xiffətə 
çevrilmişdi. Ta ki uşaqlığından həyatının ortasını keçib gəldiyi bu günəcən bu arzu-xiffət onun 
əvvəl qəlbinə, sonra beyninə, sonra da bütün ruhuna hakim kəsilmişdi. Gənclik illərinin bu arzu 
ilə bağlı bir necə məqamı vardı ki, indi az qala utana-utana xatırlayırdı. Gecələr gözəgörünmədən 
kimlərin yatağına girməmişdi?! Amma zaman keçdi, gəncliyin hamıya yaxınlaşmaq ehtirası 
yavaş-yavaş, özündən xəbərsiz hamıdan uzaqlaşıb qaçmaq, heç kimin gözünə görünməmək 
niyyətinə çevrildi. 
Yeni həyatın və yeni mənzilə köçməyinin ilk günü. Sabah tezdən. 
…Güzgü yenə də saçının ağlığını olduğundan artıq göstərdi. ―Bu güzgü məni mənə bir cür, 
başqalarına başqa cür göstərir. Hayıf!‖ Özünə güzgüdə bir xeyli diqqətlə nəzər yetirib bic-bic 
göz də vurandan sonra nəhayət güzgünün önündən aralanaraq balaca, amma bir adam üçün son 
dərəcə rahat döşənmiş otağa keçdi. 
Köhnə həyatın son günlərindən biri. Saat 18:30. 
Hələ hava öz işığını axıra qədər qeyb eləməmişdi, o, böyük və yaraşıqlı yazı masasının arxasında 
rahat-rahat yellənən qara dərili kreslosunun məstedici yumşaqlığına bataraq az qala mürgü 
vurmağa başlayırdı. Əlbəttə ki əvvəlki mənzilində idi. 
Yenə həmən gün. Saat 19:34. 
Qəfildən qulağına bir səs gəldi. Səsin gətirdiyi xəbər onun üçün nə vaxtdan bəri həyata keçirmək 
istədiyi, artıq detallarını beynində götür-qoy elədiyi haman gizli niyyətini həyata keçirmək üçün 
son işarə oldu. Stəkan son damlaya qədər su ilə doldu və o bütün qəlbi ilə əmin oldu ki, geriyə 
artıq yol yoxdur. Xəbər isə bundan ibarət idi… 
Yeni mənzilə köçməmişdən bir ay və on gün əvvəl. 
… Bu balaca və səliqəli həyət elə ilk baxışdaca xoşuna gəldi. Həyətin sahibəsi Nəimə xanım ətli 
qollarını gizlətməyə yer axtara-axtara ciddi-cəhdlə səsinə mülayimlik verməyə çalışdı: 
- Məəttəl qalmasaydım, həyətə yad adam salmaz idim… Əslində ailə istəyirdim, daha sən ki öz 
ayağınla özün gəlmisən… Ailəlisiz siz? 
- Yox. 
- A…a…a… nə əcəb?.. 
Mənzil bir otaq, bir balaca mətbəx kimi bir bucaqdan, həmən mətbəxdən o tərəfdəki anlaşılmaz, 
hücrəyəbənzər, heç yerdən işığı düşməyən, amma yenə də işıqlı dördkünc bir dəhlizdən ibarət 
idi. Həyətdən içəri girən kimi əvvəl mətbəx gəlirdi, küncdəki krantdan damcılayan suyu Nəimə 
xanım cəld tərpənib ―xırp‖ bağladı, sonra həmən otaq gəlirdi, o qədər böyük də olmazdı, amma o 
qədər balaca da deyildi – ona sərf edərdi. Hücrəyəbənzər dəhlizdən ağlı bir şey kəsmədi. 
- Burdan da, istəsən istifadə etmək olar. – Nəimə xanım onun səssiz çaşqınlıgını əlüstü başa 
düşdü – Pal-paltar yığmaq olar, qonağın gəlsə… bir dənə çarpayı balacasından bura yerləşdirmək 
olar mən bilən… 
Yeni mənzildə yeddi gün. yeddi gecədən sonra. 
Həmən gecə bir yuxuyagəlməz gecə idi. Qulağına o dəhlizdən qəribə səslər gəlməyə başladı. Ya 
pişik miyoldayırdı, ya da uşaq səsiylə kim idisə ağlayırdı. Yorğanın altındaca büzüşdü, canını 
vicvicə aldı. Az sonra bu səslər başqa bir səslə əvəz olundu. Döşəmənin cırıltısından belə başa 
düşmək olurdu ki, o balaca dəhlizdə kim isə ora-bura gəzişir, hərdən-bir də dodaqaltı 
donquldana-donquldana elə bil ki, deyinir. Bu səslər qulağına aydınca gəlib girməsəydi, elə 
bilərdi ki, yuxu görür. Həyatında ilk dəfə idi ki, belə xoflanmışdı. Səhərəcən yuxusu ərşə çəkildi. 
Yeni mənzilin təmirindən üç gün əvvəl. 
Əlimədəd soraqlaşıb-eləmədən elə birbaşa ayaqları onu gətirib Nəimə xanımın həyətinə salmışdı. 
Məhəllə də, həyət də, ev də onun ürəyincə idi. Beşcə dəqiqənin içində hər ikisi bütün təklif-
tələblərini razılaşdırıb qurtardılar. Elə sabahı gün Əlimədəd ustaları töküb təmirə başlaya bilərdi. 
- Amma, sən Allah, ustalarına tapşır, həyəti çox zibilləməsinlər. Özləri də sakit gəlib ədəb-
ərkanla sakit də getsinlər. Tək  arvadam, söz-söhbət nəyə lazım?! -Nəimə xanım dünyanın 
ədalətsizliyinə etirazını səsinə nazlı bir ciddiyyət qataraq bu cürə dilə gətirmişdi. 
- Mənim də sizdən bir xahişim var. Burda təmir getdiyini bir adam qonum-qonşu bitməsin. – 
Əlimədəd də öz tələbini irəli sürmüşdü. 
- Danışdıq. Bu məhlədə kimdən soruşursan soruş mən sirriçində adamam.- Bunu deyib Nəimə 
xanım çoxmənalı bir tərzdə gözlərini zilləmişdi onun gözlərinə və dediyinin sübutu kimi uzun 
müddət qırpmadan saxlamışdı. 
Təmirdən sonra ikinci gün. gecə saat 00:32. 
Camaatın ayağı küçə-bacadan kəsildiyi zaman Nəimə xanımın həyətinin qabağında bir maşın 
dayandı. Maşından Əlimədəd əlində iki böyük yük çantası düşüb həyətə girdi. Gəlib təzə 
mənzilin qapısında dayandı, çantaları əlindən yerə qoydu. Ciblərini eşələyib açarları çıxarıb 
qapını açdı, içəri daxil oldu, sonra çantaları içəri aldı, qapını ayağının dalı ilə itələyib bağladı. 
Otağa keçdi, əynindəki gödəkcəni çıxarmadan çarpayının yanındakı kresloya çökdü. Rahat-rahat 
köks ötürdü. 
Həmən gün. gecə saat 00:38. 
Beynindən keçdi ki, qapını arxasınca bağlayıb təzə mənzilinə daxil olanda əslində qapını bütün 
keçmişinin üzünə bağlamış oldu. 
Yeni mənzilə köçəndən üç gün sonra. 
Onun yoxa çıxmağının səs-küyü özünün də gözlədiyindən böyük oldu. Gecə düşənə qədər evdən 
çıxmadığına, yorğan-döşəkdə heç nə barədə düşünmədən elə-beləcə eşələnib illərin ağrısını 
canından çıxardığına görə Nəimə xanımın onun üçün aldığı qəzetləri ancaq axşamlar diqqətlə 
nəzərdən keçirirdi. Hətta bir-iki dəfə müxtəlif telekanallar onunla bağlı verilişlər də hazırlayıb 
efirə buraxmışdılar. Bu verilişlərə maraqla baxmışdı. Bütün bunları tamam kənar bir adam 
haqqında olan kimi qəbul etməyə yavaş-yavaş alışırdı. Yaxınlarının təlaşı isə qurbanı üzərində 
göz yaşı axıdan timsahları yadına salırdı və artıq zərrə qədər də vecinə deyildi. 
Yeni mənzilə köçəndən sonrakı gecələr. 
Gecələr şəhərə çıxırdı. Özünü yenidən doğulmuş kimi hiss edirdi. O qədər rahat, o qədər asudə 
idi ki… Həvəs və ləzzətlə bu küçə mənim, o küçə sənin quş kimi az qalırdı uçsun. Orda-burda 
iki-bir, üç-bir üzləri-gözləri paltarlarının rənginə qarışmış adam topaları görəndə əvvəl-əvvəl 
bunların kim olduğunu, nə ilə məşğul olduğunu başa düşməmişdi. Əsasən böyük zibil 
yeşiklərinin yanında eşələnən bu adamlar baxan, amma görməyən baxışlarını çöndərib etinasız-
etinasız onun üzərindən sürüşdürəndə və təkrarən tələsmədən, ağır-ağır öz işlərinə davam edəndə 
yalnız bu zaman o bunların kim olduğunu anlamış, əti ürpəşmişdi. Sonralar, tənha gecələrin 
alaqaranlığında bu adamlara isnişdikcə onun özünə də qəribə gəlirdi ki, əvvəl-əvvəl necə 
olmuşdu ki, o bu zərərsiz, nəcib adamlardan diksinə bilmişdi. 
Yeni mənzilə köçəndən on üç gün sonra, gecə saat 3:57. 
Ona əyan oldu ki, bu evsiz-eşiksiz, keçmişi və gələcəyi məhv olmuş iztirablı adamlarla onu 
birləşdirən bir sirr var. Amma sirrin özü nədən ibarət idi – bunu hələ bilmədi. Dumanlı bir 
şəkildə ancaq bunu duya bildi ki, elə bil o da, bu adamlar da dünyanın heç bir başqa məxluquna 
bəlli olmayan son dərəcə vacib bir məlumata malikdirlər. 
Yeni həyatın bütün digər gecələri. 
Gecənin Bakısı bir başqa Bakı idi. Bu zaman şəhər ağır-ağır nəfəs alırdı, bəzən xoruldayırdı, 
bəzən də eynən yorğun və ruhu narahat adamlarda olan kimi bu xorultu iniltiyə çevrilirdi. 
Hərdənbir şəhər yuxuda danışırdı. Kəlmələri seçib ayrı-ayrılıqda başa düşmək çətin olsa da bu 
iniltini o da, onun təzə yoldaşları da açıq-aşkar eşidirdilər. Əvvəl-əvvəl bu adamların bəzisinin 
özü-özü ilə danışdığının şahidi olduğundan ―başları xarabdı, nədi?‖ – düşündü. Sonra daha 
diqqətlə nəzər yetirib anladı ki, yox, bunlar dəli-zad deyillər, bunlar bu cür özləri-özləri ilə yox, 
bunlar bu cür şəhərlə danışırlar. 
Yeni həyatın on dördüncü gecəsi. 
Əvvəllər iyrəndiyi nəhəng, iyli zibil yeşiklərindən daha kənar gəzmədi. Onların içində o birilər 
kimi hələ eşələnməsə də hamıyla bir yerdə səhərə yaxın sakit bir yerdə balaca bir tonqalın 
ətrafında salınmış və ordan-burdan, lap elə bəzisi bu zibil yeşiklərindən tapılan və ortalığa 
çıxarılan dişə gələn hər nə isə ondan ibarət ümumi süfrənin bir kənarında artıq o da oturdu. Bu 
azdanışan, az yertutan, başları aşağı, bir-birlərilə ünsiyyətlərini az qala ancaq əl və bədən 
hərəkətlərilə həyata keçirən adamların arasında rəngi torpaqdan seçilməyən, qəribə birisinin gizli 
və diqqətli baxışlarını üzündə tutdu. Öz-özlüyündə ona ad qoydu: Sərgərdan. 
O gecədən bir gün sonra. Saat 4:25. 
Sərgərdan nə isə duymuş adamlar kimi onu balaca tonqalın yanından bir kənara çəkib dedi: 
- Sən əgər özünü camaatdan ayırsan onda daha bizim yanımızda nə işin var?! Səndən 
şübhələnərlər. Bu adamlarla bir yerdəsənsə bir yerdəsən, yox əgər bir yerdə deyilsənsə daha 
buralarda gözə görükməsən yaxşıdır. 
- Gözə görükməsəm nə olar ki? – Əlimədəd etinasız bir sual verib aldığı cavabdan bir balaca 
xoflandı. Cavab isə bu idi: 
- Başın salamat olar. 
Yeni mənzilə köçəndən iyirmi gün sonra, gecə saat 3-ə yaxın. 
Kimsəsiz Bakı küçələri və bağları ilə gəzib-dolaşdıqdan sonra yolunu köhnə evinin yanından 
saldı. Aşağıdan yuxarı gecədən xeyli keçməsinə baxmayaraq yuxarı mərtəbədə hələ də işığı 
gələn üç böyük pəncərəyə baxa-baxa elə bil gözünün önündəymiş kimi qızlarını görməyə 
başladı. Qəmli-qəmli onun barəsində biri o birinə deyirdi: 
- Yazığın başında bir iş var. Barı xəbəri tez çıxaydı… 
- Axır vaxtlar gözümə birtəhər dəyirdi. Çox fikirli idi. Nə isə… Uşağın müəlliməsiylə danışdın? 
- Axır ki, tapıb danışdım. Bilirsən nə istəyir? Bunun mənə dediyinə bax sən Allah… 
On dəqiqə sonra. 
Qızlarının söhbətini az qala qulaqlarıyla eşitdikdən sonra keçmiş həyatından hansısa parçalar 
gəlib yadına düşdü. Balaca qızı hələ heç məktəbə də getmirdi. Ondan üç yaş böyük bacısının 
əlindən çay stəkanını zorla alıb ona çay gətirəndə tələsib ayağı büdrədi, uşaq üzüqoylu yerə 
yıxıldı. Böyük qızı bu balacanın üstünə necə qışqırdı… Amma unutmuşdu: yıxılandan sonra 
qışqırdı, yoxsa yıxılmamışdan əvvəl qışqırıb onu qorxutmuşdu. Sınmış stəkanın qırıntısı uşağın 
üzünə girmişdi, çapıq indiyənə qədər durur. İndi bu əhvalatı dumanlı şəkildə görürdü, 
məqamların ardıcıllığı bir-birinin içinə girmişdi. Bəzi hallarda isə artıq baş vermiş məqamdan 
əsər-əlamət qalmırdı. Bəlkə elə qızlarının elə indicə eşitdiyi söhbəti də həqiqətin özü yox, 
həqiqətə yaxın bir şey idi?! 
On beş dəqiqə sonra. 
Sərgərdan ona dedi: 
… Sənin Allahın göndərdiyi həqiqət yalnız bir dəfə baş verir.Sonradan sən nə xatırlayırsan, nə 
düzüb qoşursansa bu o həqiqətə yaxınlaşmaq cəhdidi. 
Artıq yanına düşüb hər yerə onunla gedən, səhərin ilk hənirtisi gələndə həyət qapısına qədər onu 
ötürən rəngi torpaqdan seçilməyən Sərgərdan sanki özü-özünə dedi bu sözləri. Əlimədəd diqqət 
və təəccüblə onun rəngsiz üzünə baxa-baxa qaldı. 
Qızlarının söhbətindən üç gün sonra. 
Həmən gün yenə yuxusu ərşə çəkilmişdi. Canında bir üşütmə vardı. Günorta vaxtının küçədən 
özü ilə gətirdiyi səs-küy az qala otağının içində idi. Yataqdan qalxıb mətbəxə çay qoymaq üçün 
gedirdi ki, nəsə ürəyinə daman kimi oldu, dəhlizin pərdəsini qəfildən çəkib nə görsə yaxşıdır – 
gördü ki, quru yerdə büzüşüb təzə tanışı Sərgərdan mışıl-mışıl yatıbdır. Üzünün, alnının qırışları 
şırım-şırım idi. Köhnə, nimdaş paltarının altından nəsə par-par parıldayırdı. Necə gəlib girib 
bura, nə zaman gəlib – heç nə başa düşə bilmədi. Pərdəni çəkib təzədən qayıdıb yerinə girdi. 
Görəsən Nəimə xanımın (ev sahibəsinin) bundan xəbəri var?! Çətin! Xəbəri olsaydı ona nəsə bir 
söz deyərdi. Bu nə iş idi düşdü?! İndi nə etməliydi?! Gedib onu təpikləyib qovmağa halı və 
həvəsi yox idi. Amma bu vəziyyət ilə barışmaq da olmazdı. Onun sirri faş ola bilərdi. Gecə 
sərgərdanlığı ilə gündüz rahatlığının bir-birinə uyuşmadığını artıq gizli saxlamaq mümkün 
olacaq, olmayacaq… 
- Mən bu sirri heç kimə açmaram, arxayın ola bilərsən. Amma sən özün də çox davam gətirə 
bilməyəcəksən. – Yatdığı yerdəcə birdən gözlərini açıb Əlimədədi başının üstündə görən 
Sərgərdan yanyuxulu bir səslə mızıldandı və qurcuxub divara tərəf çöndü. 
- Heç olmasa elə gəl, elə get ki, ev sahibəsi xəbər tutmasın.- O naəlac qalaraq ancaq bunu deyə 
bildi. 
Sonrakı günlər. 
Əlimədəd hər dəfə səhərin alaqaranlığında, xoruz ban verməmiş həyət qapısının ağzında 
Sərgərdandan ayrılardı, həyəti keçib otağına girən kimi dəhlizdən gələn səsdən başa düşərdi ki, 
Sərgərdan artıq öz yerindədir. Onun gözəgörünməzdən, hansı deşikdən keçib gəlib dəhlizə 
girməsi Əlimədəd üçün müəmma idi ki, müəmma idi. 
Yeni mənzilə köçəndən üç ay üç gün sonra. 
…Həmən gün Nəimə xanımın həyəcanının həddi-hüdudu yox idi. Günortadan az olardı 
keçmişdi. Əlimədədin yanına özünü hövlnak saldı: 
- Bax, buna deyərəm insanlıq, buna deyərəm qabiliyyət!.. Xəbərin oldu həyətə gələnlər nəyə 
gəlmişdilər?! 
Bundan üç saat əvvəl. 
Həyətə açılan balaca pəncərədən Əlimədədin gözünə sataşmışdı ki, həyətə üç kişi girdi. Nəimə 
xanım (ev sahibəsi) onlarla ayaqüstü nə danışdı-danışmadı, sonra ora-bura baxa-baxa gedib 
hamısı Nəimə xanımın evinə keçdilər. O kişilər nə zaman çıxıb getmişdilər – daha bundan xəbəri 
olmamışdı. 
Həyətə gələnlərin gedişindən sonra. 
Ev sahibəsi indi həmən adamlar barəsində danışırdı. ―Görəsən bu arvad nəyə belə sevinir?!‖ 
Artıq anlamışdı ki, Nəimə xanımın (ev sahibəsinin) üzdəki həyəcanının arxasında yolunda 
duracaq hər şeyi yıxıb-dağıtmağa qadir olan böyük bir sevinc seli axıb gəlməkdədir. Bu sevinc 
selinin sularında batmaq təhlükəsindən qurtulmaq üçün onun yeganə əlacı dinməz-söyləməz bu 
suların girdabına batıb onlarla bir axmaqdan başqa bir şey deyildi. 
- Yox, xəbərim olmadı, nəyə gəlmişdilər ki?.. – Əlimədəd ev sahibəsinin sualına həqiqi təəccüb 
dolu cavab verdi. Əslində bunun özü də bir sual idi. 
- Evimizi sökürlər! – Nəimə xanım (ev sahibəsi) təntənəli şəkildə müjdə verirmiş kimi birnəfəsə 
dedi. 
―Sökürlər?! Bəs sən nəyə sevinirsən, ay zalım?‖ – deyə düşünən Əlimədəd çaşqınlığını biruzə 
vermək istəməsə də özünü saxlaya bilmədi və dilinə bu sözləri gətirdi: 
- Yəni əməlli-başlı sökürlər? Niyə sökürlər, nə üçün sökürlər bir şey demirlər?! 
- Niyə demirlər?! Deyirlər. Yerində uca bina tikəcəklər. Onbeşmərtəbə. 
-  Bəs… 
Nəimə xanım (ev sahibəsi) Əlimədədin sözünü kəsdi: 
- Bilirsən bir metrəsini həyətin neçəyə alırlar? 
Bir dəqiqəlik sükutdan sonra. 
Hər şey ona agah oldu. Göydələnlərin əzəmətli zəfər yürüşü artıq bu tənha məhəlləni də ayaq 
altına alacaqdı. Ən ağrılı olan isə bu idi. Ürəyində min cür əzab-əziyyətlə boya-başa çatdırmaq 
istədiyi niyyəti baş tutmamışdı. Qədərə inandığından Sərgərdanın sözləri onun üçün doğrudan da 
bir işarə oldu. 
Həmən gecə, saat 07:36. 
-  Sənin Allahın sənin niyyətinə bu şəkildə ―yox‖ deyir. Ona qulaq asıb itaət eləmək borcundur. 
Sənin Allahın mənim dostumdur, o həmişə istədiyini bu cür çatdırır… 
Bu sözlərdəki gizli mənanın nədən ibarət olduğunu anlamasa da dərinə getmək, nəyisə 
aydınlaşdırmaq istəmədi. Yalnız indi məlum olur ki, nahaq yerə belə etməyib. O zaman isə 
beynindəki ancaq bu idi: həyatı onun üçün yenidən dəyişirdi 
Yeni həyatla vidalaşmaqdan bir həftə köhnə həyata qayıdışdan bir gün əvvəl. Son gecə gəzintisi. 
saat 5:03. 
Sərgərdan ayaqları bir-birinə dolaşa-dolaşa gah onun yanınca gedir, gah da gözdən itir, arxada 
qalırdı. Nəsə yenə burnunun altında mızıldana-mızıldana qalmışdı və Əlimədəd onun dediklərini 
hərdən aydın bir şəkildə eşidirdi, hərdən də heç bir şey eşitmirdi. Getdikcə güclənən külək düz 
üzlərinə vururdu, bir-birinin arxasında küləkdən gizlənə-gizlənə artıq doğmalaşmağa başlayıb 
buna tam macal tapmamış döngələrin, küçələrin, həyətlərin ya içindən, ya da yanından keçirdilər 
və bu zaman Əlimədəd yenicə tanımağa və isnişməyə başladığı gecə adamlarını yenə də öz 
həmişəki yerlərində görürdü. Bu onun vida gecəsi idi. Təkcə bu adamlarla deyil, gecə Bakısı ilə 
deyil, həm də öz arzusu, boya-başa çatmayan niyyəti ilə vida gecəsi idi. 
Sərgərdan mızıldana-mızıldana bunları dedi… 
- Sən elə bilirsən, axır olmayıb?! Ay-hay… Əvvəl baş verən kimi axır da  baş veribdir. Əvvəldə 
söz var idi? Var idi. Bax, sənə deyirəm. Axırda da söz var olubdu. Amma sizini heç biriniz bunu 
bilməmisiz, duyuq düşməmisiz. Mənə elə baxma. Mənim əsas məsələm hadisələrin üfüqünə 
çatmaq idi, mən ondan o yana keçdim.  Siz isə, biləsən…axırdan sonra yaşayırsız… 
Həmən məqam. iki dəqiqə sonra. 
Əlimədəd başa düşə bilmədi ki, bu sözləri ona Sərgərdan deyir, yoxsa küləkdi gətirib qulağına 
doldurur. Bir də başını küləkdən qaçıranda Sərgərdanı daha yan-yörəsində görmədi. Yox 
olmuşdu, nəydi?! ―Gecə harda olsa gəlib çıxar‖ – əvvəl-əvvəl beynindən ildırım sürətilə bu 
keçdi. Sonra isə ürəyinə hardansa gəlib bir parça qərib qüssə girdi və ürəyi qısıldı. 
Bir an sonra. 
O, başa düşdü ki, Sərgərdanı görmək ona bir daha heç vaxt qismət olmayacaqdır… 
******** 
Parisin seçimi 
O zaman ki, küt bir külüng kimi torpaqdan dikəlib ətrafdan fərqlənmək istəyən bu dağdan üzü 
aşağı uzandıqca dənizdən dənizə qədər uzanan düzənliyə baxırdın, hər şey, hər bir hərəkət adi 
sürətini artırmış kimi görünürdü – buludlar da sürətlə qaçırdı, otlar, ağaclar da sürətlə boy atırdı, 
adamlar da sürətli hərəkət edirdilər, şəhərlər, kəndlər də daha tez tikilir, böyüyür, məhv 
olurdular. Amma o zaman ki, aşağıdan yuxarı külüng kimi havanı ikiyə bölən bu dağa tərəf 
başını qaldırıb nəzər salırdın, o zaman adama elə gəlirdi ki, hər şey – göy üzündəki buludlar, 
dağın ətrafında fırlanan günəş, ay, ulduzlar qəribə bir tənbəllik içində, son dərəcə sakit və laübali 
bir durğunluqdadırlar. …Hər şey dünənki kimi ola bilərdi, bu dəfə olmadı. Zevs sabah-sabah 
ağlına nə gəldisə yenə şıltaqlıq etdi, şimşəkləri Olimp dağından Elladanın başı üzərində sağa-
sola fırlatdı. Ona baxıb Poseydon da dənizin dərinliyindən suyun üzünə çıxdı, baş qaldırıb şıltaq 
dalğaların üzərinə zərif-zərif toxunan sakit mehi üfürüb-üfürüb yoxdan və heçdən möhtəşəm bir 
fırtına yaratdı. Bircə anın içində az qala göy yerə, yer göyə qarışdı. Göy üzündə qara buludlar ağ 
buludları qabaqlarına qatıb qovduqca qovdular. Göylə yerin arasında qapqara yağışlar sudan 
hasar yaratdılar. ―Bəs mənə nə gəlib, Zevsin səsinə səs vermək lazımdı‖ düşünən, Borey çayları, 
bulaqları yerindən oynatdı, şahə qaldırdı. Küləklər qalın meşə ağaclarını bir-birilə öpüşdürdü. 
Dağdan aşağıda isə adamlar qorxudan az qala evlərinin içində torpağı bir az da dərinə qazıb 
gizlənmək istədilər. Kahinlər tələsik Zevsə və Poseydona qurbanlar kəsib nəzirlər verməyə 
başladılar. Bilmək olmazdı Şimşəkoynadanın şıltaqlığı hələ nə qədər sürəcək. Əslində onun bu-
günkü hərəkətinin bir səbəbi, mənası yox idi, aşağıdakılardan bir kimsə onu qəzəbləndirəcək heç 
bir əməlin sahibi olmamışdı. Şıltaqlıq olmağına əməlli-başlı şıltaqlıq idi. Zevs barmaqlarının 
ucundan Olimpdən üzü aşağı nişan alıb tuşladığı şimşəklərin qulaq dolduran ağır səsindən tezcə 
də özü doydu, aşağıdakıların təlaşını göz önünə gətirib dodaqaltı qımışdı, ―bu günlük bəsləridi, 
qoy unutmasınlar ki, onların başına nələr gələ bilər‖ – düşündü. Hamıdan əvvəl Hera əl-ayağa 
düşdü: – Bu nə həngamədi?! Heç düşünürsən? Axı hər şeyin bir vaxtı-vədəsi var. Unutdunmu, 
bu gün toy gecəsidi. – Toy gecəsi??? – Peleyi, Fetidanı unutdunmu? Əslində unutmuşdu. İndi 
sadəcə bunu boynuna almaq istəmirdi. Poseydon peyda oldu. O deyəsən Zevsin bu səhərki şıltaq 
oyununun beləcənə tez bitməsindən narazı idi. Heranı görüb başa düşdü ki, onun bu işdə barmağı 
var. ―Yenə bu qadınlar‖ deyə ürəyində Heranı yamanlasa da bir söz demədi. Zevs ona bic-bic 
göz vurdu: – Bu gecə toy imiş. Sən isə… – Mən isə?.. – Əlbəttə, sən! Bu nə oyundu?! Bütün 
Elladanı qatdın bir-birinə… – Şimşək- oynadan yarızarafat, yarıciddi bir halda bu səhərki 
həngamədə Poseydonu günahlandırmağa çalışdı. – Nə deyirəm, mən deyirsən, qoy mən olum. – 
Poseydon öz hökmdar qardaşının bu növbəti şıltaqlığını da səmimi bir könül xoşluğu ilə qəbul 
elədi. – Yaxşı ki, gəldin. – Kefi kökələn Zevs Poseydonu Heraya tərəf itələdi. – Qulaq as və eşit! 
Bu toyda mən deyirəm hamı iştirak etməlidi, Hera isə etiraz edir, yox deyir, onu dəvət etməyək. 
Sən nə deyirsən? – Kimi? Kimdən söz edirsiniz? – Poseydon əlindəki üçbuynuz nizəsini 
ehtiyatla bir kənara qoyub maraqla soruşdu: – Erida! Eridanı deyir! – Hera gözlərini Zevsdən 
çəkməyərək Poseydona cavab verdi. – Bax, gördün, deyir ki, guya o, toya nifaq salar. Səncə 
cəsarət edər? – Zevs bütün möhtəşəm görkəmi, əzəməti ilə Poseydona tərəf çevrildi. Onun bütün 
bədəni, bütün daxili, bütün hüceyrələri tarıma çəkilmişdi. Damarları nəhəng çaylar kimi idi, 
sümükləri dağlara, təpələrə, dərisi isə taxıltelli zəmilərə bənzəyirdi. Zevs nəhayətsiz qüvvə və 
sonu olmayan energiya toplusundan ibarət idi. Poseydon hiss elədi ki, damarlarında qanı 
donmağa başlayır. Dənizlərə hökm eləmək şimşəklərə hökm eləməkdən qat-qat asan imiş. – 
Cəsarət eləməz. Heç vaxt! – əvvəl-əvvəl Poseydon səmimi qəlbdən nifaq ilahəsi Eridanı müdafiə 
etmək istədi. – Edər! – Hera məftun gözlərini heç cür Zevsdən çəkə bilmirdi, amma öz qəti 
cavabını yenə də kənara – Poseydona tərəf ünvanladı. – Belə isə Hera həqiqəti söyləyir, qoy 
Erida bu toyda iştirak etməsin! – Poseydon tezcə və asanlıqla Heraya güzəştə getdi. – Eh, sən də 
qadın sözünə uydun… – Zevs Poseydonun Heraya bu cür ―yan getməsindən‖ əslində 
məmnunluq duydu, amma büruzə vermək istəmədi. – Yaxşı. O zaman qoy siz deyən kimi olsun. 
– Beləliklə, Zevs Hera deyənə özünün yox, qardaşı Poseydonun tərəf çıxmasından razı qalaraq 
son qərarını verdi. – Yaxşı. Mənim qərarım belədir: qoy Erida bu toyda iştirak etməsin! Sonra 
Zevs Heraya baxdı: – Sən deyən oldu, razı qaldın? Heranın gözləri güldü. lll Kentavr Xironun 
mağarasında Peley ilə Fetidanın toy məclisi. Mağara ətrafında nifaq ilahəsi Erida. Alma və 
almanın üz qabığındakı yazı: ―Gözəllərin gözəlinə!‖. Allahlar qərara aldılar ki, Peley ilə 
Fetidanın toy məclisi kentavr Xironun böyük mağarasında qurulsun. ―Böyük məmnuniyyətlə 
razılıq verirəm‖ deyən Xiron mağaranı sahman-səliqəyə salmaq üçün neçə gün, neçə gecə 
əlləşdi, çalışdı. Allahlar ziyafətə peyda olan zaman mağarada hər tərəf, hər künc-bucaq az qala 
işıq saçırdı. Zevs ətrafa gözucu nəzər saldı, məmnun qaldı. Yuxarı başa keçib əyləşdi. Hera onun 
sağ tərəfində, Poseydon isə sol tərəfində oturdular. Sonra Heranın yanında Afina, Poseydonun 
yanında isə Afrodita özlərinə yer elədilər. Apollon, Ares, Hefest, Hermes və başqa allahlar və 
ilahələr hay-küylə özlərinə yer seçməyə başladılar. Nəhayət, bütün allahlar böyük və təmtəraqlı 
ziyafət masasının ətrafında əyləşmiş oldu. Masanın aşağı küncündəki yerlər Peley və Fetida üçün 
idi. Allahlar toplaşdıqdan sonra onlar da öz yerlərini tutdular. Beləliklə toy məclisi başlandı. 
Ziyafət çox nəşəli keçirdi. Allahların, xüsusilə də Zevsin qəhqəsindən az qala qulaq tutulurdu. 
Hər kəs ən maraqlı saydığı əhvalatı xüsusi bir məzə ilə Zevs üçün danışırdı. Çox zaman bu 
əhvalat yer üzündə yaşayan adi adamların – bəni- insanların axmaq və sadəlövh hərəkətləri ilə 
bağlı olurdu. Bəzən də allahların öz aralarındakı anlaşılmazlıqlar həm Zevsi, həm Poseydonu, elə 
Heranın özünü və Afroditanı da əyləndirirdi. Get-gedə ağız deyəni qulaq başladı eşitməməyə. 
Onu demək vacibdir ki, hadisə və əhvalatlar da təkrar olmağa başladı. Bütün bunlar o demək idi 
ki, toy məclisi artıq öz adi, təbii məcrasına düşmüşdür. Bu gecə allahlar həm özləri özlərindən, 
həm də baş allah Zevsdən xeyli razı idilər. Bir-birilərilə mübahisə və münaqişə etmədən keçən 
məclislər Olimpin ölməz sakinləri arasında çox da tez-tez baş vermirdi. Və elə bütün 
gözəgörünməz və ucsuz-bucaqsız Sonra üçün məhz bu toyun xüsusi təkan verəcəyinə inanmaq 
çox çətin idi. Toya təkcə nifaq ilahəsi Erida dəvət olunmamışdı. Heranın təkidi ilə o biri allahlar 
da bir-bir bunu Zevsdən xahiş etdilər, Zevs də onların sözünü yerə salmadı. Zevs yaxşı bilirdi ki, 
hərdən-birdən allahlara nifaqsız, münaqişəsiz keçən bir gecə də gərək ola bilir və belə gecə 
allahlar tərəfindən ona – Zevsə edilən sonrakı sözsüz itaətin canını, mayasını qoruyan özülü 
yalnız və yalnız bir az da bərkidir. Beləliklə, Eridanı toya çağırmadılar. Və elə indi ağacların 
arasından Xironun mağarasına göz dikib həsəd və nifrətlə mağaranı baxışları ilə az qala deşən 
Erida özünə heç cür yer tapa bilmirdi. Paxıllıq, kin, xəbislik onun qəlbinə hakim kəsilmişdi. 
Gözləri par-par yanır, dodaqları öz-özünə nəsə pıçıldayır, beynində sürətlə fikir fikri qovurdu. 
Artıq neçənci dəfə Xironun mağarasından göylərə ucalan qəh-qəhə səslərinin gurultusu altında 
mağaranın ətrafında oğrun-oğrun gəzişir, ziyafətə qarqaşalıq salmaq üçün üsul və yollar arayırdı. 
Öz acıq və qəzəbini tökmək üçün Erida artıq hər şeyə hazır idi. Bir xeyli düşündü və … 
Nəhayət! Eridanın ağlına nəhayət çox məkrli və hətta ağıllı da demək olar buna, bir fikir gəldi. 
―Tapdım!‖ deyə qəm-qüssəsi bir andaca sevincə çevrilən Erida fırtınadan da sürətli bir quş olub 
Hesperidlərin uzaq bağçasına tərəf uçdu. Qızıl alma! Ona qızıl alma lazım idi. Bircə dənə. Bircə 
dənə qızıl alma! Erida bilirdi, o bu alma ilə nə edəcək. Bu alma nəinki bu günkü toy ziyafətini 
qanqaralığa çevirəcək, həm də onu uzaq-uzaq hadisələrin qəribə, ağlagəlməz yollarına gətirəcək. 
―Siz mənim intiqamımın acısını dadıb məni hələ xeyli xatırlayacaqsınız!‖ – Hesperidlər 
bağından almanı dərərkən Erida ləzzətlə bunu düşündü. Nifaq ilahəsi az sonra əlində qızıl alma 
yenə də Xironun mağarasının yanında peyda oldu. Elə buradaca bitən dəfnə ağacının xırdaca bir 
budağını qoparıb bıçaq kimi bir şey düzəltdi. Almanın gözəl üzünə bu sözləri yazdı: ―Gözəllərin 
gözəlinə çatacaq!‖. Yazdığını bic-bic süzüb dodağı qımışdı. … Allahların başı Aresin böyük 
həvəslə danışdığı qanlı-qadalı bir savaşın xırdalıqlarına elə qarışmışdı ki, heç biri bu gözəl, öz 
içindən ətrafa işıq saçan qızıl almanın masanın yuxarı başına – Zevsin və ətrafındakı ilahələrin 
qarşısına necə gəlib düşdüyündən xəbər tutmadı. Alma isə artıq Hera, Afina və Afroditanın düz 
qənşərində onların hər birinə yanıq verirmiş kimi ―gəl-gəl‖ deyirdi və Poseydon almanı diqqətlə 
süzdükdən sonra gözlərini qıyıb ―Gözəllərin gözəlinə çatacaq!‖ sözlərini özündən qeyri-asılı elə 
ucadan oxudu ki, Ares də, onun sözünü kəsərək şuluqluq salan digər allahlar da qəfildən 
susdular. Ortalığa narahat bir sükut çökdü. Poseydon bu dəfə yavaşdan öz dediyini bir daha 
təkrar elədi: – Gözəllərin gözəlinə çatacaq… – Yəni kimə? – Zevs də artıq almanı görmüş və 
Poseydonun sözlərini eşitmişdi. Öz sualı ilə ağlına gələni elə o dəqiqə də dilinə gətirdi və dərhal 
da ―səhv etdim‖ düşünüb üzrxahlıqla əvvəl Heraya baxdı, sonra Afinaya, lap axırda isə guya 
istəməyə-istəməyə Afroditaya ötəri bir nəzər saldı. Yenə ortalığa həmən qəribə sükut çökdü. 
Zevsin sualına allahlardan heç biri cəsarət edib cavab vermədi. Handan-hana sükutu Hera pozdu: 
– Yəni mənə! Yəqin məni nəzərdə tutublar! – Səni? – Afroditanın təəccübünün həddi-hüdudu 
yox idi – Səni? Bəs mən o zaman kiməm səncə? Gözəllik ilahəsi deyilmiyəm mən? Əlbəttə alma 
mənimdir. – Xeyir, alma mənə çatacaq. – Afinanın bu yersiz mübahisəyə qoşulacağını deyəsən 
allahlardan heç biri gözləmirdi – Bəli, mənə çatacaq. Hera və Afrodita heç zaman düşünüb sonra 
danışmırlar. Mən isə əvvəlcə düşünürəm, sonra danışıram. Mənim fikrimcə, ən gözəl ilahə elə 
mənim özüməm. – Sən? – Bəli, mən. Yoxsa Hera elə bilir ki, o artıq bütün ilahələrin əvəzinə 
danışa bilər?! – Bunlar görəsən nəyin mübahisəsini edirlər? Mən sussam yaxşıdır. – Afrodita heç 
kimə, yəni əslində hamıya müraciət edərək yalançı sakitliklə dilləndi. – Mən kiməm ki?! Ata, sən 
görürsən? Zevs istədi özünü eşitməzliyə vursun. Afrodita isə öz sualında israrlı idi: – Ata! Söylə! 
Mən kiməm? Mən gözəllik ilahəsiyəm, ya deyiləm?! – Sus! – Heranın qəzəbi çox ciddi idi. – 
Yox, niyə ki? – Afina fürsətdən istifadə edərək bu ilahələrin hər ikisini bir-birilə toqquşdurmaq 
istədi. – Bu xanım gözəllik ilahəsi deyil, bə kimdi? – Sən də sus! Alma mənimdir dedim! – 
Heranın qəzəbli səsi mağaradan çölə yol alıb dörd bir tərəfi dəhşətli lərzəyə saldı. Erida bu səsi 
və bu səsin özü ilə gətirdiyi həqiqi qəzəbi eşidib və hiss edib durub gizləndiyi yerdəcə asudəliklə 
köks ötürdü, öz-özünə ―belə-belə işlər‖ deyə düşünüb dalı-dalı qaranlığın lap içinə çəkilərək yox 
oldu. ―Biz öz intiqamımızı aldıq!‖ Mağaranın içində isə artıq mübahisələr get-gedə qızışıb daha 
da kəskinləşirdi. Nə Zevs, nə də o biri allahlar bir-birilə az qala didişən üç ilahəni 
sakitləşdirməyin yolunu axtarıb-axtarıb heç cür tapa bilmirdilər. – Alma mənə çatmalıdır. 
Mənəm gözəllik ilahəsi! – Afrodita şivəli-şivəli, sağa-sola başını çevirib sanki gözəlliyini bir 
daha nümayiş etdirirdi. Cavan allahlar, xüsusilə də Hefest hiss edilirdi ki, onu dəstəkləyirlər, 
amma bu sözdə deyil, gözdə və daha çox ürəkdə belə idi. – Xeyir, alma mənə ünvanlanıb! – 
Afina ağıllı və diqqətli gözlərilə ətrafını sınayıcı baxışla seyr edir və özünə ciddi müttəfiq 
arayırdı. Başqa allahlar baxışlarını Afinadan qaçırmağa çalışdılar. Yalnız Apollon ona çox 
gizlicə başı ilə ―hə‖ işarəsi verdi. – Alma yalnız və yalnız mənim olmalıdır! – Heranın sözləri 
artıq əsl hökm kimi səslənirdi və belə deyərkən o gözlərini qırpmadan Zevsin düz gözlərinin 
dərinliyinə baxırdı. – Dayanın! Bəsdi! – Nəhayət Şimşəkoynadan öz səsini ucaltdı. Hamı başa 
düşdü ki, Zevs artıq bu uzanıb gedən mübahisədən bezib, nəhayət, bir qərara gəlmişdir. – Bəsdir! 
Mən bu mübahisəni bu cür bitirməyi qərara alıram. Bu mübahisəni allahlar çözməyəcək!! Zevs 
nəfəs dərib ətrafına göz gəzdirdi. Sükutun özü də ona gizlicə pıçıldadı ki, düzgün qərardır, çünki 
bütün digər allahlar rahatlıqla köks ötürməyə başladılar. – Allahlar bu mübahisəni çözə bilməz! – 
Zevs allahların əhval-ruhiyyəsini duymuş olduğundan rahat-rahat sözünə davam etdi. – Bunu 
etsə-etsə bəni insan edəcək. O öz qərarında daha tərəfsiz olar. Yəni… ciddi olar. – Doğrudur! – 
Bəs kim? Kim bunu edəcək? – Görəsən kimə belə bir vəzifəni etibar etmək olar? – Ciddi və 
tərəfsiz… Doğru qərardır! Allahlar fikrə getdilər. Zevs özü də düşünürdü. Bir xeyli beləcə sükut 
içində vaxt keçdi. Cavab isə yenə Zevsdən gəldi. O, üzünü Apollona tutdu: – Apollon! Sən bir 
qədər əvvəl öz sevimlin olan Troya padşahı Priamın kiçik oğlu Parisdən danışdın. Dedin ki, indi 
şahzadə olsa da ata evinə qayıdandan sonra yenə də əvvəlki işi ilə, qoyun otarmaqla məşğuldur. 
– Bəli, ulu Zevs , Paris bu gun də çobanlıq edir. – Mən qərarımı verdim. Bu mübahisəni Paris 
həll edəcək. Almaları üç ilahədən birinə – ən layiq olana qoy Paris versin! Toy məclisi gecədən 
xeyli keçmiş, amma vaxtından əvvəl, beləcə narahat bir nigarançılıqla bitdi və allahlar hamısı 
ürəklərində Eridanı söyə-söyə (çünki bu mübahisəni, bu nifaqı salanın məhz Erida olduğunu 
artıq onlar anlamışdılar) ürəklərində yarızarafatla, yarıciddiyyətlə Parisin halına acıya-acıya, 
yavaş-yavaş Olimpə doğru üz tutub dağılışmağa başladılar. Sonuncu qonağı yola salıb – bu isə 
Ares idi – kentavr Xiron ziyafət boyu allahların hüzurunda cınqır belə çıxarmadan utana-utana 
oturub bir küncdə qalmış Peley ilə Fetidaya üzünü tutub belə dedi: – Siz bilirsiniz ki, mənim 
adıma müdrik Xiron deyirlər. Bu gecəki sizin toyunuz Sonra nə cür gələcəksə, onun artıq 
çöhrəsini göstərdi. Nə gələcəksə, nə cür gələcəksə, əsası bu gecə qoyuldu. Bunu sizə mən, qoca 
kentavr Xiron deyirəm. lll İlion qalasının ətrafında qoyun otaran Paris. Üç ilahənin vədi və 
Parisin seçimi. Troyanın altıncı padşahı, Apollonun sevimlisi qoca Priamın oğlu Paris uzun 
illərin ayrılığından sonra yenicə öz ailəsinə qovuşmuşdu. Hələ Paris körpə ikən olar onun 
Troyaya guya ki bədbəxtlik gətirəcəyini söyləyənlər atası Priamı və anası Gekubəni də buna 
inandıra bildilər. O zaman Priam öz körpə övladını uca qaladan üzüaşağı tulladaraq bu şəkildə 
öldürmək istəyir. Paris xoşbəxt bir təsadüf nəticəsində sağ qalır, onu çobanlar tapıb övlad kimi 
bəsləyirlər. Priam uzun illər öz amansız hərəkətinin üzücü peşmançılığını çəkir və nəhayət 
allahlar onu sevindirirlər. Paris artıq boya-başa çatmış yetkin bir gənc kimi Priam və anası 
tərəfindən tapılıb şah ailəsinə qaytarılır. İndi o şahzadə Hektordan sonra artıq yaşa dolmuş 
Priamın ən böyük ümididir. Bəli, yalnız Hektordan sonra, əlbəttə ki, Hektordan sonra. Çünki 
həm Troya əhli, həm saray Hektorun ağıllı və bacarıqlı siyasəti nəticəsində ona son dərəcə 
sədaqətlidir. Bunu Paris artıq yaxşı bilir. Paris yalnız ikincidir. Moyralar – bu taleyazan ilahələr 
onun taleyinə yalnız ikinci olmaq yazıblar. Bunu artıq heç cür düzəltmək mümkün olmayacaq. 
Hektor həqiqətən əsl qəhrəman və əsl dövlət başçısıdır. Parisə isə ürəyindəki hisslər heç cür 
rahatlıq vermir, ―sən, yalnız sən Troyaya layiq başçı, layiq padşahsan‖ deyə qulağına ardı-arası 
kəsilməyən pıçıltılar gəlirdi. Həmən gün öz köhnə peşəsindən əl çəkə bilməyən Paris İlionun 
ətrafında şah ailəsinin qoyun sürüsünü otarırdı. Bir daşın üstündə oturub yenə də dərin fikrə 
dalmışdı. Elə bu zaman qəfildən Parisin oturduğu yerdən bir qədər aralı – ora isə dəfnə 
ağaclarının bitdiyi kiçik bir meşəlik idi – bu meşəlikdən üç qadın çıxıb düz Parisə tərəf 
irəliləməyə başladı. Paris başını qaldırıb aram-aram ona yaxınlaşmaqda olan bu üç qadına 
diqqətlə baxdı, onları tanımağa çalışdı. Tanıya bilmədi. Amma hansısa bir qüvvə onu ayağa 
qalxmağa məcbur elədi. Bu qadınlar ayaqlarını torpağa basıb yerimirdilər, onlar az qala torpağa 
heç toxunmurdular. Bu qadınlar bütün vücudları ilə ətrafa işıq saçır, bütün harmonik hərəkətləri 
ilə dünya ahənginin içindən çıxıb seçilirdilər. Bunu görən Paris anladı ki, qarşısındakı bu üç 
qadın adi qadınlar deyil, onlar ilahələrdir. Amma Paris gözlərinin qamaşacağından ehtiyat 
etdiyinə görə onların üzünə baxıb tanımağa cəhd eləmədi. Paris elə beləcə ayağa durmuş, başını 
aşağı əymiş şəkildə itaət və qabiliyyətlə təzimdə əyilmiş qaməti ilə, bəli, məhz bu cür, ilahələri 
qarşıladı. Belə bir duruş öz-özlüyündə ehtiramlı bir salamlamağa bərabər idi. İlahələr Parisin iki 
addımlığında dayanıb durdular. – Görürəm ki, sən Paris qarşında duranların kim olduğunu və 
hardan gəldiyini artıq bilirsən. – İlahələrdən biri onun müti duruşunu qiymətləndirdi və ona 
müraciətlə belə dilləndi. Paris yenə də başını qaldırmadan son dərəcə yüksək təvazökarlıqla 
cavab verdi: – Bilirəm, siz Olimpin sakinlərisiniz. – Elədir. – İkinci ilahə təsdiq etdi. Onun səsi 
əsl fleytanın səsini xatırlatdı. Qoyunlar sakitcə otlaqda dayanıb durmuş, ilahələr gəldikdən sonra 
tam bir hərəkətsizliyə düçar olmuşdular. Havada isə balaca bir meh də əsib eləmirdi, göydəki 
buludlar səbirsizliklə nəfəs dərib bu görüşün nə ilə bitəcəyinə maraq edirdilər. – Sən bilməlisən 
ki, biz yalnız bizə lazım olan zaman özümüzü bəni-insana göstəririk. Sən bizə baxa bilərsən, – 
deyə birinci ilahə lütfkarlıqla icazə verdi. – Mən bunu bilirəm. Çox sağ olun. – Paris yenə də 
ehtiyatla cavab verdi, başını isə hələ də qaldırmağa cürət etmədi. Səsi ilə fleytanı xatırladan o 
biri ilahə daha səbirsiz idi. O belə dedi: – Gəlin məsələni uzatmayaq. Nə üçün gəldiyimizi ona 
açıb deyək. Paris, biz sənin yanına Zevsin göstərişinə əsasən gəlmişik. Paris damardakı qanının 
donduğunu hiss elədi. ―Mən nə günahın yiyəsiyəm?‖ – deyə yaddaşını arayıb, ələk-vələk elədi, 
çox düşündü, çox daşındı, amma ağlına dürüst bir şey gəlmədi. – Sənin günahın yoxdur… hələ. 
Paris, nəhayət başını qaldır və bizim hər birimizə ayrı-ayrılıqda nəzər sal. Diqqətli ol. – Bunu 
deyən Hera idi.- Mən Herayam. Paris başını qaldırdı, ilahələr baxdı, onların möhtəşəm 
varlığından vəcdə gələrək ürəyindəcə ―əhsən‖ dedi. – Almanı ona göstər. -Afina Heraya 
məsləhət verdi – Nə etməli olduğunu anlat. Mən isə Afinayam. – Afina Parisi çox böyük diqqətlə 
və ona elə gəldi ki, bir qədər də sərtliklə süzdü. – Paris, gəl məni də tanı. Mən Afroditayam. – 
Səsi ilə fleytanı xatırladan ilahə Parisin üzünə ilıq bir təbəssüm göndərdi. Parisin yanaqları 
allandı. Hera qərara gəldi ki, Parisə məsələnin kökünü açıb-ağartmaq vaxtı gəlib: – Paris, mənə 
diqqətlə qulaq as. Qarşında üç ilahə vardır. Mən Herayam, bu Afinadır, bu isə Afroditadır. Bu 
almanı görürsən? – Heranın Parisə doğru uzatdığı əlində qəflətən bir alma göründü. Paris həyatı 
boyu bu gözəllikdə alma görməmişdi. – Bu almanı görürsən, deyilmi? – Hera sualını təkrar etdi. 
– Almanın üstündəki yazını oxu! – Afina Parisə dedi. – Ən gözələ çatacaq… – Afrodita yazını 
Parisin əvəzinə oxudu. Paris Afroditanın dediyi ilə kifayətlənmədi, almanı ona uzatmış Heradan 
böyük bir ehtiramla qəbul edib, üstündəki yazını ucadan özu oxudu: – Gözəllər gözəlinə çatacaq! 
– Gördün? – Afroditanın gözləri yenə şıltaq bir təbəssüm içində süzüldü. Hera isə ciddiliyindən 
əl çəkmirdi: – Paris, biz üç ilahənin mübahisəsinə sən son qoymalı və almanı bizlərdən birinə sən 
verməlisən. – Kimi ən gözəl hesab edirsənsə, ona. – Hətta Afina da bu məqamda səsinə gizli bir 
istilik qatdı. – Mən? Niyə mən? – Paris təəccüblə soruşdu. – Zevs belə istədi, – deyə Afina cavab 
verdi. – Bəli, Zevs belə istədi. – Hera təkrar elədi. – Mən bilmirəm, sizlərdən hansınız daha 
gözəlsiniz. Siz üçünüz də əsl gözəllik mücəssəməsisiniz. – Paris yenə də böyük bir ehtiram və 
ehtiyatla ilahələrə belə dedi. Ürəyində isə acı-acı düşündü: ―Birinə almanı verib özümə bir 
himayədar qazanacağam, o biri ikisi isə mənə ömürlük düşmən olacaq‖. Paris niyyət etdi ki, 
hiylə ilə də olsa, bu münsif vəzifəsindən birtəhər boyun qaçırsın. – Sən münsifsən. Və sən 
bundan boyun qaçıra bilməyəcəksən. Boşuna özünü yorma. – Hera Parisin qəlbindən keçənləri 
dərhal duydu. ―Elə isə kimə? Mən bu lənətəgəlmiş almanı kimə verim? Seçimimi nə cür edim ki, 
yenidən güclə qovuşduğum saraydan qovalanmayım?‖ – Heranın sözlərindən sonra Parisin 
beynindən sürətlə məhz bu fikirlər gəlib keçməyə başladı. – İstəsən, biz sənə kömək edə 
bilərik… – Hera Parisin dadına çatmaq istədi. – ―Necə?‖ – Sən özün seçim edə bilərsən, ya yox? 
– bu dəfə Afina Parisə sual verdi. Paris yenidən diqqətlə ilahələri bir-bir süzməyə başladı. ―Mən 
bunların hansına verim almanı? Üçü də gözəllərin gözəlidi. Hərəsinin öz gözəlliyi… Hera… 
kimdə belə dərin, nüfuzedici baxış var? Afina… boya bax, əndama bax… Əsl amazonkadır. Hələ 
Afrodita… ağzı, burnu, gözləri şəhvət dolu, ehtiras dolu, ah… Mən nə edim, necə edim?.. Paris 
qətiyyətlə Afinaya cavab verdi: – Yox, mən özüm seçim etməkdə çətinlik çəkirəm. – O zaman… 
– Hera nəfəs dərib diqqətli gözlərini Parisin üzünə dikdi. – O zaman biz hər birimiz sənə ən 
qiymətli bir hədiyyəmizi verməyə hazırıq. Onlardan birini qəbul et və almanı o hədiyyənin əvəzi 
kimi bizim birimizə ver! Paris ―hədiyyə‖ sözünü eşidən kimi gözləri qıyıldı, artıq təkcə qulaqları 
ilə deyil, bütün tarıma çəkilmiş vücudu ilə ilahələri dinləməyə hazırlaşdı. İlk sözə Afina başladı: 
– Dinlə məni, Paris. Sən əgər almanı mənə vermiş olsan… – Afina sözlərinə xüsusi bir ehtişam 
verməyə çalışdı, – mən… mən səni dünyanın ən müdrik adamı edərəm! ―Kentavr Xirondan da 
müdrik?‖ deyə düşünüb Paris Afinaya hörmətlə baş əydi. Sonra sual dolu gözlərini Heranın 
üzünə dikdi. – Əgər almanı mənə versən, – Hera təmkinlə və yavaş-yavaş danışmağa başladı, – 
əgər ən gözəl ilahə kimi sən Paris məni seçmiş olsan, o zaman mən Hera səni bütün Asiyaya 
hökmran edərəm. ―Yəni Troyaya?!‖ Paris buna az qala inanmaq belə istəmədi, amma eyni 
hörmətlə Heraya da baş əyib sonra maraq dolu gözlərilə üçüncü ilahəni – Afroditanı süzməyə 
başladı. Afrodita isə belə dedi: – Dinlə məni, Paris. Yaxşı dinlə və yaxşı düşün. Sən bizim 
aramızdan seçib ən gözələ çatacaq bu almanı mənə versən, mən səni… mən səni, bəli, dünyanın 
ən gözəl qadınına qovuşduraram. ―Ən gözəl qadın – yəni gözəl Yelena! Elladada, Asiyada ondan 
gözəl kim var ki?‖ İlahələr susdu. Onlar Parisin qərarını gözləməyə başladılar. Paris isə cavab 
verməyə tələsmirdi, əlindəki bu qəşəng qızıl almanı o üzünə, bu üzünə çevirir, qaşlarını çatıb 
düşünürdü. Nəhayət o, qərara gəldi. Səbirsizliklə ondan cavab gözləyən ilahələri bir də ayrı-
ayrıca, təpədən dırnağadək süzüb gözdən keçirdi. ―Nəhayət arzuma yetişdim!‖ deyə düşünüb 
qətiyyətlə almanı üç ilahədən birinə uzatdı. İlahənin gözləri güldü. Sevinci hədsiz, qüruru sonsuz 
oldu. O biri ilahələr isə zəhmlə susdular, gözəl üzlərinin rəngi qapqara qaraldı. – Mən səni sabah 
arayıb tapacağam. – Hera gözdən itmədən əvvəl sevinc və minnətdarlıqla Parisə bu sözləri dedi 
və o biri ilahələri yenə də qürurlu bir baxışla süzüb əlindəki almanı ucaya qaldırdı. Almanın isə 
sahibəsi əlbəttə ki, Hera olmuşdu, Paris almanı əlbəttə ki, Heraya vermişdi. Ancaq və ancaq 
Heraya! Bu bir həqiqət idi və sonrakı bütün başqa yozumlar bu həqiqətə uyğun deyil. Üç ilahə 
dəfnə meşəliyinə ağaclığa doğru qayıda-qayıda elə havadaca əriyib başladılar yox olmağa. 
Parisin qəlbi yaxın hakimiyyətin şirin dadını elə indidən hiss edərək həyəcanla vurdu. Qoyun 
sürüsü isə yenidən hərəkətə gəldi, quzular mələşdilər və qoyunlar da itələşə-itələşə Parisin dörd 
bir yanını almağa başladılar. Buludlar yenə də öz yollarına düzəldilər. Sabah! Sabah Hera Parisi 
tapacaqdı. Sabah qoca Priam Aidin səltənətinə yollanacaq, qəhrəman Hektor vaxtilə Prometeyin 
zəncirə çəkildiyi Qaf dağına qaçıb canını bu cür qurtaracaq, Paris isə öz arzusuna – Troyaya 
hökmran olmaq arzusuna nəhayət ki, çatacaqdı. 
******** 
SON GƏLİŞ 
Bir dəfə Zərdüşt yol ilə gedirdi. Qarşısına bir uzun-saqqal kişi çıxır. Bu kişi uzaq bir kənddən 
gəlirmiş. O kəndin belə bir adəti var idi. Yol ilə gedərkən rast gəldikləri adama, əgər o adam 
tanış adam olmazsa, hörmət və ehtiram bildirmək üçün onun qarşısında diz çökər, torpaq öpər, 
alınlarını yerə sürtər, ta ki, o adam özü irəli gəlib yerə çökmüş bu kəndlini çiyinlərindən yapışıb 
ayaq üstə durquzmayanacan belə bir halətdə qalmaqlarına davam edərdilər. Bu dəfə də belə olur. 
Qarşısında yerə sərilmiş bu adamı diqqətlə süzdükdən sonra Zərdüşt ona belə bir sual verir: 
- Sənin tanımaza – bilməzə mənə göstərdiyin bu ehtiram məni riqqətə gətirdi. Ölüm Allahın 
kimdir, sən onu tanıyırsan? 
- Tanımaz olmurmuyam?! Ölüm Allahımla mən hər ötən ildə bir dəfə görüşəm. O gün mənim 
bütün yaşadığım illərin eyni günüdür. 
Zərdüşt kəndlinin bu cavabını bəyənir və ondan soruşur: 
- Bəs Həyat Allahını necə, onu da tanıyırsan? 
- Yox, onu tanımıram, – deyə kəndli səmimiyyətlə etiraf edir – Ona görə tanımıram ki, doğum 
günü mənim yanımda deyil. 
Zərdüşt görür ki, kəndli onun suallarına ağıllı cavablar verir, söhbəti davam etmək qərarına gəlir, 
ona sərildiyi yerdən ayağa durmağa kömək edir, hər ikisi yoldan çıxır və boz daşlar arasında bir 
balaca otluqda otururlar. 
Ətrafa həzin bir axşam düşürmüş. Günün yorğunluğu yavaş-yavaş ətrafda nə vardısa hər şeyin 
canından çıxırmış. Yolboyu bitən ağaclar, kollar, koslar, yol kənarındaki daşlar, kəsəklər süst bir 
halda imişlər, hər biri dərindən nəfəs alıb verirmiş elə bir dincəlirmiş. Cır-cıramalar səslərini 
başlarına atmışdılar, hərdənbir qəfildən  susurdular, onlar susan kimi yaxından-uzaqdan cır quş 
səsləri idi, girirdi bu sükutun içinə, bəzən də çox-çox uzaqlardan, başı ağaran dağlar tərəfdən 
qartal qıyı yuxarıdan aşağı yorğun-yorğun elə o dağlardan enən bu yolun düz ortasına qədər 
gəlib çatırdı. 
- Sən dedin ki, ölüm Allahınla ildə bir dəfə eyni gündə görüşürsünüz. Sən o günü necə 
tanıyırsan? – Zərdüşt kəndlidən soruşur. 
-  Mən o günü indi tanımıram, mən o günü ölən zaman tanıyacağam,—   kəndli Zərdüştə bu dəfə 
də belə cavab verir. 
- O zaman sən ölüm Allahının üzünü belə görməmisən?! 
- Yox, görməmişəm. Mənə ondan danış. 
Zərdüşt baxıb görür ki, kəndli həqiqi bir maraqla onun söhbətini gözləyir, yol gəlməkdən 
yorulmuş ayaqlarını ovuşdura-ovuşdura ona belə cavab verir: 
-  Bu söhbət indinin söhbəti  deyil. Bizdən çox-çox qədim zamanların  söhbətidir. O zamanlar 
allahlar yer üzünə tez-tez gəlib gedərdilər. Bizim babalarımızla onların sıx ünsiyyətləri olardı. 
İndi daha belə deyil. İndi allahlar bir-biri ilə cəng edirlər. Həyat allahının və Ölüm allahının bir-
birini görməyə gözləri yoxdur.  Onlar bir-birini görmürlər. Amma vaxt var idi, dost idilər… 
- Bir neçə il bundan əvvəl bizim kəndə qərib birisi gəlmiş idi. O da belə deyirdi. 
-  O qəribin adı nə idi? – Zərdüşt təəccüb edərək soruşdu. 
- Əsl adını heç kim bilmədi. Hamı onu Ərmən çağırırdı. 
Zərdüşt bunu eşidib fikrə getdi. 
Ərmən hələ uzaqdan bu kəndi görüb seçmişdi. Dörd tərəfi böyüklü-kiçikli quru dağlar elə bil 
döyüşə hazır əsgərlər idi. Bir böyründən suyu çoxdan sovulmuş çayın enli beşiyi qalmışdi; bəlkə 
də nə vaxtsa suyu yenə gələcəkdi, sağ böyründən isə tikanlı bir çöl başlayırdı. Kənd evlərinin 
çəpəri  başdan-başa bu çölün tikəni idi. İndi Ərmən tikanlı çöl ilə addım-addım bu kəndə 
yaxınlaşdıqca seçiminin doğru olduğuna bir daha inandı. Kəndin adamları qəribə adamlar idilər. 
Qarşısına çıxan   hər   bir   kəndli onun önündə dərhal diz çöküb alnını torpağa sürtürdü. 
―İtaətkar camaatdır‖. – Ərmən düşündü. – ―Bu adamları həqiqətlə sirdaş eləmək çətin 
olmayacaq‖. 
Onu qarşılayan kəndlilərlə bir yerdə kəndin ortasındakı qollu-budaqlı ağacın altına yetişəndə 
artıq kəndin kişili-qadınlı ayağı yer tutan kimi vardısa hamısı burada cəm olmuşdular. Adamlar 
onu araya aldılar, başladılar böyük maraq və ehtiramla onu seyr etməyə, bəziləri də qaçışaraq 
tamaşaya gəlmiş tumançaq balaca uşaqlara böyük bir sevinc içində nə isə qışqıra-qışqıra əllərilə 
onu göstərirdilər. Nəhayət camaatın içindən bir qırmızı-saqqal, uzun və ağappaq libasa bürünmüş 
bir ortaboylusu çıxıb irəli gəldi, Ərmənin qarşısında durdu. Bu, kəndin cadugəri idi. Ərmənlə 
cadugər bir müddət bir-birinə baxa-baxa qaldılar. Sonra Ərmən sağ qolunu çırmayıb cadugərə 
nəsə göstərdi. Cadugər diqqət və ehtiramla Ərmənin qoluna baxdı. Bu zaman camaat da sakit 
oldu, hər tərəfi sükut bürüdü. Bu sükutun içində Qırmızı-saqqal cadugər hər iki əlini açaraq 
Ərmənə sarı uzatdı və uca səslə onu salamladı: 
- Xoş gəlmisən, Ərmən! 
Kənd adamlarının ürəyindən qopan şadyanalıq və sevinc sədaları ağacın altından sıyrılaraq 
asimana qədər baş alıb getdi. 
… Zərdüşt fikirdən ayrılaraq yanında bardaş qurub mərifətlə oturmuş bu kəndlidən soruşur: 
-  O Ərmən dediyin ölüm Allahının özü idi, deyilmi? 
-  Bəli,- kəndli cavab verir. – Ərmən ölüm  Allahının özü idi ki, vardı. Amma biz bunu sonradan 
bildik. 
Zərdüşt yenə fikrə gedir. Düşünür: ―Deməli, yenə gedib-gəlirlər… Unutmayıblar.  Əgər bu 
kəndlinin dedikləri doğrudursa, bu gəlişin çox böyük mənası olmalıdır‖. 
Bu minvalla Ərmən o kənddə bir müddət qalıb yaşayır. Kəndin kürəyini verib daldalandığı 
balaca dağın döşündəki bir mağaraya sığınır, hərdən də cadugərin yaşadığı komada qalır. Kəndin 
camaatı Ərməni tanıyandan sonra   qorxu-hürkünü birdəfəlik unudur. Hər şeyin, hətta ölümün 
belə gözünə dik baxmağa başlayır. Yavaş-yavaş Ərmənin sorağı yaxın və uzaq ətrafa yayılır. 
Ərmən bu kəndə yerləşəndən sonra onunla təmas edən adamlar ona böyük ehtiram göstərirlər. 
Hətta cadugərin özü belə onun qarşısında əmrə müntəzir dayanır. Bir gün bu cadugərin yanina 
göz işlədikcə uzanıb gedən sıralı dağların o tərəfindəki uzaq  kənddən bir adam gəlir. 
-   Mən sənin sorağınla kənd-kənd, oba-oba gəzirəm. – Bu gəlmə adam cadugərə deyir. – Mənim 
dərdimin çarəsini ancaq sən çözə bilərsən. 
-  Sən kimsən və nə dərdin sahibisən? – Cadugər Gəlmədən soruşur. 
Gəlmə adam cadugərə belə cavab verir: 
-  Mən öz oğlumu axtarıram. O, günlərin bir günü yoxa çıxdı. Nə qədər axtardıq tapa bilmədik. 
Bu yaxınlarda eşitdim ki, sizin kənddə bir yeni  adam  peyda olubdur. Mən onu görmək 
istəyirəm. Bəlkə… 
Cadugər çönüb otağın dibində, Gəlmənin gözündən qıraq bir küncdə bardaş qurub əyləşmiş 
Ərmənə baxır, Ərmən başını yerə dikir. Bir müddət heç biri dinmir. 
- Sən məndən nə etməyimi  istəyirsən? – Nəhayət Cadugər dərd əlindən cisminə yer tapmayan, 
üzündən-gözündən,  üstündən-başından acı  bir yorğunluq  tökülən Gəlmədən soruşur. 
Gəlmə ah çəkib belə cavab verir: 
-  Sənin möcüzələrinin tərifi dağları aşıb biz tərəflərə çoxdan yetişibdir. Mənə kömək etsən sən 
edəcəksən. Oğlumun yerini lütf eylə, mənə söylə. 
Bunlar üzbəüz dayanıb söhbət etdiklərindən yana Gəlmə Ərmənin üzünü hələ görmür. Söhbətin 
bu yerində Ərmən otağın dibindən, oturduğu yerdən qalxıb irəli, üzü işığa çıxır və Gəlmə bu 
zaman Ərməni görür. Görməyilə də yerindəcə qupquru quruyub qalır, dili ağzında topuq çalır. 
Nəhayət birtəhər edib özünə gəlir və iztirablı səslə Ərmənə belə deyir: 
- Oğul, bəs sən nə üçün belə etdin? Yoxsa məndən bir yamanlıqmı gördün? Niyə ilim-ilim itdin, 
hara yox oldun,  gecəmin-gündüzümün yiyəsi? 
Ətrafdakılar hamı maraq göstərib bunların ətrafına yığışır. Hətta Cadugər özü belə Gəlmənin bu 
cür söhbətinə mat-məəttəl qalır. Ərmən əvvəl-əvvəl çaşqın kimi görünür, amma tez özünü ələ ala 
bilir. Ərmən Gəlməyə belə cavab verir: 
- Sən kimsən və məndən nə istəyirsən? 
Zərdüşt kişinin söhbətinə maraq ilə qulaq asır. Bu yerə çatanda artıq ona məsələnin canı 
tamamən aydın olur. Dodağının ucu ilə gülümsünüb kişinin dediklərini özü davam edir: 
-   Gəlmə onu öz doğma oğlu bilir. Əslində sizin Ərmən dediyiniz şəxs o gəlmə kişinin oğlunun 
qiyafəsində imiş. Bədbəxt adam Ərməni görcək oğlunu tapdığını zənn edir. 
-  Sən bunları haradan biIirsən? – Zərdüştün  həmsöhbətinin  təəccübdən  gözləri böyüyür. 
Zərdüşt ona məhəl qoymadan davam edir: 
-  Sonra Ərmən Gəlməyə belə deyir: 
- Mən sənin oğlun deyiləm. 
-  Bəs sən kimsən, a bala? – Gəlmə sidq-ürəklə təəccüb edir. – Mən öz doğma oğlumu  tanımaz  
olurmuyam? Bu nə cür danışıqdır sən danışırsan? Bunları deyə- deyə Gəlmə üzündə acizanə 
yalvarış ətrafındakı adamlara baxıb yaşlı gözlərilə onlardan imdad istəyir. Amma ətrafda heç kim 
cəsarət edib bir kəlmə danışa bilmir. Hətta Cadugər belə çaşqınlıq içərisində susub qalır. 
- Mənim kim olduğum sənə, bax, bundan bəllidir. — Ərmən ağ köynəyinin sağ qolunu çırmayır 
və bu zaman dirsəyindən yuxarıda qoluna basılmış işarəni Gəlməyə göstərir. Bu işarə görünən 
kimi Cadugər bu dəfə üzüqoylu olub Ərmənin qarşısında yerə sərilir və tərpənməz qalır. Nəhayət 
bir müddətdən sonra Ərmən Cadugərin beyninə ―Qalx ayağa!‖ əmrini göndərir, yalnız bundan 
sonra Cadugər yavaş-yavaş əli ilə yerə dayaq verib qalxır ayağa, amma yenə bir müddət 
maddım-maddım baxaraq Ərməndən gözünü çəkə bilmir. 
-  Bəs sən bunları haradan bilmisən? Sən ki orada yox idin?! – Zərdüştün həmsöhbəti yenə də 
ondan böyük bir maraq içində soruşur. 
- Sənə mən bu barədə heç bir şey deməyəcəyəm. – Zərdüşt yavaş səslə, amma qətiyyətlə cavab 
verir. – Davam edim, yoxsa… 
Ərmən görür ki, ətrafdakı adamlar Cadugərin onun qarşısında bu cür diz çökdüyünü görəndən 
sonra ona qorxu içində baxmağa başladılar. Bu zaman Ərmən başa düşür ki, bu kənddə o artıq 
qala bilməyəcək… 
Zərdüşt nəfəsini dərir. Düşüncələri yenə onu uzaqlara aparır. Son dəfə Ərməni gördüyü günü 
xatırlayır. Payız idi. Zərdüşt yorulmuş bir halətdə böyük bir qarağacın altında əyləşib çiynini 
ağacın gövdəsinə söykəmişdi. Bu qarağac yaşıllığı isti yaydan qalmış canlı budaqlarını çətir kimi 
Zərdüştün üstünə tutub onu leysan kimi yağan yağışdan qorumaq istəyirdi. Gözlərini yumub 
ləzzətlə dincini alan Zərdüşt birdən gözünü açıb yanında peyda olmuş ağsaçlı, bığı-saqqalı 
ağappaq, amma xeyli cavan çöhrəli bir adam görür. Bir xeylaq Zərdüşt diqqətlə bu adama, bu 
adam da Zərdüştə baxa-baxa qalırlar. 
- Sən ömrün boyu məni axtara-axtara qalmısan, bilirsən?! -  Nəhayət cavan çöhrəli, ağ saqqallı 
bu adam Zərdüştdən gözünü çəkib Qarağacın yarpaqlarından süzülən qara və ikicanlı yağış 
damlalarına nəzər yetirə-yetirə dillənir. Zərdüşt bir daha bu adamı diqqətlə süzür. Onun 
səsindəki qəribə bir ahəng Zərdüştü xeyli həyəcana gətirir. Boğazına qəhər dolur. Hətta az qalır 
gözündən yaş da gəlsin. Bu zaman leysan kimi yağan yağış birdən kəsir. Yağış kəsən kimi 
Zərdüşt yanında oturan cavan çöhrəli bu adamın kim olduğunu anlayır. O adam Zərdüştə bir 
daha bunları deyir: 
- Həmişə məni axtarmısan, amma onu tapmısan. Sən adamlarda mənə qarşı kin, nifrət 
yaratmısan. Mən … Sənə bu barədə danışmaq belə istəmirəm… Mən əslində səni cəzaya düçar 
etməliyəm, amma niyə bunu etmirəm, özüm də bilmirəm. Hanı, hardadır sənin havadarın, 
xeyirxahın? Bax, mən burdayam. Mən səni nəhayət ki, bu Qarağacın altına salıb təkliyinin canını 
ovcumun içində sıxdım. Bəs o haradadır və o niyə səni təkliyinin içinə buraxdı? Mən axı səni 
çoxdan, lap çoxdan ovlayıram, bunu o da bilir. Hanı o, Zərdüşt, sən mənə deyə bilərmisən, hanı 
o?.. Sən ki onu bu qədərinə sevirsən… Amma hanı o?.. 
Zərdüşt bir cavab tapa bilmir ki, Ərmənə verə. Özündən ixtiyarsız gözləri yaşla dolur və Zərdüşt 
başlayır ağlamağa. Səssiz-səmirsiz bir xeyli gözlərindən yaş axır üzünə, üzündən də saqqalına 
töküldükcə tökülür. Əlinin dalı ilə gözlərini bərk-bərk siləndən sonra bir də baxır görür ki, 
Ərmən artıq yanında yoxdur. Qarağacın altında Zərdüşt beləcənə bir xeyli vaxt tək-tənha oturub 
dərin fikirlər aləmindən ayrıla bilmir. 
-   O bir daha gəlməyəcək… – Zərdüşt  üzünü çöndərib son dərəcə böyük   maraqla ona qulaq 
kəsilən kəndliyə birdən xüsusi bir diqqət ilə baxır. – Səndən bir şey soruşmaq istəyirəm. 
Sonra da kəndlidən cavab gözləmədən sualını verir: 
- Oğlunu itirmiş o kişi oğlunu tapdımı? 
- Bəli. Ərmən yoxa çıxan kimi əziz oğlum o dəqiqə yanımdaca peyda oldu. 
- O kişi sən idin. – Zərdüşt bu dəfə sual vermir, elə bil xəyal içində öz dediyini təsdiq eləyir. 
- Mən idim… – Kəndli cavab verir. 
Daha bunlardan heç biri o birisinin sükutun pozmur. Arabir uzaq, boz və quru dağlar tərəfdə zor-
güc bura gəlib çatan qartal qıylarına, hərdən də onlara qarışan cırcırama səslərinə qulaq verə-
verə hər ikisi bir xeyli zaman kirimişcə yol kənarında üzbəüz, diz-dizə oturmaqlarına davam 
edirlər. 
******* 
Xaron, mərhəmətli Xaron… 
Stiks çayının qoca sifətində bircə qırış belə yox idi. Çay heç nəfəs də almırdı, canına hopmuş 
hərəkətsizliyi hürkütməkdən qorxurdu. Balaca tərpəşsəydi bu hərəkətsizlik quş olub uçub 
gedəcəkdi. Əslində bu hərəkətsizliyi çaya pərçimləyən, onu uçub getməyə qoymayan bir şey 
vardısa, o da sahilə yan almış bu kiçik qayıq idi. Qayıq donuq halda idi, dərin yuxuya getmişdi. 
Stiks çayının bu sahili qızılaçalan ilıq qum dənəciklərinin parlaq işıltısından başqa bir şey 
deyildi. Amma yox, burda bir adam da vardı, o bu qızıl qum sahilində kürəyi üstə uzanıb əllərini 
yana açdıqca açmışdı və onu bu halda gördükdən sonra hərəkətsizliyin can dincəldən rahatlığı 
günəşin son şüası kimi birbaşa elə bu qumluğun üstü ilə qıvrıla-qıvrıla gəlib onun təəccüb dolu 
gözlərinə doldu… 
… Xaron uzandığı yerdəcə artıq duymuşdu ki, kiminsə inadlı baxışları onun vücuduna ilişib 
qalıb. Dincəlməyə, bir azca da olsa rahatlığa qovuşmağa yenə zamanı çatmamışdı. Hamı tələsir. 
Hamı o biri sahilə can atır. Niyə? Bu sualın cavabını Xaron heç özü də bilmir. Xaron qulaqlarına 
dolduqca dolan və heç cürə onu rahat buraxmayan qarmaqarışıq səsləri başını yelləyib uzağa 
qovmaq istəyir, bunu yenə də bacarmır: 
- Xaron, Xaron… -Xaron, ədalətli Xaron… 
Bizi o biri sahilə keçir. Bizi buralarda tək qoyma. Xaron, mərhəmətli Xaron… 
O özü də nəhayət ki kölgəyə çevrildi. O biri kölgələrə nə zaman qarışmışdı, özü də bilməmişdi. 
Xaronun balaca qayığında bir kölgəlik yer var idi və indi o biri sahilə keçmə növbələrini 
gözləyən kölgələrlə bu yer uğrunda itələşməsi, Xaronu dilə gətirməsi onun üçün çox vacib idi. 
Dilinin altında tanış olmayan daddan yaxa qurtarandan sonra, yəni dilinin altında yatıb qalmış 
Xaronun zəhmət haqqı olan qızıl sikkələri ona verəndən sonra, bax, o zaman əsl azadlıq 
başlayacaqdı. Stiks çayının sahilinə qədər gəlib yetişmək, əlbəttə ki, hələ əsl azadlıq deyildi. 
Beynindəkilərdən, qəlbindəkilərdən birdəfəlik azad olmalıydı. Amma bu zaman ona birdən elə 
gəldi ki, bu azadlıq ona gərək deyil. 
- Xaron, Xaron… 
- Xaron, mərhəmətli Xaron… 
* * * 
Xaron tənbəl-tənbəl uzandığı qumun üstündən ayağa qalxmağa başlayır. Əvvəlcə yana açılmış 
əllərini köksünün üstünə gətirib özü özü ilə əl-ələ verir, sağ və sol əllərinin barmaqları daraq 
kimi bir-birinin içinə girib bir xeyli beləcə qalır. Sonra Xaron sağ əli üstə dirsəklənib sağ böyrü 
üstə çönür. Onun hərəkətə gəldiyini görən kölgələr elə o andaca onun sağ tərəfində peyda 
olurlar, az qala özlərini onun gözlərinin içinə dürtürlər. Xaron ah çəkir, bu dəfə sol böyrü üstə 
çönür. İndi də kölgələr uçuşub Xaronun sol tərəfində peyda olurlar. 
- Xaron, ədalətli Xaron… 
Xaron bu zəhlətökən səslərdən təngə gəldiyini qətiyyən biruzə vermir. Heç nəyi, heç kimi 
eşitməyən və görməyən adamlar kimi bu kölgələrə məhəl qoymur, o öz işindədir, yavaş-yavaş 
ayağa qalxmağını bitirib qurtarır. 
- … Xaron, mərhəmətli Xaron… 
* * * 
Nə baş verəcək, nə baş verməyəcək – heç kim bunu bilmir. Heç bu kölgələr də bilmirlər. Hər şey 
artıq onlar üçün arxada qaldı. Xaronun qayığına oturub Stiks çayının o biri sahilinə keçməkdən 
başqa bu kölgələr heç nə barədə düşünmək istəmirlər. Çayın ortasına çatanda isə, onlar bunu 
bilirlər, həmən o asudəlik, azadlıq məqamı başlayacaq. Arxalarında nə qaldısa -xatirə, yaddaş, 
düşüncə, duyğu – kölgələr hamısını Xarona ötürəcəklər. Xaron da şərtə görə onların bu yükünü 
qəbul etməyə məhkumdur. Hərdən Xarona elə gəlir ki, şərtə bağlı olmasaydı belə o, kölgələrin 
bu yükünü qəbul edəcəkdi, çünki… Xaron rəhmdildir, Xaron ədalətlidir, Xaron… 
İndi isə əsas məsələ qayığa minməkdir. Düzdür, Xaron bəzən özünü tənbəlliyə vurmağı sevir, 
amma kölgələr artıq bu tənbəlliyin arxasında hansı məqsədin gizləndiyini yaxşı bilirlər. Xaron öz 
qızıl sikkəsini almayana qədər heç kimi Stiksin o biri sahilinə, mütləq azadlıq məkanına 
keçirmir. Xaron əsla tənbəl deyil. Xaron sadəcə dünya malına biganə deyil. Kölgələrə bu qəribə 
və gülməli gəlir, onlar Xaronun  ətrafında  dəcəl  uşaqlar kimi  atılıb-düşür,   onunla  hətta 
məzələnirlər: 
- … Xaron, yaraşıqlı Xaron… 
- Bizə rəhmin gəlsin, şəfqətli Xaron… 
- Xaron ədalətlidir, o bizi yolun sonunda tək buraxıb qoymaz. -Xaron, bəsdi tənbəllik etdin. 
Qalx, qalx, səbrimizi tükətmə… 
* * * 
Heç kim bilmir ki, Xaronun yeni sirlərə vaqif olmaqdan qorxduğu və bunu ancaq bircə dəfə 
duymuşdu, bundan iyrəndiyi heç bir başqa şey yoxdur. Xatirə, yaddaş və bu kimi geridə qalan nə 
vardı hər şey sirr idi. Hər dəfə kölgə çayın ortasına qədər ona bütün qəlbi ilə etiraf edirdi, çayın 
ortasında isə bütün sirlərindan azad olan kimi hər şeyi unudurdu və bu zaman Xaronun beyni əsl 
Aid zülməti ilə dolurdu. Heç əbədi Xaosun özü belə bu zülmətdə ağı qaradan seçə bilməzdi. 
… Həmən gün Stiksin sahilində kölgələr çoxalmağa başladı. Xaron qayığa tərəf yönəldi. Bir 
kölgə seçməliydi, gözünün qırağı ilə məhz onu axtardı. Yalvara-yalvara arxasınca itələşən 
kölgələrin arasında nəhayət onu gördü. Xaron bu kölgəni təkcə ona görə seçməmişdi ki, bu kölgə 
Xarona bir qızıl sikkə əvəzinə uzaqdan iki qızıl sikkə göstərib vəd eləmişdi. Əlbəttə, bu səbəb 
vacib səbəb idi, ancaq yeganə deyildi. Xarona ilk dəfə elə gəlmişdi ki, bu kölgənin heç bir sirri, 
xatirəsi, yaddaşı yoxdur, Xaron bu dəfə Stiks çayının ortasında həmişəki kimi zəhlətökən, 
nimdaş, bir-birinə oxşayan sirləri qabar olmuş beyninə doldurmağa məcbur olmayacaqdır. 
Bu bir qadın kölgəsi idi və ilk dəfə Xarona məhz bu kölgə son dərəcə nəvazişli səslə belə 
müraciət eləmişdi: - 
… Xaron, mərhəmətli Xaron… 
* * * 
Xaronu hər cür çağıran olmuşdu, «yorulmaz» demişdilər, «şəfqətli» demişdilər, hətta «yaraşıqlı» 
demişdilər, amma ona «mərhəmətli Xaron» deyə müraciət edən hələ olmamışdı. Ulu Zevs, sən 
bir bu səsdəki məlahətə qulaq ver: … Xaron, Xaron, mərhəmətli Xaron… 
Xaron seçib ayırdığı kölgəyə başı ilə «sən qayığa min» işarəsini verir, yan-yörəsini bürümüş o 
biri kölgələrin içindən keçə-keçə qayığının yanına gəlir, qumluqda eynən öz qolları kimi açılıb 
atılmış avarları əyilib götürür. Əvvəlcə Xaron, arxasınca kölgə qayığa minirlər. Xaron yerini 
rahatlayır, avarları işə salır və qayıq yavaş-yavaş üzünü Stiks çayının o biri sahilinə tərəf tutur. 
Kölgənin səsi qayığın içində də Xaronun qulaqlarına dolmaqdadır: 
- Xaron, mərhəmətli Xaron… 
Xaronun qayığı Stiks çayının lal və dinməz sularına az qala toxunmaya-toxunmaya çayın 
ortasına üzüb çatır və beləliklə yolu yarı edir. Xaron başını döndərib kölgəni axtarır, onu qayığın 
ucunda tapır və bu zaman təəccüb edir. Kölgə üzünü sahilə, gedib çıxacağı yox, gəldiyi sahilə 
tutub durmuşdu, gözlərindən isə əməlli-başlı yaş axırdı. 
Bir kölgənin gözündən həqiqi yaş axdığını Xaron ilk dəfə idi ki, görürdü. Bu zaman Xaron 
kölgədən soruşur: 
- Nə edirsən? Sonra deyir: 
- Vaxtdı, başla, yolu yarı etdik. Nə söyləyəcəksən daha söylə. Sən ki şərti bilirsən… 
Kölgə isə Xarona belə cavab verir: 
-   Mənim   gözümdən   gələn   yaş   səni   təəccübləndirməsin, mərhəmətli   Xaron.    Balaca-
balaca   körpələrimi   qoyub   gedirəm. Gecələrimin   sahibini   qoyub  gedirəm.   Onları   heç,   
heç  unutmaq istəməzdim.   Sənə   deyəsi   bir  sözüm   yoxdur.   Mən   körpələrimin xatirəsini 
özümlə ora aparmaq istəyirəm. 
- Sən bu hiyləgərliyi edə bilməzsən. – Xaron məyus olur. 
- Sən     mənə    kömək    edərsən,    Xaron,    çünki    sən mərhəmətlisən… 
-  Şərti  poza  bilməzsən.  Sən o biri dünyada bu  dünyanı xatırlaya bilməzsən, özünü aldatmağa 
çalışma. 
-   Sən   mərhəmətlisən,  Xaron…   Mərhəmətli  Xaron… Kölgənin səsi yenə də həmənki kimi 
nəvazişli, hətta qılıqlıdır. 
Və Xaron ilk dəfə öz vəzifəsini sonadək yerinə yetirmir. Avar çəkməyini dayandırmır, qayığın 
burnu o biri sahilə toxunanda Xaron imkan verir ki, kölgə sahilə qədəm qoysun və Aidin 
zülmətində əriyib gözdən itsin. Beləliklə, ilk dəfə olaraq kölgə Aidin səltənətinə yaddaşı ilə birgə 
daxil olur. 
Kölgə sahilə çıxandan sonra çevrilib Xarona son dəfə nəzər salır, dodaqları səssizcə tərpənir. 
Xaron heç nə eşitməsə də kölgənin 
nə dediyini, necə dediyini çox gözəl bilir və Xaronun üzünə özündən xəbərsiz yad bir təbəssüm 
qonur. … Xaron, mərhəmətli Xaron… 
********* 
A d a ş l a r 
X. L. Borxesin xatirəsinə 
Yenə uzun  zamandan bəri gördüyü eyni yuxunu doyunca seyr edib həmişəki  kimi axşam saat 6-
da ayıldı. Elə bil yuxu ilə sözləşmişdilər. Hər gün saat 2-də – gündüz saat  ikidə – gecəymiş  
kimi soyunub yerinə girər, gözlərini yumar, saat 6-da  isə gözlərini açıb yuxudan oyanardı. Eyni  
yuxu, eyni əhval və bir də yuxudan sonrakı eyni ovqat, ağzındakı eyni dad… Nə üçün belə bir 
ahəngə tabe olmuşdu – bilmirdi. Günorta yatanlara həmişə qəribə baxmışdı. İndi isə özü hər gün 
öhdəlik götürmüş adam kimi eyni vaxtda yuxu ilə görüşə tələsirdi. 
Yuxu bu idi. Uşaqlıq və yeniyetməlik çağının çox qısa bir vaxtını keçirdiyi evlərində özünü 
görərdi. Küçəyə çıxan bağlı balkonları vardı, balkonun da düz qabağında ensiz küçənin o biri 
tərəfində qoşa tut ağacı necə deyərlər, «göylərə baş vururdu». Yuxu dərinləşdikcə tut ağacları 
eynən o vaxtkı kimi canlanır, yarpaqlar sıxlaşır, budaq budağa calanır və  bu budaqlar öz yaşıl 
əlləri ilə özlərini balkonun açıq pəncərəsindən içəri dürtürdü. Balkondakı əşyalar rəng almağa 
başlayırdı. Bu onun kiçik yazı masası, bu kətil, bu məktəb çantası, bir-iki kitab, dəftərlər… 
Anası mətbəxdə olardı. Bu yuxunun özəlliyi ondaydı ki, o bu yuxunun içində öz indiki halını heç 
cür unutmurdu. Yuxuda adətən hər şeyi unudursan, o isə yox, kim olduğunu, hansı yaşın içində 
olduğunu, hansı maraq və ehtirasların sahibi olduğu bir an belə yadından çıxmırdı. Həm o vaxtkı 
uşaq idi, həm də bu günki ortayaşlı, həyatını artıq yaxşı-pis qurmuş qələm əhli, ədəbiyyat 
adamı… 
Yuxunun dərin  və mürəkkəb bir quruluşu yox idi. Çox sadə və sadə olduğu qədər də cazibədar 
idi. Onun üçün doğma idi. Əllərini yazı masasına sürtər, hətta bəzən cəhd edib adını da tozlu 
masa üstündə yazardı. Kitabları bir-bir götürüb sığallayar, məhəbbətlə tut ağacının budaqlarını, 
yarpaqlarını tumarlayardı. Belə etdiyi zaman o bilirdi ki, yuxunu görmək üçün eyni vaxtda 
yerinə girən ortayaşlı həmən o adamdır. Və birdən başlardı bu balkonda atılıb-düşməyə. Bu 
zaman isə ortayaşlı  kişi itər, o uşaq, böyük bir coşqu və həvəslə, anası deyən tərzdə, şuluqluq 
eləməyə başlardı. 
– A bala, bəsdi şuluq elədin. Sakit ol. Özünə yazığın gəlmir, bizə yazığın gəlsin. 
Anasının guya ki, zəhmli səsi mətbəxdən, əslində isə uzaqdakı illərin o tayından zəifləyə-
zəifləyə amma hələ gəldikcə o daha böyük şövqlə ayaqlarına güc verərdi, balkondakı səs-küy ən 
yüksək həddinə çatanda isə anası durub məcbur olardı mətbəxdən balkona gələrdi, üz-gözünə 
son dərəcə ciddi  bir ifadə verib, qorxulu-qorxulu pıçıldardı. Və yuxunun kulminasiyası da bu 
pıçıltının mahiyyətində idi. Pıçıltı bu idi: 
– Bəsdi, a bala, bu qədər atdanıb-düşmə daha. Balkon uçar. Sən istəyirsən ki, balkon uçsun?! 
Bax bu sonuncu sözlər idi onu hər gün günortanın oğlan çağı yuxu ilə görüşə aparmağa məcbur 
edən qüvvə. «Balkon uçar». 
Yuxu olanda nə olar?! Möcüzə onda idi ki, anasının bu sözlərindən sonra balkon həqiqətən tut 
ağaclarının onu buraxmaq istəməyən budaqlarından silkinib, o boyda binadan ayrılar (ev ikinci 
mərtəbədə idi), vertolyot kimi dimdik göyə ucalar və burnunu dəniz  tərəfə tutub uçmağa 
başlayardı, o da balkonun içində. Anası evin bir balkon boyda açıq qalmış ağzında durub onun 
ardınca baxa-baxa yenə deyinərdi: bəsdi,  a gədə, əl çək bu həngamələrindən, hara gedirsən?.. 
Hər dəfə axşam saat 6-ya qədər, yəni yuxudan ayılana qədər uçduqca ləzzətlə uçardı. Saat 6-da 
isə yuxudan ayılmaq vaxtı  gəlirdi və o gözlərini açan kimi haman eyni ovqat, o həmişəki 
məhrəm duyğular, narahat fikirlər yenə beyninə hakim kəsilirdi. Bu fikirlərin canı belə idi ki, 
bizim yaşadığımız və tanıdığımız dünya öz mövcudluğunda tək deyil. Onunla bərabər ona 
qismən bənzər digər dünyalar da sonsuz fəzada mövcuddurlar. Hətta bizim hər birimiz o biri 
paralel dünyalarda tamam başqa-başqa tərzlərdə öz yaşamağımızı davam etdiririk. O xatırlayırdı 
ki, nə zamansa həkim olmağı arzulamışdı. Necə oldu ki, sonralar gedib filoloq oldu – bunu artıq 
xatırlamır. Yəqin indi o biri dünyaların birində həkimdir. Həkim olmağı niyyət etməsi isə – bu 
yaxşı yadındadı – qonşularında  yaşıdı vardı, adı  Nizami idi, onun ölümündən sonra olmuşdu… 
Nizami ilə bir həyətdə qonşu idilər. Həyətin böyründəki ayrıca pilləkən birbaşa onların mənzilinə 
aparırdı, Nizamigil isə həyətdən keçib ümumi pilləkənlə yuxarı, ikinci mərtəbədəki evlərinə 
qalxırdılar. Balaca həyət günün çox balaca hissəsi – bu adətən günortaya qədər bir, ya iki saat 
çəkərdi – ancaq onlara məxsus olardı. Qonşular kimi işdə, kimi bazar-dükanda… Bəzən bu həyət 
də onlara darlıq edərdi. Nizami onu küçəyə alışdırdı. Nizami daha çox sərbəst idi, müstəqil idi və 
ən vacibi, nəzarətsiz idi. 
O isə… Bir tərəfdən anasının yuxarıdan daim onu axtaran narahat baxışları, digər tərəfdən axşam 
işdən geri dönən zəhmli atasına «satılmaq» qorxusu. Nizami bu qorxulardan azad idi. Başının 
üstünü qılınc kimi alan hərəkətlər, gediş-gəlişinə sərhəd qoyanlar yoxdu. 
Hələ heç məktəbə də getmirdilər. Nizamiyə atası qırmızı-göy rəngdə iki çarxlı velosiped almışdı. 
Bu o zaman üçün əsl «Mersedes» idi. Əlbəttə ki, onlar həyətdə bu velosipedi dəqiqədə bir silib-
silib üfürür, zınqrovunu çala-çala «yüyən»indən tutub dövrələmə – ortadakı yekə su krantının 
ətrafında gəzdirirdilər. Əlbəttə ki, bunlar Nizami üçün çox az idi. Axırda günlərin bir günü 
velosiped onları küçəyə çıxartdı. 
Küçə geniş bir dünya idi. Ucu-bucağı yox idi. Hətta hərdən – bu gün bu nə qədər qəribə görünsə 
də – bir-iki maşın da gəlib keçirdi evlərinin qabağından. Adamlar sağa gedirdilər, sola gedirdilər, 
danışıq səsləri, deyişmələr, gülüşlərin içindən doğma, əziz bir səs də gündə bir dəfə sıyrılıb 
ucalırdı, miss kimi zil bir səs: «Marooojnı!» Dondurma satan məhlədən beləcə özünün əsl zəfər 
yürüşünü bu səsin müşayiəti ilə içindəki buz parçalarının üstünə, altına necə gəldi yığışmış 
meyvəli, qəhvəli, südlü dondurmalarla dolu təkərli dondurma arabasını itələyə-itələyə keçib 
gedərdi. 
Yaddaşında daşlaşıb qalmış daha bir şey var idi. İsti yay günlərində qol-budaqlı, yaşıl yarpaqlı 
qoşa tut ağacının yarpaqları arasından küçəyə süzülən gün işığı. Göy üzündən keçib gedən günəş 
elə bil bu bir neçə işıq parçasını salıb itirib, yaddan çıxarıb gedirdi. Çünki günəş evlərinin başı 
üstündən çəkiləndə belə bu işıq parçaları hələ bir müddət yaşıl yarpaqların arasından öz 
süzülməklərində olurdular. 
Vəssəlam. Yuxu ilə görüş onu bu uzaq illərə aparırdı. Hə, bir məqam yaddan çıxdı. Küçəyə 
çıxdıqları o ilk  gün Nizami elə birdən, nə mənə, nə sənə, velosipedinə minib bərk-bərk və tez-
tez pedalları tərpədə-tərpədə, sağa, sola yırğalana-yırğalana odu hey gedib haralara çıxdı, gözdən 
itdi, bilinmədi, amma bir müddət  sonra yenə göründü; bu dəfə velosiped  daha tarazlı hərəkət 
edirdi. Gəlib düz onun yanında qəfildən saxladı velosipedi: 
– Otur! – dedi. – İndi də sən sür. 
– Yox. – O dedi.  – Mən bacarmaram. 
– Otur. – Nizami qətiyyətlə təkrar elədi. 
Zorla onu velosipedə mindirib hər iki əli ilə tarazlığını saxlamağa kömək edə-edə ( o isə yavaş-
yavaş uzaqlaşırdı): 
– İrəli, ancaq irəli bax, ayaqlarının altına baxma. İrəli… 
Nizaminin səsi artıq çox arxada idi… 
O gün yenə də adəti üzrə axşam saat 6-da gözlərini açdı. Bir an olur, adam bilmir ki, indicə 
ayrıldığın, uzaqlaşdığın yuxunun hələ içindəsən, yoxsa yox. Yavaş-yavaş özünə gəlirsən. Bax, 
belə bir an qəflətən o biri otaqdan bir tanış səs gəldi. Ruhu qədər tanış və doğma bir səs. O biri 
otaqda heç kim olmamalı idi. Amma o  and  içə bilərdi ki, bu səsi aydın şəkildə eşitdi. Anasının 
səsi idi: 
– Kamal, bala, necəsən? 
Bu yəqin ki, bir təkan oldu. Həmən axşam köhnə məhləyə, vaxtilə yaşadıqları evin yanına 
getməyi qərara aldı. Düzdü, oradan köçəndən sonra yenə  nə isə onu oradan  özünə tərəf 
ahənrubə kimi çəkirdi. Amma heç zaman bu axşamkı kimi dözülməz olmamışdı. 
Aşağıdan burulub üzüyuxarı qalxdı. Köhnə evlərinin yanına çatanda artıq qaranlıq düşmüşdü. 
Bütün yolu günəş işığının çəkildiyi, qaranlığın isə hələ tam düşmədiyi bir vaxtda gəlmişdi. Evin 
qabağı, elə küçənin özü də ( o biri tində, mağaza olan yerdə bir balaca işıq vardı, o işığı nəzərə 
almasaq) qaranlıq içində idi. O bu qaranlıqda iki şeyi ancaq seçə bildi. Tut ağaclarının ikisi də 
yox olmuşdu, onları kökündən mişarlamışdılar. Bir də ikinci mərtəbədəki balkonları artıq bağlı  
şüşəbənd deyildi, açıq balkon idi. 
Uzaqdan o adamı görəndə ona elə gəldi ki, bir-birlərini tanıyırlar. Doğma nə isə var idi – 
duruşunda, bəlkə geyimində. Hər halda ona oxşayışı şübhə doğurmadı. Bir müddət uzaqdan-
uzağa bir-birilərini seyr etdilər. Sonra ikisi də eyni vaxtda bir-birinə tərəf gəlməyə başladı. Qoşa 
tut ağacının mişarlanmış gövdələrinin ortasında üzbəüz durdular. Birdən yuxarıdakı mərtəbələrin 
hansı otağındansa işıq gəldi. Hər ikisi gözlərinə, üzlərinə düşən bu qəfil işıq topasından başlarını 
qaçırdıb yana çəkildilər. Qaranlıq olsa da artıq üz-gözləri, saçları, burun-qulaqları  bir az daha 
aydın görünməyə başladı. Oxşarlığın dərəcəsi hər ikisinə əyan oldu. 
– Kibritin olar? – İkinci adam zənlə baxıb birinci adamdan soruşdu. Səsinə bilərəkdən  bir az  
laübalilik qatdı. 
O, əlini cibinə salıb alışqan çıxardı, ona uzatdı. 
O, siqareti yandırmağa tələsmədi. Pencəyinin cibindən bir siqaret qutusu çıxarıb içindən birini 
götürdü, sonra qutunu ona sarı tutdu: 
– Çəkirsən? 
Könlü istəmirdi, ancaq bir siqaret də o götürdü. Qutunu eşələyəndə üstündəki adı oxuyub 
duruxdu, amma üstünü vurmadı. Siqaretin adı «Şipka» idi. Bolqar siqareti. Gənclik illərinin 
unudulmaz dadlarından biri. 
– İndi bu siqareti tapmaq olmur. 
Alışqanın işığı bir anlıq hər ikisinin  üzünü  yenə də bu qaranlığın içindən çəkib çıxardı. Siqaret 
yandırmaqla məşğul olsalar da, əslində bu ani işığda bir-birinin sifətini daha aydınca görmək 
istədiklərindən altdan-altdan, tələsik bir-birinin üzünə diqqət etdilər. 
Odun işığı söndü. Siqaretlərini yandıra bilmişdilər. Bir müddət ikisi də susub ciddi-cəhdlə 
ciyərlərini siqaret tüstüsü ilə doldurmaqla məşğul oldu. 
– Biz tərəflərdə xeyir ola? – O nəhayət soruşdu. Yaxın adamdan soruşan kimi soruşdu. 
– Heç, elə-belə. Yol gedirdim… 
Onun tüstü ilə dolu ağzından  tüstünün öz üstünə bulud kimi alıb gətirdiyi qəribə bir səs çıxdı. 
Təxminən «belə de…» mənasına uyğun gələrdi. 
– Mən elə bildim adam axtarırsan. 
– Belə də… Buralarda bir tanış olurdu. 
– Sən elə özün də tanış gəlirsən mənə. Adın nədi? 
– Elə sən də… Mənim adım? 
– Əlbəttə. Burda bizdən başqa adam var? 
– Mənim adım… Kamal. 
– Doğrudan? Adaşıq ki. Mən də Kamalam. Bizim məhlədə yaşayır axtardığın adam? 
– Yox, heç kimi axtarmıram. Elə-belə tanış idi. Sən özün… buralarda yaşayırsan? 
Cavab onu diksindirdi. 
– O balkon mənimdi. 
Əlini uzadıb qarşı tərəfdə ikinci mərtəbədəki  tanış, amma açıq balkonu göstərdi. 
Siqaretin var gücüilə ciyərinə çəkdiyi tüstüsü onu boğdu, öskürdü. 
– Çoxdan çəkmirsən deyəsən? – Yeni tanışı soruşdu. 
– Çoxdan, çoxdan… – o cavab verdi. 
Diqqətlə bir-birini süzdülər. Heç bilmədi ki, necə oldu belə bir təklif etdi: 
– Mən üzü aşağı gedəcək idim. İstəsən gedək mənimlə. Azdrama tərəfə. 
– Gedək. – O tez razı oldu. Düşündü ki, bu yerdən uzaqlaşmaq lazımdı. Bu açıq balkonun 
üzbəüzündə daha dayana bilməyəcəyini anladı. 
Mirzə Fətəli küçəsi ilə geri dönüb bir xeyli getdilər, Mirzağa Əliyev küçəsinə çatanda üzü aşağı 
döndülər. 
– Aşağıda, Çadrovıda (Mirzəağa Əliyev küçəsində) əntiqə pivnoy var. Mən elə ora gedirdim. 
Pivələyək? 
– Getdik. 
Üzüaşağı gəlib Azdramanı sol tərəfdə buraxdılar və elə tindəcə neçə-neçə illər bundan öncəki 
məşhur pivəxanaya çatdılar. O nədənsə əmin idi ki, bu pivəxana artıq çoxdan sökülüb gedib, 
yerində isə poçtxana tikiblər. 
– Şəhərdə yeganə yerdi ki, qışda pivəni çaynikdə isidib verirlər. İçmisən? 
Əlbəttə içmişdi. Amma o zamanlar. 
– İçmişəm, – dedi. 
Həmən pivəxana idi ki, vardı. Piştaxta, stollar – hamısı öz yerində, balıq da hamankı şor balıq, 
bişmiş noxud da az qala hamankı idi. 
– Mən əvvəl elə bildim… qızbazlığa gəlmisən bizim məhləyə. – O gülümsədi. Təbəssüm 
yaraşırdı ona. 
– Yox. 
– Nolar?! Olanda olur. Sən… şey eləmə. Nolar ki. 
– Yol keçirdim… 
– Əccəb eləyirdin. 
– Dedim, görüm səni hardan tanıyıram. – Onun da üzünə xoş bir təbəssüm qondu. Ürəyində  
«deyəsən mənə inanmır» düşündü. 
– Yadına düşdü? 
–  Yox. Bəs sənin? 
– Mənim də yadıma düşmədi. 
Pivədən qurtum-qurtum içdikcə canlarına rahatlıq qarışıq bir yumşaqlığın keçməsini hiss etdilər. 
Amma balıq bir az çox duzlu idi. 
– Duzu çoxdu, – o təsdiq elədi. 
– Sən hardasan? Yəni… harda işləyirsən? 
– Mən? 
– Burda bizdən başqa adam var? – O bayaq məhlədə, balkonun altında aldığı zərbəni qaytardı. 
Amma şuxluqla qaytardı. Ətrafa boylandı. O biri masada iki-bir, üç-bir əyləşənləri guya baxdı, 
görmədi. 
– Mən özüm yazı-pozu adamıyam. Elmdi, ədəbiyyatdı… Belə də… 
– Aaaaa… – O əlində çəkdiyi siqareti söndürdü, ciddiləşdi. «Şipka» artıq pivə stəkanlarının, 
noxud, balıq qablarının arasında əzişmiş bir halda sürətlə arıqlamaqda idi. Qutudan özü kimi əzik 
bir siqaret çıxartdı. Barmaqlarının arasında ova-ova: 
– Mən də nə zamansa istəmişdim yazı-pozu adamı olum, inanırsan?! Şeir zad da yazırdım bir 
ara. Məktəbdə! Sonra isə… 
Sonrasını ona elə gəldi ki, o bilir. 
– … sonra isə həkim olmaq qərarına gəldim. – Sözünü fikirli-fikirli bitirdi. 
O bilmədi ki, bu sözləri ilk dəfə gördüyü bu adama nə üçün danışır. «Yazı-pozu» sözü onu 
tərpətmişdi. 
O isə «həkim» sözündən tutuldu. Özünün yeniyetməlik arzusu yenə yadına düşdü. Nizamini 
xatırladı. Xəstəxana palatasında ölümcül bıçaq yarasından tabsız-tavansız uzanıb ağır-ağır can 
verən ilk uşaqlıq dostu Nizamini. Haman gün idi. O, qərara gəldi ki, hökmən həkim olacaq. 
– Ədəbiyyat deyirsən. Bu pivnoya vaxtilə bilirsən kimlər gəlib? – Onun gözləri məhəbbətlə 
işıqlandı. – Əlağa Vahid… Sənin özünün kitabın-zadın var? 
Onunla danışmaq xüsusi bir ləzzət idi. Bilmirdi niyə, amma bu belə idi. Unudulmuş bir dad 
ağıza, dodağa, dilə necə qayıdırsa bu görüş də onun üçün həmən dad idi. Amma – onunla 
ədəbiyyat barədə heç danışmaq istəmirdi. Nə olur-olsun, təki ədəbiyyatdan danışmayaq. Ordan-
burdan danışaq, uşaqlıqdan, qocalıqdan, məhlədən, şəhərdən, qızlardan… Tək bir ədəbiyyatdan 
başqa nədən istərsə. Özü də ona görə yox ki, məhz bu yeni tanışı, adaşı ilə ədəbiyyatdan 
danışmağı ona müsibəti-Kərbəla kimi gəlirdi. Yox, yox, bir də yox. Ümumən ədəbiyyat barədə 
danışmaq onun üçün  həmişə məşəqqət idi və məşəqqətdən başqa bir şey deyildi. 
Birinci sualı çoxmənalı  bir tərzdə cavabsız buraxdı. Elə bildi ki, məsələ həll olundu. Ancaq 
növbəti sual onu az qala əsəbiləşdirdi: 
– Ən çox sevdiyin yazıçı kimdi? 
Heç bilmədi ki, nə üçün düzgün, səmimi cavab verdi. Yəqin əsəbiləşdiyi üçün belə oldu. Ona elə 
gəldi ki, tanınmaz və əlçatmaz bir yüksəkliyin soyuq hənirtisi adaşının ədəbiyyat təşnəsini 
söndürər: 
– Borxes! – cavab verdi və bununla ədəbiyyat söhbətini xətm eləmək istədi. 
Bax elə bu an onu əməlli-başlı çaşdıran haman məqam baş verdi. Təəccübdən ağzı açıq qaldı. 
Heç gözləmədiyi halda adaşı qımışıb: 
– Argentinalı Borxes… Xorxe Luis Borxes! – dedi. 
Bunu o heç gözləmirdi. Əlağa  Vahiddən bir sıçrayışda gəlib Borxesin yanında durasan. 
Adaşının üzünə baxdı. Özün də qımışa-qımışa. Həm qəribə idi, həm ağlasığmaz. Niyəsə birdən 
ona qarşısıalınmaz  bir həvəs gəldi. Eləcənə ədəbiyyatdan danışmaq istəyi beyninə, canına hakim 
kəsildi. Özü də məhz onunla danışmaq istədi. 
«Deyəsən mənim Borxesi tanımağım onu heyrətə saldı».  – O düşündü. 
– Argentinalı Borxes… – O da təkrar elədi. Təəccübü hələ tam keçməmişdi. 
– Niyə məhz Borxes? –  Adaşı sual dolu gözlərini onun üzünə dikdi. 
– Yaxşı sualdı. Bilirsən, mənə elə gəlir ki, Borxes heç kimə bənzəmir. O birilər bir-birinə 
bənzəyirlər. Borxes isə yox. O birilər bir-birinə ona görə bənzəmirlər ki, onlar oxşar süjetlər 
yazırlar… 
Nəfəsini dərdi, pivədən iki-üç qurtum az qala həsrətlə içdi, bir siqaret yandırmaq istədi, amma  
fikrindən daşındı. Onun maraq dolu üzünə baxıb sözünə əvvəlki həvəslə davam etdi: 
–… hə…, ona görə bənzəmirlər ki, oxşar süjetlər yazırlar. O birilər ona görə bir-birinə 
bənzəyirlər ki, ümumiyyətlə süjet yazırlar. 
Yenə siqaret paçkasını ələşdirdi. Paçkadakı son siqareti götürüb yenidən yerinə qaytarmaq istədi: 
– Bu isə mənim üçün maraqsızdır. «Şipka» qaldı? 
– Eybi yox, sən çək, buradan almaq olar. Alarıq. 
Siqareti yandırdı. Dərin bir qullab vurdu. Artıq ona çox şey yavaş-yavaş əyan olmağa başlayırdı. 
Amma sual verməyə qorxurdu. Belə bir haldan qorxurdu ki, verəcəyi sualın cavabını o özü 
çoxdan bilir. Düşündü: «gəlsənə belə bir təcrübə edim?! Görək  düz tapmışam, ya yox?…» 
– Sənin nə zaman həkimlik beyninə düşdü, yadındadı? 
Və cavabı gözləmədən: 
– Mərc gəlləm ki, bu, xəstəxanada olub, – dedi və pivə bokalını sağlığa qaldıran kimi qaldırıb 
təntənə ilə onun üzünə baxdı. 
Yediyi noxud az qaldı onun boğazında qalsın, düşündü: «Hardan bilir?» Sonra ürəyi yerinə gəldi. 
Düşündü ki, «Həkimlik adamın yadına harda düşər, xəstəxanada düşər də…» 
– Hardan bildin? –  Ani sükutdan sonra soruşdu. 
– Xəstəxanada… Nizaminin ölümündən sonra. 
– Sən… Nizamini tanıyırdın? – O artıq çaşqın deyildi, sonsuz marağını isə gizlətmək belə 
istəmirdi. 
– Tanıyırdım. Sakit ol. Sakit ol, qulaq as. Qulaq as. Mən… 
Amma sözünün davamını gətirmədi. «Nəyə lazımdı?» təəssüflə düşündü. Elə bil heydən düşdü. 
Uçan balkon və o balkonun içində özü gəldi durdu gözlərinin düz qabağında. Susdu. 
– Düz deyirsən, Nizami ölən gün idi, mən bu fikrə gəldim. Həkim olmaq ən böyük arzum idi. Üç 
dəfə Tibb Universitetinə qəbula getdim, kəsildim. Başqa heç yer gözümdə deyildi. Niyə – 
bilmədim. Arzum ürəyimdə qaldı, anam özünə dərd elədi… 
O, Nizaminin gözlərini xatırladı. Xəzər dənizinin suları kimi masmavi gözlərini. 
Gözləri açıq qalmışdı. O isə heç cür anlaya bilmirdi ki, Nizaminin ata-anası, bacıları nə üçün 
birdən zar-zar ağlaşmağa başladılar. «O ki hələ ölməyib, hələ ölməyib. Gözləri axı hələ açıqdı». 
Beynindən ancaq bunlar keçirdi. Nəhayət, həkimlərdən biri əlini sürtüb Nizaminin gözlərini 
qapadı. Bu mavi gözlər son dəfə ona baxdı, lap uşaqlıqda velosiped sürdükləri vaxtdakı kimi 
«irəli, ancaq irəli bax» son dəfə səssiz-səmirsiz bu sözləri pıçıldadı və çox asanlıqla yumuldu. 
– Mən də vaxt vardı, həkim olmaq istəyirdim. Amma heç vaxt bu barədə ciddi düşünmədim. 
İmtahan verməyə də getmədim. 
– Mən isə getdim. – O hansısa məchul bir nöqtəyə gözünü dikərək fikirli – fikirli dilləndi. –  
Bəlkə də elə buna görə həyatım alınmadı. Bilirsən, – o dikəldi –  mən tez-tez bir yuxu görürəm… 
Onun damarlarında az qala qanı dondu. 
– … balkonumuzu görürəm. Tut ağaclarını, Nizamini, Nizaminin qırmızı-sarı velosipedini… 
Balaca uşaq idim. Balkonda sakit durmazdım, elə hey atdanıb düşərdim. Anam da hər dəfə 
deyərdi: a gədə, balkon uçdu, sakit ol. Bundan sonra  yuxumda hər dəfə görürəm ki, balkon 
həqiqətən mənim təpik səslərimdən uçub küçəyə dağılır, anam hövlnak küçəyə qaçır, məni taxta-
tuxtanın, dəmir parçalarının arasından həyəcan içində rəngi qaçmış halda çıxarmağa çalışır. 
«Kamal, bala, necəsən?» deyir. Səsi qulağımdan heç getmir. 
– Qəribə yuxudu, – dedi və düşündü: « tez buradan getmək lazımdır. Bura mənim yerim deyil». 
O hiss  elədi ki, adaşı yorğunlaşıb. Elə özü də artıq qəribə bir halda idi. Xəstəxana söhbəti iləmi, 
yoxsa pivə iləmi gələn qurtum-qurtum, cümlə-cümlə gərginlik çıxıb canından hələ də 
getməmişdi, niyə, nə üçün – bu suallara cavabı yox idi. 
–  Gedək? – O soruşdu. 
– Gedək: – O cavab verdi. 
Pivəxanadan çıxdılar. Məhzun bir yaz gecəsi idi. Şəhərdə havalar yavaş-yavaş istiləşməyə 
başlayır, adamlar ağır geyimlərini soyunurdu. Soyuq olmağına artıq soyuq deyildi, amma 
ağacların bəzisi yüngülvari istiyə aldanıb tumurcuq açmağa hazırlaşırdı. Səni səndən yaxşı 
tanıyan adama necə nifrət edərsənsə onlar da eynən o cür, ürəklərində bir-birinə nifrət, bir-birinin 
üzünə belə baxmaq istəmirdilər. Sağollaşmadan getməyi ikisi də beynindən eyni zamanda 
keçirdi. «Belə yaxşıdı». «Əlbəttə, belə yaxşıdı. Görəsən kim kimin yuxusudu?» 
Qəfildən… «Ah, unutdum» – deyə beynindən sürətlə bu fikir keçdi: 
– Unutdum. Alışqanı unutdum. İndi gəlirəm… – deyərək o, pivəxanaya qayıtdı. 
Nədənsə o da onun arxasınca getdi. İkisi də qayıdıb yenidən pivəxanaya girdilər. 
… Pivəxanadan çıxdılar. Məhzun bir payız gecəsi idi. Havalar üzü soyuğa doğru gedirdi, 
adamlar da başlamışdılar yavaş-yavaş plaş-paltoya keçirdilər. Ağaclar kədərlə yarpaq və 
çiçəklərinə nəzər yetirir, yaxındakı şaxtalardan qoruna bilməyəcəklərini özlərinə dərd edirdilər. 
Səni səndən yaxşı tanıyan adamı necə sevərsənsə, onlar da ürəklərində coşqun və anlaşılmaz 
məhəbbət bir-birinin üzünə diqqət və qayğıyla baxdılar. 
– Gedək bizə. Vallah düz deyirəm. Bizim ev yaxındadı. 
–  Yox, sağ ol. Gecdi daha. Çox xoş bir gecə oldu. Sağ ol. Özündən muğayat ol. 
– Elə sən də özündən muğayat ol. 
Yenə də həmən diqqət və məhəbbətlə bir-birinə baxdılar. Sonra möhkəm-möhkəm əl sıxıb 
ayrıldılar, hər biri dönüb öz yolu ilə çıxıb getdi. 
********* 
D Ə V Ə    Y A Ğ I Ş I 
Bu gün axşam xəbərlərin sonunda hava haqda  məlumatı bütün şəhər  dinlədi və rahatlıqla  köks 
ötürdü. «Sabah – xəbərdə deyilirdi – göydən yerə dəvə yağajaq». İki gün əvvəl göydən yerə şir 
yağmışdı və  bu daha təhlükəli idi. 
*** 
Şirləri bu dəfə də birtəhər aldadıb – əslində bu onların ən çox zəhləsi gedən bir şey idi, buna 
ovsunlamaq deyirdilər – ağızlarını heyvanxanaya döndərmişdilər. Amma heç də hamısına qəfəs  
çatmamışdı. Ona görə də indi şəhərin  ən böyük  problemi beş-beş, on-on  bir qəfəsdə daldalanan 
bu şirləri ovsundan hələ tam ayılmamış birtəhər hardasa yerləşdirmək  olmuşdu. Müxtəlif 
təkliflər gəlirdi və hər bir təklif  o saat müxtəlif TV-lər tərəfindən ijtimai müzakirəyə çıxarılırdı. 
Təkliflərin ən maraqlısı bu idi və deyəsən Elmlər Akademiyasından gəlmişdi. 
— Şirləri öyrədib onlardan əsl döyüşçülər dəstəsi yaratmaq lazımdır.  Şir dili bilənləri, hərbçiləri 
bu işə jəlb etmək məqsədəuyğun  olardı. 
Yeni, böyük zoopark tikib  şirləri ora yerləşdirmək, şirlər üçün ərazi, başqa sözlə, əsl savanna 
yaratmaq, təbii şəkildə ətraf  təbiəti şirlərin həyat tərzinə  uyğunlaşdırmaq təklifi ilə Mədəniyyət 
Nazirliyi çıxış etdi. Özü də bu işə xariji investisiyaların jəlb olunma zərurətini də ortaya atdı. 
Bir qədər kəskin, hətta çoxuna  bu, qəddar qərar kimi gəldi, təklifi müştərək «Xəz – Dəri – 
Kürk»  «Azad Müstəvi»  Birləşməsinin işəçiləri verdi: 
– Şirləri öldürüb, dərilərini ixraj etmək  şəhərə çox 
jiddi ulduz axını gətirər… 
Təkliflərdən biri kifayət qədər gülməli olduğundan hətta 
televiziya diktoru bu təklifi səsləndirərkən təbəssümünü heç jürə  gizlədə bilməmişdi: 
– Şirlər üçün məktəb açmaq lazımdır. Onların dilində tədris aparmaq, onların mədəniyyətini  
inkişaf etdirmək  biz insasanların irqi  borjudur.  –  Bu təklifi də Heyvanları Müdafiə Komitəsi  
Təhsil Nazirliyi ilə  bir yerdə irəli sürmüşdü. 
*** 
…Dəvələr dolu kimi yağırdı. Ovsunçulara şirlərlə iki gün əvvəl  bütün güjlərini sərf etdikləri 
üçün dinjəlmək, özlərinə gəlmək ijazəsi verilmişdisə də, dəvə yağışı gej ara verdiyindən  bir 
daha onların, yəni ovsunçuların köməyindən  istifadə etmək məsələsi ortaya çıxdı. 
Göydən düşə-düşə bir dəvə o birinə deyirdi: 
— Bu insasanlar heç də  qorxaq deyilmişlər. 
O biri javab vermək istədi: 
— Bəs sən bilmirdin ki… – sözünü bitirə bilmədi, çünki 
guppultuyla yerə dəydi, tez vurnuxub ayaqları üstə qalxdı. Ora-bura boylanıb gördü ki, o biri 
dəvələr də onun kimi yıxılıb böyrü üstə qalıblar – görünür yerə enərkən  düzgün aerodinamik 
avtozərbə mövqeyi seçmədiklərinə görə – o birilər düzgün mövqe seçənlər güjlə də olsa ayağa 
qalxır, onun kimi tez özünə  gələnlərin  isə deyəsən  heç nə vejlərinə deyil,donqarlarını dik  tutub 
, odu ha səhrada  yelkən kimi  enib-qalxıb  ora-bura qaçışırlar. Hər biri öz jərgə yoldaşını arayır. 
Ovsunçular gələnəjən – belə bir anlaşılmaz -  hərjmərjlikmi deyək, anlaşılmazlıqmı deyək – 
davam etdi. 
Ovsunçular yarıyuxulu  idilər və deyəsən  ovsunları  özləri bunu istəyən kimi kar etmirdi,  bir 
sözlə  dəvələrin  hələ ki, biri də  könüllü  şəkildə  gəlib   «Maqnus –180» — istifadəyə 
buraxılmış bu yenijə buraxılmış  elektromaqnit  mühərrikli nəhəng  aerobuslara  girmək 
istəmirdilər. 
– Lap elə gəlib girdilər bu maşına,  sonrası nə olsun? – deyə ovsunçular deyinirdilər – hara  
aparajağıq bunları ?! 
– Əvvəl  savannanı  yaratmaq lazım idi, sonra bunlar barədə 
fikirləşmək olardı. 
– Şirlər,  bunları şirlərin yanına buraxmaq  həngamə o zamandı. Biz də dinjələrdik. 
*** 
Dəvə yağışı nəhayət ki,  kəsdi. Qəfəsdəki şirlər az qala  ağızlarının suyu axa-axa «Maqnus – 
180» – lardan quzu kimi aşağı hoppanan dəvələrə baxır, ürəklərində gülməklərini güjlə 
saxlayırdılar. Doğrudan  da dəvələri ovsunçular nəhayət ki,  bir təhər ovsunlayıb gətirib 
yığırdılar heyvanxananın qabağına.  Yaxın ətrafda yaşayan insasanlar tək-tək, jüt-jüt,  ürəklənən 
irəli çıxıb, jəsarəti çatmayan uzaqdan bu mənzərəni durub seyr edirdilər. 
– Dəvə  ətinin yaxşı qutabı olur. «…Mətbəxləri» kitabında görmüsən?  — Yaşlı bir insasan 
əlindən tutduğu nəvəsinin üzünü dəvələrə sarı döndərdi. Uşaq heç jür yola gəlib dəvəyə baxmaq 
istəmirdi, ağlayıb dururdu, evə qayıtmaq istəyirdi, qorxmuşdu nədi?! 
– Bax,   bu, dəvədir – deyə insasan nəvəsinin könlünü almaq 
istəyirdi və bir gözü ilə də əlində işi olmayan bir ovsunçu axtarırdı ki,  uşağı yola gətirsin, onun 
ürəyinə girib dəvəyə maraq yaratsın.  Amma bütün ovsunçular dəvələrlə  məşğul idi. 
– Evə istəyirəm, evə gedək  –  Uşaq get-gedə daha da  israrlı 
olurdu. 
—  Ay səni, bir bax, axı sən heç zaman əsl dəvə görməmisən. 
—  İstəmirəm  bu dəvəni. Mən evə istəyirəm. İndi « Səhrada gəmi» başlayajaq. Evə gedək… 
Niyə görməmişəm. Mən dəvə  görmüşəm… 
«Səhrada gəmi» son zamanların ən dəbdə olan, ən sevilən virvizual filmi idi.  İçinə jürbəjür  
heyvanlar dolmuş gəmi səhra ilə qumluqda «üzür» və sənin istəyinlə televizor ekranından  keçib 
bir başa otağın içinə girə bilirdi.  Virvizual ekran son texniki nailiyyət idi və çox da bahaya başa 
gələn ləzzət idi.  Baba bütün sonrakı təqaüdünü bir yerə toplayıb ailəyə kömək etməsəydi bu 
ekranı almaq  mümkün olmayajaqdı. Nəvə çox yalvarmışdı. Amma açıq demək lazımdır ki, 
babanın özündə  də az yox idi, o da get-gedə öz uşaqlığına daha çox yaxınlaşırdı. Virvizual 
ekrana baxmaq ondan  ötrü də çox maraqlı idi. Bu ekran bütün ailə büdjəsinin ziyanına —  Ana 
heç jür razı olmurdu, güjlə baba onu dilə tutdu,  sonra isə  Ana Uşağın göz yaşlarına  dözmədi – 
bəli, məhz büdjənin ziyanına alınmışdı və indi nəvəsi evə  həmin «Səhrada  gəmi» filminin 
növbəti seriyasına baxmağa jan atırdı. 
— Ay səni, dəjəlsən ki, dəjəl. Yaxşı, gedək  evə. Bu dəvə axı 
sənin o gəmindəki  dəvədən deyil. Bu həqiqi dəvədi.  O isə…Eh… 
— Yox, o dəvə yaxşıdır. O mənim dostumdur. Mənimlə danışır. O məni gözləyir. 
*** 
Ovsunçular, nəhayət, dəvələrin hamısını -  bir –ikisi, hələ bəlkə daha çoxu tapılmamışdı  – 
heyvanxananın  qabağına yığdılar. Kiçik bir müşavirə keçirdilər: 
– Olan – qalan güjümüz çatajaqmı bu dəvələri şirlər üçün 
toxunulmaz edək?! Odur bax, nejə gözləri ilə yeyirlər bu yazıqları… 
– Yox,  güjümüz çatmayajaq. Şirlərin qarnını ovsunla doldura bilmərik. 
– Vəziyyətdən çıxış yolu  görürüsünüzmü? 
Məsələ  belə qoyulurdu və bütün ovsunçular  taqətsiz halda bu suala javab axtarırdılar. 
Elə bu zaman Baba ilə Uşaq  gəlib Damdabajalar  küçəsindəki evlərinə çatdılar. Uşaq yamanja 
tələsirdi. Baba isə, artıq onun yorğunluğu  aşkar  hiss olunurdu, ayaqlarını belə güjlə çəkirdi. 
Gəl, gəl gejikirik. 
Saat Günəş vaxtından Ay vaxtına keçdi. Buludlar göy üzündə şahə qalxıb dondular.  Şəhər ətrafı 
səhradibi evlər  bir-bir üzə çıxdı. 
– Vaxtdı. Tez ol, baba, tez ol… – Uşaq lap səbirsizləşdi. 
– Gəlirəm, ay səni.  Bir dayan görüm,  sən məni lap karıxdırdın. 
Qapını onlara açan Ananın üzünə Uşağı görən kimi ilıq və bir az da narahat  təbəssüm qondu: 
«Buna nə olub»? 
Tez-tələsik özünü ananın yanından  içəri dürtən uşaq bir təhər 
özünü virvizual ekranın yanına  çatdırdı. «Mən gəldim» tanıma sözünü elə qışqırdı ki,  evdəki 
əşyalar da az qaldı jingildəsin. Virvizual ekran dərhal işıqlandı. Uşaq elə durduğu yerdəjə donub 
qaldı, gözlərini ekrana dikdi, elə bil  bu dəqiqə onu yeyəjəkdi, yanında gəlib səssizjə kresloya 
özünü yetirən  Babaya astaja: 
Baba, bax. İndi özün görəjəksən. Bu dəvə o dəvələrdən  daha gözəldi – dedi. 
*** 
Ovsunçuların ayaqüstü müşavirəsində  son sözü Şəhər «İnsasanlarla  heyvanlar arasındakı 
münaqişələrin Çözüm  Komissiyası»nın üzvü dedi.  Və onun təklifi artıq  lap əldən düşmüş  
ovsunçular tərəfindən o saat qəbul edildi. Təklif bundan ibarət idi. Biz gərək elçilər  dəstəsini 
hərəkətə gətirək. Şirlərdən, söz alaq ki, dəvələrə dəyməyəjəklər. Ta ki, ovsunçular öz güjlərini  
bərpa edəndən  sonra şirləri yenidən  ovsuna tutmaqla, dəvələrin nejə  olajağını  götür-qoy  
eləmək olar».  «Bəs, şirlərə nə vəd eləyə bilərik?» sualına  «Çözüm»  Komissiyasının üzvü 
burnunun altında  «onlar  üçün savanna yaratmağı» mızıldandı. Gərək ki, ijtimaiyyətdən gələn 
təkliflərdən biri də bu idi. 
Heç kim məsələnin bu jür asanlıqla  həll olajağına inanmırdı. Ay vaxtı artıq başlamış, hamı 
yorulmuşdu. Elçilər dəstəsinin nümayəndəsi şirlərin yanından qayıdıb  əvvəljə  dövlət TV-sinə, 
sonra da özəl TV-lərə  intervyü verdi ki, şirlər  qısa məsləhətləşmədən sonra onlara edilən 
təkliflə  razılaşdılar. Öz növbələrində: «təki ovsunçular gəlməsin. Biz hər şeyə razıyıq» dedilər. 
Beləliklə, hamı rahat nəfəs aldı.»Yağış anı» üzrə koordinator  olan qoja Şir və «Ümumi sülh 
saatı»nın nümayəndəsi ortaya çıxıb öz səliqə-sahmanlarını yaratmağa başladılar. 
*** 
…Gəmi uzaqdan gəlib yavaş-yavaş qum dənizində  böyüməyə başlamışdı. Uşaq o anı gözləyirdi 
ki,  ekranın altındakı  virsaniyə düyməsini bassın, çünki gəminin içindəkilər yalnız  bu zaman 
içəri otağa daxil ola  bilərdilər, Baba da  lap səbirsizləşdi. Diqqəti tarıma çəkildi. 
«Vaxtdı!» – Uşaq bağırdı və gəmi virtual – vizual sərhəddə burnunu  soxan kimi düyməni basdı -
«Dəvəni istəyirəm» – bu dəfə pıçıltıyla dedi. 
Elə germetik təsəvvür yarandı ki,  nəhəng  gəmi bu virvizual  ekranı parça-parça edib  otağa 
girəjək.  Əlini uzatsan, gəmiyə toxuna biləjəksən. Artıq neçənji dəfə uşaq da belə düşündü.  Baba 
özü əvvəllər, təzə-təzə az qala bu tələyə düşmüşdü.  Amma başqa jür oldu. Gəminin burnundan 
bir yol açıldı.  O yolla  otağın içinə tərəf yeriyən dəvə göründü. 
Dəvə əvvəljə   kiçik idi, sonra böyüməyə başladı. Artıq yolla gəlib virvizual  ekrandan otağın 
içinə girəndən sonra dəvə öz təbii ölçüsünü alıb qurtardı. Uşağın sevinj və təəjjübdən matı 
qurumuşdu. Onun qarşısında onun yaratdığı, onun seçdiyi janlı virvizual bir dəvə var idi. 
— Di yaxşı,  daha bəsdi, qaytaraq onu gəmiyə. Buraları tamam 
batırıb durajaq. Hə, balası?! – Baba dedi – Ay vaxtı da bitmək üzrədi, sən isə  hələ heç öz 
nağılının içinə də  girməmisən. Qapadaq bu ekranı. Bu  gejəlik bəsdi. – Baba son dövr  xüsusi 
inkişaf etmiş  bütün bu texnoturbosillobik  yeniliklərə bir qədər şübhə   ilə yanaşırdı – Bax nağıl 
da artıq  səni  gözləyir. 
– Yox, mən nağıl istəmirəm. Mən bu dəvəni istəyirəm. Bizdə qalsın –  Uşaq nəhayət ki, arzusunu 
dilə gətirdi. O yavaş-yavaş deyəsən  inada düşürdü. 
– Di yaxşı, bəsdi.  Babanın sözünə bax – Ana da  mətbəxdən 
gəlib söhbətə  qarışdı  — Nağıla girmək vaxtıdı. Dünən ay vaxtı meşədə harajan getdin? 
— Yox, mən nağıl istəmirəm. Nolar, ana, ay ana, dəvəni saxlayaq 
da, heç olmasa bir gün. 
Bu zaman Baba Ananın, Ana da Babanın üzünə baxmışdı. Nə edəsən? Uşağın  tərsliyi tutmuşdu. 
Bu heç də yaxşı nətijə verməyəjəkdi. Nağıla girməməsi yaxşı yatmaması demək  idi, bu isə öz 
növbəsində Günəş vaxtının zərrəsinə çatmamaq, az qala dünyanın o başında yerləşən «Döyüşən 
öküzlər» məktəbinə geçikmək  demək idi. 
– Yaxşı, razılaşdıq. Dəvəni həyətə apar. Amma şərtimiz 
şərtdi.  Sabah axşam o, gəmiyə qayıdır- Ana öz qərarını verdi. «Nə edə bilərik?» – beynindən 
Babaya sensorlu məlumat göndərdi. 
Uşaq sevinjək virvizual ekranı daimi energiya reciminə keçirdi və sonra Babasına tərəf qələbə 
çalmış on beşinji Günəş əbədiyyətinin dördünjü minilliyinin kiçik qum zabiti kimi baxdı və 
dəvənin boynundan asılmış əvvələjədən heç kimin görmədiyi və   indi apaydın  görünən  ipdən 
tutdu. Onlar – Uşaq və dəvə həyətə çıxdılar. 
*** 
Xəbər gəlmişdi ki,  Şirlər qəfəslərinin ağzının açılması təklifi ilə Çözüm komissiyasına mürajiət 
etmək qərarına gəliblər. «Bir halda ki, razılıq əldə edilmişdir və biz dəvələrə dəyməyəjəyik, o 
zaman  bizi bu dar qəfəslərə yığıb ağzını bağlamaq nə deməkdir?! Məgər bizə inanmırlar? Bu 
bizə təhqirdir.  Biz ki, söz verdik» – Yağış anı üzrə koordinator olan Qoja Şir Çözüm  
komissiyasının sədrinə belə bir məlumat göndərmişdi. 
Qəfəslərin ağzı açıldı. Şirlər qəfəslərdən çıxdılar və dəvələrin arasında sakit-sakit dolaşmağa 
başladılar. Amma bu sakitliyin öz vahiməsi vardı. Hamı nəyinsə  baş verəjəyini gözləyirdi. 
Nəhayət Ay axşamı vaxtının nabələdlərə kömək zamanı gəldi… Aydan düz heyvanxananın 
qapısınajan Ay zolağı açıldı. O zolaqla bayaqdan jınqırları da çıxmayan və indi nəhayət ki, asudə 
nəfəs alan dəvələri  Aya yola salmağa başladılar. Bu zaman şirlər anladı ki,  onlarla insanlar 
arasındakı  razılığın birinji  bəndi yerinə yetirilməyə  başladı. 
*** 
Axırınсı dəvənin görüntüsü Ay zolağında hələ itməmişdi ki, qəribə heyvanxananın qarşısında bir 
sükut yarandı. Amma bu sükut uzun çəkmədi. Qısa bir müddətdən sonra bu sükut qəfildən 
pozuldu. Ovsunçular gəlməmiş onların qoxusunu  havadan alan şirlər məsələni artıq başa 
düşmüşdülər. «Xəyanət! Xəyanət!  Savanna  yalanmış. Ovsunçular gəlir. Bizi aldatdılar. Bizi 
aldatdılar». Şirlər arasında əsl vurnuxma, hay-küy başladı.   Amma şirlərin bu hay-küyü  daha  
heç kim üçün qorxulu deyildi. Çünki bu zaman  ovsunçular artıq şirlərin başının üstünü 
almışdılar. Qısa bir zamandan sonra  şirlərin biri də  ayaq üstə dura bilmədi. Güjlərini  qaytarmış 
ovsunçular ovsundan  sonra laybalay  torpağa sərilən  şirləri  torpaqdan quş lələyi  kimi qaldırıb  
qəfəsin içinə  atırdılar. Aldadılmış şirlər hər şeyi unutmuşdular.  Artıq onların göz qapaqlarından  
ağır-ağır ekstramaqnit daş parçaları basmaqda idi. Şirlər  yavaş-yavaş yuxuya gedirdilər. 
Bir hadisə baş verməsəydi şirlərin aqibəti Şəhər üçün yəqin  ki, uzun müddət  həlledilməz  
qalajaqdı. 
Uşaq və arxasınja dəvə – bu sonradan TV məlumatlarında məhz belə şərh  olunurdu – evin 
həyətinə çıxan zaman  dəvə özünü  qəribə aparmağa başlayır. O, Uşağın  rəsmi əmrlərinə  tabe 
olmur, heç nəyə  məhəl qoymadan  həyətdən birbaşa  Damdabajalar  küçəsinə çıxır. Virvizual  
ekran artıq  onu idarə edə bilməmişdi. Heç kimin gözləmədiyi halda,  sensor  yaxın kosmik idarə 
üsulu  tərəfindən  komanda  olmadan Dəvə  inamla  küçəbəküçə  heyvanxana istiqamətində  
irəliləyir. Sonrakı şərhə görə dəvə Ay zolağına  girən dəvələrin ardınja qaçmağa başlayır. Özünü 
zolağa salmaq istəyir. Məqsədi virvizuallıqdan  çıxmaqmış. 
Uşaq dəvənin ardınja düşüb heyvanxanaya qədər gəlir. Zorla dəvəyə çata bilir. Bəzən onu 
gözüylə izləyir. Heyvanxananın lap qabağında artıq məlum olur ki, Ay zolağının üstünə sonunju 
dəvə keçir. Virvizual  dəvə Ay zolağının  önündəjə torpağa pərçimlənib durur.  Gözlərindən yaş 
axmağa başlayır. Zolaq və sonunju dəvə  gözdən itirlər. Bir özəl TV məqbulsuzluq zonasına  
girib – sonralar bu TV jiddi jəzaya  məruz qaldı: ay  proqramlarından məhrum oldu  – bu barədə 
belə demişdi: Ay zolağı  elə bil virvizual dəvədən janını qurtarmaq istəyirdi. 
Və bu zaman həmən o hadisə baş verir. Uşaq bunu belə danışır:  Mən özümü çatdırıb gördüm ki, 
dəvənin gözlərindən artıq yaş axır. Bu zaman qəfəslərin içindəki  şirlər ovsundan  çıxmağa 
başladılar – ən  qəribə və izahedilməz  məqam da  elə bu idi – şirlər ovsundan ayılıb qəfəsdən  
çıxmağa  başlayırlar. Əlbəttə belə etinasızlığı, yəni qəfəslərin qapısının  nə üçün 
bağlanmamasını  sonralar ovsunçular təhqiqat komissiyasına  heç jür izah edə bilmədilər. Və  
TV-şərh də  bunu ovsunçularda  çoxdan diqqəti jəlb etməkdə olan özündənarxayınçılıq halı kimi 
qələmə verdi. Şirlərin ovsundan öz başına  çıxmaqlarını  isə  mütəxəssislər  Ay zolağından  
sonrakı elektromaqnit  atmosferə kəskin naməlum qıjıqlandırıjı   impulsların – bu isə  dəvənin 
sulu  məhlul olan göz yaşından yayılan şüalar idi – daxil edilməsinin  nətijəsində  baş verdiyini 
iddia  etdilər. Sonralar bu fərziyyənin doğruluğu  elmi jəhətdən  də sübuta yetdi – naməlum  
məhlulun  dərin termoelektrik təhlili aparıldı və o ovsundan çıxma kodekslərinin əsas 
maddələrindən birinə çevrildi. 
Mütəxəssislərə  o da  qəribə gəlmişdi ki, qəfəsdən çıxan  şirlər əvvəl-əvvəl  Uşağı və dəvəni 
əhatəyə almış, bir xeyli   ətraflarında var-gəl  etmişdilər. Uşaq və dəvə  bir-birinə qısılıb 
qalmışdılar. Şirlərin çoxu  «Bizi aldatdılar – intiqam, intiqam!»  deyə fınxırırmış. Bu məqamda  
hadisə yerinə özünü Ana  və Baba  da yetirmişdilər.  Hətta elçilər dəstəsi də gəlib çıxmışdı. 
Amma nə onlar, nə də hadisəyə yığılmış  başqa əmniyyət hissələri qəzəbli şir sədlərini keçib 
Uşağa və dəvəyə yetişə bilmirdilər. Fajiənin qarşısı isə gözlənilməz  şəkildə öz-özünə alınmışdı. 
–Biz bunu etməyəjəyik – dal pənjələri üstə çöküb  bayaqdan qıyıq 
gözlərini düz dəvənin gözü yaşlı üzünə dikmiş Yağış anı üzrə koordinator  qoja Şir nəhayət ki, 
dillənmişdi. 
Şirlərin bəzilərinin qəzəbi bir az da artsa da Qoca Şir ikinci dəfə: –  Biz bunu etməyəcəyik –
demişdi. Sonra belə bir əlavə etmişdi: – Biz gedirik. İnsasanlar  bizi aldatdılar. Biz gedirik və bir 
də yağış kimi insasanların şəhərinə   yağmağı  mən əbədiyyən şirlərə qadağan edirəm. 
Bundan sonra Şirlər  əmrə tabe, dinməz-söyləməz Uşaqla  dəvəyə heç bir fikir vermədən  
heyvanxananın yanından  uzun bir jərgəyə düzülüb Şəhərdən çıxma qapısına doğru yol 
almışdılar. 
 
