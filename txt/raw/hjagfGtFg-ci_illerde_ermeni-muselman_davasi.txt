1 
 
Mir Möhsün NƏVVAB 
 
 
 
 
 
 
 
 
 
 
 
 
1905-1906-cı İLLƏRDƏ 
ERMƏNİ - MÜSƏLMAN 
D A V A S I 
 
 
 
 
 
 
 
 
 
 
 
 
 
 
 
 
 
 
 
Bakı — 1993 
  
2 
 
H 18 (93) 
 
  
 
Redaktoru VASİF QULİYEV 
 
 
 
Tərtib edənləri, əski əlifbadan çevirən və işləyənləri 
filologiya elmləri namizədi Kamandar Şərifli və Arif Ramazanzadədir. 
 
 
 
 
 
 
 
 
 
 
 
 
 
 
H 18 (93) 
 
Mir Möhsün Nəvvab. «1905—1906-cı illərdə erməni-müsəlman davası». 
— Bakı, «Azərbaycan». nəşriyyatı, 1993. — 128 s. 
 
 
 
H 4804000000 — 018 (93) H 18 (93) Azərb. 
 M 670 (07) — 93  
 
 
 
 
© «Azərbaycan» nəşriyyatı,  
«Şuşa» şirkəti. 1993  
  
3 
 
QANLI-QADALI İLLƏRİN DƏYƏRLİ ABİDƏSİ 
 
Artıq altıncı ildir ki, ortaya atılmış süni Dağlıq Qarabağ probleminin tarixi 
köklərinin öyrənilməsi, onu ortaya atmış erməni millətçiləri və onların 
havadarlarının niyyətlərini ifşa etmək baxımından Mir Möhsün Hacı Mirəhməd 
oğlu Nəvvabın (1833-1918) indiyədək elm aləminə məlum olmayan «Təvarixi-
rəzm və şurişi tayifeyi-əraməniyeyi — Qafqaz ba firqeyi müsəlmanan» («Qafqaz 
erməni tayfası ilə müsəlmanların vuruş və iğtişaş tarixləri») əsəri son dərəcə 
əhəmiyyətlidir. M. M. Nəvvab yaşadığı dövrdə baş verən hadisələrdən kənarda 
qalmamış, tariximizin ən faciəli, qanlı səhifələrindən birini təşkil edən 1905-1906-
cı illərdə rus imperiyasının fitnə-fəsadı və onun qəsbkar ordusunun köməyi ilə 
erməni millətçilərinin xalqımızın üzərinə qaldırılması nəticəsində baş vermiş 
qırğınları qələmə almışdır. 
Əsərdə 1903-1904-cü illərdə Şuşada və Qarabağın başqa kəndlərində 
erməni millətçilərinin Azərbaycan türklərinə qarşı törətdikləri cinayətlər haqqında 
ayrı-ayrı epizodlarda geniş məlumat verilir. Müəllifin yazdıqlarından aydın olur ki, 
o vaxt da mərkəzdən bu iki millətə münasibət fərqli olmuşdur. M. M. Nəvvab qeyd 
edir ki, çarın əmrilə silah gəzdirmək Azərbaycan türklərinə qəti qadağan edilmişdi. 
Bundan istifadə edən silahlı erməni dəstələri silahsız azərbaycanlıları asanlıqla 
tutmağa və min cür əzabla öldürməyə müyəssər olurdular. Onlar fürsət düşən kimi 
istər azərbaycanlı, istərsə də Osmanlı türklərinə hər cür maddi, mənəvi və fiziki 
zərbələr endirməyə çalışmışlar. Əsərdə deyildiyi kimi, hətta 1877-ci il Rusiya—
Türkiyə müharibəsi zamanı rus ordusunun tərkibində Qars şəhərinə daxil olan 
ermənilər orda əllərinə keçən əlyazma kitablarını və Qur'ani-Şərifi amansızcasına 
yandırmışlar. 
M. M. Nəvvab yazır ki, erməni millətçiləri əvvəl Osmanlı dövlətində, sonra 
isə Rusiya şəhərlərində xüsusi qımdatxanalar (müasir saqqallı erməni quldurlarının 
əcdadlarını türklərə qarşı birləşdirmiş mərkəzlər) yaratmışdılar. Ora ziyalılar, 
cavanlar, sənətkarlar və erməni icmasının başqa nümayəndələri cəlb olunurmuş. 
Osmanlı və Azərbaycan türklərinə qarşı təbliğatda, təxribatda, sui-qəsddə, eləcə də, 
silahlı toqquşmalarda istifadə etmək üçün lazımi hərbi sursatın, çar məmur və 
zabitlərinin rüşvətlə ələ keçirilməsi məqsədilə varlı erməni təbəqələrindən pul 
toplamaq qımdatların əsas vəzifələrindən biri idi. 
İstər qımdatlara, istərsə də başqa erməni millətçi dəstələrinə xeyir-dua 
verən, onların xalqımıza qarşı törətdikləri qanlı cinayətlərin, qırğınların əsas 
təşkilatçısı yerlərdə fəaliyyət göstərən kilsələr və kilsə xadimləri olmuşlar. Onlara 
isə ümumi rəhbərliyi Eçmiədzin (Üç müəzzin) etmişdir.  
Kilsənin toxunulmaz Tanrı məbədi olduğunu nəzərə alaraq keşişlər onu 
1905-1906-cı illərdə xalqımıza qarşı erməni quldur dəstələrini silahlandıran hərbi 
sursat cəbbəxanasına çevirmişdilər. 1906-cı ildə Şuşada ardı-arası kəsilməyən bu 
qırğınlardan cana doymuş bir neçə erməni Şuşa kilsələrinin yeraltı qatlarında məxfi 
4 
 
hərbi sursat anbarları olması haqqında gizlicə şəhər üsul-idarəsinin başçısı olan rus 
generalına xəbər verərək həmin anbarların ləğv edilməsini tələb edirlər. Yoxlanış 
zamanı iki kilsənin yeraltı qatından çoxlu miqdarda tüfəng, güllə, top, bomba, 
dinamit, evlərin yandırılmasında istifadə etmək üçün müxtəlif maddələrlə 
doldurulmuş silah anbarları aşkar edilmişdi. Kilsənin əsas fəaliyyəti ilə daban-
dabana zidd olan bu əməllərinə görə Ter-Ovanesyan, Ter-Arsen Vartapetov, Ter-
Karapet Vartapetov, Mirzəbekov, Asatur Vartapetov kimi keşişlər sadəcə olaraq 
Şuşadan uzaqlaşdırılmışdılar. 
Bəzilərinə təəccüblü görünər ki, insanlığı mənəvi paklığa çağıran, onlara 
pislikdən, ədavətdən, zalımlıqdan əl çəkməyi tövsiyyə edən, adamları ədalətə, 
xeyirxahlığa, haqq yoluna dəvət edən Tanrı məbədinə ölüm, qan qoxusu verən və 
kilsə qanunlarına tamamilə daban-dabana zidd olan silahların orda toplaşması, 
saxlanması və quldur dəstələrini silahlandırıb, başqa bir xalqa və onun torpağına 
qarşı təcavüzə yönəltmək mümkün olan şeydirmi?! 
Əgər biz XX yüzilliyin lap əvəllərindən başlayaraq bu günümüzədək erməni 
millətçiləri tərəfindən xalqımıza qarşı törədilən aşkar və gizli qırğınlara, 
torpağımıza şərik və sahib olmaq məqsədilə aparılan təbliğatlara və silahlı 
vuruşmalara dair Çar Rusiyasında və keçmiş SSRİ-də, eləcə də xarici ölkələrdə 
yazılmış onlarla məxəzi izləmiş olsaq, görərik ki, elə bu iki millət arasında ədavəti 
qızışdıran və təşkil edən başlıca qüvvə kilsə və onun ətrafına toplanmış erməni 
«ziyalıları» olmuşlar. 
İki millət arasında davam edən iğtişaş və qırğınlar zamanı kilsənin 
fəaliyyətini dərindən öyrənmiş rus diplomatı, general Mayevski öz qeydlərində 
yazır: «Erməni din xadimləri haqqında bir neçə söz demək istəyirəm. Onların dini 
fəaliyyəti olduqca cüzidir. Erməni din xadimlərinin fəaliyyəti «Allah kəlamını» 
çatdırmaqdan çox, müsəlmanlarla xristianlar arasında nifaqı qızışdırmaqdan 
ibarətdir». Vaxtilə Eçmiədzinə səfər etdikdən və onun fəaliyyətilə yaxından tanış 
olduqdan sonra fransız alimi Baron de-Bay belə yazmışdı: «Bu kilsə bir müddət 
saxta pul düzəldənlərin yuvası olmuşdur... Mənim bütün minnətdarlıqlarıma 
baxmayaraq, mən səmimi olmalıyam. Bu monastır məndə dini mərkəzdən çox 
siyasi mərkəz təəssüratı yaratdı». 
 Erməni kilsəsinin belə qeyri-insani fəaliyyətini işıqlandıran ayrı-ayrı 
məxəzlərdən çoxlu nümunələr gətirmək olar. Son dövrlərdə də istər xaricdə, istərsə 
də daxildə olan erməni mafiyasının ən qüdrətli dayaqlarından biri, terror və təbliğat 
şəbəkələrinin təşkilatçısı, onu maddi cəhətdən təmin edən kilsə olmuşdur. 
Mir Möhsün Nəvvabın haqqında danışdığımız əsəri hal-hazırda istər Dağlıq 
Qarabağda, istərsə də digər bölgələrdə gedən müharibənin səbəblərinin, onun tarixi 
köklərinin və erməniləri dəstəkləyən qüvvə və tərəflərin öyrənilməsində və xarici 
qüvvələrin bu bölgədə apardıqları siyasətin aşkarlanmasında dəyərli məlumatlar 
verəcək. 
Kamandar ŞƏRİFLİ.  
5 
 
GİRİŞ 
 
İzzətli və mehriban qardaşlarım, hüzuruna böyük ehtiramla, Nəvvab Mir 
Möhsün mərhum Hacı Seyid Əhməd Ağamirzadə Qarabaği oğlu ərzi-əhval edir ki, 
bu vaxtlar, yəni hicri 1323-cü (miladi 1905) ildə Qafqaz vilayətində və bir para 
xarici ölkələrdə ermənilərlə müsəlmanlar arasında baş vermiş iğtişaşların və 
qırğınların bir parasını müxtəsər şəkildə yadigar qalmaq üçün Azərbaycan 
türkisində qələmə aldım. 
Əvvəla, bunu bilmək lazımdır ki Qafqaz vilayətləri müsəlman padşahlarına, 
ələlxüsus, İran şahlarına tabe olub. Elə ki, Qafqaz vilayətlərində, o cümlədən, 
Azərbaycanda ayrı-ayrı xanlıqlar yaranaraq İran tabeliyindən çıxdılar, bu zaman, 
yəni hicri 1161-ci (miladi 1748) ildə Pənah xan Bayatda bir qala tikdirdi. Bir az 
müddətdən sonra həmin qalanı tərk edib hicri 1165-ci (miladi 1751) ildə 
Tərnəkütdə başqa bir qala bina etdi. Beş il istər-istəməz o qalada qaldı. Əyanlar 
Pənah xanın bu qalaya meylsiz olduğunu hiss edib ona müraciət etdilər ki, əgər 
məsləhət bilsəniz, gözəl havası olan səfalı, hündür bir yer var ki, orda yeni bir qala 
tikdirərdin. Ora müdafiə baxımdan da münasib bir mövqedə yerləşir. Pənah xan öz 
əyanları ilə gəlib həmin yerə baxarkən gördü ki, ora hündür bir yerdir, dörd ətrafı 
uca qayalar və dağlarla əhatə olunmuşdur. Uçan quşlardan başqa insan və heyvan 
həmin qayalarla qalxıb-enməyə qadir deyil. Bura yalnız iki tərəfdən—şərqdən və 
qərbdən gediş-gəliş yolları var. Pənah xan həmin yeri bəyənib bildirdi ki, çox yaxşı 
möhkəm şəhər yeridi. Lakin nə fayda ki, kifayət qədər axar suyu və çayları yoxdu. 
Sonra xanın əmri ilə kənkanlar gəlib orda bir neçə yerdə quyular qazdılar. 
Quyulardan yaxşı su çıxdı. Lakin şor idi. 
 Hicri 1170-ci (miladi 1756) ildə Pənah xanın əmrinə əsasən həmin yerdə 
bir qala tikildi və həmin qala Pənahabad qalası adlandırıldı. İndi həmin qalaya Şuşa 
qalası deyirlər. Get-gedə həmin qala abadlaşdırılaraq şəhərə çevrildi. Burda 
zərbxana tikdirilərək pul kəsilməyə başladı. Burda sikkələr kəsilirdi. Qarabağda 
Pənah xanın hakimiyyəti İran padşahının onu İrana aparana qədər davam etmişdi 
(Xan İrana aparılanda orada vəfat etmişdi
1
). 
Pənah xandan sonra İbrahim Xəlil xan öz atasının yerində oturub 
hökmranlıq etmişdi. İbrahim Xəlil xan Qalanın (xalq arasında Pənahabad şəhəri 
Qala adı ilə də məşhur idi) abadlığına böyük əhəmiyyət verərək onun ətrafında 
çoxlu kəndlər salmışdı. Bununla da get-gedə onun xanlığı qüvvətlənmiş və özü 
böyük şöhrət tapmışdı. 
İran padşahı Ağa Məhəmməd şah Qacar saysız qoşunla Qarabağa hücum 
etdikdən sonra Qalaya daxil olarkən İbrahim Xəlil xan Dağıstan tərəfə qaçmışdı. 
                                                          
1 Ancaq deyilənə görə, Pənah xan İranda vəfat etməsinə baxmayaraq, vəsiyyətinə görə onu gətirib 
Ağdamda İmarətdə dəfn etmişlər. 
 
6 
 
Ağa Məhəmməd şah Qacar isə xanın oğlu Məhəmməd Həsən ağanın evini özünə 
iqamətgah seçmişdi. 
Ağa Məhəmməd şah Qacar bir gün Səfərəli adlı bir nökərini cinayət 
etdiyinə görə hədələyib, buyurur ki, sabah müqəssirlərin hamısının başını kəsdirib 
bir minarə tikdirəcək və Səfərəlinin başını lap yuxarıda qoyduracaq. Həmin 
Səfərəli şahın qapısında keşikçi durardı. O gecə bir yoldaşı ilə birlikdə gecədən 
xeyli keçdikdən sonra şahın yatdığı evə daxil olub, xəncər ilə şahın qarnını yırtıb 
öldürürlər. 
Bu hadisə hicri 1211-ci (miladi 1796) ildə baş vermişdi. Şah öldürüldükdən 
sonra qoşun dağılıb İrana qayıtdı və İbrahim Xəlil xan gəlib öz yerində qərar tutdu. 
Ağa Məhəmməd şahın vəliəhdi Fətəli şah hadisədən xəbərdar olduqdan sonra oğlu 
Abbas Mirzənin sərkərdəliyi ilə yenidən Qarabağa qoşun yeritdi. Bu əhvalatdan 
xəbər tutan İbrahim xan qorxuya düşdü. Dərhal öz oğlu Məhəmməd Həsən ağanı 
Gəncəyə rus sərdarının yanına göndərib ondan kömək istədi. 
Rus sərdarı on min qoşun götürüb Məhəmməd Həsən ağa ilə birlikdə 
Qarabağa gəldi. İbrahim Xəlil xan əmirlilərdən və cəbrayıllılardan bir qədər atlı 
götürüb rus sərdarının qabağına gəldi. Görüşdən sonra onlar Araz çayı tərəfə İran 
qoşununun qarşısına hərəkət etdilər. Aslandüz deyilən yerdə İran qoşunu ilə qarşı-
qarşıya gəlib, bir az döyüşəndən sonra azsaylı İran qoşunu geri çəkilib İrana 
qayıtdı. Vuruşdan sonra İbrahimxəlil xan öz atlıları və rus qoşunu ilə birlikdə geri 
dönüb qalaya tərəf üz qoydular. Gəncə-Qarabağ yol ayrıcına çatarkən rus sərdarı 
irəli çıxıb xanla əl tutduqdan sonra dedi ki, cənabınızın Qalasını çox tərifləyirlər. 
Amma təəssüflər olsun ki, mən sizin Qalaya tamaşa edə bilmədim. Yazıq xan 
safürəkliliyindən rus sərdarının bu hiyləsini anlamayıb buyurdu ki, nə eybi var, 
Gəncəyə bir neçə gün gec gedərsiniz. Buyurun, gedək bir-iki gün bizə qonaq olun. 
Qalaya tamaşa edin. Sərdar bir az fikirləşdikdən sonra dedi ki, bir gecə-gündüz 
hüzurunuzda qonaq olmaq asandır. Bu söhbətdən sonra onlar qoşunla Qalaya tərəf 
üz qoydular. Xan bağı deyilən yerə çatarkən sərdar qoşuna əmr etdi ki, bu qədər 
adamın şəhərə girməyinə ehtiyac yoxdur. Bir neçə yüz nəfər mənimlə Qalaya 
gəlsin, qalan qoşun biz geri qayıdanacan burda gözləsin. Rus sərdarı neçə yüz 
əsgər götürüb, Qalaya xanın hüzuruna gəldi. Qalaya daxil olan kimi sərdar dönüb 
rusca öz əsgərlərinə əmr edərək sıraya düzdü. Xan soruşdu ki, nə üçün əsgərləri 
sıraya düzdünüz. Sərdar buyurdu ki, əsgərləri sizin şərəfinizə sıraya düzdüm. 
Bundan sonra sərdar rusca əsgərlərə nə dedisə, onlar tələsik yüyürüb bürc və barı 
üstünə çıxaraq şeypur çalmağa başladılar. Həmin saat Xan bağı tərəfdən Kəhrab 
deyilən yerdən də şeypur çalındı. Xanı təəccüb götürdü. Çox keçmədi arxada qalan 
əsgərlər də gəlib Qalaya daxil oldular. 
Sərdar xanın qabağına gəlib dedi ki, biz artıq bu Qalanı zəbt etdik. Əgər sən 
rus padşahına bu qala və bütün dövlətinlə tabe olursansa, hakimiyyət sənin əlində 
olacaq. Yox əgər tabe olmaq fikrində deyilsənsə, sənə üç saat möhlət veririk, 
imarətindən nə ehtiyac duyursan, götürüb istədiyin yerə gedə bilərsən. 
7 
 
 Xan bu xəyanətdən çox təsirlənib rus sərdarına təhqiramiz sözlər dedi. Rus 
sərdarı buyurdu ki, artıq danışmaq lazım deyil. Bu şəhəri biz tutmuşuq və sənə üç 
saat möhlət vermişik. İstədiyini edə bilərsən. 
Yazıq xan əlacsız qalıb öz imarətinə gəldi. Bacardığı qədər lazım olan 
əşyaları, övrət-uşağı götürüb bütün atlı-piyada nökər və qoşunları ilə Qaladan 
çıxdılar. Qalanın yaxınlığında üstü hamar olan qayalıq yerdə çadırlar qurub 
məskən saldılar. Çadırlarda və alaçıqlarda yaşayan xanın və onun adamlarının 
əmin-amanlığını təmin etmək üçün ətrafda səngərlər qazdılar. Dərhal xanın əmrilə 
münşilər İran şahı Fətəli şaha bir ərizə yazdılar. Ərizədə xan yazırdı ki, rus sərdarı 
hiylə ilə mənim başıma belə işlər gətirdi. Mən indi bütün adamlarımla çıxıb 
Qaladan kənar bir dağın üstündə məskən salmışam. Sədaqətlə bu ərizəni 
hüzurunuza göndərirəm ki, mənə kömək əlinizi uzadasınız. Bundan sonra 
cənabınıza tabe oluram. Xan həmin ərizəni bir Qur'ani-Şərifin arasına qoyub, onu 
da möhürləyib, şaha göndərdi. Bunun da mənası o idi ki, and olsun bu Qur'ani-
Şərifə ki, cənabınıza tabe olacağam. 
Şahənşah ərizəni alan kimi dərhal 12 minlik qoşun toplayıb, topxanası ilə 
birlikdə İbrahimxəlil xanın oğlu Əbülfət ağanın sərkərdəliyi ilə xanın köməyinə 
göndərdi. 
Bu tərəfdən rus sərdarını bu əhvalatdan xəbərdar etdilər. Sərdarın əmri ilə 
həmin saat gecə vaxtı bir neçə yüz əsgər toplanıb, xəbər gətirən adamın 
sərəncamına verildi. 
Qoşun aşağı bürcün altında yerləşən lağımdan keçərək Şuşakəndə gəldi. 
Qoşunun başçısı Şuşakənddən bir neçə erməni bələdçisi götürüb dağların 
ətəkləri ilə gizlincə İbrahimxəlil xanın məskən saldığı yerə tərəf hərəkət etdilər. 
Qoşun xanın səngərlərinə çatarkən İbrahimxəlil xan çadırında öz dövlət əyanlarının 
əhatəsində əyləşib, söhbət edə-edə qızıl qəlyan çəkirdi. Bu məclisdə mənim, yəni, 
bəndeyi-həqir Nəvvab Mir Möhsünün ana babası mərhum Əmiraslan bəy də iştirak 
edirdi. Birdən xana xəbər verdilər ki, rus qoşunu sənin üstünə gəlir, Xan qalxıb 
neçə dəfə təkrarən dedi: 
— Ey kafir, ey kafir!.. 
Dərhal əmirli atlılarından birisi bir güllə atıb əsgərin birini öldürdü. Bu 
zaman rus əsgərləri dərhal birlikdə onların üzərinə atəş açdılar. Güllələrin bir 
neçəsi İbrahim xana dəydi və kürsüdən yıxıldı. Xanın övrət-uşağı tökülüb onun 
bədənini qucaqlayıb ağlaşmağa başladılar. Atılan güllələrdən neçəsi onlara, 
əyanlara və nökərlərə dəydi. Qalanlar isə hərə bir şey götürüb, müxtəlif tərəflərə 
qaçdılar. Əmiraslan bəy dərhal mərhumə Gövhər ağanı və qızıl qəlyanı götürüb 
qaçdı. Məzlum xanın ev əhli və uşaqlarından salamat qalanlarını onun adamları 
götürüb qırğından xilas etdilər. Əmiraslan bəy isə Gövhər ağanı möhkəm və 
təhlükəsiz bir yerdə gizlədi. Sonra isə gəlib bir az yemək əldə edib, Gövhər ağaya 
gətirdi. Gövhər ağa gözü yaşlı istər-istəməz bir neçə loxma yedi. Əmiraslan bəy 
Gövhər ağanı birtəhər sakitləşdirib, sonra öz evinə gətirdi. 
8 
 
Digər tərəfdən İbrahim xan öldürüldükdən sonra onun atlı dəstələri də 
dağılıb hərəsi bir tərəfə getdi. Hadisə yerindən uzaqlaşan xan atlıları Nabatxan 
deyilən yerdə Əbülfət ağanın qoşununa rast gəldilər. Əbülfət ağa gördü ki, bir neçə 
atlı sürətlə hərəkət edirlər. O, nökərlərinə buyurdu ki, o atlıları qaytarıb, onun 
hüzuruna gətirsinlər. Atlılar İbrahim xanın başına gələn əhvalatı eşitcək hönkür-
hönkür ağladıqdan sonra qoşunla ordan geri, İrana qayıtdı ki, şahdan yeni fərman 
sadir ola. 
Xülasə, bu əhvalat ətraflı şəkildə «Tarixi-Qacariyyə»də və «Qarabağ 
tarixi»ndə şərh edilir. Oxumaq istəyənlər həmin tarix kitablarına müraciət edə 
bilərlər. Bizim məqsədimiz isə bu illərdə erməni tayfası ilə müsəlmanlar arasında 
baş vermiş əhvalatları (iğtişaş və qırğınları) bəyan etməkdir. 
Elə ki rus dövləti Qafqaz məmləkətinə hakim oldu, hər yerdə sakitlik 
yarandı. Heç bir millətin bir-biri ilə işi yox idi. Hər kəs öz işi ilə məşğul idi və hər 
millət öz qanunu ilə məbədlərində ibadət edirdilər. Heç bir millət bir-birinə hücum 
etmirdi. Xüsusən, ermənilərlə müsəlmanlar arasında çox vaxt məhəbbət və dostluq 
olub, bir-biri ilə alış-veriş edirdilər. Xanlıqlar zamanında ermənilər və 
müsəlmanlar arasında belə mehribançılıq var idi. Hətta İbrahim xan erməni 
məliklərindən Məlik Şahnəzərin qızı Hurizad xanımı özünə kəbinli arvad etmişdi. 
Həmin Hurizad xanımın Böyük məscidin həyətində hal-hazırda vaqviyyatı var. 
Əfsuslar olsun ki, erməni tayfasının indi təbiəti dəyişib. Zahirləri batinləri 
ilə bir deyil. Zahirən özlərini dost kimi göstərsələr də, batinləri ədavətlidir. Özləri 
də görürlər ki, təbiətlərinin bu cür ədavətli olmasından həmişə zərər çəkirlər. 
 
BAĞIRQAN DAĞI 
 
Bu halda bir neçə gəlmə erməni tayfasının törətdiyi əhvalatlardan yazmaq 
lazımdır. Əvvəla, mərhum İbrahim xanın hökmranlığı zamanında Pənahabad, yəni 
Şuşa qalasının şərq tərəfində Bağırqan dağı deyilən yerdə bir uca qaya vardı. 
Həmin dağda öz təbəələri ilə Avan Koxa adlı bir erməni yaşayırdı. Avan Koxa öz 
təbəələrinə buyurmuşdu ki, harda əllərinə müsəlman düşsə, tutub onun hüzuruna 
gətirsinlər. Avan Koxanın əmrilə tutulmuş müsəlmanı çılpaqlayıb üzü üstə yerə 
yıxardılar. Sonra onun arxasının dərisindən dörd barmaq enində bıçaqla boynundan 
qom ətinəcən iki tərəfdən xətt çəkdirər və dərinin ucunu aşağı əydirilmiş ağacın 
qüvvətli bir budağına bənd edib budağı buraxırdılar. Ağacın budağı qüvvətlə 
yuxarı qalxanda o yazıq müsəlmanın dərisi boynuna qədər soyulardı və onun 
bağırtısı o dağa düşərdi. Bu əhvalatı görənin və eşidənin də bağrı qan olardı. Buna 
görə də həmin qayaya «Bağrıqan dağı» adı vermişdilər. 
 
  
9 
 
QƏDİMDƏ ERMƏNİ—MÜSƏLMAN DAVASI 
 
1260-ci (miladi 1844) il tarixdə qundaqsaz İsaballı adlı bir erməni başqa 
ermənilərlə birlikdə müsəlmanların şəbeh gətirməyini təqlid edərək istehza 
edərlərmiş. Müsəlmanlar hadisədən xəbərdar olan saat dükan-bazarı bağlayıb Xan 
bağına getdilər və şəhərin hakimi Cəfərqulu xanı Qalaya gətirdilər. Şəhərdə böyük 
bir qovğa üz verdi. Böyük-kiçik hamı hakim tərəfə üz qoydular. Bu haldan çox 
qorxuya düşmüş hakim nə qədər istədi ki, müsəlmanları sakitləşdirsin, mümkün 
olmadı. Axır, bir bəhanə ilə aradan çıxıb evinə getdi. İğtişaş get-gedə şiddətlənirdi. 
Onun qarşısını almaq üçün Şuşakənddə olan digər şəhər hakimi Ala bəyi gətirdilər. 
Ala bəy atlı meydana daxil olan kimi xalq onu araya aldı. Mirhadi adlı bir seyid 
irəli gəlib Ala bəyi çəkib atdan yerə saldı və vurub baş-gözünü yardı. Xalq üz 
qoydu ermənilərin üstünə. Ermənilər tamam dükandan çıxıb qaçdılar. Kimisi 
dükanı bağladı, kimisi bir qapısını örtdü, kimisi də buna fürsət tapmayıb ayaqyalın 
üz qoydular qaçməğa. Bir para uzaqgörən müsəlmanlar qaçan ermənilərin bir 
parasını evlərinə gətirib, mühafizə edib sakitləşdirdilər. Cahil müsəlmanlar isə 
ermənilərin vurub baş-gözlərini yardılar. Xülasə, şəhərin hakimi birtəhər 
müsəlmanları sakit edib erməniləri böyük fəlakətdən qurtardı. 
 
*** 
 
Hicri 1294-cü (miladi 1877) ildə rus-osmanlı müharibəsində rus dövlətinin 
ordu başçılarından bir neçəsi erməni tayfasından idi. Həmin ermənilər Qars 
şəhərini tutarkən düşmənçiliklə nə qədər müsəlman kitabları və Qur'anı-Şərif 
əllərinə keçirdisə, yandırırdılar. 
 
*** 
 
Həmin tarixdə ermənilərin böyük sənətkarları İrəvan şəhərində Üçkilsədə 
(Eçmiədzin) maşın tərtib edib, 9 milyon qəlp eskinas pul kəsdilər. Dövlət xəbərdar 
olub, qəflətən tökülüb həmin pulu və maşını müsadirə edib, pulkəsənləri və 
kəsdirənləri tutub cəzalandırdı. 
 
*** 
 
Hicri 1321-ci (miladi 1903) il tarixində müsəlman kəndindən olan 
Məhəmməd və Salman adlı iki qardaş öz yüzbaşılarına etiraz əlaməti olaraq qaçıb 
meşənin içində kömür yandıran Aleksan adlı dağlı bir erməninin yanına gəldilər. 
Həmin iki qardaş ermənilə hal-əhval etdikdən sonra əyləşdilər. Hava soyuq 
olduğuna görə bir az quyunun kənarında oturub qızındıqdan sonra xurcunlarında 
10 
 
olan yeməyin hamısını çıxarıb, yarısını erməniyə verdilər, qalanını isə özləri 
yedilər. 
Əhvalatdan xəbər tutan bu iki cavanın ata-anası hər gün yemək və çörək 
gətirib həmin kömürxanada onlara verirdilər. Bu əhvalat bir neçə gün belə davam 
etdi. Yenə bir gün onlara dadlı yeməklər gətirdilər. Cavanlar yeməyi yarıya bölüb, 
yarısını erməniyə verib, yarısını özləri yeyib, isti vura-vura yuxuya getdilər. O 
məlun erməni özündən savayı, qabaqcadan daha iki erməni gətirib orda 
gizlətmişdi. Elə ki cavanlar yatdı, ermənilərin hər üçü durub əllərində balta yavaş-
yavaş gəlib, o biçarələrin başlarını iki parə etdilər. Cavanlar bircə dəfə çığırıb 
canlarını tapşırdılar. Sonra o məlun ermənilər o biçarələri üryan edib, paltarlarını 
və ciblərini soyub, bədənlərini kömür quyusuna atıb yandırdılar. 
Yenə bu günlərdə Əfətli kəndinin müsəlmanlarından iki nəfər şəxsi Ballıca 
kəndinin erməniləri hiylə ilə tutub öldürmüş və meyidlərini yandırmışlar. 
 
*** 
 
Hicri 1321-ci il (miladi 1903) tarixdə rus-yapon müharibəsi zamanı bir 
qarabağlı erməni yapon dövlətinə dəyəri bir milyon yarım manat olan bir gəmi 
peşkəş elədi. 
Bu zaman rus dövlətinin başı müharibəyə qarışdığına görə ermənilərdən 
çağırılmış əsgərlər dövlətə xəyanət edərək dəstə-dəstə silahları ilə bərabər, Osmanlı 
və İran dövlətlərinə qaçdılar. Qərəz, öz məzhəblərinin qaydası ilə andlarına yalan 
çıxıb müxtəlif xəyanətlər edirdilər. 
 
*** 
 
Bunlar hər şəhərdə bir qımdatxana təşkil edirdilər. İlk dəfə Osmanlı 
şəhərlərində, sonra isə Rusiyanın ayrı-ayrı şəhərlərində belə qımdatxanalar 
yaratmağa başladılar. Bu qımdatxanalara bütün siniflərdən şəxs cəlb olunurdu: 
oxumuş cavanlar, sövdəgərlər, sənətkar və başqaları. 
Bu qımdatların icmasının müşavirəsində bir qərar qəbul olundu ki, hər bir iş 
sahibi qımdatxanalara pul verməlidir. Qımdatxanadan həmin qərara əsasən erməni 
iş sahiblərinə məktublar göndərib onların qımdatxanaya göstərilən məbləğdə pul 
göndərməsini tələb edirdilər. Erməni iş sahibi məktubun tələbinə əməl etmədikdə 
ona qımdatxanadan ikinci dəfə elannamə yazılırdı. Əgər yenə həmin şəxs pul 
verməkdən imtina edərdisə, üçüncü dəfə onu hədələyirdilər. Bu dəfə də tələbə əməl 
etmədikdə qımdatlar həmin şəxsin öldürülməsi üçün bir və ya iki nəfər təyin 
edirdilər. Həmin şəxslər isə nəzərdə tutulmuş adamı öldürüb gizlənirdilər. Heç kəs 
bilmirdi ki, bu cinayəti kim etdi və hara getdi. Əgər caniləri bilən və tanıyan olsa 
da, cürət edib heç kəsə deyə bilməzdi. Çünki kimsə canini ifşa etməyə cəhd 
göstərsəydi, onun özü də qımdatxana quldurlarının sui-qəsdinə məruz qalardı. 
11 
 
Atası nalbənd olmuş Camqarov familiyalı bir erməni Allah təbarək və 
təalanın iradəsilə tez bir zamanda milyonçu olur. Qımdatlar başqa varlı ermənilər 
kimi ona da kağızla müraciət edib qımdatxanaya 30 min manat verməsini tələb 
edirlər. O isə qımdatların tələbinə məhəl qoymayıb Moskvaya gedir. Bu zaman 
qımdatlar Moskvada yerləşən qımdatxanaya yazırlar ki, o bizim tələbimizə əməl 
etmədiyinə görə cəzasına çatdırılaraq qətlə yetirilsin. 
Moskva qımdatxanasının başçıları özlərinin muzdlu qatillərinin arasında 
püşk ataraq Camqarovun öldürülməsi tapşırığını onlardan birinə həvalət etdilər. 
Həmin qatil Camqarovu Moskvada kilsənin qapısı yaxınlığında qətlə yetirdi. 
Beləliklə də, qımdatxanaların muzdlu qatilləri neçə-neçə günahsız 
ermənilərin və rusların ölümünə də bais olurdular. 
Əlavə:
2
 Hicri 1321-ci (miladi 1903) ildə rus dövləti Qafqaz vilayətindəki 
kilsələrin əmlakını zəbt etmək istəyirdi. O vaxt bütün Qafqaz şəhərlərində olan 
erməni icmalarının başçıları toplaşıb rus dövlətinin niyyətinə qarşı durmaq və onun 
həyata keçirilməsinə mane olmaq qərarına gəldilər. Bunun nəticəsində dövlət 
tərəfindən erməni milliyyətindən olan xeyli adamlar qətlə yetirildi. Bununla 
bərabər, bir çox erməni icmalarının tanınmış başçıları tutularaq Sibirə göndərildi. 
Kilsələrin əmlakı isə zəbt olunub dövlət sərəncamına verildi. 
ƏLAVƏ: Həmin göstərilən bu ildə şəhərlərdə çox nahaq qanlar töküldü, 
xalqlar bir-birinə çox zülmlər etdilər. Bunun xoşagəlməz təsiri hər tərəfi bürüdükcə 
insanları xoş və rahat həyatdan məhrum edirdi. 
Xüsusən, Mancuriya torpağında rus tayfasından nə qədər insanların nahaq 
qanları töküldü, gəmiləri dənizlərdə batırılıb məhv oldular, neçə-neçə şəhərlər və 
kəndlər xarabalıqlara çevrildi. 
Bu tarixdə İran vilayətinə xəstəlik düşüb, sayı həddi-hesaba gəlməyən 
insanlar tələf oldular. 
Bu günlərdə bəndeyi-aciz Nəvvab Mir Möhsün qardaşı Hacı Mirzə Abutalıb 
xanı Tehranda Amas adlı öz nökəri yatdığı yerdə öldürüb, bacardığı qədər 
cəvahiratdan və nəqd puldan götürüb qaçıb. Amma bu cinayətdən qaça bilməyib, 
rus divanxanasının əlinə keçib. 
ƏLAVƏ: Hicri 1322-ci (miladi 1904) il tarixdə, iyunun 16-da Moskva 
şəhərinə bir dolu yağdı ki, dolunun hər bir dənəsinin ağırlığı təxminən bir 
girvənkəyə yaxın idi. 
Ə L A V Ə: 1904-cü il iyulun 3-də rus padşahının oğlu oldu. Onun adını 
Aleksey qoydular. 
 
  
                                                          
2 Mətndə əlavələr haşiyə kimi göstərilir. 
12 
 
1904-cü İLDƏ BAKIDA ERMƏNİLƏRLƏ MÜSƏLMANLAR  
ARASINDA BAŞ VERMİŞ MÜNAQİŞƏ 
 
Əvvəla bunu bilmək lazımdır ki, İrəvan şəhərinin erməniləri çox kinli, 
ədavətli, təkəbbürlü, xudpəsənd və xəmirləri fitnə-fəsad ilə yoğrulmuş adamlardır. 
Hansı vilayətdə ki bunlar tapılır, mütləq orda bir ədavət və iğtişaş olacaq. Qafqaz 
vilayətlərində nə qədər iğtişaş və münaqişələr baş verirdisə, onların birinci 
səbəbkarı İrəvan erməniləri olurdu. 
Bir gün Bakıda olan İrəvan erməniləri şəhərdə iğtişaş salmağa cəhd 
göstərirlər. Belə ki, özünü hamıdan qoçaq və igid hesab edən həmin ermənilərdən 
biri bir müsəlman öldürür. Ondan sonra lovğalanaraq hər yerdə özünü tərifləyir və 
gördüyü cinayətlə fəxr edirdi. Bir gün o, küçədə getdiyi yerdə 18 yaşlı Bakı 
camaatından gənc bir oğlan onun qarşısına çıxıb deyir: 
— O erməni qoçağı sənsən? 
Erməni cavab verir: 
— Qoduq, mənəm! 
Oğlan bu cavabı eşidən kimi tapançanı çıxarıb, erməninin bədəninə üç güllə 
yeridərək öldürür. Ermənilər həmin müsəlman oğlanı tutub, döyə-döyə gətirib 
divanxanaya verirlər. Divanxanada oğlanın üstünü yoxladıqdan və dəfələrlə 
danışdırdıqdan sonra zindana göndərirlər. Ermənilər divanxanada həmin oğlanı 
danışdıran məmura rüşvət verib, razı saldıqdan sonra onu bir də divanxanaya 
gətirilib sorğu-sual edilməsini tələb etdilər. Onlar məmurun qarşısında belə şərt 
qoydular ki, oğlanı məmurun yanına erməni əsgərləri gətirsin. Elə ki oğlanı 
məmurun yanına gətirdilər, dedi ki, mən bütün həqiqətləri açıb danışmışam. Sən 
isə bunların hamısını yazdın. İkinci dəfə buraya məni gətirməyə nə ehtiyac vardı? 
Məmur hirslənərək oğlanın boynuna yumruq vurub əmr etdi ki, onu həbsxanaya 
aparsınlar. Oğlan məmura yalvarıb xahiş etdi ki, onu erməni əsgərləri ilə 
göndərməsin. Çünki onlar yolda məni öldürəcəklər. Məmur ona qulaq asmayıb, 
zindana aparmağı əmr etdi. Həmin İrəvandan olan erməni əsgərlər isə oğlanı çəkə-
çəkə aparıb, bir dar küçədə yerə yıxdılar və süngü ilə dəlik-deşik edib öldürdülər. 
Sonra isə məmura bildirdilər ki, qaçmaq istəyirdi, biz də öldürdük. 
Əlavə: Karxana sahibi olan sabunçulu Ağa Rəzi adlı böyük bir şəxs 
faytonda küçə ilə gedərkən ermənilərin hücumuna məruz qalaraq öldürülmüşdü. 
Əhvalatdan xəbərdar olan Bakı əhli bundan çox təsirləndilər. Bundan əvvəl də 
ermənilər tərəfindən bir sıra cinayətlər törəndiyinə görə xalq arasında böyük iğtişaş 
baş verdi. Ermənilərin bu düşmənçiliyinə artıq dözməyən camaat bazar-dükanları 
bağlayaraq cavanlar tüfəng-tapança ilə silahlanıb, üz qoydular erməni camaatının 
üstünə. Dükanda ələ düşəni dükanda, bazardakını bazarda, küçədəkini küçədə 
öldürüb, leş-leş üstünə tökdülər. 
 
13 
 
LALAYEVİN BAKI ŞƏHƏRİNDƏ TÖRƏTDİYİ ƏHVALAT 
 
Bakı şəhərində erməni milliyyətinə mənsub olan Lalayev soyadlı bir nəfər 
vardı, karxana sahibi idi. Bu erməni var-dövlətinin çoxluğundan özünü hədsiz 
dərəcədə qudurğan aparırdı. Belə ki, ermənilərin məclisində və ya yığıncaqlarında 
müsəlman tayfasının adı çəkiləndə o, ermənilərə müraciətlə deyirdi ki, «sizə ar 
olsun, müsəlmanın adı gələndə titrəyirsiniz, müsəlmanlar kimdir ki, onlardan belə 
qorxursunuz? Mən müsəlmanları bir milçək və qarışqa hesab edirəm. Onlar od 
olsalar da özlərini yandıra bilməzlər». 
Sabunçulu Ağa Rəzi öldürüldükdən sonra Bakıda baş verən iğtişaş zamanı 
hər tərəfi tüfəng və tapança gurultusu və müsəlman igidlərinin nərəsi və «ya Əli» 
sədası bürüyərkən həmin Lalayev qabaqcadan evində topladığı döyüş silahlarını işə 
saldı. Onun yaratmış olduğu 20-30 nəfərdən ibarət erməni quldur dəstəsini 
silahlandıraraq müsəlmanları qırmaq üçün onlara tərəf yönəltdi. Lalayevin əmri ilə 
evinin ətrafında olan bütün qapı-darvazalar bağlandıqdan sonra həmin quldur 
dəstəsinin üzvləri evin pəncərə, qapı və bacaları arxasında mövqe tutaraq, küçədən 
gəlib-keçən müsəlmanları atəşə tutdular. Bunun nəticəsində gəliş-gediş dayandı. 
Həmin gün bizim qarabağlı Tağı bəy Şirin bəy oğlunu qardaşı uşaqları evlərinə 
qonaq çağırmışdılar. Tağı bəy Şirin bəy oğlu faytonla həmin küçədən keçərkən 
Lalayevin evindən həmin quldurlar tərəfindən atəşə tutularaq öldürülmüş, faytonçu 
isə bir neçə yerindən ağır yaralanmışdı. Bu vaxt Bakı əhalisi arasında böyük şöhrət 
tapmış Ağakərim adlı bir nəfər mərd və igid oğlan öz silahlı dəstəsi ilə Bakının 
küçələrində cövlan edərək azərbaycanlıların həyatına qəsd edən erməni 
quldurlarını cəhənnəmə vasil edirdi. Nəhayət, onlar gəlib Lalayevin evi yerləşən 
küçəyə çatdılar. Ağakərim öz dəstəsini iki yerə bölüb birinə divarlar arxasından 
Lalayevin evini gülləyə tutmasını əmr edir, digər hissəsinə isə külüng-balta və 
lomla evin darvazasını açmaq əmrini verdi. Üçüncü dəstə güllə yağışının altında 
divarların dibi ilə Lalayevin evinin darvazasına yaxınlaşıb, lom və külünglə 
darvazanı dağıtmağa başladılar. Onlar əllərindəki alətlərlə darvazanı parça-parça 
edib yerə saldılar. Ağakərim və onun dəstəsi qəzəblənmiş aslan kimi «ya Əli!» 
sədası altında hücum çəkib içəri doldular. Camaat tüfənglərin gurultusundan və 
igidlərin nərəsindən dəhşətə gəldi. Lalayevin evində olan quldurlar karıxıb mat 
qaldılar. Onlar tüfənglərini atıb qaçmaq istəyərkən Ağakərimin dəstəsi onları bir-
bir qətlə yetirdi və evdə gizlənənləri də çıxarıb, cəzalarına çatdırdılar. Bundan 
sonra Ağakərim bir neçə nəfərlə Lalayevin otağına daxil oldu. Ağakərim irəli gəlib 
dedi: 
— Allah saxlasın, keyfin neçədir? O müsəlmanları ki, sən milçək və qarışqa 
hesab edirdin, indi onların hər biri şiri-nərə dönüb qulluğuna gəliblər. 
Lalayev söyüd ağacının yarpağı kimi tir-tir titrəyərək dedi: 
14 
 
— Qələt eləmişəm, məni bağışlayın. Bu gün bəxşiş günüdür, öz 
zəhmətinizin əvəzində nə qədər pul lazımdır, götürün. Sandıqda kupon kağızları 
var. Götürün, aparın, xəzinə və bankdan pul alın. Uşaqların arasında bölün. 
Ağakərim dedi ki, biz buraya puldan ötrü gəlməmişik. Bu millət davasıdır. 
Milləti müdafiə etməkdən ötrü biz can qoymuşuq və bu məqsədlə də buraya 
gəlmişik. Millət yolunda biz pula satılanlardan deyilik. 
Bu vaxt Lalayevin övrəti gəlib özünü ərinin üstünə saldı və ağlaya-ağlaya 
Ağakərimə minnət elədi ki, siz gəlin bunu öldürməyin. Sizə nə qədər pul lazımdır, 
durum gətirim. Ağakərim övrətə dedi ki, bizə pul lazım deyil. Sənin bu kişin gərək 
öldürülə. Sənin kişin çox qürrələnib erməni məclislərində deyirmiş ki, 
müsəlmanlar mənim yanımda bir milçəkdir. Yarım milyon pul qoyub, onların 
hamısını məhv edərəm. 
Ə L A V Ə: Belə deyirlər ki, bu halətdə Lalayev Hacı Zeynalabdin 
Tağıyevin yanına bir adam göndərib, özünün xilas edilməsini xahiş eləyir. Hacı 
buyurur ki, bu, mənə dəxli olmayan işdir. Baş verən hadisə isə millət məsələsidir, 
mən nə deyə bilərəm? 
Xülasə, Ağakərim nə qədər çalışdı ki, övrət Lalayevdən aralansın, mümkün 
olmadı. Qəflətən camaatın içərisindən naməlum bir şəxs övrəti güllə ilə vurub 
öldürdü. Ağakərim onu məzəmmət etdi. Sonra isə Lalayevə bir neçə güllə vurub 
öldürdü. 
Lalayev qətlə yetirildikdən sonra hamı evdən bayıra çıxdı. Evin hər 
yanından üstünə neft çiləyib, od vurdular. Ev böyük partlayışlarla yanmağa 
başladı. Bu da onu göstərdi ki, Lalayevin evinin zirzəmiləri yeşik-yeşik hərbi 
sursat və partlayıcı maddələrlə dolu imiş. Evdən qalxan gurultunun və partlayışın 
səsindən yaxında olan adamlar qulaqlarını tutaraq hərə bir tərəfə qaçırdı. Ev 
sursatlarla birlikdə yanıb külə döndü. Deyilənə görə, bir ay sərasər evdən tüstü 
kəsilmədi. 
Belə deyirlər ki, Lalayevin xoşsifət gözəl bir qızı varmış. Həmin qıza heç 
kəs toxunmayıb, mehribanlıq göstərib və gətirib Hacı Zeynalabdinin qızlar 
məktəbində yaxşı əmin adamlara tapşırıblar. 
Ə L A V Ə: Bakıda qırğın daha da şiddətlənərkən erməni tayfasından 
silahlı bir dəstə şəhərin küçələrində dolaşaraq hambalları və əlsiz-ayaqsız qocaları 
tutub öldürürdü. Həmin vaxt Bakının din xadimlərindən birisi öz qonşularında olan 
övrət və uşaqları, eləcə də qocaları öz evinə cəm edib, darvazanı bağlamışdı. 
Bundan xəbər tutan erməni dəstəsi mollanın evinin yanına çatarkən belə qərara 
gəldilər ki, Lalayevin əvəzini çıxmaq üçün bu mollanın evindəki övrət və uşaqları 
öldürüb, evinə od vurub yandırsınlar. Bu əzm ilə evin darvazasını sındırıb içəri 
girmək istəyərkən, o biri tərəfdən ləzgi tayfasından bir dəstə onların üstünə gəldi. 
Onlar erməniləri öldürüb, mollanın evində olan övrət-uşaqları erməni şərindən 
xilas etdilər. Ondan sonra ləzgilər xəncərlərini erməni qanından pak edib üz 
tutdular göy səmtinə və ərz elədilər ki, «Ya Məhəmməd, atamız-anamız sənə fəda 
15 
 
olsun, sənin dininin düşmənlərini məhv edib, cəhənnəmə vasil etdik. Bizdən razı 
oldunmu?» Xülasə, həmin müdafiə günündə ləzgi tayfasının Bakı müsəlmanlarına 
köməyi çox oldu. Həmin gün onlardan beş nəfər şəhid oldu. 
 
ERMƏNİLƏRİN BAKI QUBERNATORUNU ÖLDÜRMƏSİ 
 
Bakıda baş verən bu qırğından bir az sonra şəhər qubernatoru faytonda küçə 
ilə gedərkən bir neçə nəfər erməni faytonun üzərinə hücuma keçərək bomba atıb 
partlatmışlar. Bombalar faytonun yanında yerə dəyib partlayaraq faytonu 
darmadağın etmişdir. Partlayışdan ağır yaralar alan qubernator və atlar ordaca 
ölmüşdür. 
Quldur ermənilərin biri tutulmuş, digərləri isə qaçıb gizlənmişlər. Sonra 
aparılan axtarış nəticəsində bu cinayətdə iştirak edən daha dörd erməni həbsə 
alınmışdır. 
Deyilənə görə, həmin beş nəfər cani erməni dar ağacından asılaraq 
cəzalarına çatmışlar. 
Bu əhvalatdan sonra bir müddət sakitlik oldu. Lakin ayrı-ayrı erməni 
fitnəkarları öz fitnə-fəsadından əl çəkməyərək, gizli əllərinə düşən müsəlmanları 
öldürürdülər. Bu növ ədavətlər və xəyanətlər ara-sıra hər iki tərəfdən baş verirdi. 
 
1905-ci İLDƏ İRƏVAN ŞƏHƏRİNDƏ BAŞ VERƏN  
ERMƏNİ—MÜSƏLMAN ƏHVALATI 
 
Hansı vilayətdə ki, İrəvan ermənilərindən bir neçə nəfər tapılırdı, mütləq 
orda bir iğtişaş baş verirdi. Bu İrəvan erməniləri çox xudpəsənd, kinli və 
cinayətkardılar. 
İrəvan şəhərinin müsəlmanlar yaşayan 80 evdən ibarət məhəlləsinin 
ermənilərlə iğtişaşı baş verib. Bu iğtişaşın başlanmasına səbəb olan ermənilər 
həmin məhəllədə müsəlmanların imarətlərini gülləbaran etməyə başladılar. 
Ermənilərə nisbətən müsəlmanların bu məhəllədə az olmasına baxmayaraq, 
ermənilərə qarşı müqavimətdə mətanətlə dayandılar və onlara böyük zərbələr 
endirdilər. İki tərəfdən üç gecə-gündüz davam edən güllə yağışının altında qırx 
nəfər erməni, iki nəfər isə müsəlmanlardan öldürüldü. Üç gündən sonra güllələri 
tükəndiyinə görə gecə vaxtı müsəlmanlar həmin məhəllədən qaçmalı oldular. 
Əhvalatdan xəbərdar olan ermənilər müsəlmanların evlərinə doluşub, onların mal-
dövlətini qarət etməyə başladılar. Fürsət tapıb qaça bilməyən beş nəfər övrət və üç 
nəfər uşaq bir evin küncünə qısılaraq qorxudan titrəyə-titrəyə ağlayırdılar. Əllərinə 
düşən kitablara və Qur'ani-Kərimə od vurub yandırdılar. Ermənilərin qoca qadın və 
kişilərə, eləcə də uşaqlara etdikləri zülmü qələmə almaq çox çətindir. 
İrəvanda ermənilərin müsəlmanlara qarşı törətdiyi qəddarlıqları və 
əzazilliyini şəhərin ətraf kəndlərində yaşayan müsəlman kürd tayfaları eşidən kimi 
16 
 
silahlanaraq atlara minib, qəzəblənmiş aslan kimi nərə çəkə-çəkə üz qoydular 
İrəvanda qırğın olan yerlərə. Yollarda əllərinə düşən erməniləri öldürüb, mallarını 
talan edib, evlərinə od vurub yandırırdılar. Ermənilərin qaçanları gəlib bir böyük 
kənddə cəm olmuşdular. Həmin kənddə dövlətin divanxanası və bir az qoşunu var 
idi. Həmin qoşun erməni—müsəlman arasında gedən qırğını dayandırmaq üçün 
kürdlərə mane oldular. Qafqaz canişininin göstərişi ilə cənab Şeyxülislam 
həzrətləri katolikos Hayrik ilə gəlib məsciddə və kilsədə dualar və xütbələr 
oxuyub, xalqa nəsihətlər verdilər. Bununla da iki xalq arasında gedən qırğınları 
dayandırdılar. 
Bu əhvalatdan sonra erməni qımdatları başqa şəhər və kəndlərə dağılaraq 
yerli erməni əhalisini müsəlmanlara qarşı davaya qaldırmaq üçün onlar arasında 
təbliğat aparmağa başladılar. Uzaqgörən və davaya qoşulmaq istəməyən ermənilər 
qımdatların bu fitnə-fəsadlarından uzaq olmağa çalışırdılar. Qımdatlar isə belə 
erməniləri fürsət düşən kimi tutub öldürürdülər. 
Həmin bu tarixdə, yəni 1905-ci ildə Tehran və onun ətrafında, eləcə də, 
Xorasanda vəba xəstəliyi yayılmışdı. İki ay davam edən bu xəstəlik nəticəsində hər 
gün təqribən yüz adam ölürdü. 
 
1905-ci İLDƏ NAXÇIVANDA BAŞ VERMİŞ  
ERMƏNİ—MÜSƏLMAN ƏHVALATI 
 
Elə ki İrəvanın fitnə-fəsad törədən erməniləri Naxçıvana gəldilər, orda 
vəziyyət gərginləşdi. Naxçıvan erməniləri neçə illərdən bəri tədarük etdikləri vuruş 
sursatlarını—topları, bombaları, beşaçılan tüfəngləri və s. növbəti qırğın üçün 
hazırlamağa başladılar. Hərbi sursatları keçidlərdə və gizli mövqelərdə 
yerləşdirdikdən sonra dükan-bazarları bağlayıb, bütün icma ilə qalxıb mövqelərdə 
hazırladıqları silahdan qəflətən müsəlmanlar üzərinə gurhagur atəş açmağa 
başladılar. Əhvalatdan xəbərsiz və dükan-bazarda öz işləri ilə məşğul olan biçarə 
müsəlmanlar çaş-baş qalıb, bilmədilər nə etsinlər. Kimisi fürsət tapıb dükanı 
bağladı, kimisi tapa bilməyib, açıq qoyub canını qurtarmaq üçün evlərinə qaçdılar. 
Yarım saata tüfəngi olan tüfəngini, tapançası olan tapançasını, olmayanlar isə 
xəncər, külüng, balta, dəhrə və ağac götürüb, ermənilərin müqabilinə gəldilər və 
onlarla davaya başladılar. Silahsız müsəlmanlar münasib fürsətlərdən istifadə 
edərək qəflətən erməni silahlılarının üzərinə hücum edib əllərindəki balta, dəhrə, 
ağacla vurub onları yerə yıxaraq tüfəng və patrondaşlarını əllərindən alıb, üz 
qoydular davaya. Müsəlmanlara kömək gələnə kimi hər iki tərəfdən ölənlər oldu. 
Bir para yerlərdən gələn müsəlmanlar nərə çəkərək üz qoydular ermənilərin üstünə. 
Hər tərəfdə ermənilər böyük tələfatə məruz qaldılar və vəziyyəti belə görüb üz 
qoydular qaçmağa. 
Şəhər erməniləri məğlub olandan sonra müsəlmanlar üz qoydular erməni 
kəndlərinə. Həmin kəndlərdə ələ düşən erməniləri öldürüb, mal-dövlətini talan və 
17 
 
qarət etməklə bərabər evlərinə od vurub yandırdılar. Bu kəndləri darmadağın 
etdikdən sonra üz qoydular Naxçıvan qəzasındakı Böyük Badamlı kəndinə. Həmin 
kəndin bütün erməniləri—gənc və qoca, böyük və kiçik öz külfətləri ilə 
müsəlmanların qarşısına çıxdılar. Tam ehtiramla kəlmeyi-şəhadəti deyib 
müsəlmanlığı qəbul etdiklərini bildirdilər. Müsəlmanlar onları çox sevinclə 
sakitləşdirib, böyük ehtiramla oradan geri qayıtdılar. Bu xəbər hər tərəfə yayıldı. 
Erməni qəzetləri yazırdı ki, müsəlmanlar bu qədər qətl və qarətlə kifayətlənməyib, 
erməniləri məcburi şəkildə öz dinlərindən döndərib müsəlman edirlər.  
Bu əhvalat dövlətə və divan əhlinə çatan kimi hökm elədilər ki, durmadan 
İrəvan qubernatoru həmin kəndə getməlidir. İrəvan qubernatoru Əlixanov çoxlu 
kazak götürüb, qoşunla Badamlı kəndinə gəldi. Əlixanovun görüşünə gəlmiş 
müsəlman dinini qəbul edən ermənilər onu salamlayarkən Əlixanov onların 
salamını rədd edərək buyurdu ki, erməni qəzetlərinin yazdığına görə müsəlmanlar 
sizləri zor və hədə-qorxu ilə öz dininizdən döndərərək, müsəlman ediblər. Əgər 
həqiqət belədirsə, kazak qoşunu burada qalıb, sizi qorumağa hazırdır. Sizə qarşı 
heç kəs qüvvə işlədə bilməz. Yeni islam dinini qəbul etmiş ermənilər сavab 
verdilər ki, bizi heç kəs zor və hədə-qorxu ilə müsəlman etməyib. Əksinə, biz 
özümüz könüllü olaraq, öz razılığımız və rəğbətimizlə islam dinini qəbul etmişik. 
Bu cavabı eşidən Əlixanov сamaata heç bir söz demədən geri qayıdıb getdi. 
 
1905-ci İL TƏBRİZ ƏHLİNİN ƏHVALATI 
 
Naxçıvanda, İrəvanda və Bakıda baş verən iğtişaşlar zamanı İran 
təbəələrindən olan müsəlman camaatından da məzlum və şəhid olduğunu eşidən 
Təbriz əhli buna dözməyib qəzəblənir, bazar-dükanı bağlayıb üz qoyurlar erməni 
məhəllələrinə tərəf. Onlar yuxarıda göstərilən şəhərlərdə nahaq yerə öldürülmüş 
müsəlmanların qanının əvəzini çıxmaq üçün ermənilərin üstünə gedirdilər. 
Əhvalatdan xəbərdar olan ermənilər dəhşətə gələrək böyük-kiçik, övrət-uşaq 
qapıları bağlayaraq dad-fəryad qoparırlar və əhvalatı Təbriz hakiminə çatdırırlar. O 
isə erməniləri mühafizə etmək üçün erməni-müsəlman məhəllələrinin arasına 
qoşun yeridir. Qoşun dəstələri tüfənglərini çəkib atəşə hazır vəziyyətdə dayanırlar. 
Bununla da Təbriz hakimi ermənilərin öldürülməsinin və evlərinin qarət 
edilməsinin qarşısını aldı. Bir neçə gün ərzində Təbrizdə sakitlik yaradıldı. Bundan 
sonra Təbriz hakiminin əmri ilə ermənilərdən bütün silah və sursatın (tüfəng, güllə, 
tapança və s.) hamısını yığdılar. Təbrizin erməni camaatı teleqraf və məktubla 
katolikosa və yerli din xadimlərinə müraciət etdilər ki, ermənilər sakit oturub 
ədavət törətməsinlər. Çünki əks təqdirdə biz burada müsəlman əhli tərəfindən qətlə 
yetirilə bilərik. 
 
  
18 
 
XORASAN ƏHVALATI 
 
Ə L A V Ə: Yenə bu tarixdə etibarsızlığı və nahaq yerə qan tökməyi və 
müsəlmanlara qarşı qəddarlığı ilə hamıya yaxşı məlum olan erməni tayfası bir para 
müsəlman əhlini guya ermənilərin özündən qorumaq və mühafizə etmək üçün 
onları şirin dilə tutub öz evlərində sığınacaq verirlər. Sonra isə onları qətlə yetirib, 
bədən üzvlərini kəsmiş, başlarına nal və mismar çaldıqları müsəlmanlara məlum 
olmuşdur. O cümlədən, Xorasan əhli də bu əhvalatdan xəbərdar olan kimi 
qəzəblənib, həmin saat töküldülər erməni dükanlarının üstünə. Nə qədər mal və 
əşyaları var idi talan və tarac etdikdən sonra özlərini də qətlə yetirmək istəyərkən 
bir para divan əhli tez bunun qarşısını alaraq ermənilərin qətlə yetirilməsinə imkan 
vermədilər. 
Ə L A V Ə: 1905-ci ildə Tiflis şəhərində Qafqaz namestniki (canişini) öz 
övrəti ilə faytona minib küçələrin birindən keçdiyi zaman çoxdan fürsət axtaran 
erməni qımdatlarından 4 nəfər həmin faytonun üzərinə hücum çəkərək xəncər ilə 
namestniki bir neçə yerindən yaralayıb qaçdılar. Canişinin yanında olan kazak 
erməninin birini öldürdü, o biriləri isə qaçıb gizləndilər. 
Ə L A V Ə: Yenə bu tarixdə divana qulluq edən bir ləzgi müsəlmanını rus 
xəzinəsinin qabağında ermənilər tapança ilə vurub öldürdülər. Əhvalatdan xəbərdar 
olan Şuşa qalasının müsəlmanları böyük bir icma ilə gedib həmin ləzginin cəsədini 
tabuta qoyub böyük məscidin həyətinə gətirirlər. Qüsl verdikdən sonra isə aparıb 
qəbiristanlıqda dəfn edirlər. Müsəlmanların qəzəbindən ehtiyat edən ermənilər 
acizanə surətdə müsəlmanlardan üzrxahlıq etdilər ki, həmin ləzgini rus bilib 
öldürüblər. Ona görə qatilin bağışlanmasını xahiş etdilər. 
Ə L A V Ə: Yenə bu tarixdə Şuşa qalasında erməni cəmaatı rus tayfasından 
bir böyük vəzifəli şəxsi tapança ilə öldürdülər. Həmin bu rus ilk dəfə Qalaya 
gələndə kasıb olduğundan bir manata belə möhtac imiş. Amma öləndən sonra onun 
evindən külli miqdarda nəqd pul və əşya çıxmışdır. Buradan aydın oldu ki, o, 
dövlətə xəyanət edib erməni və müsəlmanlardan rüşvət almışdı. 
Xülasə, erməni tayfası bu qəbil şəxslərdən Qalada və kəndlərdə çox 
öldürürdülər. 
Bütün bunlara baxmayaraq, müsəlmanlar onlara (ermənilərə) mehribanlıq 
və hörmət göstərirdilər. Belə ki, bu tarixdə Şahnəzərovlar nəslindən Qriqor ağa adlı 
birisi vəfat etmişdi. 
Müsəlmanların əyan və əşrafları toplaşıb onun dəfn mərasimində iştirak 
etdilər. Qriqor ağanı tabuta qoyub müsəlmanlar öz qayda-qanunları ilə çiyinlərinə 
alaraq qəbiristanlığa aparıb dəfn etdilər. Onun özü və ata babaları (Bəhram bəy, 
Cəmşid bəy və Məlik Şahnəzər) müsəlmanlara çox böyük rəğbət bəslədiklərinə 
görə Qalanın müsəlman camaatı bir neçə gün yas mərasimində iştirak etdilər. Hətta 
Cəmşid bəyin bir bacısı Hurizad xanım mərhum İbrahim xanın arvadı idi. Bu 
xanımın övladı olmadığına görə böyük məscidin həyətində otaqlar tikdirərək vəqf 
19 
 
etdirdiyi otaqlar indi də qalmaqdadır. Cəmşid bəyin özü Rəhim bəyə vəsiyyət 
etmişdi ki, öləndə məni erməni qəbiristanlığında dəfn etməsinlər. Cəmşid bəy 
öləndə Rəhim bəy Şuşada olmadığından ermənilər onu aparıb öz 
qəbiristanlıqlarında dəfn etmişdilər. Rəhim bəy gələndən sonra dərhal Cəmşid 
bəyin tabutunu erməni qəbiristanlığından çıxarıb kənar yerdə dəfn etdilər. 
 
1905-ci İL ŞUŞA ŞƏHƏRİNİN ƏHVALATI 
 
Şuşa qalasında erməni tayfasının bir para nalayiq işlərinə görə müsəlmanlar 
dözmədiyindən hər iki tayfa arasında böyük bir iğtişaş baş verdi və az qaldı ki, qan 
su yerinə axsın. Hər iki tərəfdən xeyirxah məsləhətçilər odu yatırmağa çalışdılar. 
Bir neçə dəfə erməni xəlifəsi və keşişləri, eləcə də min nəfərə yaxın əyanlar və 
bazar əhli məscidə gəlib dualar və xütbələr oxudular. Bununla da müsəlmanlarla 
sülhü bərqərar eləyib şad və xürrəm geri qayıtdılar. 
Neçə dəfə ermənilər tərəfindən bu növ qərəzli düşmənçilik hərəkətləri baş 
vermiş, lakin erməni xəlifəsi hər dəfə bir dəstə adamla qazinin evinə gələrək qan 
tökülməsinin qarşısını almışdır. Bu hal uzun çəkmədi. Bir gün müsəlman 
cavanlarından bir neçəsi bazara gəlib qəflətən qışqıraraq dedilər ki, ay 
müsəlmanlar, nə qafil oturmusunuz? Ermənilər tökülüb təzə məhəlləni tar-mar 
edirlər. Bazar əhli bu dəhşətli xəbəri eşidən kimi qəzəbləndi. Və həmin anda 
dükanları bağlayıb, bazar camaatının bir parası silahlarını götürüb Təzə məhəlləyə 
tərəf yüyürdülər. Bir parası isə tüfəng və tapançalarını doldurub bazarda olan 
ermənilərin üzərinə hücum çəkdilər. Ermənilər bu vəziyyətdən qorxuya düşüb 
kimisi dükanı bağlayıb qaçdı, kimisi isə dükanın içinə girib qapını daxildən 
bağlayıb gizləndi. Bəziləri isə qonşuluqda olan müsəlman evlərində gizlənib 
özlərini xilas etdilər. Bu iğtişaş başlayarkən Təzə məhəlləyə getmiş silahlı adamlar 
geri qayıdıb xəbər gətirdilər ki, deyilənlər yalandır. Odur ki, mollalar və seyidlər 
gəlib ermənilərə təskinlik verdi ki, bu iğtişaş səhvən olub. Bazar əhlinin tələbi ilə 
yalan danışmış adamı tutub çəkə-çəkə bazara gətirdilər. Onlar yığışıb söyə-söyə bu 
yazığı o qədər döydülər ki, az qaldı ölsün. Binəvanın başına o qədər vurmuşdular 
ki, beyni xarab olub dəli olmuşdu. Uzun müddət müalicə olunmadı. Sonra Tiflisə 
aparsalar da, orada müalicənin əhəmiyyəti olmamış, 1323 (1905)-cü ilin zilhiccə 
ayında vəfat etdi. Həmin adam hamamçılardan Kərbəlayı Abbasın oğlu Məşədi 
Qurban idi. 
Bu günlərdə şəhərdə iki məşhur şəxs vəfat etmişdi. Bu xəbəri eşidən 
müsəlmanlar 3 günlüyə dükan-bazarı bağlayıb məscidi-camedə matəm saxladılar. 
Erməni xəlifəsi bu xəbəri eşidən kimi camaatı ilə məscidə gəlib başsağlığı verir və 
öz adətləri ilə İncildən dua oxuyub gedirdilər. Beləcə ermənilərlə müsəlmanlar 
alış-veriş edib bir müddət sakit dolanırdılar. Amma hər tərəfdən xəbər gəlirdi ki, 
erməni qımdatlarının arasında dava etmək xüsusunda böyük məsləhətləşmələr 
gedir. Onların, yəni qımdatların üçdə iki hissəsi müsəlmanlarla dava etməyi hələlik 
20 
 
məsləhət bilmirdilər. Qalan üçdə bir hissəsi isə müsəlmanlarla davanın zəruri 
olduğunu söyləyirdilər. Onların qarşısına qoyduğu məqsəd bütün müsəlmanların 
ev-eşiyini tar-mar etmək, özlərini qətlə yetirmək, Şuşa qalası kimi möhkəm bir 
şəhəri ələ keçirmək, ondan sonra isə tədarük etdikləri bütün silahla ruslara qarşı 
müharibə elan edib azadlığa nail olmaq idi. Bu arada bir nəfər gəlib müsəlmanlara 
xəbər verir ki, bir iranlı qərib seyid erməni ilə alış-veriş edəndə erməni ona nalayiq 
sözlər deyərək hörmətsizlik edib. Xalq bundan hiddətlənərək məscidin həyətinə 
toplaşır. Mən də məscidə gəlib həmin təhqir olunmuş seyidi görmək üçün onun 
dalınca bir adam göndərdim. Onu mənim yanıma gətirdilər. İçəridə və bayırda 
müsəlman camaatı qaynaşırdı. 
Erməni məhəlləsinin hakimi Qasım bəy (müsəlman) bizim yanımıza gəldi. 
Vəziyyəti belə görüb həmin hakim Kiki (erməni) adlı Duma deputatına bir məktub 
yazır və qeyd edir ki, həmin müqəssir erməni bir qrup adamla gəlib həmin seyidlə 
barışsın ki, bu iğtişaşa son qoyulsun. Həmin Kiki müqəssiri 30 nəfərəcən sövdəgər 
ermənilərlə birlikdə bizim yanımıza gətirdilər. Levon adlı müqəssir gəlib seyidin 
əlini öpür, üzr istəyir və beləliklə də, camaat sakitləşir. 
Belə tədbirlər nəticəsində hiddətlənmiş camaatı sakitləşdirmək mümkün 
olurdu. Odur ki, müsəlman və erməni böyükləri, eləcə də qazi və keşişlər bir din 
xadimi və iki nəfər mülki şəxsdən ibarət qruplar yaradıb kənd yerlərinə və bağlara 
göndərirdilər, əhaliyə nəsihətlər verib sakitləşdirsinlər. Bununla da iki millət 
arasında baş verə biləcək iğtişaşın, müvəqqəti də olsa, qarşısını alırdılar. Bir neçə 
vaxt bu iki xalq arasında sakitlik yarandı. Buna baxmayaraq, ermənilər öz fitnə-
fəsadlarından əl çəkmirdilər. Sadəlövh müsəlmanlar isə onların bu hiylələrinə 
inanıb heç bir tədbir görmürdülər. Amma bu hiyləgər tayfa gizlincə tədarük görüb 
yollar üzərində, gizli yerlərdə və hündür qayalarda səngərlər yaradırdılar. Onlar 
müsəlmanlarda olan silahları ələ keçirmək üçün belə bir hiylə işlətdilər. Əgər 
tüfəng bazarda 20 manata satılırdısa, onlar 100 manata, tapança 6 manata olduğu 
halda, 30 manata alırdılar. Sadədil müsəlmanlar silahların ermənilər tərəfindən belə 
baha qiymətə alındığını görüb evlərində nə qədər silah və sursat var idisə, tamamən 
ermənilərə satdılar. 
Dövlətin başı yapon-rus müharibəsinə qarışdığına görə Qarabağda baş verən 
iğtişaşlara məhəl qoymurdular. 
Dövlətin göstərişi ilə bu iki tayfa arasında sülh yaratmaq üçün və hər cür 
iğtişaşların qarşısını almaq üçün müsəlmanlar toplaşıb bir neçə nəfər tədbirli adam 
seçib bir məclisi-xeyriyyə yaratdılar. 
Həmin seçilmiş şəxslər müsəlman camaatına xəbər etdi ki, erməni tayfası 
hiylə işlədərək müsəlmanlardan silahı toplamaq məqsədilə həmin silahları 
müsəlmanlardan olduqca baha qiymətə alırlar. Axırda həmin silahlarla 
müsəlmanların özlərini qətlə yetirəcəklər. Bundan sonra müsəlmanların ermənilərə 
silah və sursat satmağı qadağan edildi. Hər məhəlləyə xüsusi adamlar təyin edildi 
ki, hər kəsin erməni tayfasına silah satmasına imkan verməsin. Hər ailəyə tapşırıldı 
21 
 
ki, öz imkanı daxilində bir və ya iki tüfəng, tapança və patronlar alıb evində hazır 
saxlasınlar. Odur ki, müsəlmanlar satdıqları silahların əvəzinə, birə-beş 
satdıqlarından da baha qiymətə yeni sursatlar almaq məcburiyyəti qarşısında 
qaldılar. Bundan sonra müsəlmanlar ermənilərin hiylələrindən agah olub bir balaca 
ayıldılar. Evlərdə lazım olan ərzaq tədarükü də görməyə başladılar. Kənd 
yerlərində yaşayan camaatı da ermənilərin bu hiyləsindən xəbərdar etdilər və silah 
almalarını məsləhət gördülər. 
Vəziyyəti belə görən ermənilər yavaş-yavaş müsəlman bazarlarından 
köçməyə başladılar. Lakin onların bir parası müxtəlif səbəblər gətirərək köçməsə 
də dükanlarında olan malların hamısını erməni məhəlləsinə köçürürdülər. Amma 
erməni məhəlləsindəki bazarda dükanları olan müsəlmanlara deyəndə ki, 
müsəlman məhəlləsinə köçün, onlar, «ermənilər bizim dostumuzdur, onlardan bizə 
və bizim malımıza heç bir xətər dəyə bilməz», — deyə cavab verdilər. 
İrəlidə özlərinə dost hesab etdikləri bu tayfanın erməni məhəlləsindəki 
dükan sahiblərinin başlarına hansı müsibətləri gətirdiklərini yazacağıq. 
Müsəlmanlarla dava etmək və qırğın salmaq fikrində olan qımdatlar bütün 
yığıncaqlarda erməniləri müsəlmanlara qarşı təhrik məqsədi ilə deyirdilər: 
«Ah-ah, Bakıda Lalayevin qanı yerdə qaldı, İrəvanda filan qardaşımıza 
zülm oldu, Naxçıvanda bir o qədər qardaşlarımızı öldürdülər, filan qədər övrət və 
kişiləri müsəlman etdilər. Onsuz da əvvəl-axır hamımız öləcəyik. Odur ki, yaxşı 
olardı xalqımız yolunda ölək və qardaşlarımızın qanını alaq». 
Onlar belə fitnə-fəsadlara təhrik etmək məqsədi güdən söhbətlərlə 
ermənilərin qulaqlarını doldurub hər gün müsəlmanlara qarşı bir fitnə törədirdilər. 
Bu günlərdə padşahlıq postundan üç nəfər rus bir çamadanda padşahlıq 
xəzinəsinə qırx üç min manat nəqd pul nə qədər vegsel aparan zaman, divarın 
arxasından çıxan erməni qımdatları həmin rus xadimlərini öldürüb pulu çamadanla 
götürüb qaçmışlar. Bu məbləğdə böyük pul erməni qımdatlarının əlinə keçdikdən 
sonra onların müsəlmanlara qarşı düşmənçilikləri və fitnə-fəsadları daha da 
artmağa başladı, sonra öz aralarında müsəlmanlara qarşı bir hücum planı 
hazırladılar. Bu planda hücumun tarixi və vaxtı saatlara qədər hesablanmışdı. Plana 
əsasən Qalada olan müsəlmanların hamısı böyükdən kiçiyə qədər qırılmalı, malları 
talan edilməli, ev-eşikləri isə yandırılıb xarabaya döndərilməli idi. Bu məzmunda 
planı müzakirə etmək üçün bir erməni hakiminin yanına apardılar. Həmin şəxs 
planla tanış olduqdan sonra onlara dedi: 
«Bu yazdığınız hünərlər sizdə vardırmı?»  
Onlar cavab verdilər: 
«Görərsən ki, dörd saat ərzində bütün müsəlmanları qırıb məhəllələrini tar-
mar etdikdən və Qalanı ələ aldıqdan sonra rusların başına nə gətirəcəyik». Hakim 
buyurur ki, iddianız çox böyükdür, amma vaxtınız çox azdır. Qımdatlar söylədilər 
ki, səkkiz saat olmasın, on iki saat olsun. Axır ki, bu sutkada, yəni bir gecə-gündüz 
ərzində görəcəksən ki, 12 saatdan sonra müsəlmanların böyük məscidində nahar 
22 
 
edəcəyik, 24 saatdan sonra isə xan sarayı üzərində öz bayrağımızı qaldırıb, Qalanı 
tamamilə öz əlimizə alacağıq. 
Həmin hakim buyurdu ki, bunu mənim ağlım kəsmir, sizin dediyiniz sözlər 
xəyal və mənasızdır. 
Bu sözləri eşidən kimi qımdatlardan birisi təkəbbür və qəzəblə planı onun 
əlindən alıb yoldaşları ilə birlikdə öz evlərinə qayıtdılar. 
Ermənilər öz tayfasını mənəvi baxımdan bu iğtişaşa hazırlamaqla, bütün 
küçələrdə və səngərlərdə hazırlıq görməklə bərabər, başladılar müsəlmanlara 
sataşmağa. 
Bu işlərdən xəbərdar olan bir erməni övrəti deyir ki, bizim qımdatların bu 
tədbirdə böyük səhvləri var. Bundan ötrü ki, mən bir kasıb övrətəm, dörd uşağım 
var. Bir toyuğum neçə gündür azıb, orda-burda yumurtlayır. Artıq üç gündür ki, 
mən və dörd uşağım o bircə toyuğun öhdəsindən gəlib onu tuta bilmirik. Bir halda 
ki, beş nəfər bir toyuğun öhdəsindən gələ bilmir, bəs bizim bu qımdatlarımız bu 
qədər yığılmış erməni ilə milyon-milyon müsəlmanların öhdəsindən necə gələcək? 
Xülasə, ermənilər öz fitnə-fəsadlarını davam etdirirdilər. Bir gün küçələrin 
çırağını yandıran Kərbəlayi Məmmədhüseyn adlı bir nəfər səhər tezdən çıraqları 
söndürərkən üç nəfər erməni Şahlıq körpüsünün yanında bu yazığı nərdivandan 
yerə salıb neçə yerindən doğradılar. Onun dad-fəryadını eşidənlər yüyürüb hadisə 
yerinə gəldilər. Kərbəlayi Məmmədhüseyn qan içində çapalayırdı, o hələ 
ölməmişdi. Ondan soruşanda ki, səni bu hala kim salıb. Dedi ki, üç erməni məni 
xəncərlə beləcə doğradı. Yazıq bu sözləri deyib öldü. 
Bu əhvalat müsəlmanlara çox təsir etdi. Müsəlman komissiyaları dum 
divanına toplaşıb ermənilərdən o yazığın qanını istədilər. 
Bu əhvalatdan sonra erməni qımdatları müsəlmanlara poçta ilə göndərilən 
bağlama və əmanətlərin içərisində silah və sursat olmasından ehtiyat edərək onları 
gizlincə yoxlayırlarmış. 
 
QARABAĞIN ŞUŞA ŞƏHƏRİ VƏ ƏTRAFINDA BAŞ VERƏN ERMƏNİ-
MÜSƏLMAN İĞTİŞAŞLARI VƏ ERMƏNİLƏRİN MƏĞLUB OLMASI 
 
Ermənilər öz qarşılarına qoyduğu məqsədə çatmaq üçün durmadan 
səngərlər tikir, müxtəlif tədarüklər görür, vilayətlərdən və kəndlərdən Şuşaya 
kömək gətirirdilər. Odur ki, şəhər erməni tayfası ilə dolmuşdu. 
Mən, Mir Möhsün Nəvvab evim erməni məhəlləsinə qonşu olduğuna görə 
qarşıdan gələn təhlükəni nəzərə alaraq şəhərin bir neçə izzətli şəxsləri evimi 
dəyişməyi mənə məsləhət bildilər. Həmin xahişə binaən bir gecə əyləşib diqqətlə 
sual etdim ki, bu davada fəth, nüsrət və qələbə biz müsəlmanlarla olacaq, yoxsa 
erməni tayfası ilə? İstixarə etdikdən sonra bu növ cavab zühura gəldi: 
 
 
23 
 
Qələbə yaxın günlərdə sizinlədir. 
Bütün düşmənlər sizin ayağınızın altındadır.
3
 
 
Sonra bu beyti yazıb qazixanədə yığıncaqda söylədim. Bir para adamlara isə 
bu beyti yazıb verdim ki, cürətləri daha da artsın, ümidsizlər cəsarətə gəlsinlər. 
İkinci dəfə istixarə etdim ki, mənim evim kilsəyə yaxın olduğundan ona 
zərər dəyər, ya yox? Zərər dəyərsə, köçüm. Belə cavab gəldi: 
 
Baxmayaraq ki, sənin evin kilsəyə yaxındır,  
Qəm yemə, axırı xeyirlidir.
4
 
 
Bundan sonra Allah-təalanın köməyinə arxalanaraq evimdən köçmək 
fikrindən daşındım. Allah-təalaya dualar oxuyub onun köməyinə ümid bağladım. 
Xülasə, seşənbə günü (çərşənbə axşamı) günortadan sonra camadi üs-sani 
ayının 23-də 1323-cü ildə (16 avqust 1905-ci il) ermənilər hücuma başladılar. 
Erməni qımdatları dəstə-dəstə olub bir dəstə Köçərli məhəlləsinə, bir dəstə Yuxarı 
Xəlifəli qapısına, başqa bir dəstə isə meydana tərəf getdilər. Qalan ermənilər isə 
səngərlərə doldular. Köçərli məhəlləsində qədim bir tayfaya mənsub, gözəl ev-
eşiyi olan doxsan yaşlı Abbas bəy adlı bir nəfər yaşayırdı. Köçərli məhəlləsinə 
gedən dəstənin içərisində olan Çopur bəyin oğlu və Kolya adlı iki erməni Abbas 
bəyi çağırdılar. Abbas bəy evdən çıxanda ona dedilər ki, sən bizim qonşumuzsan, 
səninlə bizim işimiz yoxdur. Sonra isə Abbas bəyi sözə tutub tüfənglə vurdular. O 
biçarə güllədən al qana boyanıb yıxıldı. Ermənilər bir neçə güllə də Abbas bəyin 
yeganə oğluna və qardaşı oğluna vurub hər üçünü öldürdülər. Bundan sonra onlar 
evə benzin və neft töküb odladılar. Vurulanların da meyidlərinə od vurdular. 
Bundan sonra ermənilər üç gün idi ki, gəlin gətirmiş Nuşirəvan adlı bir yazığı da 
güllə ilə vurub öldürdülər. Sonra isə gəlinin cehizinə və evə, eləcə də meyidlərə 
neft töküb evlə bərabər yandırdılar. Beləliklə, onlar on beşə qədər evi mal-dövləti 
ilə yandırıb külə döndərdilər. Ev sahibləri övrət-uşaqla çıxıb qaçsalar da, onlardan 
iki-üç nəfəri şəhid oldu. 
Xəlifəli qapısına gedən erməni dəstəsi isə on evə hücum etdilər. Ev sahibləri 
xəbərsiz olduqlarından onların arasında çaşqınlıq düşdü. Ermənilər bu evləri 
gülləbaran etdilər. Bu evlərin sakinləri qaçıb yaxındakı rus kazarmasına doldular. 
Buna baxmayaraq, üç nəfər erməni gülləsinin qurbanı oldu. Ermənilər isə 
müsəlmanların mal-dövlətini talan edib evlərinə od vurub yandırdılar. 
Ə L A V Ə: Meydandakı qımdat dəstəsi isə bazara gəlib əlləri ilə bütün 
dükanlara işarə etdikdən sonra ermənilər şaraqqa-şaraq dükanları bağlayıb 
                                                          
3 Beyt fars dilindən sətri tərcümədir. 
4 Beyt fars dilindən sətri tərcümədir. 
24 
 
əllərində tüfəng və tapança ilə meydana töküldülər və böyük hay-küy qalxdı. Onlar 
əvvəlcə iki nəfər Zarıslı müsəlmanı şəhid etdilər. 
Ermənilərin bazarında on beşə qədər müsəlman dükanları var idi. Ermənilər 
hücum edən kimi bu dükanların hər birində bir və ya iki müsəlman var idi. Hücum 
başlayan kimi onların bir parası qaçdı, bir parası isə dükanları bağlayıb içərisində 
qaldılar. Bir parası isə yaxın dostluq etdikləri erməni dükan sahiblərinin dükanına 
və evlərinə pənah gətirdilər. Ermənilər isə onları güllə ilə qarşılayıb hamısını 
öldürdülər. Ermənilər müsəlman dükanlarının qapılarını açıb içəridəkiləri öldürüb, 
mal-dövlətlərini qarət və talan etdilər. Quru meyvələri isə yemək üçün səngərlərdə 
vuruşan qımdatlara göndərdilər. Həmin günü erməni bazarına alış-verişə gəlmiş 
müsəlmanlardan bir parası qaçıb canını qurtarsalar da, yaşlıları güllələyib 
öldürdülər. Ermənilər yara alanlara da rəhm etməyib tutduqları yerdə çox əzabla 
öldürdülər. Bu qırğında ermənilər əllərinə keçən müsəlmanları böyük işgəncə ilə 
öldürərək onların burun-qulağını, cinsi əlaqə üzvlərini kəsərək başlarına mıx və 
mismar çalmışdılar. Meyidləri ip ilə sürüyüb dərələrə, xəndəklərə ataraq gizləyir, 
üstlərində olan pulları isə götürürdülər. Ələ keçən cəsədlərin çoxunda beş-on 
yerindən yara aldığını görürdülər. Bəzi cəsədləri isə ermənilər od vurub 
yandırırdılar. Müsəlmanlar isə öldürdükləri adama bir yaradan artıq güllə 
vurmazdılar. Cəsədlərə isə toxunmayaraq düşdüyü yerdə də qoyub gedərdilər. Dəxi 
namərdlik edib ermənilər kimi ölənə və cəsədə işgəncə verməzdilər. 
Ermənilərin hücum etdiyi həmin gün müsəlmanlar heç nədən xəbərsiz öz 
işlərində və alverlərində idilər. Müsəlmanlərın əyan-əşrəfləri isə Cümə məscidində 
təziyə məclisində əyləşmişdilər. Mərhum olmuş lənbəranlı Mehrəli əfəndinin 
cənazəsini bir neçə molla ilə Lənbərana göndərdikdən sonra onlar məsciddə təziyə 
saxlayırdılar. Bu zaman bir neçə nəfər gəlib xəbər verdi ki, nə oturmuşsunuz? 
Ermənilər dünyanı qarışdırıb, yuxarıda ələ düşəni öldürürlər. Oranın hakimi 
Xosrov bəy atla gedərkən nökəri ilə birlikdə onu gülləbaran ediblər. 
Xalq bu xəbəri eşidən kimi qalxıb məscidi və dükan-bazarı bağlayıb hər 
yana səs saldılar. Sonra salavat çəkib və «Ya Əli!» deyə qışqıraraq on beş dəqiqə 
ərzində igidlər və cavanlar silahlanıb, əllərində tüfəng, tapança, qılınc, balta və bel, 
külüng və ling bazar və küçələrə çıxıb dəstə-dəstə hazır oldular. Onların «ura» 
sədası hər yana yayıldı. 
Bu qovğa qalxarkən müsəlman bazarında olan erməni sövdəgər və 
sənətkarları qorxuya düşüb dükanları bağladılar. Onların bəzisi dükanların 
içərisində gizləndilər, bəziləri isə müsəlmanların evlərinə pənah gətirdilər. 
Müsəlmanlar onlara pənah gətirən erməniləri hörmətlə qarşılayaraq evlərində 
gizlədib mühafizə etdilər. Elə ki, gecə oldu, bazar darğası (polisi) İsmayıl bəy 
müsəlman bazarındakı dükanlarda gizlənmiş erməniləri ordan çıxarıb, dükanları 
bağladı, onları isə evlərinə aparıb orda saxladı. 
Beləliklə, müsəlmanlar dəstələrə bölündükdən sonra əllərində silah nərə 
çəkə-çəkə erməni məhəllələrinə tərəf üz qoydular. 
25 
 
Otuz ildən bəri ermənilər tədarük etdikləri və evlərdə, məxfi yerlərdə, 
qəbiristanlıqda, kilsələrdə, qayalıqlarda gizlətdikləri müxtəlif növ silahları bu gün 
aşkara çıxararaq müsəlmanlara tərəf yönəltmişdilər. Həmin silahlara sarılaraq 
müxtəlif səngərlərdən, evlərin pəncərələrindən və gizli yerlərdən küçə ilə gəlib-
gedən, evlərin balkonlarında dayanan və görünən böyük-kiçiyi gülləyə tuturdular. 
Erməni məhəlləsi şəhərin hündür yerində olduğundan və müsəlman 
məhəllələri aşağı yerində yerləşdiyindən onların mövqeyi daha əlverişli idi. 
Ə L A V Ə: Şuşakəndin və Keşiş kəndinin erməniləri müsəlman 
məhəllələrinin müqabilində Topxana deyilən yerdə səngərlər tərtib etmişdilər. 
Odur ki, ermənilər həmin kəndlərdən gəlib bu səngərlərdən də müsəlmanları atəşə 
tuturdular. Bütün bu hazırlığa baxmayaraq, Allah-təalanın köməyi ilə heç bir iş 
görə bilmədilər. 
Müsəlmanlar da bir neçə yerdə səngərlər tərtib etmişdilər. Birinci səngər 
Vəzirzadələrin evinin qabağında, ikinci səngər isə Hası Həsən Qaraşirzadənin 
evinin içində və baş tərəfində idi. Bu səngərləri tərtib edən və onların başçısı 
Abbas bəy Talıb bəy oğlu idi. Üçüncü səngər isə Məşədi Kərimin və erməni 
Xaçatur oğlunun evləri idi. Bu səngərləri yaradan və onların rəhbəri bizim Mir 
İbrahim Ağamirzadə idi. Dördüncü səngər isə Ağadədəlidə idi. Onun da böyüyü və 
rəhbəri Əfrasiyab Hacı Əzim oğlu idi. Beşinci səngər Təzə məhəllədə yerləşirdi. 
Onun rəhbəri isə Məşədi Abış Bəylər bəy oğlu idi. Altıncı səngər isə mərhumə 
Gövhər ağanın evi və həyəti idi. Bu səngərin rəhbəri və istiqamətvericisi cənab 
Axund Molla Şükür idi. 
Şəhərin əyanları və nücəbaları şəhər sakinlərini, cavanları və igidləri 
müdafiəyə qaldıraraq səngərlərə göndərirdilər. Özləri də tez-tez gəlib səngərlərə 
baş çəkib gedirdilər. Xüsusən cənab Nəcəfqulu ağa, cənab Şeyx Hüseyn və cənab 
Axund Molla Qasım tez-tez bütün səngərlərə baş çəkir, xalqı cəsarətlə müdafiə 
olunmağa ruhlandırırdılar. Molla Qasım paltarını dəyişərək döyüşçü libası 
geyinmiş halda, tüfəng çiynində dəstə-dəstə Qala və Çöl cavanlarını götürüb «Ya 
Əli!» nərəsi çəkə-çəkə səngərləri gəzir, döyüşçüləri ruhlandırmaq üçün heyrətamiz 
sözlər və şüarlar deyirdilər. 
Ermənilər hündür evlərdən və səngərlərdən müsəlman binalarını və 
küçələrini gülləbaran edir, xalqın gediş-gəlişinə mane olurdular. 
Müsəlman tərəfdən isə İran konsulunun müavini Ağa Məmmədcəfər də 
cavanlarla məscidlərin minarələrinə çıxıb gözə görünən erməni quldurlarını güllə 
ilə vurub həyatlarını kəsirdilər. 
Davanın ilk günü müsəlmanlar səngərlərdən güllə atmaqla erməniləri 
məşğul etdilər. Müsəlman səngərlərinin yaxınlığındakı erməni evlərinin bir 
parasının sakinləri qaçmış, bir parası isə darvazaları bağlayıb içəridə 
gizlənmişdilər. Müsəlmanlar səngərlərinin qarşısında olan həmin evlərin divarlarını 
linglə deşib içəri daxil olub, od vurub yandırdılar. Od vurulmuş evlərin hamısını 
alov bürüdü. Ərşə qalxan alov ətraf kəndlərdən və qayalardan görünürdü. 
26 
 
İkinci gün ermənilərin evlərini yandıraraq onları geri oturtdular. Üçüncü 
gün ikinci və üçüncü səngərin igidləri Xoca Söhrab kilsəsi adlanan Böyük kilsəyə 
çatdılar. Evlərə düşmüş yanğın artıq gəlib Təzə kilsənin ətrafına çatmışdı. 
Ermənilər ordan da geri çəkildilər. Dördüncü səngərin cavanları isə gəlib Cəmşid 
bəyin evinə çatdılar. 
Bir para adam Cəmşid bəyin və Bəhram bəyin evlərinin yandırılmasını 
məsləhət görmədilər. Çünki Şahnəzərovlar həmişə müsəlmanların dostu olublar. 
Buna görə də onlara hörmət əlaməti olaraq evləri yandırılmasın. Lakin qabaqcadan 
qərara alınmışdı ki, hansı evdən müsəlmanların üzərinə güllə atıldı, o ev mütləq 
tar-mar edilməlidir. Cəmşid bəyin evinin balkonundan isə iki minə qədər güllə 
atılıb. Bu güllələrdən bir neçəsi uşaqlara dəyib yaralayıb. Yüz güllədən artıq isə 
məscidin taxtapuşuna, minarələrinə dəyib deşibdi. Bundan başqa bizim hörmətli 
seyidimiz Mir Möhsün Ağanın hücrəsinin pəncərəsinə on iki güllə vurulub deşik-
deşik edilmişdi. Amma yenə hörmət əlaməti olaraq evi yandırmayıb getdilər. O 
evin ətrafında qəbiristanadək od vurdular. Külək vasitəsilə ətraf evlərdən Cəmşid 
bəyin evinə də od düşüb yandı. Bəhram bəy və Qriqor bəyin evləri də alovların 
cənginə keçdi. 
Cavanlar evlərə od vurduqdan sonra qəbiristanlıqdan keçib yaxınlıqda 
yerləşən bir erməni fahişəxanasına çatdılar. Fahişəxananın darvazasını sındırıb evə 
on yerdən od vurdular. Orada olan erməni fahişələrinin bir neçəsi öldü, bir neçəsi 
isə bayıra qaçaraq müsəlman döyüşçülərinin ayağına sərilərək aman istədilər. 
Döyüşçülər onları bağışladılar. 
Üçüncü gün hər bir müsəlman kəndindən yeddi yüzə yaxın atlı və piyada 
köməyə gəldi. Onlar səngərlərə paylanaraq döyüşü davam etdirdilər. 
Bu davadan əvvəl erməni tayfası məktəb tikdirirdi. Həmin binanın 
tikintisində on səkkiz nəfər İran müsəlmanlarından fəhləlik edirdi. Dava başlayan 
kimi bina sahibi onları bir evə dolduraraq heç yana çıxmamalarını tapşırdı və 
bildirdi ki, əks təqdirdə ermənilər onları görsələr, hamısını öldürəcəklər, sonra vaxt 
tapıb sizi yola salarıq. Onlar da bu erməninin sözünə inanıb o evdə gözləməli 
olurlar. İranlı fəhlələrdən biri erməninin sözünə inanmayıb nə yollasa sonradan 
qaçıb canını qurtarır. Ev sahibi isə axşam ermənilərə xəbər verib onlarla birlikdə 
İran fəhlələri gizlənən evə gəlirlər. Qələmlə yazılması qeyri-mümkün olan erməni 
vəhşiliyi nəticəsində orada olan 17 nəfər İran fəhləsi böyük zülm və işgəncə ilə 
öldürülür. Ermənilər onların başına mismar çalaraq əzdikdən sonra cəsədlərini bir 
dərəyə ataraq üstlərini peyinlə basdırmışlar. 
Müsəlmanlar əhvalatdan xəbərdar olduqdan sonra gedib onların cəsədlərini 
çıxarıb gətirirlər. Onların bəzilərinin cəsədləri parça-parça olduğundan təyəmmüm 
(təmizləyib) edib o birilərinə qüsul verib kəfənə tutdular və hörmətlə Cıdır 
düzündə dəfn etdilər. 
Qalaya kənd yerlərindən köməyə gəlmiş atlılar dalbadal şəhərə daxil 
olduqdan sonra dəstə-dəstə olub səngərlərə və keçidlərə doluşdular. Bir azdan 
27 
 
sonra «Ya Əli!» nərəsi çəkib hücuma keçdilər. Onlar erməniləri geri oturdub 
evlərinə və dükanlarına od vurub yandırdılar. Hər hansı erməni qaraltısı 
görürdülərsə, gülləbaran edirdilər. Ermənilər get-gedə geri çəkilir, müsəlmanlar isə 
qələbə ilə irəliləyirdilər. Həmin gün səs-küy, çığırtı və «Ya Əli!» sədaları, 
tüfənglərin gurultusu və ermənilərin qışqırtısı yeri-göyü lərzəyə gətirirdi. Yanan 
evin və dükanların alovu və tüstüsü kəhkəşana yetişmişdi. Həmin günün gecəsi 
yanan evlərin işığına neçə mil məsafədə kağız yazıb-oxumaq mümkün idi. 
Vəzirzadələrin evlərinin qabaq səmtinə od vura-vura gedirdilər. İki yolun ortasında 
bir ev var idi. Müsəlmanlar ona da od vurmaq istəyərkən bir nəfər evdən çıxıb 
onların yanına gəldi və iztirabla cavanlardan xahiş etdi ki, Allah xatirinə bu evi 
yandırmayın! Çünki mən bu evi icarəyə götürmüşəm və külfətim hal-hazırda 
burada yaşayır, bütün mal-dövlətim bu evdədir. Cavanlar həmin müsəlman 
kişisinin dediklərindən sonra buyurdular ki, bütün evlərdən çox bu evi odlamaq 
fikrində idik. Çünki bir erməni bu evin altında şirəxana (tiryək çəkilən yer) dükanı 
düzəltmişdi. 
Həmin erməni gedib Allahın evini ziyarət etdikdən sonra gəlib bu 
şərabxananı açıb, oraya hər gün, hər gecə fasiq, facirlər gəlib, bu dükanda 
müsküratdan içib, zinakarlıq və əlli cür fasiq əməllərlə məşğul olurdular. Evin 
yandırılmasının qeyri-mümkün olduğunu görən cavanlar qərara aldılar ki, heç 
olmasa onun altındakı şərab və tiryək dükanını dağıdıb tar-mar etsinlər. Onlar bu 
məqsədlə dükanın qapısını sındırdılar və içəri daxil oldular. Gördülər ki, hər biri 
otuz-qırx pud şərab tutan neçə boçkalar vardır. Onlar güllə ilə boçkaları dəlmə-
deşik etdikdən sonra şərab sel kimi axmağa başladı. Rus kazakları isə əhvalatdan 
xəbərdar olan kimi bu axan şərabları vedrələrə doldurub aparmağa başladılar. Bir 
müddət üfunət iyindən o dükanın qabağından keçmək mümkün olmadı. O dükanda 
olan yüzlərlə şüşələrə doldurulmuş cürbəcür içki və müskurat da çölə atılaraq 
sındırılmışdı. Bir neçə gündən sonra həmin evdə yaşayan müsəlman başqa bir 
müsəlman evinə köçmək məcburiyyəti qarşısında qaldı. Ondan sonra bu erməni 
evini yenidən dağıdıb tar-mar etdilər. 
Məhəmməd adlı bir oğlan danışır ki, bütün aləmi insan çığırtısı, nalələri, 
döyüşçülərin nərələri və tüfənglərin səsləri bürüyəndə və evlər alovlanaraq 
yananda gördüm ki, bir rus keşişi yanan evlərin arasında icarə etdiyi evdən çıxaraq 
bir övrətlə müsəlmanların içinə gəldi. Həmin keşiş mənim əlimdən tutub dedi ki, 
sənin evin hardadır? Mən də dedim: 
— O müqabildə görünən ev mənimdir. 
Rus keşişi xahiş etdi ki, bu övrət yanğından qorxduğuna görə və onların 
evlərini alov əhatə etdiklərinə görə bir neçə gün onları öz evində saxlasın. 
Məhəmməd onları sakitləşdirib, öz evini onlara verəcəyinə razı oldu. Bundan sonra 
o rus keşişi ilə övrəti öz evinə gətirib onlara dedi: 
— Nə qədər istəsəniz, bu evdə qala bilərsiniz. 
28 
 
Onlar Məhəmmədin evində üç gün qaldılar. Ara bir az sakitləşdikdən sonra 
keşiş Məhəmmədi çağırıb dedi ki, bu qədər ki, sən bizə hörmət etdin, bunun 
əvəzini çıxmağa bizim heç nəyimiz yoxdur. Qoy Allah-təala sənə əvəzini versin. 
Keşiş üzünü şərqə tərəf tutub çoxlu dualar oxudu və övrət də amin dedi. Ondan 
sonra onlar Məhəmmədlə əl tutub xudahafizləşərək yola rəvan oldular. Məhəmməd 
onları ötürüb geri qayıdır. 
Ə L A V Ə: İkinci səngərdən yuxarı daşlıq yolda bir böyük imarət var idi. 
İmarət keşişli Xaçikinki idi. İçində kazak polku olurdu. Müsəlmanların səngəri o 
evin qabağında yerləşirdi. Müsəlman igidləri həmin mövqedə erməni səngərlərini 
gülləbaran edirdilər. Bir də gördülər ki, o evin taxtapuşundan neçə erməni və neçə 
kazak onları gülləyə tutublar. Bunu görən kimi igidlər qışqırıb tüfənglərin ağzını 
taxtapuş səmtə çevirib onların üstünə güllə yağdırdılar. Kazaklar bu fitnəkarlığın 
üstünün açılacağından ehtiyat edərək və böyüklərin tənbehindən qorxaraq 
taxtapuşdan endilər və öz mənzillərinə getdilər. Sonra məlum oldu ki, həmin 
kazaklar ermənilərdən pul və patron alıb müsəlmanlara qarşı ermənilərə kömək 
etmişlər. Sonra kazaklar ermənilərlə əlbir olub həmin evə od vurdular. Kazaklar da 
həmin yerdən köçüb ayrı yerdə məskunlaşdılar. Yenə həmin gecə kazaklar 
ermənilərlə əlbir olub müsəlmanların səngərlərinə güllələr atdılar. 
Elə ki, sakitlik oldu, kazaklardan biri belə nəql etdi ki, bizim hər birimizə 
bir manat pul və iyirmi patron verirdilər ki, onlara kömək edək. 
Ə L A V Ə: Davadan əvvəl Şuşanın erməni tayfası hər yerə kağızlar yazıb 
göndərərək kömək istəmişdilər. Həmin kağızların birini də Tiflis şəhərinə 
yazıblarmış. Tiflisdə neçə yüz erməni və gürcü gəlib Şuşada müsəlmanlara qarşı 
vuruşmuş və əksəriyyəti burada həlak olmuşdular. Belə ki, davadan sonra Tiflisə 
ancaq 60 nəfər qayıdır. Əhvalatdan xəbərdar olan gürcülər istəyirlər ki, toplaşıb 
həlak olanların əvəzinə, ordakı İran müsəlmanlarını qırsınlar. Lakin gürcülərin bir 
parası buna razı olmayıb mane olmuşdular. 
Xülasə, ikinci səngərin cavanları ermənilərə güc gəlib onları geri 
oturtduqdan sonra gördülər ki, iki erməni övrəti və bir erməni kişisi «Ya Həzrəti 
Abbas!» deyə-deyə müsəlmanlara tərəf gəlirlər. Kənd yerindən gəlmiş 
müsəlmanlardan biri onların üstünə bir neçə güllə atdısa da, onların heç biri 
dəymədi. Buna kimi onlar səngərlərə çatdılar və ağlaya-ağlaya «Ya Həzrəti Abbas, 
bizə kömək ol!», deyə müsəlmanlardan aman istədilər. 
Bu üç erməni əsirini gətirib bizim evə (M. M. Nəvvabın evinə) qoydular. 
Ermənilərlə müsəlmanlar arasında barışıq olduqdan neçə gün sonra həmin 
ermənilər öz yerlərinə getdilər. Erməni kişisinin adı Baxış, övrətdən birinin adı 
Bənövşə, o birinin adı isə Zəri imiş. 
Müsəlmanlar hər ləhzə «Ya Əli!» nərəsi çəkə-çəkə səngərdən-səngərə irəli 
gedib hər saat qələbələr əldə edirdilər. Abbas bəyin dəstəsi yürüşünü davam 
etdirərkən yolunda evləri odlaya-odlaya Manas Muğdusi oğlunun evinə kimi 
çatdılar. Mir İbrahim və Ağa Şəmilin dəstələri isə litoqrafiya çapxanasına 
29 
 
çatmışdılar. Dördüncü və beşinci səngərlərə rəhbərlik edən Əfrasiyab və Məşədi 
Abış bəy öz dəstələri ilə sudxana istiqamətində hücuma keçərək gəlib oraya 
çatdılar. 
Bu dəstələrin igidləri ermənilərin üzərinə yürüş edərkən cənab qubernator 
durbinlə vuruşa baxırmış. Müsəlmanlar əllərində tüfəng əyilə-əyilə gedib 
ermənilərin səngərlərinə daxil olaraq onları gülləbaran etdiyini görən qubernator 
əl-ələ vurub təəccüblə demişdi: 
— Bu hünər heç yaponda da olmayıb. Heç bir nizam görməyən bir millətin 
belə bir hünər göstərərək səngərlər tutması çox qəribədir. 
Kəndistan yerindən gəlmiş igidlər və yerli cəngavərlər bir-birinin ardınca 
küçələri və səngərləri tutduqca şur və fəğan, «Ya Əli!» sədası, «Ura-ura!» səsləri 
və tüfəng gurultusu fələyə qalxırdı. Odlanan dükanlar və evlər hər tərəfdə alışıb 
yanırdı. Xüsusən taxtalarla dolu olan bir neçə dükanın alovu fələyin yanına 
qalxmışdı. Belə ki, həmin dükanların alovu dörd ağac məsafədən görünürmüş. 
Kərkicahan kəndinin adamları deyirdi ki, həmin gün yanğın vaxtında 
saysız-hesabsız yarım yanmış kağızlar dalbadal kəndin üstünə tökülürdü. 
Müsəlmanlar Manas Muğdusi oğlunun evinə, yuxarı meydanın üstünə və 
Xublar oğlunun şirəxanasına kimi bütün dükan və evlərə od vurub yandırmışdılar. 
Eləcə də dərədə olan neçə mərtəbəli evlər, dükanlar və karvansara tamam od tutub 
yanırdı. 
Üçüncü səngərin adamları da kilsənin qiblə tərəfindən basmaxanaya qədər 
evlərə və dükanlara od vurmuşdular. Təzə kilsənin ətrafındakı evlər də 
yandırılmışdı. 
Dördüncü səngərin əhli Cəmşid bəyin evinin dövrəsində olan imarətlərə 
vurduqları alovdan Cəmşid bəyin və Şəhnəzərovların mülklərinə, üzbəüzdə olan 
evlərə, o cümlədən Ümrüd bəyin, Xandəmir oğlunun, Cavad bəyin və Ümrüd bəyin 
oğlanlarının evlərinə də od vurub yandırmışdılar. Bundan əlavə, sudxana və Duma 
divanxanası, xülasə bu qəbildən böyük evlər və ətrafında da olan imarətlər, 
dükanlar tamam alışıb-yandı. 
Kilsələr məbədgah olduğuna görə onlara toxunmayıb od vurmadılar. Buna 
baxmayaraq, bir neçə tərəkəmə darvazaya od qoyub kilsəni yandırmaq istəyərkən 
şuşalılar onu söndürüb onlara acıqlanaraq demişlər: 
— Kilsə və məscidlərə hörmət etmək lazımdır. 
Ə L A V Ə: Bunu da bilmək lazımdır ki, ermənilər Xəlfəli qapısının 
müsəlman evlərini o cümlədən köçərlilərin, kazakların, Süleymanın, Allahverdinin, 
Məşədi İsmayılın evlərini, sud və Duma divanxanalarını yandırmışlar. Davadan 
əvvəl ermənilər sud və Duma divanxanalarını yandırıb günahı müsəlmanların 
üstünə yıxmaq istəyirdilər. Məhz dava başlanarkən həmin imarətləri yandırdılar ki, 
müsəlmanlar müqəssir hesab olunsun. 
Elə ki, bu evlər yanmağa başladı, onların alovları və qığılcımları qərb tərəfə 
— erməni məhəlləsi tərəfə yönəldi. Vahid Allahın iradəsi ilə od-alovun hər tərəfə 
30 
 
yayılmasının nəticəsi olaraq erməni məhəllələrinin əksər evləri, imarətləri və 
dükanların içində olan əşyaları və malları tamam yanıb, divarlardan başqa bir şey 
qalmadı. 
 
KƏRBƏLAYI İSGƏNDƏRİN ƏHVALATI 
 
Kərbəlayı İsgəndər adlı bir şəxs mənə danışdı ki, dava günü biz üç nəfər 
yuxarı erməni bazarına çıxmışdıq. Bir də gördük ki, ermənilər bir-birinə qarışaraq 
dükanları bağlayır, əllərində tüfəng və tapança küçələrə çıxır, harada müsəlman 
görürdülərsə gülləyə tuturdular. Heç nədən xəbərləri olmayan silahsız müsəlmanlar 
isə bu hücumun qarşısında hərəsi bir tərəfə qaçırdı. Bəzisi qaçıb qurtarır, bəzisi 
yaralı canını qurtarmağa cəhd göstərir, bir qismi isə yaralı yıxılıb qalırdı. Biz üç 
nəfər də bu vəziyyəti görüb dəhşətə gəldik və qaçmaq istədik. Lakin gördük ki, 
bütün dükanların qarşısında silahlı ermənilər dayanıbdır. Əgər qaçsaydıq, bizi hər 
tərəfdən gülləbaran edəcəkdilər. Əlacsız qalıb orada olan bir müsəlman papaqçı 
dükanına girdik. Dükanın sahibi Aslan adlı bir nəfər idi. Aslan durub tez dükanın 
qapısını çəkib içəridən bağladı və arxasına böyük şeylər qoydu ki, açılmasın. Bunu 
görən ermənilər tez qaçıb dükanı gülləyə tutdular. Güllələr qapını deşib içəri 
keçirdi. Biz isə içəridə hərəmiz bir divar dibinə qısılıb qalmışdıq. Mən birtəhər 
qalxaraq dükanın arxasındakı taxtanı çıxartdıqdan sonra ona bitişik olan ikinci 
dükana keçdik. Həmin dükanın sahibi də dükanı bağlayıb getmişdi. Gördük ki, 
dükanda bir dəstə lavaş və yanında da dolu bir qab su var. Sudan bir az içdik. 
Sonra fikirləşdik ki, nə edək. Axşam düşəndən sonra lavaşdan bir qədər yeyib 
sudan içdikdən sonra həmin dükanda gecələməli olduq. Lakin yata bilmədik. Sübh 
olan kimi mən qalxıb o dükanın bir tərəfinin divarının üstünü açdım. Mənimlə 
orada olanlardan birisi dəmirçi Süleyman, o birisi isə Cəmil adlı bir şəxs idi. Mən 
divarın üstündən aşdığım yerdən gördüm ki, bazar-dükan, ev-eşik tamam od tutub 
yanır. Alov artıq biz olan dükana yetişirdi. Amma bazarda bir nəfər də olsun 
erməni görünmürdü. Onların hamısı böyük meydana yığılıbmış. Müsəlmanların da 
«Ya Əli» sədası eşidilirdi. Mən alovun yaxınlaşdığını görüb özümü birtəhər 
açdığım yerdən bayıra atdım. Yoldaşlarıma da xəbər verdim ki, tez bayıra 
çıxsınlar, od-alov artıq dükana çatır. Onlar hərəkət edib divara çıxana kimi od-alov 
dükanı bürüdü. Onlar karıxaraq ikisi də divarın üstündən dükanın içəri tərəfinə 
yıxıldılar. Mən böyük çətinliklə divarların dalı ilə gəlib evimizə çatdım. Gördüm 
külfətim hamısı ağlaşırlar. Bir qızım özünü saçından asıb allaha duva edirdi. Elə ki, 
məni gördülər, hamısı ayağıma düşdülər. 
  
31 
 
ŞÜKÜR BAQQALIN ƏHVALATI 
 
Yuxarıda deyilənlərdən daha qəribə bir əhvalat qalalı Şükür Kərbəlayi 
Allahverdi oğlunun başına gəlmişdi. Bu haqda o belə danışır: 
— Mən və qardaşım Həsənin yuxarı erməni meydanında baqqal dükanımız 
var idi. Dükanlarımız quru meyvə ilə dolu idi. Alış-verişimiz də yaxşı gedirdi. 
Günlərin bir günündə (yəni dava başlanan günü) bir də gördük ki, nə qədər 
dükanlarda alış-veriş edən erməni vardısa, hamısı bir-birinə qarışıb hay-küy 
yarandı. Sonra isə dəstə-dəstə olub müxtəlif səmtlərə getdilər. Ermənilərdən sual 
etdik ki, nə hadisə baş verib? Onların heç biri cavab vermədi. Bu vaxt mən gördüm 
ki, atlı qımdatlardan birisi tələsik gəlib erməni dükan sahiblərinə nə dedisə, onlar o 
dəqiqə dükanları şaraqqaşaraqla bağlayıb, dəstə-dəstə olub əllərində tüfəng və 
tapança hər tərəfə yayıldılar. Gənclər meydanına və bazara doluşan əli silahlı 
ermənilər harada müsəlmanlara rast gəlirdilərsə, gülləyə tuturdular. 
Burada dükanı olan Əli Molla Məcid oğlu adlı bir cavan vəziyyəti belə 
görüb qaçıb mənim dükanıma gəldi. Mən isə dükanı bağlamağa fürsət tapmayıb 
Əli ilə birlikdə dükanın arxasında yerləşən zirzəmiyə girdik. Bizim buraya 
girməyimizi görən ermənilər zirzəmini mühasirəyə alıb atəşə tutdular. Mənim də 
içəridə bir tapançam və on beş gülləm var idi. Mən də başladım onlara cavab atəşi 
açmağa. Çartaz əhlindən bir erməni cəsarətlə istəyirdi ki, zirzəmiyə tərəf gəlsin. 
Həmin dəm tapança ilə onun sinəsindən vurdum. Erməni çığırıb yıxıldı. Cavab 
atəşini və çartazlının öldürülməsini görən ermənilər qorxudan geri çəkilib uzaqdan 
atəş açmağa başladılar. Mənim yanımda çoxlu tüfəng gilizləri var idi. Hər dəfə 
tapançadan atəş açarkən həmin gilizlərdən birini dərhal bayıra atırdım. Onlar 
tüfəng gilizlərini görüb xəyal edirdilər ki, məndə tüfəng var. O gecə oğlanla 
birlikdə bu qərar ilə zirzəmidə qaldıq. Zirzəminin bir tərəfində dəmirdən bir 
pəncərə var idi. Həmin pəncərəni çox böyük zəhmətlə sökərək çıxartdıq. Həmin 
pəncərə ilə üzbəüz bir anbar var idi. Həmin pəncərədən anbarın taxtapuşuna 
çıxaraq oradan içəri endik. Böyük həcmli olan anbarın içərisi müxtəlif əşyalarla 
dolu idi. Dəmir sac və aftafalar daha çox idi. Oğlan yalvardı ki, mən bir küncdə 
gizlənim, sən isə dəmir sacları mənim ətrafıma düz ki, güllə dəyməsin. Sonra oğlan 
bir bucağa qısıldı, mən isə sacları onun ətrafına düzdüm. Başqa səmtə gələrək 
gördüm ki, bir zirzəmi var. Onun qapısına böyük bir qıfıl vurulmuşdu. Yerdən daş 
parçası götürüb onunla qıfıla bir neçə zərbə endirərək sındırdıqdan sonra zirzəmiyə 
girdim. Zirzəmidə çoxlu və böyük parça tayları var idi. Həmin parça taylarından 
bir neçəsinin götürüb qapını örtüb onun arxasına qoydum. Bundan sonra bir az 
sakitləşdim. Zirzəmidə o yan-bu yana baxaraq içərini axtardıqdan sonra gördüm ki, 
ağzı örtülü bir küpə var. Küpəni açanda onun içərisində qatıq olduğunu gördüm. 
Şükr edib qatıqdan bir az içdikdən sonra özümə gəldim. Üç gün idi ki, ermənilər 
hər tərəfdə müsəlman axtara-axtara gəlib həmin anbara doluşdular. Anbarın hər 
tərəfini yoxladıqdan sonra oğlanın orada olduğunu hiss etdilər. Sonra sacları o 
32 
 
tərəf-bu tərəfə atıb Əlinin orada gizləndiyini gördülər. O dəmdə hər tərəfdən atəş 
açıb onu öldürdülər. Ermənilər tüfəngin səsinə anbara gəlirdilər. Ermənilər oğlanı 
öldürdükdən sonra oradakı aftafalardan bir neçəsini götürüb onun başına vuraraq 
əzdilər və bütün bədən üzvlərini kəsdilər. Ermənilər oğlanın cəsədinə olmazın 
işgəncələr verdikdən sonra mən gizləndiyim yerə tərəf gəldilər. Qıfılın 
sındırıldığını görüb içəridə adam olduğunu bildilər. Onlar zirzəminin qapısını 
açmaq istəyərkən mən pəncərədən bir güllə atdım. Güllə bir erməninin dodağına 
dəyib dişlərini tökdü. Həmin erməni çığırıb qaçdı. O biriləri də tez qapıdan 
uzaqlaşdılar. Ondan sonra Mesrop adlı tanıdığım bir erməni gəlib divarın dalından 
məni dilə tutaraq dedi ki, ağa Şükür, sən çölə çıx, mən səni ermənilərdən 
qoruyaram, qoymaram ki, sənə əl vursunlar. Mən müsəlmanların çörəyini 
yemişəm. Mən sənə xəyanət etmərəm. Mən ona cavab verdim: 
— Siz erməni tayfasına inanmaq olmaz. Sən deyirsən ki, artıq 
müsəlmanlarla barışıq etmişik. Əgər doğru deyirsənsə, get qazini və ya Xosrov 
bəyi gətir, ondan sonra mən buradan çıxaram. 
Bunu eşitcək Mesrop acıqlanıb qazi və Xosrov bəyin ünvanına söyüşlər 
yağdırdı. Mən də cavab olaraq Mesropun özünü və keşişlərini söydüm. 
Bu minvalla qatıqdan az-az içib vaxtımı keçirirdim. Beşinci gün bir də 
gördüm ki, qardaşımın səsi gəlir, musiqi səsi də eşidilirdi. Eşiyə çıxıb qardaşımla 
evə gəldim. 
O insafsız erməni tayfası dükanda olan nəqd pulu və malları, o cümlədən 
çuval-çuval quru meyvələri və digər satış mallarının hamısını talan və qarət 
etmişdilər. 
...Xülasə, sözümüz həmin yerdə qaldı ki, müsəlman igidləri irəliləyərək 
ermənilərin evlərinə od qoyurdular. Od-alov yuxarı qalxdıqca ermənilər geri 
qaçırdı, səngərləri isə boş qalırdı. Müsəlmanlar isə onların səngərlərini ələ keçirib, 
darmadağın edir və yandırırdılar. Müsəlmanlar hər tərəfdən irəliləyərək 
ermənilərin mövqeyini ələ keçirirdilər. Onlar Böyük kilsəni, Aşağı meydanı və 
Qapanı da tutdular. Ermənilərin kişi, övrət və uşaqları üz qoydular qaçmağa. 
Onların bir parası Üçmıxdan Daşaltı tərəfə qaçdılar. Bir qismi isə əlacsız qalıb 
övrət—uşağını götürüb rus qazarmasına qaçıb doluşdular. Qazarma dolduğundan 
rusların böyüyü əsgərlərə əmr etdi ki, daha oraya heç kimi buraxmasınlar. 
Bu halda qımdatlardan biri olan Baxış bəyin oğlu Kolya, bir neçə övrət-
uşaqla əlində tüfəng, üstündə patrondaşlar dolu halda qazarmaya gəldi. Ermənilərin 
dediyinə görə, Kolya dünyaya gələndən ondan mərdüməzarlıqdan başqa yaxşı iş 
görməyiblər. O, rəngi qaçmış, titrəyə-titrəyə qazarmaya girib gizləndi. 
Davanın dördüncü günü bütün səngərlərin igidləri söz bir olub tədbir etdilər 
ki, birdən «Ya Əli» nərəsi çəkib hər tərəfdən ermənilərin üzərinə hücuma keçib, 
onların axırıncı qüvvəsini darmadağın edib, bütün mülklərini yandırıb qələbə 
bayrağını kilsənin üstünə və Xəlifəli qapısına sancsınlar. 
33 
 
Həmin gün isə erməni məhəlləsinin sakinləri həyəcanlı kədər və məlal 
içərisində teleqraf vurub rus dövlətindən xahiş edirlər ki, bu fəsadı söndürmək 
üçün cənabi—müstətab, sərkari baiqtidar şəriətmədar Şeyxülislam cənablarını 
oraya (Qalaya) göndərsinlər. 
 
ERMƏNİ XƏLİFƏSİNİN BÜTÜN KEŞİŞLƏRİLƏ BARIŞ ÜÇÜN 
MƏSCİDƏ GƏLMƏSİ 
 
Xəlifə belə ki, gördü ermənilərin arvad-uşağı ağlaşa-ağlaşa töküldülər onun 
qapısına, tez durub kilsə paltarını geyib böyük xaçı, kilsələrin böyük keşişləri hər 
biri bir İncili əlinə alıb, kilsə paltarları əyinlərində, keşişlərin əllərində qiymətli 
bayraq, neçə ruslar qabaqda papaqları ağacın başında, naçalnik onların dalında və 
ermənilərin nümayəndələri bunların dalınca musiqi çala-çala gəldilər meydana 
doldular. Xəlifə qabaqca, keşişlər əllərində xaç və İncil və bayraqlar bir parası 
ağlaya-ağlaya məscid həyətinə daxil oldular ki, bizi əfv edin, bağışlayın. 
Həmin gün müsəlmanların əyan-əşrəfləri və böyük alimləri müəyyən bir 
işlə bağlı məscidə gəlmişdilər. Mən də (Mir Möhsün Nəvvab) bir vacib işlə 
əlaqədar oraya gəlmişdim. Məscidin həyətinə çatanda qonşuluqdakı qapı açıldı. 
Əvvəl ordan naçalnik çıxdı və mənə yaxınlaşıb əlimdən tutaraq «izvinite» sözünü 
deyib daxil oldu. Onun arxasınca gələn erməni xəlifəsi də mənim əlimi sıxaraq 
«bağışlayın» deyib içəri daxil oldular. Bu zaman cənab Hacı Molla Hüseyn qazi 
təşrif gətirdi. Onların ardınca müsəlmanlar da məscidə daxil olub xəlifə və 
keşişlərlə görüşdülər. Bundan sonra xəlifə barışıq nitqinə başladı. Bir qədər sonra 
məsciddən çıxdılar. Cənab qazi və müsəlmanların əyanları da onlarla erməni 
meydanına tərəf yollandılar. Yenə qabaqda naçalnik və ruslar musiqi sədası altında 
erməni məhəlləsinə doğru hərəkət edirdilər. 
Aman (sülh) bayraqlarından birini mən (Nəvvab) alıb iki ay məsciddə 
saxladım. Sonra keşişlər gəlib həmin bayrağı geri istədilər. Cənab Nəcəfqulu 
ağanın vasitəsilə həmin keşişlərdən bir qəbz almaqla bərabər, həm də bayraqla 
birlikdə məscidin qarşısında Əfrasiyabın şəklini çəkdirdim. Bunu mən ermənilərin 
üstümüzə böhtan atmaması üçün əyani dəlil kimi çəkdirdim. 
Ermənilərin bu növ siyasətinə və hiyləsinə inanmaq, eləcə də sülh 
məramına bel bağlamaq olmazdı. Çünki neçə dəfə bu qərar ilə məsciddə, kilsədə və 
qazinin evində bütün keşişlər, xəlifənin özü və erməni əyanları toplaşaraq çoxlu 
nitqlər söyləmiş, xütbələr oxumuş və dostluqdan danışmışlar. Amma axırı yenə 
mənasız olub. Belə ki, onlar, yəni ermənilər öz fitnə-fəsadlarından əl çəkməyərək 
xalqın rahatlığını kəsib onları qırğına düçar etmişlər. 
Üç gün bundan sonra cənab Şeyxülislam Şuşa şəhərinə təşrif gətirdi. Şəhər 
əhalisi onu böyük ehtiramla qarşıladı. Şeyxülislamı üç yüz atlı, hörmətli şəxslər, 
alimlər, erməni keşişləri və xəlifəsi, eləcə də erməni böyükləri faytonlarda, otuz 
34 
 
nəfər atlı kazaklar sursatları ilə birlikdə müşayiət edirdilər. Onlar şəhərə daxil 
olaraq cənab qazinin evində qərar tutdular. 
Elə ki, sabah oldu, yenə alimlər, seyidlər, əyan-əşrəflər, ermənilərin xəlifəsi, 
keşişləri və əyanları cənab Şeyxülislamın hüzuruna gələrək xoş gəldin etdilər. 
Bundan sonra Şeyxülislam buyurdu ki, ey erməni və müsəlman camaatı! Bir para 
başqa vilayətlərdə fitnə-fəsad işləri vəba xəstəliyi kimi yayılarkən məclislərdə və 
yığıncaqlarda mərifət əhli Şuşa qalasının erməni və müsəlman əhlinin mehriban 
dolanmağını misal gətirərək iğtişaş salanları məzəmmət edirdilər. Onlar Avropanın 
Paris şəhərində olan xoş davranışı Qafqaz şəhərləri içərisində Şuşa əhalisinin 
mehriban münasibətləri ilə müqayisə edirdilər. 
Mənə məlumdur ki, siz iki tayfa, yəni erməni və müsəlmanlar keçmiş 
zamanlarda qardaş kimi dolanmısınız. Hətta Məlik Şahnəzərin qızı Hurizad xanımı 
mərhum İbrahim xan özünə halal övrət edib, qohum olublar. İndi sizdən sual 
edirəm: bu fitnə-fəsada nə bais olur? 
Aranızda din-məzhəb davası, namus məsələsi yoxdur. Bəs nə üçün bir neçə 
şeytan cildinə girmiş insanların fitnə-fəsadına uyaraq bu qədər qanların 
tökülməsinə, malların tələf olub, mülklərin dağılmasına və yanmasına bais 
olursunuz? Qiyamət günü Allah-təalanın qarşısında bu bəd əməlləriniz üçün cavab 
verəcəyinizi unudursunuz? O, tezliklə zalım ilə məzlum arasında ədalətlə divan 
edəndir. Tövbə edib Allah yoluna qayıdın. Bir də belə fitnə-fəsadlar törətməyin. 
Fitnə-fəsad törətməyə çalışan bir para adamların sözünə qulaq asmayın. Onlar öz 
cahillikləri ilə sizin rahatlığınızı əlinizdən alıb, öz fitnələri ilə sizi qırğına verirlər. 
Bununla bir məqsədə və ali mərtəbəyə nail olmaq qeyri-mümkündür. 
Xülasə, o biri gün səhər tezdən cənabi-Şeyxülislam məscidə təşrif gətirdi. 
Yenə də erməni və müsəlmanlar məscidin ətrafına toplaşdılar. Şeyx həzrətləri 
burda da çıxış edərək onların bütün fitnə-fəsadlara son qoymalarını və mehriban 
dolanmalarını nəsihət etdi. Hərbi qubernator da camaata elan etdi ki, sizin aranızda 
gedən vuruşlara son qoymaq və hər iki tayfa arasında (erməni və müsəlman) sülhü 
bərqərar etmək üçün dövlət məni buraya qubernator təyin etmişdir. Hər hansı bir 
fitnə-fəsadda mən məzlumun tərəfində olub zalımı tənbeh edəcəyəm. Buna mənim 
səlahiyyətim var. 
Burdakı çıxışlardan sonra onların hamısı erməni kilsəsinin yanına gəldilər. 
Burda da erməni xəlifəsi və qubernator çıxış edib, hamını fitnə-fəsadlardan əl çəkib 
əmin-amanlığı təmin etməyə çağırdılar. 
Din xadimləri və qubernator bu iki tayfa arasında sülh yaratmağa 
çalışdıqları vaxt xəbər gəldi ki Vəng tərəfdə ermənilər toplaşıb müsəlman 
köçərilərinin yolunu kəsiblər. Belə ki, min nəfərəcən əlsiz-ayaqsız övrət-uşaq, qoca 
kişilər və onların heyvanları yığılıb o tərəfdə meşədə qalıblar. 
Bu xəbər şəhərə çatan kimi, dərhal Ağdama və Bağlar əhlinə müxtəlif 
kağızlar yazıb göndərdilər. Dərhal altı yüzə qədər silahlı atlılar cəm oldular və üz 
qoydular Vəng tərəfə. Ermənilərin səngərlərinə bir güllə atımlıq məsafədə düşüb 
35 
 
dəstələr təşkil etdilər. Ermənilər xəbərdar olan kimi qorxuya düşdülər və bir neçə 
ermənini onların hüzuruna göndərdilər ki, müsəlmanların gəlişlərinin səbəbini 
öyrənsinlər. Atlılar həmin ermənilərə bildirdilər ki, gəlmişik köçərilərin yollarını 
kəsənlərə layiqli cəza verək ki, bundan sonra bir də belə iş görməsinlər. 
Ermənilər dedilər ki, biz onların yolunu kəsməmişik. Ola bilsin ki, köç 
tayfası bizim ermənilərlə dava ediblər və bunun nəticəsində bir-iki adam ölübdür. 
Xülasə, atlılar köçərilərin yolunu açdılar, onlar sərbəst gəlib oradan keçərək 
öz oymaqlarına tərəf yollandılar. 
Həmin günün sabahı xəbər gətirdilər ki, erməni tayfası Əsgəran səngərlərinə 
girərək yolla gəlib-gedəni qəflətən güllə ilə vurub öldürür, yaxud yaralayırdılar. 
Həmin saat, yəni xəbər gələn kimi qubernatorun əmri ilə bir dəstə kazak Abbas bəy 
Talıb bəy oğlunu götürüb Əsgərana tərəf yollandılar. Kazaklar Abbas bəy Talıb 
bəy oğlu ilə bərabər, erməniləri həmin səngərlərdən çıxarıb dağıtdılar. Ermənilər 
isə Əsgəran səngərlərindən çıxarıldıqdan sonra onlar Xanabad kəndinə hücum 
edirlər. Onlar kənddə Həsənağa Süleyman xan oğlunun mülkünü, böyük və gözəl 
imarətlərini darmadağın edərək, mal-dövlətini talan etmişlər. 
Bundan sonra ermənilər Badara kəndinə hücum çəkirlər. Onlar həkim Mirzə 
Allahqulu oğlunun evini hər tərəfdən mühasirəyə alaraq od vururlar. Bu zaman 
Mirzə Allahqulu oğlu öz övladları Cahangir bəy və Kərim bəylə bu əhvalatdan 
xəbərsiz içəridə işlə məşğul idilər. Ermənilərin bir qismi isə içəri doluşaraq Mirzə 
Allahqulu oğlunu və övladlarını, eləcə də nökərlərini övrət-uşaqları ilə birlikdə 
qətlə yetirib mal-dövlətlərini talan etdilər. 
 
ŞUŞA ŞƏHƏRİNİN ƏTRAFINDAKI KƏNDLƏRDƏ  
BAŞ VERƏN ƏHVALATLAR 
 
Ermənilərin yuxarıda deyilən vəhşiliklərindən xəbər tutan kürdlər dərhal 
silahlanaraq bir neçə yüz atlı ilə üz qoydular Minkənd, Xınzirək və başqa kəndlərin 
üstünə. Onlar bu kəndləri darmadağın etdilər. Ermənilərdən bir qismi öldü, bir 
qismi qaçıb canını qurtardı, başqa bir qismi isə tüfənglərini atıb təslim oldular. 
O günün sabahısı mənim (Mir Möhsün Nəvvabın) yanıma bir cavan kürd 
oğlanı gəlib xəbər verdi ki, biz müsəlmanlar cəm olub birdən yüz evdən ibarət olan 
Hərrad kəndinin üstünə hücum çəkdik. Bizim hücumun qarşısında tab gətirməyən 
ermənilər əlacsız qalıb tüfəng və patrondaşlarını atdılar və acizanə şəkildə təslim 
oldular. Oğlan dedi ki, indi Qaladərəsinin üstünə hücum çəkmək məqsədi ilə 
hazırlıq görürük. Həmin oğlan bacardığı qədər boş gilizlər alıb apardı və dedi ki, 
orada yaxşı patron qayıran var. Verəcəyəm bu gilizləri doldursun, çünki lazım 
olacaq. 
Həmin günlər cənab Şeyxülislam buyurdu ki, erməni tayfasından bir neçə 
mötəbər adam onun hüzuruna gəlsinlər. Həmin gün müsəlmanlar da oraya 
toplaşmışdı. Onlar gəldikdən sonra Şeyxülislam buyurdu ki, inşallah, sabah mən 
36 
 
getməliyəm. Yenə də hər iki tayfaya nəsihət edirəm ki, burada əmin-amamlığı 
pozmayaraq, əvvəlki kimi yenə də biri-birinizə ehtiram ilə yanaşaraq qardaş kimi 
dolanasınız. 
Ermənilərdən biri ayağa durub ərz elədi ki, bu böyüklükdə alovun üstünü 
pərdə ilə necə örtmək olar? Ermənilərin vaveylası aləmi bürümüşdü. Çox böyük 
hörmətlə cənablarınızdan xahiş eləyirik ki, getməyəsiniz. Bir-iki gün də burda 
qalasınız. Bəlkə, bu tayfa arasında sülhü bərqərar eləyəsiniz. Erməninin bu 
müraciətindən sonra müsəlman camaatı da cənab şeyxdən xahiş etdilər ki, Qalada 
bir neçə gün də qalsın. Bu müraciətlərdən sonra şeyx onların xahişini qəbul edərək 
bir neçə gün yenə şəhərdə qalmalı oldu. Həmin günün sabahı hər iki tayfanın 
xahişinə əsasən sülhü bərpa etmək məqsədilə hər tərəfdən iyirmi-otuz adamın 
iştirakı ilə əvvəl erməni kilsəsinə getdilər. Burada alimlər, xəlifə və keşişlər öz dini 
qanun-qaydaları ilə and içdilər ki, iki millət arasındakı ədavəti qızışdıranların 
fitvası ilə fitnə-fəsada qoşulmayacaqlar və hər iki tayfa arasında yaradılmış sülhü 
pozmayacaqlar. 
Bundan sonra hər iki firqə birlikdə məscidə gəldilər. Burada xütbələr 
oxunduqdan sonra cənab qazi müsəlmanları Qur'ani-Şərifə and içdirdi ki, heç kəs 
bu iki xalq arasındakı əmin-amanlığı pozmayacaq və heç bir fitnə-fəsada bais 
olmayacaqlar. 
Bu andiçmə mərasimindən sonra çox inadkar, nahaq qanlara və fitnə-
fəsadlara bais İrəvan əhlindən olan Həmzad adlı bir erməni öz ətrafına onun kimi 
cəlladları toplayaraq qəfil zəif müsəlman kəndlərinə basqın edirlər. Onlar əvvəlcə 
kəndin ətrafında olan bir para ot tayalarına od vurub yandırmışdılar. Kənd camaatı 
bu hücumdan xəbərdar olan kimi kəndin müdafiəsinə qalxaraq düşmənlə vuruş 
meydanına atılırlar. Ermənilər isə onlardan qorxaraq geri qaçmışlar. Onlar başqa 
müsəlman kəndlərinə də belə basqınlar edərək xalqın rahatlığına haram qatmışlar. 
Gah da həmin dəstə Əsgəran bürclərinə girərək gizlicə yoldan gəlib-gedən 
müsəlmanları namərdliklə vurub öldürürdülər. Öldürdükdən sonra isə qaçıb onun 
üstündə olan paltarını, pulunu və apardığı malını qarət edib, meyidini yandırırdılar 
ki, ondan əsər-əlamət qalmasın. 
Bundan əvvəl də bu iki tayfa arasında din-məzhəb üstə, yaxud böyük 
mülklərdən ötrü münaqişə olurdu. Lakin bu cür insafsızlıq və namərdliklər 
olmurdu. Bu namərd dəstə isə harada əlsiz-ayaqsız adamlar görürdülər, gendən 
vurub öldürürdülər. 
Xaspolad adlı bir müsəlman Qalanın ətrafında yerləşən bir dəyirmanı 
icarəyə götürmüş və onu bir kişi ilə övrətinə tapşırmışdı. Qarət və qan tökməklə 
məşğul olan erməni dəstələrinin biri həmin dəyirmana gələrək böyük bir faciə 
törətmişdilər. Onlar kişini güllə ilə öldürdükdən sonra qucağında dörd aylıq uşaq 
olan qadına yaxınlaşdılar. Erməni cəlladları onları da öldürmək istəyəndə övrət 
dedi ki, allah xatirinə məni öldürün, ancaq uşağa əl vurmayın. Ermənilərdən ikisi 
irəli çıxıb dedilər ki, qorxma, uşağı öldürməyəcəyik. Onlar uşağı qadından alıb 
37 
 
bələyini açdılar. Ermənilərin hərəsi uşağın bir ayağından tutub qüvvətlə hərəsi bir 
tərəfə çəkdilər. Uşaq iki para oldu. İki yerə bölünmüş uşağın parçalarını ananın 
üstünə atdılar. Ana bu vəhşiliyə dözə bilməyib huşunu itirdi. Cəlladlar bu qadını da 
bir neçə güllə ilə qətlə yetirdikdən sonra dəyirmanda olan taxılı və unu, eləcə də 
malı qarət edib apardılar. 
Ə L A V Ə: Ermənilərin bu qaniçən dəstələri öldürdükləri müsəlmanlara 
əvvəlcə olmazın işgəncəsini verərək onların diri-diri burnunu, qulağını, ayağını və 
kişiliyini kəsdikdən sonra öldürür, cəsədini zibillikdə yandırırdılar. 
Yuxarıda qeyd olunan 18 nəfər İran fəhlələrini və erməni məhəllələrində 
20-yə qədər alver edən müsəlmanları bu cür vəhşiliklərlə qətlə yetirmişdilər. 
Ə L A V Ə: Erməni tayfasının müsəlmanlara qarşı olan namərdliklərinə 
dair çox misallar göstərmək olar. Hacı Bəylərin başına gələn müsibət buna bir 
misal ola bilər. Belə ki, Hacı Bəylər adlı bir müsəlman sövdəgəri Nikolay adlı bir 
erməni taciri ilə yaxın dostluq edərlərmiş. Onlar yaxın dost olduqlarından bir-
birinə deyərlərmiş ki, hərgah ermənilərlə müsəlmanlar arasında dava olarsa, biri-
birimizi onlardan qoruyaq. 
Bir dəfə ermənilərlə müsəlmanlar arasında dava başlayarkən Nikolay 
Hacının dükanında olub. Erməninin davadan bərk qorxuya düşdüyünü görən Hacı 
ona ürək-dirək verərək onu gizlin bir yerə aparır. Nikolayı əmin edir ki, orada onu 
heç kəs tapa bilməz. Dava qurtardıqdan və hər tərəf sakitləşdikdən sonra Hacı 
Nikolayı hörmətlə öz evinə yola saldı. 
Nikolay Hacıya 93 manat pul vermişdi. Bir gün Hacı bu pulları götürüb 
Nikolaya qaytarmaq üçün onun dükanına gedir. Hacı pulları sayıb erməniyə 
verdikdən və bir qədər söhbət etdikdən sonra birdən gurhagur düşdü. Hər tərəfdə 
böyük iğtişaşlar başlandı. Tüfəng və tapança səsləri bazarı bürüdü. Hacı 
həyəcanlanaraq iğtişaşın səbəbini Nikolaydan soruşarkən o dedi ki, erməni-
müsəlman davası düşdü. Hacı ondan soruşur: 
— Bəs mən nə edim? 
Hacı fikirləşirdi ki, o, erməni Nikolayı gizlədərək qoruduğu kimi yəqin ki, 
onu da Nikolay ermənilərdən mühafizə edəcəkdi. Lakin təəssüflər olsun ki, belə 
olmadı. Birdən Nikolay stolun siyirməsindən bir tapança çıxardıb dabanını çəkdi 
və tapançanı Hacıya tərəf tuşladı. Tapançanın gülləsi Hacının sinəsinə dəyib bir 
azca yaraladı. Hacı qanı tökülə-tökülə üz qoydu qaçmağa. Nikolay və onunla başqa 
ermənilər Hacının arxasınca tüfəngdən və tapançadan iyirmiyə qədər güllə atdılar. 
Amma xoşbəxtlikdən güllələrin heç biri Hacıya dəymədi. Bu əhvalatı Hacı özü 
mənə danışmışdır. Ermənilərin belə namərdliklərindən və qəddarlığından yazmaqla 
qurtaran deyil. 
Ə L A V Ə: Cavad ağa Paşa ağa oğlu adlı bir nəfər müsəlman həmişə 
ermənilərə hörmət edir, onlara rəhmlə yanaşardı. Çalışardı ki, ermənilərlə 
müsəlmanlar arasında həmişə sülh olsun. Buna baxmayaraq, yuxarıda adı çəkilən 
Həmzad adlı erməni cəlladı öz dəstəsilə Cavad ağanın kəndinə basqın etmişdir. 
38 
 
Onlar Cavad ağanın və onun rəiyyətinin evlərinə və gözəl atlar saxlanılan 
tövlələrinə od vurub yandırmış, mal-dövlətini qarət etmişlər. 
Ə L A V Ə: Erməni quldur dəstələri Xənəzək kəndinə də basqın etmişdilər. 
Məmmədağa Ataxan oğlunun bu kənddə gözəl imarətləri və bağları var idi. Erməni 
quldurları vəhşicəsinə bu imarətləri dağıtmış, bağların ağaclarını doğramış, evdə 
olan mal-dövləti qarət etmiş və üç yüz qoyununu aparmışlar. 
 Onun nökərləri qaçıb canlarını xilas etmişlərsə də, çoban onlardan qurtara 
bilməmişdir. Quldurlar onu vəhşicəsinə öldürmüşlər. 
Ə L A V Ə: Bu zaman Qalaya bir adam gəlib xəbər gətirdi ki, erməni 
quldurlarının bu vəhşiliklərinə son qoymaq üçün hər tərəfdən müsəlman atlıları 
tökülüb ermənilər yaşayan Sissi kəndinə hücum etmişlər. Kənddə müsəlman atlıları 
erməni quldurlarının bir neçəsini öldürmüş, bəziləri isə qaçıb canını qurtarmışdı. 
Müsəlman kəndlərindən qarət edilmiş mal-dövlət geri qaytarılmışdır. Kəndə basqın 
zamanı müsəlman atlıları övrət-uşağa toxunmamışdılar. 
Bundan sonra atlılar Məşhər adlı əksəriyyəti erməni olan kəndə tərəf 
yönəldilər. Ermənilər müsəlman atlılarına müqavimət göstərə bilməyib hərəsi bir 
tərəfə qaçdı. Onlar bu kənddə olan heyvanları və bəzi əşyaları özləri ilə qənimət 
götürüb və iqamətgahlarına göndərdilər. Bir para quldur evlərinə və onların ot 
tayalarına od vurduqdan sonra atlılar Saru kəndinə tərəf yollandılar. Bu kənddə də 
müsəlmanlar istədiklərini etdikdən sonra Qarabulaq kəndinə üz qoydular. Oradan 
isə Xəlifə kəndinə getdilər. Bu kəndlərdə də övrət-uşaqlara əl vurmadan quldurlara 
divan tutaraq aparılan malların hamısını geri qaytardılar. 
Ə L A V Ə: Yuxarıda haqqında danışdığımız Həmzad adlı erməni qulduru 
öz dəstəsi ilə yenə gəlib Əsgəran bürclərinə doldular. Onlar bu səngərlərdən 
namərdcəsinə yolla gəlib-gedən müsəlmanları qəflətən güllə ilə vurub 
öldürürdülər. Meyidini isə odlayıb yandırırdılar. Həmin gün Mustafa bəy adlı bir 
nəfər müsəlmanı eləcə öldürdükdən sonra yandırmışdılar. Bu əhvalatdan bir neçə 
gün sonra, yəni ramazan ayının üçüncü günündə İsa bulağının yaxınlığında meşədə 
müsəlmanlar üç erməni ilə dalaşırlar. Müsəlmanlar erməninin ikisini öldürür, 
üçüncüsü isə qaçır. Arxadan atılan güllələrdən ancaq biri qaçan erməniyə dəyib 
yaralayır. Yaralanmasına baxmayaraq, qaçıb aradan çıxır və özünü şəhərə yetirir. 
O, şəhərdə fəryad qoparır ki, nə durmusunuz müsəlman atlıları dörd tərəfdən 
üstümüzə gəlir, yolda da iki ermənini öldürüblər. Mən isə yaralanıb qaçmışam. 
Ermənilər onun bu fəryadını eşidən kimi dükan-bazarı şaraqqa-şuruqla 
bağlayıb qorxu içərisində Qalaya müvəkkil olan qoşun böyüyünün yanına gəldilər 
və dedilər ki, müsəlmanlar dörd tərəfdən üstümüzə gəlirlər. İki adamımızı öldürüb, 
birini isə yaralayıblar. 
Qoşun böyüyünün əmri ilə əsgərlər dərpal şeypur çaldılar. Qalada nə qədər 
ki rus qoşunu var idi, hamısı silahlanıb musiqi çala-çala müsəlman bazarına 
gəldilər. Gördülər ki, bazarda dükanlar açıq, hər kəs də öz işi ilə, alış-verişi ilə 
məşğuldur. Davadan heç bir əsər-əlamət yoxdur. Rus əsgərləri yenə musiqi çala-
39 
 
çala erməni məhəlləsinə qayıtdılar və ermənilərə bildirdilər ki, onlar öz-özlərindən 
nahaq yerə belə qorxuya düşüblər. 
Ə L A V Ə: Həmin günün sabahı ermənilərdən on dörd nəfər atlanıb 
şəhərdən kənarda yerləşən Yarma adlı yerə gəlir və müsəlmanların yolunu kəsir və 
onların gediş-gəlişinə mane olurlar. Müsəlmanlar əhvalatdan xəbərdar olan kimi 
bir neçə igid döyüşçü həmin yerə gələrək ermənilərin üstünə hücum edirlər. 
Ermənilər karıxıb hərəsi bir tərəfə qaçarkən onlardan üçünü öldürüb birini isə 
yaraladılar. Qaçanlar Qalaya gəlib erməniləri əhvalatdan xəbərdar etdilər. Dərhal 
qımdatların rəhbərliyi altında bir dəstə erməni Yel dəyirmanı adlanan qayanın 
üstünə gəldilər. Qayanın üstünə çıxıb durbinlə çay tərəfdən gələn müsəlmanları 
müşahidə etməyə başladılar. Axşama bir saat qalanda gördülər ki, bir fağır qoca 
müsəlman kişisi odun yüklənmiş atla gedir. Kişi oruc olduğuna görə atın 
quyruğundan tutub yavaş-yavaş addımlayırdı. Erməni quldurları qocanı güllə ilə 
vurub öldürdülər. At isə qaçıb yüklü halda kişinin evinə gəlir. Kişinin külfəti 
vəziyyəti belə gördükdə qorxuya düşüb tanış-bilişi köməyə çağırdı. Onlar kişini 
axtarsalar da, artıq gecə düşdüyündən qaranlıqda onu tapa bilmədilər. Səhərisi gün 
gedib onun meyidini tapdılar və bu haqda divana məlumat verdilər. Sonra isə 
kəfənə tutub dəfn etdilər. Həmin kişi Səfərəlinin oğlu Qulu dəllək idi. Mərhumun 
qardaşı hamıya bildirdi ki, ermənilər o biçarəni öldürəndən sonra qarnını yırtıb, 
başını daşla əzib, qulağını kəsib aparmışdılar. Vay olsun bu növ tayfanın əhvalına 
ki, Allah-təalanın məxluquna nahaq yerə belə zülmlər edib, dünyanı rahatsız qoyub 
özlərini də zəlil ediblər. 
 
ERMƏNİ TAYFASINA NƏSİHƏTLƏR 
 
Əvvəla, bu tayfadan (erməni) sual edirəm ki, bu qədər mərdüməzarlıq və 
nahəq qanlar tökməkdə, mülklərin və malların talan və tarac edilməsində və yanıb 
xarabazarlığa çevrilməsində səbəb və mətləbiniz nədən ibarətdir? 
Əgər məqsədiniz padşahlıq və kral olmaqdırsa, sizin bu təbiətinizlə və 
insafsızlığınızla heyhat ağla sığan şey deyil. Ağıllı və kamallı insanın sizin 
haqqınızda düşüncəsi belədir ki, belə səfeh hərəkətlərlə sizin tayfaya nəinki 
padşahlıq, heç koxalıq və kəndxudalıq da yaraşmır. Bu, dəfələrlə mötəbər dəlillərlə 
sübut olunmuşdur. 
Birincisi budur ki, Allah-təala zalıma iqtidar və ixtiyar verməz. Əgər pişiyə 
qanad versəydi, quşların toxumunu yer üzündən kəsərdi. Hərgah dəvəyə və filə 
qanad versəydi, tamam damlar dağılardı. 
İkincisi, özünüzə məlumdur ki, bundan əvvəl erməni tayfası çox idi. İlan 
kimi çölü yumşaq, içi zəhri-həlahil olduğundan, basdığını kəsdiyindən, 
mürüvvətsizlikdə həddini keçdiyindən və başqa xalqlara rəhm etmədiyindən, o 
qədər belə insafsızlıq və zülmkarlıqlarla məşğul olduqlarından hansı millətin əlinə 
düşürdülərsə, əməllərinizə görə onlara layiqli cəza verirdilər. 
40 
 
Ə L A V Ə: Bir mötəbər ziyalı mənə danışdı ki, Almaniyanın dövlət xadimi 
və alimi mənə dedi ki, ermənilər ki, bu cür yol tutub, çox tezliklə dünyanın 
üzündən yox olub, onlardan bir əsər-əlamət qalmayacaqdır. 
Siz (ermənilər) Allah-təalaya dua edin ki, sizlərə rəhmli və insaflı ürək, xoş 
niyyət, fitnə-fəsadlardan uzaq, gözəl əməllər qismət edərək, xasiyyətinizi 
dəyişdirsin və pis əməllərdən çəkindirsin. Bəlkə, bu zaman insanlığa layiq sifətlər 
əldə edəsiz. Yoxsa siz bu vəhşi təbiət və qəddarlıqla, beş-altı şahı banklara 
toplamaqla, fəqir-füqəranı aldadıb zorla onlardan beş-üç şahı qopardıb cibinizi 
doldurmaqla, bığınızı burub başınıza papaq qoymaqla və çiyninizə yapıncı 
salmaqla padşah olmaq mümkün deyil. Nahaq qanlar töküb namərdliklə qəflətən 
insan məxluqunu öldürüb, burun-qulağını kəsib, başına nal çalmaqla və başqa növ 
vəhşiliklə böyük olmaq mümkün deyildir. Belə qəddar və vəhşi adamlar nəinki 
böyük olmaz, əksinə, o həmişə zəlil və bütün məxluqatın ayaqaltısı olar. Siz 
xalqınız içərisində əkdiyiniz qəddarlıq toxumunun tezliklə barını görəcəksiniz. 
Bununla siz başqaları üçün qazdığınız quyuya, yəqin edin ki, özünüz düşəcəksiniz. 
 
Bir ağacın ki, meyvəsi zülm ola, 
Bir gün onun gövdəsinə balta çalacaqlar. 
 
T Ə M S İ L: Bir dəvəyə sahibi həmişə duz yükləyib gətirib şəhərdə 
satarmış. Dəvə duz yükü daşımaqdan çox zəifləyirmiş. Bir gün bir tülkü ona deyir 
ki, əgər yükünün yüngül olmağını istəyirsənsə, sudan gedəndə bir bəhanə ilə çayın 
içində yat. Gör onda necə olacaqdır. Sabahısı gün dəvənin sahibi yenə ona duz 
yükləyib şəhərə tərəf yola düşdü. Çaydan keçəndə dəvə bəhanə ilə suyun içində 
yatdı. Duza su dəydiyindən şəhərə gedənə kimi yarı oldu. Yəni, su ilə əriyib yerə 
töküldü. Sahibi bunu görcək sabahısı gün dəvəyə keçə və yun yüklədi. Dəvə öz 
hiyləsindən şadlanırdı. Elə ki, gəldilər çayın kənarına, oradan keçərkən dəvə yenə 
suda yatdı. Keçə və yun islandıqdan sonra ağırlaşdı. Keçə və yunun ağırlığı on 
batman idisə, su dəydikdən sonra iyirmi batman oldu. Dəvə yükü apara 
bilmədiyindən yıxıldı. Sahibi dəvəni o qədər vurdu ki, dəvə axırda öldü. 
Qərəz, ermənilərin belə nahaq qanlara bais olmaları, qəddarlığa və 
mürüvvətsizliyə yol vermələri axırda onların özlərini məhv edəcəkdir. Məgər 
bunların içərisində idraklı, gələcəyi görən və allahdan qorxanları yoxmudur ki, 
uzaqgörənlik edib bu fitnə-fəsadlara bais olan və özlərinin xeyrindən ötrü aləmi 
xəsarətə düçar edənlərə öyüd-nəsihət verib onları düzgün yola qaytaralar. Bircə 
bunlardan sual edən yoxdur ki, ay ermənilər, vilayətdə alış-verişlə məşğul 
olduğunuz, zavod və karxanalar işlətdiyiniz, pul və malınız əlinizdə, çoxunuz 
milyonçu olduğunuz halda və bir kimsənin sizə gözünün üstündə qaşın var 
demədiyi bir vaxtda Qafqaz vilayətinə saldığınız bu fitnə-fəsadlar nə üçündür? 
Padşah və böyüklər yanında hörmətiniz olduğu, sözünüz eşidildiyi və 
xadimələrlə birlikdə gözəl-gözəl imarətləriniz olduğu və fəhlələr qabağınızda səf-
41 
 
səf durduğu halda, bu nə tüğyan idi ki, bu vilayətə saldınız? Bir para cibkəsənlərin 
sözü ilə özünüzü və əhli-əyallarınızı min dürlü bərabər dünya edərək əli qoynunda 
zar və giryan qoyub, özünüzlə bərabər dünya əhlini də tamam narahat edib, dərdü 
qəm dəryasına qərq eləmisiniz. 
Ayrı-ayrı şəhərlərdə və kəndlərdə ermənilərin bais olduğu fitnə-fəsadlar 
nəticəsində nahaq qanlar tökülmüş, hesabsız dərəcədə mallar talan və qarət edilmiş, 
hesabsız sayda imarətlər, dükanlar, karxanalar yandırılaraq viran edilmiş, minlərlə 
kişilər və övrət-uşaqlar öldürülmüş və yandırılmışdır. Bununla da onlar (ermənilər) 
hesabsız sayda övrətlərin dul və sahibsiz, uşaqların isə yetim, kimsəsiz qalmasına 
səbəb olmuşdular. 
Qu quşu tükündən tikilən mütəkkələrə baş qoyub söykənməyə naz edənlər, 
şal və tirmə yorğan-döşəklərdə yatmaq istəməyən şəxslər indi bir köhnə paltonun 
içində üryan və zaru giryan qalıb. Övrət-uşaqlar, tanınmış adamlar yuvası dağılmış, 
evləri və imarətləri tar-mar edilərək yandırıldığından tərki-vətən olub, külfətli və 
külfətsiz başqa vilayətlərə getməyə məcbur olmuş və onlardan bir çoxu səfil həyat 
keçirməyə məcbur olmuşdur. 
Mən bilmirəm fitnə-fəsad törədib xalqı qırğına verən bu erməni quldurları o 
dünyada sorğu-sual zamanı adil Allaha nə cavab verəcəklər. 
Bu qədər zülm, sitəmkarlıq, insafsızlıq və özbaşınalıqla bu əyalətdə 
bayrağınızı qaldırmaq istəyirsiniz. Lakin ona nail olmayacaqsınız. Bəli, o padşahlıq 
bayrağı ucalarsa, əvvəl onun altına başı-gözü mismarlanmış, burnu-qulağı 
kəsilmiş, başları daş və çəkiclə əzilmiş, bədənləri zülm odu ilə odlandırılmış 
şəxslərin övladları gəlib sizdən sorğu—sual edəcəkdir. Bunu yəqin bilin ki, bu 
zülmlərin əvəzi çox tezliklə onu törədənlərdən çıxılacaq. Allah-təala da bu zülmləri 
törədənlərə rəhm etməyəcəkdir. Əlbəttə, bu zülmləri edən quldurlardan tezliklə bu 
dünyada qisas alınacaq və axirətdə də onun cəzasını çəkəcəklər. 
 
İBRƏTAMİZ ƏHVALAT 
 
Bir gün mən (M. M. Nəvvab) bazardan keçərkən gördüm ki, xalq yığışıb 
nəyəsə tamaşa edirlər. Yaxınlaşıb baxanda gördüm ki, Əbdül adlı bir kişi tələ ilə 
üç-dörd siçan tutub, yanına da bir şüşə neft qoyub, siçanların üstünə neft tökərək 
bir—bir yandırıb buraxırdı. Siçan od tutan kimi bərk qaçmağa başlayır və o daha 
da alovlanırdı. Bir az o yan-bu yana qaçdıqdan sonra yıxılıb yanırdı. Mən bunu 
görəndə əsəbiləşib o kişiyə dedim ki, ay kişi, bu nə insafsız işdir ki, sən tutursan? 
Allahın məxluquna zülm edərək od vurub yandırırsan. Belə iş etmə ki, Allah-
təalaya xoş gəlməz. Və bu zülmlərin cəzasını tezliklə verər. Siçanları yandıran kişi 
mənə dedi ki, onlar mənim torbamı deşib zərər vurublar. Mən də gərək əvəzində 
bunları yandıram. Bundan sonra mən Əbdül kişidən ayrılıb evimə getdim. 
Bu əhvalatdan bir neçə gün keçdikdən sonra siçanları yandıran Əbdül kişi 
bir şəxsə barıt satdığı zaman manqaldan bir qığılcım barıt torbasına düşür. Bir 
42 
 
batmana qədər barıta od düşən kimi gurultu ilə böyük partlayış olub, dükandakı 
bütün malların hamısını havaya sovurur. Bu partlayışdan Əbdülün özü də od 
tutaraq siçanlar qaça-qaça yandığı kimi, o da qaça-qaça yanıb həlak oldu. Onunla 
bərabər, iki nəfər də yanmışdı. Lakin onları ölümdən xilas etmək mümkün oldu. 
Əbdül kişinin həm özü öldü, həm də dükanı ilə bütün malları yanıb məhv oldu. 
Qərəz, bu nəsihətamiz sözlərdən məqsəd odur ki, bəlkə, erməni tayfasının 
bir-iki nəfərinin qəlbinə insaf nuru yol tapa, şeytan əməllərinə qulluq edən kəslərə 
nəsihət verib, onları tutduqları qeyri-bəşəri əməllərdən çəkindirə. Bəlkə, bundan 
sonra gördükləri bu əməllərin peşmançılığını çəkməyələr. 
 
HİCRİ 1323-cü (MİLADİ 1905-ci İL) TARİXDƏ TİFLİSDƏ  
BAŞ VERƏN ƏHVALATLAR HAQQINDA 
 
Oktyabr ayında Tiflis şəhərində bayram münasibəti ilə camaat küçələrə 
gəzintiyə çıxmışdı. Camaat kilsənin yanına çatanda birdən evlərin pəncərələrindən 
güllələr yağmağa başladı. Neçə adam bunun nəticəsində öldü və yaralandı. 
Camaat erməni «Listok» qəzetxanasının yanına çatanda qəzetxananın 
otağından camaatın içərisinə bir bomba atdılar. Bundan başqa, gimnaziya tərəfdən 
də bir bomba atıldı. Camaat «Sobraniye» binasının yanından keçəndə bir bomba da 
oradan atdılar. 
Bu zaman üç rota rus qoşun dəstələri gəldi və başladı camaatla atışmağa. 
Bomba atılan evləri gülləbaran etdilər. Nəticədə otuz beş nəfər həlak oldu, on beş 
nəfər yaralandı. 
Ə L A V Ə: Bu hadisələr cərəyan edən vaxt Batum tərəfdə neçə körpü 
partladıldı. Qoridə isə qoşunun toqquşması oldu. 
Uzerget uyezdində isə camaat rus kazaklarının üstünə bombalar atdılar. 
Nəticədə çoxlu kazaklar məhv oldu və yaralandı. 
Yuxarıda qeyd etdiyimiz hadisədən sonra Tiflis şəhərində yenidən dalbadal 
baş vermiş atışmalar zamanı otuz dörd nəfər həlak oldu, səksən bir nəfər yaralandı. 
 
TİFLİS ŞƏHƏRİNDƏ ERMƏNİ-MÜSƏLMAN DAVASI 
 
Dekabr ayında erməni tayfası yenə dinc dura bilməyib, hazırlıq gördükdən 
sonra qəflətən müsəlmanların üstünə hücum çəkdilər. Müsəlmanların bu hücumdan 
xəbərləri olmadığından ermənilərə layiqli cavab vermək üçün yanlarında silah və 
sursat yox idi. Əhvalatdan xəbərdar olan gürcülər tüfəng və patronla müsəlmanlara 
kömək etdilər. Müsəlmanlar tanınmış bir şəxsin imarətinə girərək evi özləri üçün 
səngərə çevirdilər və ermənilərlə atışmağa başladılar. Müsəlmanlar iki gecə-
gündüz ermənilərlə atışdılar. 
Tiflisdə baş verən bu əhvalatdan ətraf müsəlman kəndlərinin camaatı 
xəbərdar olan kimi min atlı cəm olub müsəlmanların köməyinə gəldilər. Namestnik 
43 
 
kəndlərdən gələn köməkdən xəbərdar olub əmr verdi ki, atla şəhərə girmək 
qadağan olunsun. Odur ki, müsəlmanlar şəhərin ətrafından atlarını geri - kəndlərə 
qaytararaq özləri piyada Tiflis şəhərinə daxil oldular. Onlar salavat və nərə çəkərək 
ermənilərin üzərinə hücuma başladılar. Bir gecə-gündüz vuruşmadan sonra çoxlu 
erməni qırıldı. Qalanları isə qaçıb aradan çıxdılar. 
 
1905-ci İLİN OKTYABR AYINDA BAKIDA BAŞ VERƏN ƏHVALAT 
 
Padşahın şadlıq günündə rus və müsəlman camaatı «ura» deyə-deyə 
küçələri dolanır və türk dillərində şüarlar oxuya-oxuya küçələri dolanırdılar. Ruslar 
öz qırmızı bayraqlarını qoyub imperatorun şəkli ilə öz milli bayraqlarını götürüb 
dolanırdılar. Müsəlmanlar da onlara qarışıq qubernatorla birlikdə Böyük kilsəyə 
gəlib dualar oxudular. Bundan sonra isə qubernator baş keşişlə birlikdə «Qasım 
bəy» məscidinə gəldilər. Orada da dualar oxudular. Bu vaxt bərk yağış 
yağdığından camaat dağıldı. Bir dəstə kilsənin qabağından keçərkən gördülər ki, 
bir rus əlində qırmızı bayraq hündür bir yerə çıxaraq hökumətə qarşı nitq söyləyir. 
Camaat tökülüb onu tutdular və sonra döyüb öldürdülər. Divan da buna mane 
olmadı. 
Yenə də 20 oktyabrda dövlətin ziddinə gedən camaat cəm olub istədilər ki, 
həbsxananı açaraq məhbusları azad etsinlər. Rus qoşunu bunun qarşısını aldı. 
Toqquşma nəticəsində camaatdan on səkkiz nəfər yaralandı. Həmin gün Bibi-
Heybət yolunda qırmızı bayraq qaldıranlarla milli bayraq daşıyanlar arasında bərk 
vuruşma və atışma oldu. Nəticədə bir adam öldü, iki nəfər isə yaralandı. Həmin 
hadisə haqqında erməni qəzetləri yazırdı ki, bu toqquşmada yüz nəfər erməni ölüb. 
21 oktyabrda bir dəstə rus kazakları öz əziz günləri münasibətilə əllərində 
padşahın şəkli küçə ilə hərəkət edirdilər. Ruslar Mirzəyans adlı varlı və mənsəb 
sahibi erməninin evinin qabağından keçəndə həmin evdən kazakların üstünə güllə 
atdılar. Həmin saat kazaklar evi mühasirəyə aldılar və hər tərəfdən neft töküb 
odladılar. Ev yanıb külə döndü. Kazaklar yanğın söndürən müvəkkilləri də evi 
söndürməyə qoymadılar. Ev alışıb yanarkən yel vurub qonşu erməni evlərinə də od 
saldı. Bunun nəticəsində də bütün evlər yandı. 
Həmin əhvalatdan sonra rus kazak dəstəsi ermənilərin dükanlarına hücum 
çəkərək talan və tarac etdilər. Sonra isə kazaklar erməni varlıları olan Lalayevin, 
Kələntərovun dükanlarının əmlakını, eləcə də Tağızadənin dükanlarını icarəyə 
götürmüş ermənilərin mallarını və əşyalarını talan etdilər. Bu toqquşmada ölənlərin 
və yaralananların sayı qırx nəfərə çatmışdı. Onun da əksəriyyəti erməni idi. Bu 
əhvalatdan sonra qubernatorun əmri ilə rus kazakları erməni küçələrindən 
köçürülərək müsəlman məhəllələrində yerləşdirildi. 
Oktyabrın 23-də ruslar qubernatorun iqamətgahında məsləhət toplantısı 
keçirirdilər. Bu toplantıda ermənilərdən başqa, bütün millətlərin nümayəndələri 
iştirak edirdilər. Toplantıya ermənilər özləri gəlməmişdilər. Məsləhətdən sonra 
44 
 
kazaklar gəlib qubernatordan erməniləri cəzalandırmağa icazə verməsini xahiş 
etdilər. Qubernator onları sakitləşdirdi. Bir az keçdikdən sonra yenə bir dəstə kazak 
padşahın övrətinin şəklini millət bayrağı ilə birlikdə əllərinə götürüb küçə-bazarı 
gəzməyə çıxdılar. Onlar erməni məhəlləsinə gəlib çatanda yenə onların üstünə 
evlərin birindən güllə atdılar. Güllə atılan ev erməni tərəfindən icarəyə götürülmüş 
müsəlman evi idi. Dərhal kazaklar həmin evi gülləbaran edərək ermənilərin 
evlərini yandırmağa başladılar. Bu hadisədə öldürülənlərin və yananların sayı on 
altı nəfər olmuşdu. Yaralananların miqdarı isə məlum deyildi. Yenə həmin günün 
gecəsi atışmalar oldu. Bir erməni evi yandırıldı. 
Oktyabr ayında baş vermiş toqquşmalarda əlli yeddi nəfər adam 
öldürülmüşdür ki, bunlardan əlli biri erməni, biri rus, biri gürcü, biri yəhudi, ikisi 
isə müsəlman idi. Yaralananların sayı isə 59 nəfər idi. Onlardan 38 nəfəri erməni, 
14-ü rus, biri yəhudi, biri nemes, 4 nəfəri müsəlman və biri nə millət olduğu 
məlum olmadı. Yandırılmış evlərin miqdarı isə 28 ədəd idi. Onlardan 24-ü erməni, 
biri rus, biri isə müsəlman evi idi. Bunlarla yanaşı, iki şəhər budkası da 
yandırılmışdı. İğtişaşlar zamanı dəyən zərərin miqdarı məlum olmamışdır. Bu 
iğtişaşa və xəsarətə erməni tayfası bais olmuşdur. 
 
RAMAZAN AYINDA (15 noyabr) ŞUŞA ŞƏHƏRİNDƏ  
BAŞ VERMİŞ ƏHVALAT 
 
Məsumovlardan olan bir erməni öldürülmüşdü. Ermənilər bu ölüm 
hadisəsinin izini qəsdən gətirib müsəlman bazarına çıxardılar və onu müsəlmanlar 
öldürdüyünü söylədilər. Odur ki, divan əhli müsəlmanlar arasında axtarış aparmağa 
başladı. Müsəlmanlar bildirdilər ki, biz heç vaxt belə namərdliyə yol vermərik. 
Bunu ermənilərin özləri edib bizim üstümüzə yıxırlar ki, müsəlmanları müqəssir 
etsinlər. 
Xülasə, çox çəkişmələrdən sonra ermənilərin sakitləşdirilməsindən ötrü 
divan bir dəstə atlı kazak və bir dəstə piyada götürüb qubernatorla birlikdə 
müsəlman meydanına gəldilər. Qubernator bir kağız oxuyaraq bildirdi ki, sərdarın 
hökmünə əsasən gərək ölən erməninin meyidini verəsiniz. Əgər onun meyidi 
verilməsə bu Şeytanbazar adlanan dükanlardan gərək bir neçə yüz manat pul 
toplayıb o ölən erməninin külfətinə verəsiniz. 
Bir-iki gündən sonra rus qoşunu yenə gəlib o qərarla müsəlman bazarından 
keçdi. Qubernator müsəlmanlarla yumşaq rəftar edirdi, cənab qazi və əyanlarla xoş 
davranırdı. 
Ramazan ayının 18-ci günü qubernator belə məsləhət gördü ki, müsəlman 
əhli dükan-bazarı bağlayıb toy və musiqi çala-çala padşahın fərmanı oxunacaq 
böyük bir yerə gəlsinlər. Müsəlmanlar cavab verdilər ki, bu günlər bizim əziz və 
təziyə günlərimizdir. Odur ki, musiqi və toy çalmaq olmaz. Özümüz isə toplaşıb 
oraya gələ bilərik. Danışığa əsasən müsəlmanlar dükan-bazarı bağlayıb böyük bir 
45 
 
izdihamla, şahın iki şəkli və on bayraq əllərində bazardan keçərək divanxananın 
qabağına gəldilər və əyanlar da gəlib bağda qərar tutdular. Qubernator böyük 
çinovniklərlə müsəlmanların toplaşdığı yerə gəldilər. Kilsənin ətrafı kiçik 
olduğundan qubernator alimlər və əyanlarla birlikdə su anbarının üstünə gəldilər. 
Bura həm də hündür idi. Camaat isə əllərində bayraqlar və padşahın şəkilləri 
anbarın qabaq tərəfinə yığışdılar. Hər tərəf camaatla dolu idi. Camaatın 
gurultusundan qulaq tutulurdu. Bir atlı kazak dəstəsi gəlib bir tərəfdə səf çəkib 
durmuşdu. Bu qədər camaatın içində vur-tut beş nəfər erməni var idi. Onlardan biri 
qubernatorun yanında, dörd nəfəri isə kilsənin qabağında dayanmışdı. Onların 
birisinin adı Amrimov Mikit idi. Mən onu yanıma çağırıb dedim: 
— Baron Mikit! Bu nə fitnə-fəsad, xəsarət və mərdüməzarlıqdır ki, erməni 
tayfası dünyaya salıb? Xalqın rahatlığını kəsiblər. Onlar bu qədər tökülən nahaq 
qanlara, yanan mülklərə və qarət edilən mallara bais oldular. 
Mikit cavab verdi ki, Allah-təala belə işlərə bais olan kəslərə və cahil 
nadanlara qənim olsun. Biz özümüz də mat qalmışıq, bilmirik nə çarə edək. 
Abrımız töküldü, etibarımız kəsildi, mal və mülkümüz isə yandırıldı və talan 
edildi. 
Qubernator cibindən bir kağız çıxardaraq bildirdi ki, bu, əlahəzrət 
imperatorun fərmanıdır. Sonra qubernator həmin fərmanı hündür səslə oxumağa 
başladı. Tərcüməçi isə camaatı başa saldı ki, padşahımız bir neçə işdə bizə 
hürriyyət, yəni, azadlıq iltifat edibdir: 
1. Əvvəla, milli və şəri məsələlər üzrə məsləhətləşmələr aparmaq üçün 
yığıncaqlar azaddır. Bunun üçün icazə lazım deyil. 
2. Söz azadlığı. Yəni, özünə və millətinə əhəmiyyətli və xeyirli hesab 
etdiyin məsələləri danışmağa, yazmağa və çap etdirməyə icazə verilir. 
3. Vicdan azadlığı. Yəni, istədiyin dinə və məzhəbə qulluq etmək. 
4. Mal və can təhlükəsizliyi. Yəni, milyonlarca malın və mülkün olsa da, bir 
kəs heç bir haqla ona toxuna bilməz. 
Elə ki, fərman oxunub qurtardı, qubernator əlini yuxarı qaldırdı. Camaat da 
ona baxaraq əllərini və papaqlarını yuxarı qaldırdılar və sevinclə «Ura» çəkdilər. 
Ondan sonra cənab uçitel Mirhaşım bəy Vəzirzadə nitq etdikdən sonra cənab 
axund Hacı molla Hüseyn Qazi hündür səslə bir dua oxudu. Dua başa çatan kimi 
Ağa Mirhaşım bəy hürriyyət manifestinin elan edilməsi münasibəti ilə şəhərin 
fağır-füqərasına paylamaq üçün yüz manat pul verdi. Onun ardınca da əldi manat 
cənab qubernator iltifat etdi. Bir sıra əyanlar da bu xeyriyyə işinə qoşuldular. 
Bununla da bu təntənəli yığıncaq başa çatdı. 
Bu yığıncaqdan iki gün sonra müsəlmanlarla erməniləri barışdırmaq üçün 
qubernator müşavirə çağırdı. Müşavirədə hər iki tərəfdən nümayəndələr çıxış 
edərək öz fikirlərini söylədilər və barışıq elan etdilər. Həmin günün səhərisi 
qubernator Gəncə şəhərinə getməyə hazırlaşırdı. Yüz nəfərəcən müsəlman 
cavanlarından atlılar silahlanmış halda qubernatorun faytonunu evdən müşayiət 
46 
 
edərək qərargaha gəldilər. Bu zaman bir neçə erməni qərargaha gəlib 
müsəlmanlardan şikayət etdilər. Qubernator qəzəblə onlara baxıb acıqlı dedi: 
— Artıq mənə məlum olubdur ki, siz erməni tayfasının müsəlmanlar 
haqqında mənə dedikləriniz bütün hamısı yalan və böhtandır. Bu şikayətlər 
bütünlüklə qərəzçilik və düşmənçilik məqsədi güdür. 
Qubernator ermənilərin cavabını verdikdən sonra müsəlman atlılarının 
müşayiəti ilə yola düşdü. Xan bağından bir az o tərəfə getdikdən sonra faytonu 
saxlatdırıb müsəlman atlılarına artıq dərəcədə iltifatla razılıq edib, onların geri 
dönməsini məsləhət bildi. Atlılar qubernatorla xudahafizləşib geri döndülər. Atlılar 
gurultu ilə şəhərə daxil olarkən ermənilər vəhşətə düşdülər. Onlar belə xəyal etdilər 
ki, bu atlı müsəlmanlar erməni-müsəlman davasını təzələmək üçün kəndlərdən cəm 
olub davaya gəliblər. Mətləb aydın olandan sonra ermənilər sakitləşdilər. 
Fitrə bayramı günü bütün alimlər, seyidlər və əyanlar məscidə toplaşıb 
ermənilərlə davada məzlum və şəhid olanlar üçün təziyə tutub Quran oxuyurdular. 
Bu zaman erməni xəlifəsi bir neçə keşiş və camaatın nümayəndələri ilə məscidə 
gəlib müsəlmanların bayramını təbrik etdilər, sülh və əmin-amanlıq yaratmaq üçün 
camaatla görüşüb qayıtdılar. 
ƏLAVƏ: Şəvval ayının səkkizinci günü belə bir xəbər yayıldı ki, Dilicanda 
yol gələrkən Qərvənd tərəfdə dörd erməni öldürülüb. Odur ki, təhqiqat aparmaq 
üçün bir neçə müsəlmanı yoldan geri qaytarmışdılar. Bu deyilən əhvalat baş verən 
gün ermənilər Yel dəyirmanı deyilən qayanın üstündən, aşağı yolla odun gətirən 
Xəlfəli bir müsəlmanı güllə ilə vurub, ölümcül yaralamışdılar. Müsəlmanlar onu 
gətirib Qalada öz xəstəxanalarına qoyduqdan sonra divana hadisə ilə bağlı məlumat 
vermişdilər. 
Ə L A V Ə: Kərbəlayı Məhəmməd adlı bir yaxşı papaqçı var idi. O, tikdiyi 
papaqların bir qismini aparıb erməni bazarında satardı. Ermənilərin 
namərdliklərindən yaxşı hali olan adamlar Kərbəlayı Məhəmmədi erməni bazarına 
getməkdən çəkindirməyə çalışırdılar. Mən özüm (M. M. Nəvvab) iki dəfə onun 
erməni bazarına papaq apardığını görüb, məzəmmət etmiş və erməni bazarından əl 
çəkməsini ona təkrar-təkrar demişdim. Bu məsləhətləri qulaqardına vuran 
Kərbəlayı Məhəmməd həmin günün axşamı, yəni şəvval ayının 8-ci günü bir neçə 
papaq götürüb satmaq üçün yenə erməni bazarına gedir. Ermənilər onu bir hiylə ilə 
daldaya çəkib öldürmüş, cəsədini isə gizlətmişdilər. 
Ə L A V Ə: Yenə həmin gün ermənilərə xəbər gəldi ki, Turşsuyun yolunda 
müsəlmanlar iki erməni öldürüb, başlarını kəsiblər. Bu xəbəri eşidən kimi, bir dəstə 
erməni cavanları silahlanaraq fəryad çəkə-çəkə ermənilər öldürülən tərəfə 
yollandılar. Bazarda alış-verişlə məşğul olan ermənilər bu fəryadı eşidən kimi 
həyəcanlı şəkildə dükanlarını bağlayıb, meydana yığıldılar. Hər tərəfdən müxtəlif 
çağırış və haray səsləri gəlirdi. Rus tayfasından olan bir nəfər bu vəziyyəti görən 
kimi qaçıb divanxananın qabağına gəldi. Burada o, müsəlmanlara xəbər verdi ki, 
nə durmusunuz, ermənilər davaya hazırlaşırlar, bu saat sizin üzərinizə hücuma 
47 
 
başlayacaqlar. Bu xəbəri müsəlmanlara çatdırdıqdan sonra həmin rus qoşun hazır 
olmaq üçün zəng çaldı. 
Bu xəbəri eşidən müsəlmanlar dükanlarını bağlayıb silahlandıqdan sonra, 
səngərlərə qaçdılar və davaya hazır vəziyyət aldılar. 
Ermənilər də kilsələrin damında, evlərdə və küçələrdə hazırladıqları 
səngərlərə doluşmuşdular. 
Divan əhli əhvalatdan xəbərdar olan kimi bir dəstə əsgər götürüb, musiqi 
çala-çala erməni məhəllələrindən keçərək müsəlman məhəlləsindən bazara gəldilər. 
Camaat əhvalatdan xəbərdar olan kimi sakitləşərək hərə öz yerinə qayıtdı. 
 
GƏNCƏ ŞƏHƏRİNDƏ MÜSƏLMANLARLA ERMƏNİLƏR ARASINDA 
BAŞ VERMİŞ ƏHVALAT 
 
«8 ŞƏVVAL 1323-cü il (MİLADİ 1905-ci il) 
 
Şəvvalın 8-də xəbər gəldi ki, Gəncə şəhərində müsəlmanlarla ermənilər 
arasında olan toqquşma nəticəsində dava başlamışdır. Teleqrafla xəbər verdilər ki, 
iki gecədir ki, Gəncədə böyük od-alov görünür. Ancaq təfsilatı məlum deyildir. 
Sonrakı təhqiqatla məlum oldu ki, erməni tayfası müsəlmanları arxayın edərək 
onlara qarşı yeni xəyanət hazırlamaq üçün tədarük görərək hər yana yazıb özləri 
üçün köməklər gətirmişlər. 
Müsəlmanlar isə hər şeydən xəbərsiz sakit və samit öz işlərində və alış-
verişlərində idilər. 
Ermənilər silah tədarüklərini məramlarınca yığdıqdan sonra hər yana yazıb 
qüvvə tələb etdilər. Bu tələb əsnasında hər yandan silahlı ermənilər gəlirdi. Gəncə 
ermənilərinə Qarabağdan da kömək gəlmişdi. Qarabağdan gələn dəstənin başında 
dülgər Barseğin oğlu Sancan dururmuş. Ermənilər müsəlmanlarla davanı başlamaq 
üçün nahaq yerə üç müsəlmanı öldürürlər. Müsəlmanlar bu əhvalatı eşidən kimi 
bazar-dükanı bağlayıb silahlanır və «Ya Allah!» deyib ermənilərin üstünə hücum 
çəkərək atışmağa başlayırlar. Bu xəbər ətrafa yayılan kimi kənar yerlərdən 
köməklər gəldi. Bu gələn köməklərin arasında Əli adlı mütəəssib və qeyrətli bir 
cavan var idi. Qaçaq olan bu oğlan başına bir xeyli atlı toplayıb Gəncəyə 
müsəlmanların köməyinə gəlmişdi. Ermənilərin qaçmasına imkan verməmək üçün 
qabaqcadan körpünü kəsdilər. Bundan sonra ermənilərin üstünə güllə yağdırmağa 
başladılar. Ermənilərdən qırılan çox oldu. Ermənilərin mövqeyi tutulduqca onların 
evlərinə, dükanlarına və mağazalarına od vurub yandırırdılar. Amma bir işdə çox 
səhv etdilər ki, müsəlman məhəlləsində yerləşən və məscid dükanına bitişik olan 
erməni dükanına od vurdular. Çünki erməni dükanı yanarkən küləyin təsiri ilə od-
alov məscid dükanına da keçdi. Söndürülməsi mümkün olmadığından erməni 
dükanı ilə məscidin mağazası da yandı. 
48 
 
Bu dava nəticəsində ermənilərdən xeyli adam qətlə yetirildi. Dedilər ki, 
Qarabağdan gəlmiş Barseğin oğlu Sancan da öldürülmüşdür. Amma sonra məlum 
oldu ki, diridir. Müsəlmanlardan da bir neçə nəfər şəhid olmuşdu. 
Neçə vaxtdan sonra xəbər çıxdı ki, Mahəmmədhəsən adlı bir molla iki 
nəfərlə nəyəsə baxmağa gediblərmiş. Hiyləgər erməni tayfası onları şirin dilə 
tutaraq harasa aparıb yox etmişdilər. Sonra onların taleyindən bir xəbər çıxmadı. 
 
QALA ƏHVALATI 
 
Şəvval ayının 9-cu günündə ermənilər yenə Yel dəyirmanı adlanan qayanın 
üstündən aşağı enib, aşağıda qayaların arxasında gizlənirlər. Bu zaman üç nəfər 
müsəlman qabaqlarında da odun yüklənmiş ulaqları danışa-danışa oradan keçərkən 
həmin qayaların arxasında gizlənən ermənilər daşların arxasından çıxıb onları 
gülləyə tutdular. Məmiş adlı qalalıya güllə dəyən kimi həlak oldu. O birisi isə 
qolundan yaralandı. Üçüncü odunçu isə salamat, erməniləri söyə-söyə qaçıb 
Qalaya xəbər gətirdi. Xalq gedib həmin yaralını gətirib xəstəxanaya qoydular. 
Həlak olanı isə dəfn etdilər. Bundan sonra baş vermiş əhvalat haqqında divana 
xəbər verdilər. Həmin günü müsəlmanlar da enib yolda dörd nəfər erməni 
öldürdülər. Onlardan biri daşaltılı, üçü isə Şuşakənddən idi. 
Bu vaxt xəbər gətirdilər ki, aşağı Bağlarda səkkiz yüz müsəlman atlısı cəm 
olmuşdur. Lakin onların məqsədləri heç kəsə məlum deyildi. Heç kəs bilmirdi ki, 
onlar Qalaya gələcəklər, yoxsa erməni kəndlərinə hücum edəcəklər. 
Qaladakı erməni tayfası bu xəbəri eşidən kimi təşvişə düşdülər və vəhşətlə 
divan böyüklərini görüb xahiş etdilər ki, gərək biz müsəlmanlarla yenidən sülh 
bağlayaq. Bundan sonra divan böyükləri bir dəstə rus əsgəri götürüb musiqi çala-
çala erməni nümayəndələri və keşişləri ilə müsəlman bazarına gəldilər. Cənab qazi 
və cənab Əbdürrəhman ağa da xeyli müsəlmanlarla onların yanına gəldilər. 
Həsənəli bəy orada iki xalq arasında əmin-amanlığın qorunub-saxlanması naminə 
bir nitq söylədi. Erməni keşişi də çıxış etdikdən sonra hər iki xalqın nümayəndələri 
divan böyükləri ilə birlikdə erməni bazarına gəldilər. Erməni bazarındakı 
toplantıda isə keşiş və Haşım bəy nitq söylədilər. Haşım bəy ermənilərə xitab 
edərək dedi: 
— Ey cəmaat, bu nə fitnə-fəsaddır salmısınız iki millət arasında? Bu qədər 
məxluqatın dincliyini kəsmişsiniz. Əgər bu işlərlə məqsədiniz sosialistlikdirsə, 
onların qaydaları belə deyil. Bir məqsəd və səbəb olmaya-olmaya nə üçün bu qədər 
nahaq qanlara bais olub, uşaqları yetim, övrətləri dul, gözü yaşlı qoyursunuz. 
Onların ahu-naləsinin göyə yüksəlməsinə razı olursunuz? Əgər könlünüz dava 
istəyirsə və özünüzü igid hesab edirsinizsə, onda gərək övrətlər kimi daşların 
dalında və evlərdə gizlənib qəflətən yolla gəlib-gedəni namərdcəsinə vurmayasınız 
və sinənizə döyüb özünüzü qəhrəman kimi aparmayasınız. Davanın qaydası belədir 
ki, siz də, müsəlmanlar da çıxalar bir düz yerə, üzbəüz tüfənglə, yaxud qılıncla, 
49 
 
yaxud xəncərlə mərdi-mərdanə bir-birinizlə vuruşasınız. Ya siz müsəlmanlara qalib 
gələrsiz, ya da müsəlmanlar sizin nəslinizi bu şəhərdən yox edər. Bununla da bütün 
məxluqatın canı dincələr. Məgər xudavəndi-aləmdən qorxmursunuz, adlarını 
qımdat qoymuş bir neçə erməni quldurlarının həftədə bir çaxırın kefi başlarına 
vurarkən iki millət arasına fitnə-fəsad salıb, nahaq qanlara bais olurlar. Sizlər də 
onların sözlərinə baxıb, özünüzü təhlükəyə salırsınız. Bunun nəticəsində də nə 
qədər adamlarınız və mallarınız tələf olur, mülkləriniz yandırılıb xarabalığa 
çevrilir. Özünüz görürsünüz ki, dava vaxtı 10 nəfər müsəlmandan öləndə min nəfər 
sizdən tələf olur. Quldurların sözünə qulaq asmayın. Allah-təalanın yoluna qayıdın. 
Haşım bəydən sonra cənab Əbdürrəhman ağa və cənab qazi xütbələrdə 
fatihə oxudular. 
Bu barışıq günü yuxarıda haqqında danışdığımız əhvalat zamanı öldürülmüş 
müsəlmanların qatilini gətirib divana təhvil verdilər. Onlar iki nəfər idilər. 
Onlardan biri Qaybalı kəndlisi erməni dəmirçi Mirzə idi. Divan hər ikisini 
həbsxanaya göndərdi. 
 
SEYİDİN ƏHVALATI 
 
Həmin gün ermənilərlə müsəlmanların barışığı elan edilərək hər iki millət 
arasında sülh yaradıldıqdan sonra kəndistan yerindən olan və orada alverlə məşğul 
olan bir seyid evlərinə tərəf gedirdi. Seyid erməni küçəsi ilə bulvarın yanından 
gəlib keçəndə onunla tanış olan bir erməni qabağına çıxdı. Hal-əhval etdikdən 
sonra erməni dedi ki, bu evdə satılmalı bir palaz var. Gedək onu sənə alım. Bu 
şərtlə ki, əgər ucuz alsam, mənə dəllallıq pulu verməlisən. Seyid onunla razılaşdı. 
Onlar bir az getdikdən sonra qabaqlarına iki yapıncılı qımdat çıxdı. Onlar ermənicə 
bir-birindən soruşdular ki, seyidi harada aparıb öldürsünlər. Birisi dedi ki, əvvəl 
gərək Kiki Kələntərova deyək, ondan sonra öldürək. Seyid erməni dilini 
bildiyindən bu danışıqların hamısını başa düşürdü. Əhvalatın nə yerdə olduğunu 
dərk edən seyid daxilən həyəcanlansa da, öz həyəcanını büruzə vermədi. Əvvəl 
istədi ki, qaçsın, lakin buna heç bir fürsət olmadığını görüb vəziyyətdən çıxış yolu 
axtarmağa başladı. Ermənilərdən biri digərinə dedi ki, siz onu söhbətə tutub 
saxlayın, mən gedim Kikiyə məlumat verim. Bir azdan erməni geri dönərək öz 
yoldaşlarına buyurdu ki, seyidi Kikinin əmri ilə öldürüb onu da papaqçını 
basdırdığınız yerdə basdırın. Bundan sonra onların hər üçü üzərinə hücum çəkib 
qollarını tutdular və toqqanı açıb boynuna bağlayıb çəkə-çəkə bir həyətə gətirdilər. 
Evdən bir övrət çıxıb dad-fəryad elədi ki, bunu burda öldürməyin. O gün papaqçını 
öldürərkən uşağım qorxaraq naxoşlayıb. Övrətin etirazından sonra onlar seyidi 
evdən çıxartdılar. Övrət isə darvazanı onların arxasınca bərk-bərk bağladı. 
Ermənilər seyidi evdən çıxardıqdan sonra fikirləşdilər ki, onu harada öldürsünlər. 
Bu zaman birdən yolun o biri tərəfindən hay-küy qalxdı. Bir müsəlman çığırırdı ki, 
tut məni görüm necə tutursan. Kəndistan yerindən olan bu müsəlman atın üstündə 
50 
 
getdiyi yerdə iki erməni onun üstünə hücum çəkərək tutub öldürmək istəsələr də, 
gücləri çatmır. Bu seyidin yanında olan ermənilərdən biri onunla qaldı, ikisi isə o 
biri ermənilərə köməyə getdilər. O biri erməni seyidi orada olan çuxura salmaq 
istəyərkən, seyid toqqadan tutub erməniyə müqavimət göstərir. Yer yaş 
olduğundan seyidin göstərdiyi müqavimət nəticəsində erməninin ayağı sürüşüb 
yıxılır və toqqa əlindən çıxır. Seyid fürsəti əldən verməyib erməni qalxanacan 
müsəlman məhəlləsinə tərəf xeyli qaçdı. Qaçarkən yolda seyid bir neçə dəfə yıxılsa 
da, qalxıb yenə də, öz yoluna davam edirdi. Nəhayət, müsəlman məhəlləsinə 
çatdıqdan sonra sakitləşdi. 
Ə L A V Ə: O günün sabahısı erməni qəbristanlığında bir erməni 
öldürdülər. Ermənilər əhvalatdan xəbərdar olan kimi gedib divana şikayət etdilər. 
Divan isə cənab qazinin yanına gələrək ona bildirdi ki, ermənilər qatili tələb 
edirlər. Qazi ərz etdi ki, sizinlə gəldiyimiz razılaşmaya əsasən biz ancaq şəhərdə 
baş verən hadisələrə cavabdeh olacağıq. Şəhərdən kənarda baş verən hadisələrə isə 
biz müdaxilə etməyəcəyik. Çünki bu ölüm hadisələrinin əksəriyyətini ermənilər 
özləri eləyib, müsəlmanların üstünə böhtan atırlar. Odur ki, bunların heç birinin 
müsəlmanlara dəxli yoxdur. 
ƏLAVƏ: Şəvval ayının 12-də Qalaya vətənpərvər şəxslərdən bir məktub 
gəldi. Məktubda qeyd edilirdi ki, yollar çox qorxulu olduğuna görə müsəlmanlar 
bu tərəfə səfər etməsinlər. Həmin gün Bağlar tərəfdən gələn cənab Haşım 
Vəzirzadə nəslindən olan Cəfər bəyin sərkərdəliyi ilə bir neçə yüz atlı və piyada 
gəlib erməni kəndlərini mühasirəyə aldılar. Digər tərəfdən isə Piçənis və başqa 
kəndlərin kürdlərindən də yüzə yaxın atlı və piyada gəlib erməni kəndlərini 
mühasirəyə aldılar. Xəlifəli tayfasından olan müsəlmanlar kürdlərlə danışıq 
apararaq bu nəticəyə gəldilər ki, onların hərəsi bir tərəfdən erməni kəndlərinin 
üzərinə hücuma keçsinlər. Kürdlərin sərkərdəsi İbrahim bəy idi. Onlar, yəni 
İbrahim bəyin dəstəsi əvvəlcə Kiki Kələntərovun yaşadığı Cəmilli kəndinin üstünə 
yeridilər. Bu kənddə Kiki Kələntərovun yaxşı imarətləri var idi. Onun evində olən 
bəzi şeyləri qarət etdikdən sonra qalanını od vurub yandırdılar. Cəmilli kəndindən 
bu hücum nəticəsində qaçanlar qaçmışdı. Qalanları isə qayaların arxasından, 
evlərin pəncərələrindən İbrahim bəyin dəstəsinə atəş açırdılar, Müsəlmanlar isə 
çöldən onları gülləbaran edirdilər. Bu hücum nəticəsində bütün kənd yandırıldı və 
11 nəfər erməni öldürüldü. 
Həmin vaxt xəlifəlilər Xənəzək kəndinin üzərinə hücum çəkərək kəndin 
yarıdan çoxunu yandırdılar və əllərinə keçən erməniləri qətlə yetirdilər. 
Xəlfəlilərin arasında Qasım adlı çox qeyrətli və işgüzar bir cavan vardı. O, 
bu hücumda ermənilərlə çox böyük cəsarət və qəhrəmanlıqla vuruşurdu. Qasım 
dörd erməni öldürmüşdü. Birdən ona bir güllə dəyib onu yerə sərdi. Kosalar 
kəndindən olan bu cavan döyüş meydanında qəhrəmancasına həlak oldu. Onun 
cənazəsini Kosalar kəndinə gətirdilər. Molla Qalada olduğundan bir neçə nəfəri at 
və qatırla mollanı gətirmək üçün oraya göndərdilər. Yolda onları ermənilər Yel 
51 
 
dəyirmanı qayasından və Qaybalı kəndindən atəşə tutdular. Onlar at və qatırlarını 
buraxıb böyük çətinliklərlə daşların arxasıyla gəlib Qalaya çatdılar. Gələn 
kişilərdən birisi Qalaya çatan kimi çığıra-çığıra camaata xəbər verdi ki, ermənilər 
davaya gəlirlər. Camaat dükan-bazarı bağlayıb, cavanlar silahlanıb səngərlərə 
doluşurlar. Əhvalatı belə görən vilayət hakimi müsəlmanları sakitləşdirərək 
deyilənlərin hamısının yalan olduğunu söyləyir. 
Bağlardan olan atlılar və piyadalar isə dalbadal erməni kəndlərini yandıra-
yandıra gəlib Xoramord kəndinə çatdılar. O kənddə də xeyli erməni öldürüb 
evlərini yandırdılar, mallarını isə qənimət kimi ələ keçirdilər. 
Ə L A V Ə: Bir neçə gün bu əhvalatdan qabaq dörd nəfər müsəlman 
Süleymanlı kəndi yaxınlığında yerləşən müşahidə məntəqəsinə yaxınlaşırlar. 
Həmin müşahidə məntəqəsində ermənilərin səngərləri var imiş. Hər gecə həmin 
səngərlərdə neçə nəfər erməni keşik çəkərmiş. Dörd nəfər müsəlman yavaş-yavaş 
həmin səngərlərə yaxınlaşaraq gördülər ki, dörd nəfər erməni yemək süfrəsi 
açıblar. Biri ağacda kabab bişirir, o biriləri isə süfrəni düzəldir və şərab şüşələrinin 
ağzını açırlar. Dörd ədəd tüfəngi isə kənarda baş-başa çatmışdılar. Müsəlman 
cavanları qəflətən sıçrayıb ermənilərin tüfənglərini ələ keçirdilər və yenə də cəld 
səngərlərə girib tüfəngləri ermənilərə tərəf tuşladılar. Ermənilər baş verən 
hadisədən dəhşətə gələrək, müsəlmanlara yalvarmağa başladılar ki, bizi 
öldürməyin, patrondaşları da sizə verəcəyik. Ermənilər patrondaşları çıxarıb 
atdılar. Müsəlmanlar patrondaşları götürdükdən sonra ermənilərin dördünü də 
güllələyib kəndlərinə qayıtdılar. 
 
MALIBƏYLİ ƏHVALATI 
 
Şəvval ayının 17-si, cümə axşamı Şuşakənddən, Daşkənddən, Muxətərdən, 
Keşişkənddən və Daşaltıdan neçə yüz erməni yığılaraq qımdatlarla məsləhətləşib 
belə qərara gəldilər ki, müsəlmanların qüvvələrini zəiflətmək məqsədilə 
kəndlərdən onları qovub təmizləsinlər. Bundan sonra Qalaya hücum çəkib 
müsəlmanların müqavimətini sındırmaq asan olacağını söylədilər. Ermənilər 
tökdükləri tədbirlərə əsasən birinci Malıbəylinin üstünə hücum çəkib oranı tar-mar 
etmək, ev-eşiklərini yandırıb mallarını qarət etmək fikrində idilər. 
Ermənilər bu məqsədlərini həyata keçirmək üçün səhər tezdən Malıbəylinin 
üzərinə hərəkət etdilər. Bu hücumda neçə yüz adam və kəl arabaları iştirak edirdi. 
Onlar kəl arabalarını müsəlmanların mallarını qarət edib aparmaq üçün gətirirdilər. 
Ermənilər Malıbəylini qiblə və qərb tərəfdən mühasirəyə aldılar. Hücum səhər 
tezdən olduğuna görə səngərdə olanlar yatmışdılar. Kəndin səhər tezdən oyananları 
hücumdən xəbərdar olub başqalarına da məlumat verdilər. Səngərdə dayanmış 
müsəlmanlar bu qədər ermənini görən kimi bir-iki güllə atdılar. Ermənilər isə hər 
səngərə yüzə qədər tüfəngdən atəş açdılar. Odur ki, səngərdəkilər atəşin belə 
çoxluğundan vəhşətə gəlib səngərlərdən kəndin içərisinə qaçırdılar. Ermənilər isə 
52 
 
səngərləri tutaraq kəndə daxil oldular. Onlar Hacı Təhmirəzin evini ələ keçirərək 
hər tərəfdən ona od vurdular. Qımdatlardan ikisi sevincindən evin balkonunda 
şadlıq edirdilər. Belə ki, biri əl çalıb, o birisi oynayırdı. Bu zaman Malıbəylinin 
igidləri və tüfəngdarları əhvalatı belə görən kimi nərə çəkib hər tərəfdən 
ermənilərin üzərinə hücum çəkdilər. Bir cavan müsəlman Hacı Təhmirəzin evinin 
balkonunda oynayan ermənini sinəsindən nişan alaraq elə vurdu ki, erməni bircə 
dəfə çığırıb yerə yıxıldı. Həmin cavan bir güllə də çəpik çalan qımdata vurdu. O da 
bərk qışqırıb o biri erməninin yanına yıxıldı. 
Müsəlmanlardan bir atlı Xankəndinə, o birisi isə Qalaya xəbər gətirib 
onlardan kömək tələb etdilər. Dərhal Qalada cavan müsəlman döyüşçüləri 
toplaşaraq Ağa Şamil və Bəşir bəyin rəhbərliyi altında Malıbəyliyə tərəf 
yollandılar. Xankəndindən isə bir dəstə müsəlmanlar kazaklarla birlikdə 
Malıbəyliyə gəldilər. Qaladan və Xankəndindən kömək gələnə kimi Malıbəyli 
cavanları hər tərəfdən ermənilərin üzərinə hücuma keçmişdilər. Hər iki tərəfdən 
güllə yağış kimi yağırdı. Hacı Təhmirəzin evinin balkonunda iki qımdat 
öldürüldükdən sonra ermənilər qaçmağa başladılar. Müsəlmanlar onları təqib 
edərək gülləyə tuturdular. Bu təqib zamanı daha doqquz erməni öldürüldü, neçəsi 
isə yaralandı. 
Ermənilərin Malıbəyliyə hücumunun başlanğıcında Hacı Təhmirəzin evinin 
yanında vuruşma gedərkən müsəlmanlar evi hər tərəfdən gülləyə tuturdular ki, 
ermənilər oraya daxil olmasın. Bu zaman ermənilərin əlinə düşməsin deyə evin 
bəzi qiymətli əşyalarını yığıb özləri ilə aparmaq istəyən iki övrətin erməni 
olduğunu güman edən müsəlman cavanları səhvən onları da vurub öldürmüşdülər. 
Ermənilər Malıbəylidən çıxarıldıqdan sonra Xankəndindən və Qaladan 
gələn dəstələr gurultu ilə Malıbəyliyə daxil oldular və onlar Malıbəyli 
müdafiəçilərinə qoşularaq salavat və «Ya Əli!» nərələri çəkib cəsarətlə ermənilərin 
üzərinə hücum çəkdilər. Ermənilərin gülləbaran edilməsi nəticəsində daha on beş 
erməni öldürüldü. Ermənilər vəziyyəti belə görən kimi pərən-pərən olub qaçmağa 
başladılar. Həmin həlak olan 15 nəfərin meyidini də götürüb kənarda saxladılmış 
və qənimət üçün gətirilmiş arabalara qoyub apardılar. Hacı Təhmirəzin evində 
öldürülmüş 9 erməni meyidi isə oradaca evlə birlikdə yanmışdı. Qaçan erməniləri 
müsəlman döyüşçüləri gülləbaran edə-edə təqib edirdilər. Sonra daşların dibində, 
çökək və çuxur yerlərdə ölən ermənilərin meyidlərini saydılar. Onların miqdarı 80 
nəfərə çatmışdı. Müsəlmanlar tərəfdən isə bu davada ölənlər Hacı Məhəmmədin 
bir cavan oğlu və Hacı Təlmirəzin evindəki iki övrət olmuşdur. 
Hacı Təhmirəzin evində öldürülmüş 9 nəfər ermənidən beşi kazak çinovniki 
paltarları geyiniblərmiş ki, müsəlmanlar onları kazak bilib atəş açmasınlar. 
 
  
53 
 
QAYBALI KƏNDİNİN ƏHVALATI 
 
Xəlfəlilər belə bir tədbir görmüşdülər ki, şəvval ayının 18-də gecə qəflətən 
Qaybalı kəndinin üzərinə hücum edərək oranı darmadağın etsinlər. Bir naxələf, zatı 
qəliz müsəlman gedib Qaybalı ermənilərini xəlfəlilərin tədbirindən xəbərdar edir. 
Ermənilər tədbirdən xəbərdar olan kimi Qalaya və kəndlərə adamlar göndərib 
tezliklə kömək göndərmələrini tələb edirlər. Hər yerdən ermənilər cəm olub 
Qaybalıya gəlirlər. Köməyə gələn ermənilər iki yerə bölünərək bir qismi kəndi 
mühafizə etmək üçün orada qalır, digər qismi isə silahlarını götürüb başqa bir 
yerdə gizlənirlər. Gecədən 4 saat keçdikdən sonra 30-40 nəfər xəlfəli və neçə nəfər 
kürd tayfasından hamısı silahlı Qaybalının üzərinə hücuma keçdilər. Onlar əvvəlcə 
iki dənə mərəyə od vurdular. Ondan sonra kəndi gülləyə tutdular. Kənd əhli 
hücumdan qabaqcadan xəbərdar olmasına baxmayaraq, nalə və fəryadları göyə 
ucaldı. Onların bir parası tüfəng atmağa, qışqırıq salmağa və bir parası isə yalvarıb 
Həzrəti-Abbası köməyə çağırmağa başladılar. Xülasə, bunları gülləbaran edib 
atışırdılar. Ermənilərdən 11 nəfər qətlə yetirilmişdi ki, bu vaxt pusquda durmuş 
ermənilər Qaybalı yaxınlığında yerləşən bir neçə müsəlman evlərinin üzərinə 
hücum çəkdilər. Bu evlərdə yaşayan müsəlmanların babası laçınlı Məhəmməd 
ləqəbi daşımış məşhur aşpaz olmuşdu. Ermənilər həmin laçınlıların evlərini 
gülləbaran etməyə başladılar. Onların aş qazanlarına da od vurub yandırdılar. 
Əhvalatdan xəbərdar olan kimi müsəlmanlar Qaybalıdan qayıdıb laçınlılara 
köməyə gəldilər. Onlar erməniləri gülləbaran edərək oradan qovdular. Nəhayət, 
atışma dayandı və sakitlik yarandı. 
 
20 ŞƏVVAL 1323 (1905)-ci İLDƏ PİRƏMƏKİDƏ BAŞ VERƏN ƏHVALAT 
 
Bu günlərdə Qala igidlərindən və gözətçilərindən ibarət müsəlmanlar 
atlanıb Malıbəyliyə gəldilər. Oradan da bir neçə gənc bələdçilər bunlara qoşulub 
atlarını birbaşa Pirəməki deyilən yerə sürdülər. Pirəməki Şuşakənd ermənilərinin 
ot-ələf və əkinçilik yerləri idi. Həmin yerdə böyük-böyük ot tayaları var idi. 
Ermənilərin biçib yığdıqları 150 tayaya və neçə mərəklərə, talvarlara od vurub 
yandırdılar. Ot tayalarının alovları Qaladan görünürdü. Tayalar yandırıldıqdan 
sonra müsəlmanlar rus kazakları ilə sözü bir yerə qoyub Pirəməkidəki bütün 
məxzənlərdə və quyularda olan arpa və buğdanı çıxarıb arabalara yükləyib özlərinə 
mal etdilər. 
Həmin günün sabahı divan əhli Pirəməkiyə gəldi. Ətrafı, dağları və meşələri 
təftiş etməyə başladılar. Təftiş zamanı Malıbəylidə baş vermiş erməni-müsəlman 
davası nəticəsində həlak olmuş iyirmi nəfər erməninin meyidini tapdılar. Onların 
hamısının patrondaşları əyinlərində, tüfəngləri isə yanında düşüb qalmışdı. 
Bunların əksəriyyəti yaralı olduğundan qaçıb özlərini xilas etmək istəyiblərsə də, 
54 
 
mümkün olmayıb. Hərəsi bir yanda yıxılıb ölüblər. Ermənilərin divana verdiyi 
məlumata görə, 107 nəfər erməni ölmüşdü. 
Təəccüb və təəssüf doğuran budur ki, erməni milləti bu qədər can və mal 
xəsarətinə düçar olsalar da, tutduqları əməldən bir nəticə çıxarmayıb nə peşiman 
olurlar, nə də qəflət yuxusundan ayılırlar. Hər şəhərin və hər kəndin içində, ömrü 
boyu öz əməyi ilə iki qara pul qazanmayan və həmişə fitnə-fəsadlar törədərək 
milləti min cür bəlalara düçar edən qımdatlar yazıq sadə erməniləri hədələyərək 
onların zəhmətlə qazandıqları pullarını min bəhanə ilə əllərindən alıb ciblərini 
doldurur və kefləri də istəyəndə min cür hiylələr işlədib həm onları, həm də 
başqalarını öldürürdülər. Övrət və uşaqlarını isə ac və yalavac, gözləri yaşlı 
qoyurlar. 
 
İRƏVANLI ERMƏNİ HƏMZATIN ƏHVALATI 
(24 şəvval 1323-cü il) 
 
Cavanşir eli tərəfdən dalbadal kağızlar gəldi ki, neçə yüz müsəlman atlısı 
yekdil olub erməni kəndlərinə basqınlar edirlər. Onlar hansı kəndə girirlərsə, 
ermənilərə səngərlərə girməyə fürsət vermirdilər. Onlar əvvəlcə Sərab adlı kəndə 
daxil olaraq «Ya Əli» nərəsi çəkə-çəkə ermənilərin üzərinə hücum çəkdilər. 
Ermənilər bu hücumdan vəhşətə gələrək elə karıxdılar ki, müqavimət göstərməyə 
qüdrətləri çatmadı. Ermənilər pərən-pərən olaraq əllərinə nə keçdisə götürüb hərə 
bir tərəfə qaçdı. Bir qismi isə məxfi yerlərdə gizləndilər. Sərab kəndindən sonra 
müsəlman atlıları Başkəndə, sonra Marağa kəndinə, oradan isə Çaylı kəndinə 
hücum etdilər və ermənilərə böyük zərbə endirdilər. Müsəlmanlar birdən gördülər 
ki, onların qarşısına bir-iki erməni qımdatının rəhbərlik etdiyi bir zor dəstə çıxdı. 
Onlara rəhbərlik edənlərdən biri İrəvan əhlindən olan erməni Həmzat idi. Bu 
Həmzat neçə-neçə fitnə-fəsadlara və nahaq qanların tökülməsinə bais olmuşdu. 
Belə ki, İrəvan tərəfdə və Osmanlı dövlətində bir çox iğtişaşların yaradılmasına o 
rəhbərlik etmişdi. O, Şuşa şəhərinə üç il əvvəl gəlibmiş. Həmzat əvvəlcə özünü 
qabiliyyətli bir zərgər kimi qələmə verərək müsəlman bazarında zərgərlik dükanı 
açır. Buna görə də Qarabağın əyanlarının çoxu özləri və qadınları üçün hazırlatmaq 
istədikləri zinət şeylərini Həmzata sifariş verirdilər. Həmzat isə gizlincə 
müsəlmanlara qarşı iş aparırdı. O, şəhərdə və kənddə yaşayan ermənilərin birliyinə 
nail olmaq üçün böyük qımdatların köməyi ilə Osmanlı ermənilərindən gətirdiyi 
vərəqələr və qəzetlər vasitəsi ilə təbliğat işi apararaq onlarda müsəlmanlara qarşı 
nifrət yaratmağa çalışırdı. Həmzat müsəlmanların və dövlətin ziddinə iş aparmaqla 
bərabər, ayrı-ayrı siniflərdən olan qımdat dəstələri yaradırdı. O, qüvvətli qımdat 
dəstələrinin yaradılmasına nail olduqdan sonra erməni tayfasının dövlətlilərindən 
böyük miqdarda pullar toplamağa başladı. O, müəyyənləşdirmişdi ki, filan erməni 
dövlətlisi qımdat divanxanasına bu qədər məbləğdə pul verməlidir. Əgər o şəxs 
sözsüz-danışıqsız müəyyən edilmiş pulu verirdisə, canını qurtarırdı. Əks halda, 
55 
 
yəni pulu vermədikdə həmin şəxs qımdatlar tərəfindən qətlə yetirilirdi. Beləliklə 
də, onlar çoxlu miqdarda pul topladılar. Həmzat və onun silahdaşları pul toplamaq 
məqsədilə oğurluqdan da çəkinmirdilər. Belə ki, bir gün iki-üç nəfər dövlət 
poçtundan xəzinəyə 43 min manat pul və nə qədər veksel apardıqları zaman 
qımdatlardan bir neçəsi hücum çəkərək onları öldürmüş və pulları isə aparmışlar. 
Qımdatlar 43 min pulu apardıqdan sonra daha da tamahlanaraq bir neçə rus 
böyüklərini öldürdülər. Divan adamları Həmzatın bu əməllərindən və neçə gizli 
məktublarından xəbərdar olduqdan sonra onu həbs etdilər. O, həbs olunduqdan 
sonra müsəlman əyanlarından o günədək aldığı qızılların hamısını mənimsəyərək 
heç kəsə bir qram belə qızıl qaytarmadı. Bir neçə aydan sonra o, həbsxanadan 
buraxıldı. Həmzat özünə bir at alıb bir neçə qımdatla birlikdə kəndistan yerlərinə 
gedərək erməni dəstələri yaradıb, əhalini dövlətin ziddinə əməllər törətməyə təhrik 
edirdi. Bir qədər qüvvətləndikdən sonra isə müsəlmanlarla dava etməyə başladılar. 
Dövlət onun tutulması üçün neçə dəfə kazaklar göndərsə də, müsəlmanlar ona qarşı 
mübarizəyə qalxanacan nail olmadı. Müsəlmanlar Həmzatın dəstələri ilə uzun 
atışmadan və onların sıralarına böyük zərbələr endirdikdən sonra məğlubiyyətə 
düçar oldular. Bu döyüşdə böyük bir erməni qımdatı da öldürüldü. Ermənilər 
dərhal həmin qımdatın başını kəsib torbaya qoyaraq onun atı və sursatını özləri ilə 
birlikdə apardılar. Müsəlmanlar güman etdilər ki, ermənilərin başını apardıqları 
böyük qımdat Həmzat olmuşdur. Lakin sonra məlum oldu ki, o deyilmiş. 
 
PAPRAVƏND KƏNDİNİN ƏHVALATI 
 
Müsəlmanların yaşadığı Papravənd kəndi erməni kəndləri ilə əhatə 
olunmuşdu. Ermənilər burda özlərinin çoxluğuna arxalanaraq ətrafdakı erməni 
kəndlərindən böyük bir dəstə yaradaraq Mirzə bəy adlı erməni qımdatının 
rəhbərliyi altında qəflətən hücum edərək Papravənd kəndini mühasirəyə aldılar. 
Hücum sübh tezdən olduğuna görə kənd əhlinin əksəriyyəti tamam yuxuda, 
bəziləri isə sübh namazında idilər. Ermənilər kəndi mühasirəyə alarkən bir çoban 
hündür bir yerdə qoyun otarırdı. Ermənilərin Papravəndə hücumunu görən çoban 
qoyunları orada buraxıb müsəlman kəndlərinə qaçaraq xəbər verdi ki ermənilər 
Papravəndə hücum ediblər, onlara kömək etmək lazımdır.. Müsəlmanlar xəbəri 
eşidən kimi silahlanıb, atlarına minərək Papravəndə tərəf çapdılar. Onlar kəndə 
çatan kimi salavat nərəsi çəkərək erməniləri arxadan mühasirəyə aldılar. Arxadan 
və qabaqdan ermənilərə endirilən şiddətli zərbə nəticəsində onların arasında böyük 
tələfat oldu. Erməni dəstəsinin qarşısında durub atışan və ermənilərə göstəriş verən 
qımdat Mirzə bəyə birdən dörd güllə vurdular. O, çığırıb yerə sərildi. Onun 
öldürüldüyünü görən ermənilər qaçmağa başladılar. Müsəlmanlar onları təqib 
edərək bir qismini öldürdü, bir qismini isə yaraladılar. Ermənilərin sağ qalanları 
dağlarda və meşələrdə gizləndilər. Müsəlmanlar ermənilərin qarət üçün gətirdikləri 
kəl arabalarını qənimət kimi ələ keçirdilər. 
56 
 
ƏSGƏRAN ƏHVALATI 
 
Ermənilər Papravənddə böyük məğlubiyyətə düçar olduqdan sonra 
qımdatlar belə qərara gəldilər ki, hücum etmək onlar üçün əlverişli deyil. Yaxşısı 
budur ki, yolları kəsib müsəlmanların gediş-gəlişinə mane olaraq, şəhəri bir növ 
mühasirədə saxlasınlar. Bu məqsədlə onlar ayrı-ayrı dəstələr düzəldib Əsgəran 
qalası ətrafında gizli mövqelərdə yerləşdirdilər. Bu dəstələr yol ilə gəlib-gedənlərə 
güllə atmağa başladılar. Buna görə də yollardan gediş-gəliş kəsildi, kirəkeşlər və 
arabaçılar üçün hərəkət mümkün olmadı. 
Digər tərəfdən isə Rusiya vilayətində və Tiflisdə iğtişaş və tətillərin olması 
üzündən teleqraf və poçt işləmirdi. 
Qalada Yel dəyirmanı deyilən qayaların üstünə çıxaraq yollara nəzarət edən 
ermənilər gördülər ki, Xəlfəli və Kürdlər yaşayan məntəqələrdən də gəlib-gedən 
yoxdur. Kirəkeşlər dəyirmanlara un üyütmək üçün taxıl da apara bilmirdilər. Bu 
səbəbdən də şəhərdə ərzaq get-gedə azalır və bahalıq əmələ gəlirdi. Kasıblar və 
qəriblər üçün dolanacaq çətinləşirdi. Dəyirmanlar işləmədiyindən və un ehtiyatı 
azaldığından çörək dükanları bağlanırdı. 
ƏLAVƏ: Xəbər çıxdı ki, Sisyan tərəfdə ermənilər dəstə bağlayıb 
müsəlmanların üstünə gəlirlər. Müsəlmanlar da zor bir dəstə yaradıb onların 
qarşısına çıxaraq atışmağa başladılar. Vuruşma iki gün sərasər davam etdi. 
Vuruşma zamanı müsəlmanlardan 20 nəfər şəhid oldu, bir neçəsi isə yaralandı. 
Ermənilər tərəfindən isə yaralananlardan başqa 50 nəfər öldürülmüşdü. Sisyanlılar 
on nəfər qalaya göndərirlər ki, oradan tüfəng və patron alıb gətirsinlər. 
 
KAZAKLARLA ERMƏNİLƏRİN ƏLBİR OLMAĞI VƏ 
MÜSƏLMANLARA XƏYANƏTİ 
 
Yollar bağlı olduğundan altmış ədəd yüklü araba yığışıb Ağdamda qalmışdı. 
Bu vəziyyətdən təngə gələn kirəkeşlər və əşya sahibləri divana şikayət etdilər. 
Divan məmurları həmin adamları Şuşaya qədər müşayiət etmək və sağ-salamat 
oraya çatdırmaq üçün bir dəstə kazak ayırdılar. Camaat pul toplayaraq iki yüz 
manat kazakların böyüyünə verdilər ki, bunun yüzü sənindir, yüzünü isə kazaklara 
payla ki, bu arabaları əmin-amanlıqla şəhərə çatdırsınlar. Ağdamın pristavı da bu 
arabaların və əşyaların sağ-salamat şəhərə çatdırılacağına söz verdi. Xülasə, 
kazaklar qabaqda, 40-50 araba isə bir-birinin ardınca düzülüb şəhərə yola düşdülər. 
Hər iki tərəfi hündür olan dərəyə bənzər bir yerə çatarkən gördülər ki, hündür 
yerdə ermənilər səngər qurub dayanıblar. Kazakların böyüyü kazaklardan birini 
çağırıb ona nəsə deyib ermənilərin yanına göndərdi. Arabaçılar və əşya sahibləri 
şübhələnib, hərə bir gümana düşdü. Bir azdan kazak qayıtdı. Ermənilər isə hər 
tərəfdən qarışqa kimi qaynaşmağa başladılar. Onlar göyə və arabalara güllə ata-ata 
arabalara yaxınlaşırdılar. Vəziyyəti belə görən Qala əhlindən olan iki nəfər Məşədi 
57 
 
Dadaş və Ağa İsmayıl arabada olan tüfənglərini çıxarıb arabadan düşdülər və bir 
daşın dalına girərək ermənilərə atəş açmağa başladılar. Bu atəşi görən ermənilər 
irəli getməyə cürət etmədilər və geri çəkildilər. Arada bir az fürsət yaranan kimi 
arabaçıların bir parası geri, Ağdama tərəf qaçdılar. Kazakların arasında olan 
arabaçılar isə qaçmağa fürsət tapa bilmədilər. Amma bir para müsəlmanlar çeviklik 
edərək arabalara qoşulmuş atları açıb onlara minib qaçdılar. İçi dolu on dörd araba 
isə kazaklarla ermənilərin arasında qaldı. Ermənilər tökülüb həmin arabalarda olan 
şeyləri qarət etməyə başladılar. Onlar arabalarda olan qəndi və başqa əşyaları 
kazaklarla bölüşdürdülər. 
Qaçan adamlar araba və əşyalarla gəlib Ağdama çıxdılar. Müsəlmanlar 
əhvalatdan xəbərdar olan kimi xalq dəstə-dəstə yığışıb danışırdılar ki, oranın 
pristavı bazara gəldi. Həmin saat ermənilər tərəfindən yolda qarət edilmiş 14 
arabanın və əşyaların sahibi qalalı Məşədi Səlim adlı birisi pristavın yaxasından 
tutub dedi ki, qarət edilmiş 14 arabanın və əşyaların qiyməti qırx min manat eləyir. 
Mənim pullarımı verməlisən. Pristav gördü ki, ölüm məqamıdır. Dedi məni 
öldürmə, bir kağız verərəm ki, mən sizə 40 min manat borcluyam. Cənab Cəfər bəy 
Vəzirzadə qol kağızı almağa razı olmadı. Çünki sonra divana deyər ki, məni 
öldürürdülər, canımın qorxusundan verdim. 
Pristav sözlə birtəhər onların əlindən çıxa bildi. İki gündən sonra orada 
qalan arabaları geri gətirdilər. O günün sabahısı Xankəndinin yaxınlığında 
ermənilər tökülüşüb qalalı Məşədi Bəşir adlı bir oğlanın 200 qaramalını apardılar. 
Həmin günlərdə Qaladan olan Cəmşid adlı bir nəfər Xocalının ətrafında yol 
kənarında bir dükan açmışdı. Bağlardan satmaq üçün Qalaya gətirilən bəzi əşyaları 
o, ucuz qiymətə alaraq burada açdığı dükanda başqa yerlərdən gələn ermənilərə 
satırdı. Cəmşid kişinin övrət-uşağı da özü ilə birlikdə bu dükanda qalırdı. 
Müsəlmanlar onu məzəmmət edərək nəsihət verirdilər ki, sən müsəlmansan, 
tutduğun iş şəriətdən uzaqdır, bu dava vaxtı gördüyün işdən əl çək, əks halda 
peşman olarsan. Cəmşid kişi heç kəsi eşitmədi və öz nəfsinə qarşı çıxa bilmədi. 
Çox keçmədi ermənilər bir gün tökülüb Cəmşid kişini və övrət-uşağını öldürdülər, 
gözəl bir qızını əsir götürdülər, dükanında olan malları isə qarət edərək dağıtdılar. 
Ə L A V Ə: Yuxarıda göstərilən tarixdə qalalı Məlik Paşayev bir neçə 
ermənilərlə birlikdə altmış min manatlıq misi apararkən müsəlmanlar tərəfindən 
tutulub Ağdama aparılmışdır. 
 
ƏHMƏD BƏYİN QIZI HƏMİDƏ XANIMIN ƏHVALATI 
 
Bu günlərdə Cavanşir Əhməd bəyin qızı Həmidə xanım bir dəstə atlılarla 
birlikdə böyük təmtəraqla Ağdama gəldi. Ağdamın camaatı onu böyük hörmət və 
ehtiramla qarşılayaraq bir gözəl mənzildə yerləşdirdilər. Həmidə xanım cənab 
Cəfər bəyə bildirdi ki, millət xüsusunda camaata bir neçə söz demək istəyir. 
58 
 
Cəfər bəy xeyriyyə məclisinin üzvlərinə buyurdu ki, bazar-dükanlarını 
bağlanıb camaatın böyük meydana toplaşması haqqında göstəriş versinlər. Camaat 
və əyanlar yavaş-yavaş böyük meydana toplaşdılar. Həmidə xanım Cəfər bəy ilə 
birlikdə hündür bir eyvana qalxdılar. Həmidə xanım üzünü Cəfər bəyə tutaraq onun 
buraya nə məqsədlə gəldiyini camaata çatdırmasını xahiş edir. 
Cəfər bəy uca səslə dedi ki, ey əyanlar və müsəlmanlar! Həmidə xanım 
zəhmət çəkib bu uzaq yolları gəlməkdə məqsədi aşağıdakılardan ibarətdir: Həmidə 
xanım buyurur ki, mən Qalada bizim qan qardaşlarımızın çox zəhmət və əziyyət 
çəkdiklərini eşitdim. Mənə məlum oldu ki, kəndlərdə yaşayan ermənilər yolları 
kəsərək camaatın Qalaya ərzaq və mal gətirməsinə, eləcə də dəyirmana 
getmələrinə mane olurlar. Buna görə də mən bütün sursatları ilə birlikdə iki yüz atlı 
toplayaraq onların köməyinə gəlmişəm. Mən bir övrət olsam da, müsəlman 
qardaşlarımızın belə əziyyət çəkməsi gecə-gündüz mənə əziyyət verərək rahat 
buraxmırdı. Qardaşlarımız Şuşada belə əziyyətlərə məruz qaldıqları halda biz 
burada rahat yeyib-içib, yata bilmərik. Mənə yaraşmaz ki, siz olan yerdə mən 
xalqımızın bu əziyyətdən qurtarılması üçün mübarizə aparam. Ona görə 
cənablarınızdan xahiş edirəm ki, siz də qüvvələr toplayıb mənim gətirdiyim 
atlılarla birlikdə zir-zibili müsəlman qardaşlarımızın yolundan təmizləyəsiniz ki, 
onlar rahat yaşaya bilsinlər. 
Meydana yığışan camaat yuxarıda deyilən sözləri eşitcək Həmidə xanımı 
ürəkdən alqışladılar. Hətta bəzi şəxslər bu sözlərin təsirindən kövrələrək ağladı. 
Camaat cavab verdi ki, biz yeddi yaşından yetmiş yaşına kimi hamımız malımız və 
canımızla bu yolda mübarizə aparmağa hazırıq. O yolkəsənlər də öz layiqli 
cavablarını alacaqlar. Odur ki, siz narahatçılıq keçirmədən öz məqamınıza qayıdın, 
Allah-təalanın köməyi ilə biz bu işlərin hamısına əncam çəkərik. 
Həmidə xanım xeyriyyə məclisinə iki yüz manat nəqd pul və iki yüz pud un 
və arpa bağışlayıb ehtiramla öz kəndinə təşrif apardı. Allah ondan razı olsun. 
 
CƏNAB NƏCƏFQULU AĞANIN DƏYİRMANINDA OLMUŞ ƏHVALAT 
 
Qalada get-gedə bahalıq artdığına görə Şuşa cavanları atlanaraq iki araba 
buğda götürüb Cavanşir Nəcəfqulu ağanın dəyirmanına gəldilər. İki araba buğda 
dəyirmanda üyüdüldükdən sonra ermənilər dəyirmana hücum çəkərək zorla unu 
onlardan alıb aparmaq istədilər. Dəyirmanda iki-üç tüfəngli müsəlman var idi. 
Onlar divarın dalından erməniləri gülləyə tutdular. Bir qədər atışmadan sonra 
ermənilər heç nə edə bilməyəcəklərinə əmin olub naümid geri qayıtdılar. 
Malıbəyli ilə Xankəndi arasında bir erməni qadını ilə uşağın öldürülməsini 
eşidən ermənilər ştaba üz qoydular. Ştabda bir az rus qoşunu var idi. Eyni zamanda 
ştabın yerləşdiyi ərazidə bir neçə müsəlman və erməni ailələri yaşayırdı. 
Vəziyyətin gərginliyini görən müsəlman ailələri tez öz tüfənglərini götürüb 
müharibəyə hazır vəziyyətdə dayandılar. Onların içərisində çoxlu külfəti olan 
59 
 
Məşədi Zeynal adlı bir nəfər var idi. O, bir erməni ilə qonşuluqda yaşayırdı. 
Ermənilər tökülüb buraya gələrkən Məşədi Zeynalın erməni qonşusu onun yanına 
gəlib deyir ki, ermənilər sizi qırmağa gəliblər. Buna görə gəl sən öz övrətin, 
uşağınla bizim evə daşın, çünki mənim evimdə sizə heç kəs toxunmağa cəsarət 
etməz. Məşədi erməninin hiyləsinə inanıb bütün külfəti və əşyaları ilə erməninin 
evinə köçdü. Lakin Məşədinin uşaqları onların erməninin evinə köçməyinə razı 
deyildilər. Onlar köçdükdən sonra erməni Məşədiyə dedi ki, tüfənglərinizi verin, 
gizlədim, sonra yenə özünüzə qaytararam. Əks təqdirdə, ermənilər gəlib sizin 
tüfənglərinizi görsələr, məni də, sizi də öldürərlər. Məşədinin dörd oğlu var idi. 
Onlar atalarına dedilər ki, bu hiylədir, ermənin sözünə inanma. Tüfənglərimizi 
versək bizi qıracaqlar. 
Məşədi oğlanlarına acıqlanıb tüfənglərin hamısını götürüb erməniyə verdi. 
Erməni tüfəngləri apardıqdan sonra pusquda duran erməniləri çağırdı. Onlar 
tökülüb əvvəlcə Məşədinin evini yandırdılar, sonra isə onun özünü, dörd oğlunu, 
ümumiyyətlə, südəmər uşağına qədər bütün külfətini işgəncə ilə öldürdülər. 
Ermənilər bu vəhşilikləri törədərkən övrət-uşağın dəhşətli çığırtıları bir-birinə 
qarışmışdı. Neçə nəfər cavan övrət və gəlinlər var idi. Onlar çığırıb qaçmaq 
istəyərkən tutub xəncərlə doğrayırdılar. Xülasə, bu yırtıcı heyvanlara bənzəyən 
ermənilər Məşədinin iyirmiyə qədər külfət üzvlərini doğram-doğram etdilər. 
 
Ey kaş müslimin hamısı baxəbər ola, 
Bu zülmdən ki, ermənilər etdi intişar. 
 
Ol tifli-bigünahları kinü zülm ilən  
Etdilər parə cismlərin cümlə tarimar. 
 
Qoyun-quzu kimi başını cümlə kəsdilər,  
Pamal oldu xakda ol cismi-pürfikar. 
 
Bir zərrə rəhm yoxdu nəsarada et yəqin.  
Et bir nəzarə tifillərə eylə aşikar. 
 
Bir toxum əkdilər ki, çıxar rəstaxizədək  
Hər şaxü bərgi şüru şərrü nari-pürşərar. 
 
Məşədi Zeynalın ailəsini zülm və işgəncə ilə tamam öldürərək şəhid 
etdikdən sonra onun mallarını talan etdilər. Bərk atışma nəticəsində on bir nəfər 
erməni öldürüldü. 
Bundan əvvəl isə rus böyükləri ermənilərin Məşədi Zeynalın ailəsinin 
başına gətirdiyi faciəni eşidib o ərazidə yaşayan müsəlman ailələrini qırğından 
xilas etmək üçün onların övrət-uşaqlarını toplayıb yaşadıqları kazarmaya apardılar. 
60 
 
Bu zaman ermənilər Sadıq adlı bir müsəlman kişisini də öldürdülər. Ruslar o 
kişinin qatillərindən iki nəfərini tutdular. 
Bu qırğından sonra ermənilər qarət etdikləri malları arabalarla öz evlərinə 
göndərdilər. Özləri isə atlanıb Nəcəfqulu ağanın dəyirmanına üz qoydular. 
Müsəlmanlar ermənilərlə ştab ərazisində vuruşarkən fürsət tapıb dəyirmanda olan 
unun hamısını təcili arabalara doldurub Malıbəyliyə aparmışdılar. 
Axşamüstü ermənilər dəyirmana gəlib gördülər ki, müsəlmanlar bütün 
unları və sair şeyləri tamamən aparıblar. Ermənilər dərhal dəyirmana və Nəcəfqulu 
ağanın otaqlarına od vurub yandırdılar. Nəcəfqulu ağanın imarətindən, 
dəyirmanından qalxan tüstü və alov Qaladan görünürdü. Müsəlmanlar bu 
yanğından çox təəssüfləndilər. Çuxur məhəlləsinin cavanları toplaşaraq qərara 
gəldilər ki, bu dəyirmanın əvəzini ermənilərdən çıxmaq lazımdır. Təcrübəlilərdən 
birisi dedi ki, burada, bizim qənşərimizdə Şuşa çayında Xandəmirov Mikitin 
tikdirdiyi bir maşın dəyirmanı (mexanikləşdirilmiş) var. Əgər Nəcəfqulu ağanın 
dəyirmanının qiyməti 300 manat olardısa, Mikitin dəyirmanının dəyəri 5000 manat 
olar. Bir qoçaq igid lazımdır ki, oraya enib həmin dəyirmanı yandırsın. Həmin saat 
bir neçə gün bundan əvvəl ermənilərin ot tayalarına od vurub yandırmış Daşdəmir 
adlı bir cavan oğlan irəliyə çıxaraq dedi ki, Allahın köməyi ilə bu saat gedib sizin 
istəyinizi yerinə yetirərəm. 
Daşdəmir beş nəfər cavan oğlanla birlikdə xeyli əski və neft götürüb 
«bismillah» edərək aşağı dəyirmana tərəf endilər. Dəyirmana çatan kimi onun bir 
neçə yerindən əski qoyub üzərinə neft tökərək od vurdular. Alov göyə qalxdı. 
Daşdəmir isə yoldaşları ilə Qalaya qayıtdılar. Çuxur məhəlləsinin cavanları onları 
alqışladılar. 
Ermənilər Şuşakənd tərəfdən böyük bir alov qalxdığını gördülər. Onlar 
Dəyirmanda müsəlmanların olduğunu zənn edərək oraya çatarkən atəş açmağa 
başladılar. Sonra ehtiyat edə-edə gəlib oraya çatanda gördülər ki, heç kim yoxdur. 
Onlar tökülüb dəyirmanı söndürmək istəyəndə gördülər ki, maşınların əsas yerləri 
yanıb. Onlar dəyirmanı sahibsiz qoyub getdiklərinə çox təəssüfləndilər. 
Bir neçə gündən sonra məlum oldu ki, dəyirmanın bir para yerləri 
yanmayıb. Həmin Daşdəmir altı nəfər cavanla gecə həmin dəyirmana gələrək 
yanmayan alətlərə və bir neçə otağa od vurub yandırdılar. Bacardıqları qədər də 
un-buğda götürüb Qalaya gəldilər. Şuşakənddən alovu görənlər dəyirmana tərəf 
atəş açmağa başladılar. Arada dəyirmandan bir neçə dəfə bərk gurultu səsi gəldi. 
Dedilər ki, ermənilər aftafalara barıt və yumru dəmirlər dolduraraq lazım gəldikdə 
onlardan partlayıcı bir maddə kimi istifadə etmişlər. Belə ki, onlar partlatmaq 
istədikləri yerə həmin aftafadan birini qoyub, piltə ilə lüləyə uzaqdan od vururlar. 
Bu zaman aftafa gurultu ilə partlayıb, onun parça-parça olmuş gövdəsi və yumru 
dəmirlər hər tərəfə yayılır. Görünür dəyirmanda partlayan da belə aftafalar 
olmuşdur. 
61 
 
Ermənilər isə bunun əvəzini çıxmaq üçün Muxətər kəndinə gələrək Hacı 
Əsgər uşağının burada olan bir bağına və balaca evinə od vurub yandırırlar. 
1323-cü il zilqədə ayının 9-da dilənçi Bayramın 12 yaşlı Ağca adlı qızı bir 
şahı götürüb neft almağa gedir. Yollar bağlı olduğundan bazarda neft olmur. Bir 
mömin bəndə qızı evinə apararaq şüşəsini neftlə doldurub yola salır. Qız geri 
qayıdanda yolunu azıb erməni məhəlləsinə çıxır. Ermənilər onu tutub qımdatların 
yanına aparırlar. Qımdatlar Ağcadan soruşurlar ki, müsəlmanların yeməyi 
çoxdurmu? Qız cavab verdi ki, hər yerdə çoxdur, amma yalnız bizim evdə yoxdur. 
Qımdatlar yenə soruşdular ki, müsəlmanların atmağa nəyi var? Qız cavab verdi ki, 
topları, hamıda və hər evdə tüfəng və tapança çoxdur. Bu sual-cavabdan sonra 
ermənilər qonşu otağa keçdilər. Bir azdan Ağcanın yanına bir erməni övrəti gələrək 
qıza dedi ki, bir də ermənilər səndən müsəlmanların əhvalını soruşsa, deginən ki, 
müsəlmanlar sizi qıracaqlar. Bax, deməsən səni diri-diri öldürəcəklər. Bir də 
müsəlmanlara deginən ki, dəxi dava bəsdir, evimiz yandı, malımız, dövlətimiz 
getdi. Allah xatirinə qoysunlar rahat oturaq. 
Ermənilər yenə də gəldilər. Onlar qızdan sual etdilər ki, müsəlmanlar nə 
işdə və nə fikirdədirlər? 
Qız cavab verdi ki, sizi qıracaqlar. Erməni onun üzərinə qışqıraraq 
susmasını əmr etdi. Sonra çay içməyə və horra kimi bir şey yeməyə başladılar. 
Mənə də təklif etdilər, lakin iyrəndim. Səhərisi gün ermənilər Ağcanı polisə təhvil 
verdilər və bildirdilər ki, yolunu azıb erməni məhəlləsinə gəlib çıxıbdır. Polis 
övrəti ilə bərabər, qızı da sankaya mindirib müsəlmanlara təhvil verdilər. 
 
GÜLABLI ƏHVALATI (1323-cü İL ZİLQƏDƏ AYI) 
 
Bu günlərdə Tağ, Tuğ, Dağdağan, Mirikəndi, Harov və digər ətraf 
kəndlərdən ermənilər cəm olub qımdatlarla məsləhətləşərək belə qərara gəldilər ki, 
Qalanı asanlıqla ələ keçirmək üçün əvvəlcə ətraf kəndlərdə yaşayan müsəlmanları 
erməni hücumları ilə təngə gətirərək bir qismini qırmaq, digər qismini isə 
qaçırtmaq lazımdır. Kəndlərdən müsəlmanları təmizlədikdən sonra buralar xalis 
«Hayastan torpağına» (Ermənistan) çevriləcək. Bu məqsədlərini həyata keçirmək 
üçün əvvəlcə Gülablı üzərinə hücuma keçdilər. Onlar Gülablıya çatarkən əvvəlcə 
bir adam göndərdilər ki, kəndin özündən bir xəbər gətirsin. Həmin adam gəlib 
gördü ki, kəndin kişilərinin çoxu Qalada, kənd-bazarlarda, toylardadırlar. Kənddə 
isə övrət-uşaq və qocalardan və bir neçə tüfəngdardan başqa heç kəs yoxdur. Odur 
ki, ermənilər cəsarətlə kəndin üzərinə yeridilər. Əvvəlcə istədilər ki, məscidi 
dağıtsınlar. Kənddə olan tüfəngdarlar səngərlərə girərək erməniləri gülləyə 
tutdular. Beləliklə, atışma başladı və dörd saat davam etdi. Ermənilərin çoxusu 
açıqda, müsəlmanlar isə səngərlərdə olduğundan ermənilərdən 61 nəfər qətlə 
yetirildi. Az qalmışdı ki, ermənilər geri qayıtsınlar. Bu zaman müsəlmanların 
gülləsi qurtardı. Onlar qaçıb bir yerdə gizləndilər. Ermənilər əhvalatı başa düşüb 
62 
 
kəndə daxil oldular. Onlar evləri gəzə-gəzə qarət edirdilər. Ermənilər 20 nəfər 
uşaq, bir neçə qoca və bir kor kişinin qapıları bağlayaraq gizləndikləri bir evə 
çatdılar. Ermənilər evin bir tərəfini deşib ot-saman qoyaraq od vurdular. Evdəkilər 
tüstüyə tab gətirə bilməyib qapını açaraq bayıra çıxdılar. Ermənilər tökülüb bu 
günahsız uşaqların və qocaların hamısını gülləyə tutub qətlə yetirdilər. Əllərinə 
düşən malları isə qarət edib apardılar. Sonra isə məscidə dolaraq orada olan xalı, 
gəbə və sairə əşyaları qarət etdikdən sonra minbərinə od vurdular. 
Ermənilər Gülablıdan sonra Abdal kəndinə hücum edərək onu mühasirəyə 
aldılar. Bir gecə-gündüz atışma davam etdi. Bu davada müsəlmanlardan 40 nəfər 
kişi, övrət-uşaq qətlə yetirildi. Ermənilər burada da məscidi qarət etdilər. 
Ə L A V Ə: Bu günlərdə Malıbəylidə olan kazaklardan biri və bir nəfər də 
qoca müsəlman hər ikisi bir araba ot aparmaq üçün ştaba gəldilər. Bu zaman 
ermənilər onları gülləyə tutdular. Bu qəfil atəşdən kazak ağır yaralandı, müsəlman 
isə həlak oldu. Kazaklar istədilər ki, orada olan ermənilərin hamısını qırsınlar, 
lakin onların böyüyü buna mane oldu. Kazakların rəisinin göstərişi ilə erməni 
evlərinin hamısı mühasirəyə alınaraq axtarış aparıldı. Tapılan tüfəng və patronların 
hamısı müsadirə olundu. Bir erməninin dükanından iki bomba, xeyli barıt və bir 
neçə ədəd beşaçılan tüfəng tapıldı. Təftiş nəticəsində ermənilərdən yetmiş ədəd 
tüfəng müsadirə olundu. 
Ə L A V Ə: Şuşanın yolu bağlı olduğundan ərzaq qıtlığı yaranmışdı. Bir 
daha müsəlmanların izzətli əyanları və camaatı Qalaya göndərmək üçün neçə min 
pud un, düyü, buğda, qənd, neft və başqa şeylər tədarük etdilər. Dövlət Qala 
yolunu ermənilərdən azad etmək üçün top və beşaçılan tüfənglərlə silahlanmış bir 
neçə dəstə əsgər və onlara rüşvət almayan, xoş xasiyyət bir komandir göndərmişdi. 
Həmin komandir öz dəstəsi ilə Ağdama gələrək gördü ki, Qala yolunu erməni 
quldurlarından azad etmək üçün beş minə qədər silahlı müsəlman igidləri atlanaraq 
onu gözləyirlər. Dövlət dəstələrinin komandiri onlara müraciət edərək bildirdi ki, 
sizin bu işdən ötrü oraya getməyiniz lazım deyil. Mən öz qoşunumla bu yolların 
açılmasına, şəhərə sursat və ərzaq çatdırılmasına müvəkkiləm. Ayrı işlərə mən 
qarışmıram. Odur ki, yolları açıb ərzağı Qalaya çatdırdıqdan sonra siz mənsiz nə 
istəsəniz edə bilərsiniz. Bu sizin öz işinizdir. 
Bundan sonra camaat tədarük etdikləri ərzaq və başqa şeyləri yetmiş 
arabaya yükləyərək dövlət qoşunu ilə birlikdə Şuşaya yola düşdülər. Əsgərana 
çatan kimi komandirin əmri ilə yolun hər iki tərəfində hündürlüklərdə düzəldilmiş 
erməni səngərlərinə toplardan atəş açdılar. Ermənilər pərən-pərən olub hərəsi bir 
tərəfə qaçdı. Səngərlərdə bir erməni belə qalmadı. Xan bağından keçənədək yol 
boyu qurulmuş erməni səngərlərinin hamısı toplardan açılan atəşlərlə darmadağın 
edildi. Bu atəşlərin qarşısına bir erməni belə cürət edib çıxa bilmədi. 
Beləliklə, ərzaq dolu arabalar və qoşun gəlib Şuşaya daxil oldu. Arabalarda 
gətirilmiş ərzağın bir qismi sahiblərinə çatdırıldı, bir qismi isə ucuz qiymətə 
kasıblara və qəriblərə satıldı. Gətirilmiş un isə çörəkçilərə verildi ki, bişirib ucuz 
63 
 
qiymətə xalqa satsınlar. Dövlət qoşununun əsgərləri evlərdə, komandir isə deputat 
Balaca Hacı Sadığın evində tam ehtiramla yerləşdirildi. Şəhərin əyanları və 
ziyalıları gəlib komandirə öz razılıqlarını bildirdilər. 
Bir həftədən sonra şəhərdə əhalinin güzəranı yenə də çətinləşdi. Nəcib və 
qeyrətli müsəlmanlar 130 araba ərzaq hazırlayıb qoşunla birlikdə Şuşaya gətirdilər. 
Yolda ermənilər arabaların hərəkətinə mane olmaq istəsələr də buna nail ola 
bilmədilər. Atılan topların səslərini eşitcək hərəsi bir tərəfə dağılırdı. 
Ərzaq gəlib Şuşaya çatdıqdan sonra qoşunu müşayiət edən və 12 at 
qoşulmuş divardağıdan topu gətirib divanxananın qabağına qoydular. Bu vaxt 
erməni Kiki Kələntərov da generala yaxınlaşaraq xahiş etdi ki, onun şərəfinə 
erməni məhəlləsində hazırlanmış gözəl mənzilə buyursun. General acıqla ona 
cavab verdi ki, siz erməni tayfasına inanmaq olmaz. Gürcü, müsəlman və rus 
qardaşdırlar. Onların sözləri də, özləri də düzdür. Ancaq sizin tayfaya etibar etmək 
olmaz. Buna görə də mən müsəlman məhəlləsində qalacağam. 
 
AYRI-AYRI KƏNDLƏRDƏ BAŞ VERMİŞ MÜNAQİŞƏLƏR  
(1323-cü İLİN ZİLQƏDƏ AYI) 
 
Bu tarixdə müsəlmanların Sərv kəndində ermənilərlə bərk toqquşması oldu. 
Müsəlmanların bir parası bu toqquşmaya hazır olmadığından əvvəlcə 
müsəlmanlardan iyirmi nəfər şəhid oldu. Bundan qeyzlənən müsəlman silahlıları 
«Ya Allah» deyərək erməniləri mühasirəyə alıb gülləbaran etdilər. Ermənilərdən 
50 nəfərdən çox adam öldürüldü, o qədər də yaralandı. Bundan sonra ermənilər 
qayıdıb səngərlərə girdilər. Müsəlmanlar da öz yerlərinə qayıtdılar. 
Həmin tarixdə Cavanşir müsəlmanları dəstə bağlayıb Çaylı kəndinə hücum 
etdilər. Bu hücumda on iki nəfər erməni öldürüldükdən və iyirmiyyə qədər 
yaralandıqdan sonra qalanları qaçmağa başladılar. Kənd tamamilə boşaldı və 
müsəlmanların əlinə keçdi. Qaçan ermənilər bütün kəndlərə səpələnərək baş vermiş 
hadisə haqqında onları xəbərdar etdilər. Bir neçə kənddən ermənilər toplaşaraq 
Dəmirli adlı müsəlman kəndinə hücum etdilər. Kəndin əhalisi uzaqgörənlik edib 
qabaqcadan əşya və azuqələrini başqa yerə aparmışdılar. Odur ki, bu balaca kəndə 
hücum nəticəsində o qədər də zərər dəyməmişdi. Kəndin əhalisi isə qonşu kəndlərə 
qaçmışdılar. 
Əhvalatdan xəbərdar olan Cavanşir igidləri bir neçə dəstə döyüşçü ilə 
Canyataq və Gülyataq kəndlərinin üzərinə yerimişlər. Onlar kəndləri hər tərəfdən 
mühasirə etsələr də iki yerdən qaçmağa fürsət var idi. 
Atı və ulağı olanlar öz övrət-uşaqlarını və azuqələrini götürüb həmin 
yerlərdən çıxıb qaçdılar. Kəndlərdə qalanlardan yüz nəfərə qədəri öldürüldü, 
yüzdən artığı da yaralandı. Kəndlərdə qalan ermənilərin yaxşı sursat ehtiyatı 
olduğundan səngərlərə girib atışırdılar. 
  
64 
 
HUMAY BƏY GƏRAY BƏY OĞLUNUN QƏTLİ 
 
Şuşa qalasının sakini Gəray bəyin oğlu Humay bəy ermənilərlə vuruşan 
dəstənin başçısı idi. Humay bəy mahir döyüşçü olduğundan camaata müharibə 
aparmağın üsullarını təlim edirdi. Bir gün beləcə təlim keçərkən oraya bir kazak 
gəlib çıxdı. O, əlini yuxarı qaldıraraq Humay bəyə təzim edib irəli gəldi. Kazak 
Humay bəylə əl tutduqdan sonra rusca ona dedi ki, bu tayfa (erməni) nə üçün bu 
nahaq davanı salıb xalqın rahatlığını kəsir. Humay bəy ona dedi ki, ermənilər özləri 
bu davanı başlayıblar, özləri də cəzasını çəkəcəklər. Bu vaxt Humay bəy geri 
döndü ki, təlim keçdiyi müsəlmanlara nə isə desin, bu zaman həmin namərd, məlun 
kazak Humay bəyi arxadan güllə ilə vurub şəhid etdi. Kazak Humay bəyi vuran 
kimi qaçıb ermənilərin içinə girdi. Sonradan məlum oldu ki, həmin kazak erməni 
imiş. 
 
QACAR KƏNDİNİN ƏHVALATI 
(1323-cü il zilhiccə ayı) 
 
Erməni tayfası kəndlərdən bir neçə dəstələr yaradaraq Qacar kəndinin 
üstünə hərəkət etdilər. Qacar kəndinin bir tərəfdən yerləşdiyi ərazi təhlükəli idi. 
Çünki Qacar kəndi erməni kəndləri ilə əhatə olunmuşdur. Bu rayonda müsəlmanlar 
az idi. Ermənilər əvvəlcə kəndin kənarında yerləşən üç evə hücum edərək həmin 
evlərdən birinə və həyətlərdə yığılmış ot tayalarına od vurub yandırdılar. İki nəfər 
müsəlmanı şəhid etdilər, birini isə yaraladılar. Əhvalatdan xəbərdar olan kimi 
Qacar kəndinin əhalisi yaxşı tədarük etdikləri silahlarla silahlanaraq ermənilərin 
qarşısına çıxdılar və onları hər tərəfdən gülləyə tutdular. Atışma bir neçə saat 
davam etdi. 
Ermənilərin Qacar kəndinə hücum etmələri haqqında xəbər tutan kimi ətraf 
müsəlman kəndlərindən çoxlu atlılar və piyadalar Qacar əhalisinin köməyinə gəldi. 
Köməyə gələn qüvvələrlə Qacar kəndinin döyüşən igidləri erməniləri mühasirəyə 
alaraq nərələr çəkib «A gədə, dur gəldim» deyir və onları gülləyə tuturdular. Qacar 
əhalisi kəndin içindən, köməyə gələn qüvvələr isə arxadan erməniləri qırmağa 
başladılar. Müsəlmanlar «Ya Əli!» nərəsi çəkə-çəkə onları təqib edib qırırdılar. 
Beləliklə, onları Tağ və Tuğ kəndinə kimi qovdular. Hər tərəf erməni meyidləri ilə 
dolu idi. Çoxunun tüfəngi, tapançası, patron və patrondaşları yanlarında düşüb 
qalmışdı. Qacar kəndinin ətrafında 135 nəfər yollarda və 265 nəfər isə çöllərdə 
erməni öldürülmüşdü. Beləliklə də, ermənilərin Qacar kəndinə hücumu onlardan 
400 nəfərin ölümü ilə nəticələndi. 
Müsəlman dəstələri Qacar kəndinə hücum etmiş erməniləri məğlub etdikdən 
sonra sərsər küləyi kimi Dirəxtin kəndinin üstünə gəldilər. Burada olan ermənilərin 
bir qismi qaçıb canını qurtardı, ələ düşənlər isə qətlə yetirildi. Dirəxtin kəndindən 
sonra müsəlman dəstələri Əfşar kəndinə hücum etdilər. Burada olan ermənilərə 
65 
 
lazımı zərbələr endirdikdən sonra Təcavirt binalarını və üç erməni dəyirmanını da 
dağıtdılar. 
Bu əhvalatdan bir neçə gün keçdikdən sonra bir erməni gizlincə gəlib, 
Qacar müsəlmanlarına xəbər verdi ki, bizim ermənilərdən bir neçəsi geyimini 
dəyişərək kazak çinovniki paltarında gəlib sizin silahlarınızı yığmağa cəhd 
edəcəkdir. Onların məqsədləri budur ki, silahları yığdıqdan sonra tökülüb sizi 
qırsınlar. Amma Allah xatirinə, mənim adımı çəkməyin, çünki mənim buraya 
gəldiyimi qımdatlar bilsələr, nəslimi yer üzündən silərlər. 
Müsəlmanlar onu arxayın etdilər. Bir neçə gündən sonra Qacar kəndinə bir 
general və yanında da neçə atlı kazak gəldi. General kəndin böyüklərini çağırıb 
əmr etdi ki, kənddə nə qədər tüfənginiz var, hamısını gətirib təhvil verin, əks 
təqdirdə kəndiniz top atəşilə viran ediləcək. Müsəlmanlar dörd tüfəng gətirib 
verdikdən sonra generala dedilər ki, bütün silahları toplayanadək buyurun içəridə 
əyləşin. General çinində olan və kazaklar atdan düşüb içəri girdilər. General 
təşəxxüslə bir hündür yerdə əyləşdi, kazaklar isə onun yanında ayaq üstə 
dayandılar. Müsəlmanlar isə bərkdən bir-birini səsləyərək deyirdilər: 
— Ey kənd əhli, tüfənglərinizi yığın tez gətirin ki, general məəttəl olmasın. 
Bir az keçdikdən sonra bir neçə nəfər əllərində tüfəng içəriyə girərək 
generalı və kazakları güllələyib öldürdülər. Onların silah və atlarına da sahib 
oldular. 
 
İRAN VƏ QARABAĞ ATLILARININ HÜCUMU  
(1323-cü il zilhiccə ayı) 
 
İran təbəələrindən ibarət top və tüfənglə silahlanmış dəstə Ağdama gəldi. 
Ağdamda olan qalalılardan 100 nəfəri Şuşaya gələrək xəbər verdilər ki, iranlı 
qardaşları onlara sursat gətirmiş və qış günündə müsəlmanlara kömək etmək üçün 
zəhmət çəkib Ağdama gəlmişlər. 
Ağdamda iranlı qardaşları əyanlar və camaat böyük ehtiramla rahat 
mənzillərdə yerləşdirdilər. Bir neçə gün yaxşı istirahətdən sonra iranlı qardaşlar 
bildirdilər ki, biz buraya aş-plov yeməyə gəlməmişik. Bizim məqsədimiz 
müsəlman qardaşlarımızı erməni quldurlarından müdafiə etməkdir. Bu minvalla 15 
gün keçdikdən sonra İrandan gələn atlılarla birlikdə Qarabağ igidləri Aranzəmin və 
Pircamal kəndlərinin üzərinə hücum etdilər. Onlar güllələri qənaətlə işlədərək çox 
erməniləri xəncər və qılıncla öldürürdülər. Bu minval ilə hər iki kənddən 213 nəfər 
erməni öldürdülər. Ermənilərin çoxu meşələrə və dağlara qaçaraq ağacların 
arasında, qayalıqlarda gizləndilər. Hücum başa çatdıqdan sonra iranlılar öz 
ölkələrinə qayıtdılar. 
 
  
66 
 
HACI ABBASIN ƏHVALATI 
 
Hacı Abbas belə deyir ki, dava sakitləşdikdən sonra ermənilərin əksəriyyəti 
ayrı-ayrı vilayətlərə getməyə başladılar. Bir gün mən yolla gedərkən Muğdusi oğlu 
Minas adlı bir sövdəgər qarşıma çıxdı. O, külfəti ilə birlikdə arabada Tiflisə 
gedirdi. Məni görcək dedi ki, Hacı, Allah sizi saxlasın, görürsən sizin müsəlmanlar 
məni nə günə saldılar? Din haqqı, mənim o qədər dövlətimdən çiynimə saldığım 
bircə bu şal qalıb. Bu mənim həm paltarım, həm də yorğan-döşəyimdir. 
Minasın oğlu atasına dedi ki, zərər yoxdur, bu günün sabahı var. Əlbəttə, 
biz də əvəzini çıxarıq. Sonra mən Minasın oğluna dedim: —Ey oğlan, yadında 
varmı ki, davadan irəli mən sizin evin qabağından gedirdim. Gördüm ki, sən evin 
balkonunda durubsan. Bu zaman sizin balkonun altından bir qoca müsəlman 
keçirdi. Sən onu görən kimi daş ilə vurdun. Kişi səbəbini soruşanda sən o kişiyə 
acıqlanıb dedin ki, mən qəsdən səni vurdum. O kişi də sənə dedi ki, mənə etdiyin 
bu zülmə görə Allah-təala sizin evinizi xarabaya döndərib, sizi də zəlil etsin. İndi 
həmin kişinin bəd duasıdır ki, sizi tutdu. Eviniz-malınız tamam yanıb, özünüz də 
belə zəlil günə qalmısınız. Allah-təala adildir, haqqı nahaqqa verməz. Bir də ki, 
davanı və mərdümazarlığı ermənilər saldı, müsəlmanların sizə heç bir iddiası 
yoxdur. 
 
SİSYAN KƏNDİNİN ƏHVALATI 
 
Ermənilər böyük və qüvvətli dəstə yaradaraq müsəlmanların yaşadıqları 
Sisyan kəndinə hücum etdilər. Kənd sakinlərinin silahları və patronları az olduğuna 
görə döyüş onlar üçün ağır keçdi. Erməni quldurları kənd əhalisindən 20 nəfərini 
öldürdü, xeyli insan isə yaralandı. Müsəlmanlar az olsa da, bu şəhidlərin əvəzini 
çıxdılar. Bir neçə saat atışmadan sonra ermənilər geri qayıtdılar. Həmin günün 
səhərisi Sisyan kəndinin əhalisindən bir neçə nəfər Qalaya gələrək imkanları 
daxilində tüfəng və patronlar alıb kəndə gətirdilər. Bununla yanaşı, onlar Sisyan 
kəndinin ətrafında yerləşən müsəlman kəndlərinə, o cümlədən kürd tayfasına 
müraciət edib kömək istədilər. Sisyana ətraf kəndlərdən kömək gəldikdən sonra 
ermənilər yaşayan Darabas kəndinə hücum etdilər. Onlar kəndi hər tərəfdən 
mühasirəyə alaraq kəndin içinə doldular. Kənd əhalisindən olan kişiləri qətlə 
yetirdilər. Müsəlmanlar kənddə olan övrət-uşaqlarla işləri olmayıb onları döyüş 
meydanından kənara çıxarırdılar. Müsəlman igidləri Darabas kəndində öz 
əməliyyatlarını başa çatdırdıqdan sonra geri qayıtdılar. Səhərisi gün isə Lori 
kəndinin üstünə yeridilər. Bu kənddə də ermənilərə qüvvətli zərbələr endirərək 
böyük qənimətlə Sisyana qayıtdılar.  
  
  
67 
 
VAĞADÜ DAVASI (1323-cü il zilhiccə ayı) 
 
Yuxarıda zikr olunan əhvalatdan bir neçə gün sonra erməni tayfası yenə də 
toplaşaraq müsəlman kəndlərinə hücum etmək üçün bir dəstə yaradır. Yaxşı 
silahlanmış bu erməni dəstəsi Stepan Stepanyans adlı bir qımdatın rəhbərliyi 
altında atlanaraq Vağadü müsəlman kəndinə hücum etdilər. Vağadü kəndi Sisyan 
mahalında yerləşirdi. Orada yaşayanların hamısı müsəlman idi. Erməni dəstəsi 
kəndi mühasirəyə alırlar. Qabaqcadan hazırlıq görərək silah və patron tədarük 
etmiş və gizli yerlərdə səngərlər düzəltmiş Vağadü kəndinin əhalisi tez bir 
zamanda silahlanaraq səngərlərə, damların, daşların dibində müdafiə üçün 
hazırlanmış mövqelərə girərək erməniləri hər tərəfdən atəşə tutmağa başladılar. 
Birinci atışmada müsəlman igidləri əlli nəfərdən çox erməni vurub yıxdılar. İkinci 
atışmada isə ölən ermənilərin sayı yetmişdən çox idi. Üçüncü dəfə onlar «Ya 
Allah», «Ya Əli, səndən mədəd» deyib daha şiddətli atəş açmağa başladılar və yüz 
nəfərəcən erməni öldürdülər. Ermənilərə rəhbərlik edən Stepan Stepanyans adlı 
qımdat karıxıb bilmirdi ki, nə etsin. Bu zaman müsəlmanların atəşindən üç güllə 
ona dəyib yerə sərdi. Ermənilər öz başçılarının yerə yıxılaraq çabaladığını görən 
kimi qaçmağa başladılar. Müsəlmanların təqib etdiyi ermənilərin bir hissəsi 
Stepanyans vurulan yerə gəldilər. Gördülər ki, hələ ölməyib. O, əlindəki tüfəngi 
götürüb daşa çırpdı ki, müsəlmanlara qismət olmasın. Tüfəngin qundağı sınsa da, 
özü salamat qaldı. Sonra da əli titrəyə-titrəyə qoynundan bir dəstə əskinas çıxarıb 
dişi ilə parça-parça etdikdən sonra yıxılıb öldü. İrəli gəlib gördülər ki, həmin 
əskinaslar yüz manatlıq pullar imiş. Təxmin etdilər ki, onun üstündə bir neçə min 
manat pul var imiş. Belində də bir onaçılan qəribə tapança var idi. Deyilənə görə, 
onun qoltuğundan bir kağız da çıxıb. O kağızda bu sözlər yazılıbmış: «Qafqaz 
ermənilərinin qubernatoru Stepanyans». 
Xülasə, ermənilər öz yaralılarını da götürüb getdilər. Bu vuruşmada 
ermənilər tərəfdən 400 nəfərin öldürüldüyü təxmin edildi. 
 1323-cü ilin zilhiccə ayının 5-ci günündə ermənilər Əsgəran yolunu 
bağladıqlarına görə Ağdamdan generalın başçılığı ilə iki dəfə top-tüfənglə 
silahlanmış qoşunun müşayiəti ilə arabalarla Qalaya azuqə və sursat gətirdilər. 
General Qalada olarkən Xəlfəli kəndindən gələn müsəlmanlar generala şikayət 
etdilər ki, ermənilər kəndi atəşə tuturlar. General onların səbirli olmasını məsləhət 
gördü və ermənilərin cəzalandırılacağını söylədi. General göstəriş verdi ki, bundan 
sonra kimdə tüfəng, yaxud tapança tutularsa, yəni həmin adam ya üç ay həbs 
olunacaq, ya da üç min manat cərimə verəcək. Bu məqsədlə general bir dəstə 
kazakla şəhəri dolanırdılar. Bundan sonra general on iki at qoşulmuş bir divar 
dağıdan top və xeyli kazakla gəlib hündür bir dağ başında dayandılar. Həmin 
yerdən ermənilərin bir neçə kəndi aydın görünürdü. General əmr etdi ki, 
Şuşakəndə, Kərgicahana, Qaybalıya və Daşkəndə həmin topdan atəş açsınlar. 
Kazaklar həmin topdan bu kəndlərə yetmiş dəfə atəş açdılar. Mərmilər düşən 
68 
 
yerlərdə hər şeyi darmadağın edərək toz-torpağı asimana qaldırırdı. Ermənilər 
divanxanaya 30-40 nəfərlik nümayəndə göndərib barışıq izhar etdilər. Bundan 
sonra dükanlar alış-veriş etməyə başladılar. Erməni tayfası müsəlmanlara əziyyət 
vermək üçün Əsgəran yolunu bağlasalar da, həqiqətdə bu zülmü müsəlmanlara 
yox, özlərinə edirdilər. Ona görə ki, müsəlmanların evlərində qabaqcadan tədarük 
etdikləri malları və ərzaqları çox idi. Lakin ermənilər və müsəlmanlar dəyirmanları 
yandırdıqlarından Qalada un get-gedə azalırdı. Qalada olan qəriblər, miskinlər və 
kasıblar üçün vəziyyət daha da gərginləşdi. Çünki demək olar ki, bütün çörək 
dükanları bağlanmışdı. Amma evlərdə və bazarlarda buğda və darı hələ çox var idi. 
Odur ki, camaat əlacsız qalıb evlərdə əl dəyirmanları, yəni kirkirələri işə salmağa 
məcbur oldular. Buğdanı əl dəyirmanı ilə çəkib un edirdilər. Bazar və dükanlarda 
isə bişmiş noxud və lobya satırdılar. Amma əl dəyirmanı az olduğuna görə xalq bir 
qədər undan korluq çəkirdi. Bir gün təsadüfən qədim evin həyətindən otuz cüt əl 
dəyirmanı çıxdı. Bu əl dəyirmanı həyətdə torpağa basdırılmış idi. Bunların 
tapılması xalqın işini yüngülləşdirdi. Belə ki, hər kəs istədiyi vaxt əl dəyirmanını 
aparıb istifadə edə bilərdi. Amma bu erməni tayfasının bazarında azuqə və yemək 
tapılmırdı. Əgər müsəlman bazarında və dükanlarında qəndin bir girvəngəsi 6-7 
şahı idisə, erməni dükanlarında dörd abbası idi. Müsəlmanlarda buğdanın bir pudu 
yeddi abbası idisə, ermənilərdə 14 abbası idi. Digər ərzaq malları və əşyalar da 
müsəlman dükanlarına nisbətən erməni bazarında olduqca baha idi. Odur ki, onlar 
müsəlmanlardan daha çox korluq çəkirdilər. 
Zilhiccə ayının 7-də müsəlmanlarla ermənilər arasında barışıq elan olundu. 
Bu barışıq ermənilər üçün böyük savab iş kimi qiymətləndirildi. Onlar dəstə-dəstə 
müsəlman bazarlarına dolaraq dəsmal-dəsmal, çuval-çuval, qoltuq-qoltuq hər cür 
ərzaq malları, yeməli şeylər, quru meyvələr və bişmiş çörək alıb sevinə-sevinə 
evlərinə aparırdılar. Sən demə, onlarda heç nə yox imiş. Bir həftədə müsəlman 
bazar və dükanlarında neçə min manatlıq ərzaq və quru meyvə alveri oldu. 
 
ƏSGƏRAN YOLU BAĞLANANDA HÖRMƏTLİ ŞƏXSLƏRİN 
MÜSƏLMAN TAYFASINDAN OLAN ŞƏHƏR 
KASIBLARINA ETDİKLƏRİ KÖMƏKLƏRİN MİQDARI 
VƏ ONLARIN ADLARI (1323-cü il) 
 
Bakı Cənab Zeynalabdin Tağızadə Un 750 pud 
Bakı Hacı Zeynalabdin Tağızadə Qənd, çay 105 pud 
Bakı Hacı Zeynalabdin Tağızadə Şam 2 yeşik 
Bakı Hacı Zeynalabdin Tağızadə Neft 600 pud 
 Ağa Murtuza Muxtarzadə 600 manat 
 Məşədi Xəlil Ağa Həsən oğlu 500 manat 
Qarabağ Cəfər bəy Vəzirzadə Buğda 100 pud 
Məşhəd Qarabağlılar 2300 manat 
69 
 
Aşqabad Camaat 2500 manat 
Gəncə Camaat 700 manat 
Bakı Fəhlələr  
Bakı Uşaqlar  
Qafqaz Qarabağlılar  
Qazan Camaat  
Şamaxı Camaat 318 manat 
Ordubad Camaat 73 manat 
Ərdəbil Hacılar 335 manat 
Şərur uezdi Camaat 43 manat 
Aşqabad Camaat 2600 manat 
İrəvan Camaat 68 manat 
Rəşt Camaat 9 manat 
 
PİÇƏNİSLİ KÜRDLƏRİNİN ERMƏNİ TAYFASI İLƏ  
BAŞ VERƏN ƏHVALATI 
 
Piçənisli Şahqulu Haqverdi oğlu özünün iştirak etdiyi aşağıda yazılan 
əhvalatı mənimlə (M. M. Nəvvabla) üzbəüz əyləşib danışmışdı. 
Piçənis müsəlman kəndindən və başqa kürd müsəlman kəndlərindən 300 
nəfərə qədər igidlər və qeyrətli cavanlar toplaşaraq Paşa bəy Murad bəy oğlunun 
sərkərdəliyi ilə atlanıb Minkəndin üzərinə yeridilər. 160 evdən ibarət olan bu 
kəndin yarısı müsəlman idi. Paşa bəyin dəstəsi ermənilərin bir qismini öldürdülər 
və yaraladılar, bir qismi isə qaçıb dağıldılar. Piçənisli müsəlmanlar bu kənddən 
qənimət kimi 190 baş qoyun, 70 baş at və qatır apardılar. Bundan sonra onlar 200 
evdən ibarət olan Xornavar kəndinə hücum etdilər. Paşa bəyin dəstəsi bu kəndə də 
böyük zərbə vurub qənimət kimi özləri ilə 1010 baş qoyun və 8 at apardılar. 
Həmin kürd atlıları qəflətən Zivə kəndinə daxil olaraq ətrafda yerləşən beş 
erməni evini dağıdıb, mal-qarasını özləri ilə apardılar. 
Bir-iki gün keçdikdən sonra həmin dəstə üç yüz erməni evi olan Əliqulu 
kəndinə hücum etdilər. Onlar həmin kəndin bir tərəfindən daxil olaraq onu yarıya 
qədər dağıtdıqdan sonra əldə etdikləri qənimətlərlə geri döndülər. Paşa bəyin 
dəstəsi bir gecə dincəldikdən sonra sabahısı gün Qaladərəsi kəndinə tərəf üz 
qoydular. Qaladərəsində yaşayan ermənilər qabaqcadan yaxşı silahlanmış və hər 
tərəfdə səngərlər qurmuşdular. Onlar Paşa bəyin dəstəsini səngərlərdə silahlanmış, 
hazır vəziyyətdə qarşıladılar. Bir qədər atışmadan sonra Paşa bəyin dəstəsinin bir 
hissəsi kəndin kənarında yerləşən 23 evi ələ keçirərək oradan 450 qoyun, 60 
qaramal və dörd quyu buğda əldə etdilər. Buğdanı atlara yükləyərək mal-qoyunla 
birlikdə yola düşdülər. Onlar Qalədərəsi kəndindən uzaqlaşanadək Paşa bəyin 
70 
 
dəstəsinin o biri hissəsi erməniləri məşğul etdilər. Bu atışmada bir nəfər müsəlman 
həlak oldu. Onlar həlak olan yoldaşlarının cənazəsini götürüb geri qayıtdılar. 
 Paşa bəyin dəstəsi bir neçə gün istirahət etdikdən sonra atlanıb Cavanşir 
tərəfə hücum etdilər. Əvvəlcə 150 evdən ibarət olan Külədik kəndinin üstünə 
gəldilər. Ermənilər əllərində silah onların qarşısına çıxdılar. Müsəlmanlar «Ya 
Allah» deyib ermənilərin üstünə töküldülər və bir neçə saat ərzində onlardan yüz 
nəfərini qətlə yetirdilər. Bununla bərabər, neçə-neçə yaralananları da var idi. 
Bundan sonra onlar 250 baş heyvan da qənimət götürüb evlərinə qayıtdılar. 
Müsəlman kəndləri həmin gecə istirahət etdikdən sonra səhərisi yenə də atlandılar. 
Bu dəfə onlar 60 erməni evi olan Damğalı kəndinə üz qoydular. Onların az 
olmasına baxmayaraq Paşa bəyin dəstəsinin qarşısına çıxaraq atışmağa başladılar. 
Müsəlmanlar onların üzərinə hücum edərək karıxdırıb və 90 nəfərəcən ermənini 
qətlə yetirdilər. Yaralananlar da çox idi. Bundan sonra onlar 200-ə yaxın qaramal 
və keçi qənimət götürərək geri qayıtdılar. Oradan Badara kəndinin üstünə gəldilər. 
Bu qorxmaz dəstə orada da 16 nəfər erməni öldürdükdən sonra 60 baş qaramal 
qənimət götürərək kəndlərinə qayıtdılar. 
Gecə yatıb istirahət etdikdən sonra səhər durub atlarını yəhərləyərək 
atlandılar və Ballıca kəndinin üstünə hərəkət etdilər. Ermənilər onları hazır 
vəziyyətdə qorxulu qarşıladılar. Atışma başlandı. Hər iki tayfanın səs-küyü və 
nərələri dağa-daşa səs salmışdı. Bir qədər atışandan sonra müsəlmanlar 30 nəfər 
erməni öldürüb, neçəsini də yaraladıqdan sonra qənimət kimi 70 baş qaramal, 12 
baş at və çoxlu miqdarda əşyalar əldə edərək geri qayıtdılar. 
Səhəri günü Paşa bəyin dəstəsi Xənəzək kəndinə hücum etdi, bu hücumdan 
əvvəl ermənilər öz ağaları Məmmədağa Ataxan oğluna nankorluq edərək evini 
dağıtmış, bağını qırıb, çobanlarını öldürmüşdülər. 400 baş qoyununu isə yığıb 
aparmışdılar. Buna görə də ermənilər yəqin etmişdilər ki, müsəlmanlar bunun 
əvəzini çıxacaqlar. Odur ki, kəndə Qaladan çoxlu silah və kömək gətirmişdilər. 
Müsəlmanların gurultusu eşidilən kimi onlar səngərə, övrət-uşaq isə gizli yerlərə 
çəkilib çığırışdılar. Müsəlmanlar onları hər tərəfdən mühasirəyə alaraq gülləbaran 
etməyə başladılar. Atışma dörd saat davam etdi. Dörd saat atışmadan sonra birdən 
qabaqda haqqında danışdığımız Qasım adlı oğlana güllə dəydi. Onunla bərabər 
başqa müsəlman igidi də şəhid oldu. Bu iki cavanın qətlə yetirildiyini görən kütlə 
qəzəblənərək irəliyə atıldılar və erməni səngərlərindən birini ələ keçirdilər. Orada 
erməniləri öldürdükdən sonra daha bir səngəri də ələ keçirdilər. Vəziyyəti belə 
görən ermənilər qaçmağa başladılar. Müsəlmanlar 12 evə, neçə-neçə mərəklərə od 
vurdular. Evlərdən və mərəklərdən qalxan alovu görən ermənilər vəhşətə gələrək 
bir parası möhkəm yerlərdə gizlənirdilər. Övrət-uşaqların çığırtısı və 
müsəlmanların «Ya Əli!» sədası dağlara-daşlara düşürdü. 200-ə qədər erməni 
öldürdükdən və yaraladıqdan sonra kəndlərinə qayıtdılar. 
Səhərisi gün Paşa bəyin dəstəsindən səkkiz nəfər seçmə cavan atlanaraq 
Dəduq kəndinə tərəf çapdılar. Dəduq kəndinin ətrafında yerləşən dörd ev çox əmin 
71 
 
və möhkəm yerdə durmuşdu. Ona görə də burada çoxlu erməni məskən salmışdı. 
Müsəlmanlar ermənilərin bu evlərdə tutduğu möhkəm mövqeyi dağıtmaq üçün 
hündür bir yerə çıxaraq oradan bu evləri gülləbaran etməyə başladılar. Onlar dörd-
beş nəfər ermənini qətlə yetirdikdən sonra evdəkilər qaçmağa başladılar. 
Müsəlmanlar qaçanları təqib edərək atəşə tutdular. Onlardan bir neçəsini 
öldürdülər, bir neçəsini də yaraladılar. Sonra evlərə qayıdıb orada olan əşyaları 
qənimət kimi götürdülər, erməniləri isə əsir kimi apardılar. 
Ə L A V Ə: Molla Əhmədli kəndinə xəbər gəldi ki, ermənilər toplaşaraq 
Quşçu müsəlman kəndinə hücum edərək oranı mühasirəyə alıblar. Molla Əhmədli 
cavanları dərhal atlanaraq Quşçu kəndinə tərəf çapdılar. Onlar kəndə yaxınlaşarkən 
gördülər ki, ermənilər Quşçunu mühasirəyə alıblar. Müsəlmanlar kəndin içindən, 
ermənilər isə çölündən atışırdılar. Kənddə döyüşçülər az olduğuna görə az qalmışdı 
ki, ermənilər qələbə çalsınlər. Elə bu zaman Molla Əhmədli kəndindən gələn atlılar 
erməniləri arxadan mühasirə edərək «Ya Əli!» nərəsi çəkib hər tərəfdən onların 
üstünə güllə yağdırmağa başladılar. Quşçu kəndinin döyüşçüləri «Ya Əli!» nərəsi 
çəkib erməniləri araya aldılar. Ermənilər vəziyyəti belə görüb onların arasına 
çaşqınlıq düşdü. Beləliklə də, onlar yavaş-yavaş qaçmağa başladılar. Müsəlmanlar 
onları güllə və xəncərlə vurub öldürdülər. Bu vuruşmada əlli nəfər erməni 
öldürüldü, bir qismi isə yaralandı. Qalanları isə qaçıb canlarını qurtardılar. Molla 
Əhmədlidən olan cavanlar öldürülmüş ermənilərin tüfəng və patrondaşlarını 
toplayıb Quşçu kəndinin döyüşçülərinə verdilər. Onlar kənd əhlinə təskinlik verib 
geri qayıtdılar. Yolda onlar ümumi sayı 700 baş qoyun olan ermənilərə məxsus 
sürüyə rast gəldilər. Molla Əhmədli cavanları bu qoyun sürülərini qabaqlarına 
qatıb kəndlərinə gətirdilər. 
Ə L A V Ə: Başqa bir yerdə, yəni Hacısamlı və Piçanlı kürdləri toplaşaraq 
Gorusun Xənəzək kəndinə hücum etdilər. Ermənilərin qabaqcadan gördükləri 
tədarüklərinin çox olmasına baxmayaraq, müsəlmanların bu qəfil hücumundan 
karıxaraq bilmədilər nə etsinlər. Müsəlmanlar onların çaşqınlığından istifadə 
edərək bir tərəfdən kəndin evlərinə od vurmağa başladılar. Beləliklə, onlar 20 evi 
yandırdılar. Evlərin alovu və müsəlmanların nərələri göylərə yüksəlirdi. Ermənilər 
bu hücumun qarşısında davam gətirə bilməyib qaçmağa başladılar. Beləliklə, 
Xənəzək kəndində 20 nəfər erməni öldürüldü. Müsəlmanlar əldə etdikləri 
qənimətləri özləri ilə kəndə gətirdilər. 
ƏLAVƏ: Bu günlərdə generala xəbər verdilər ki, erməni tayfası bir neçə 
səngər düzəldərək onların hər birində bir və ya iki böyük top gizlədiblər ki, dava 
zamanı müsəlmanlara və ya ruslara qarşı istifadə etsinlər. Generalın əmri ilə həmin 
topların bir neçəsi əldə edilib generalın yanına gətirildi. Gördülər ki, toplar atəşə 
tamam hazır vəziyyətdədir. Generalın əmri ilə həmin toplara lazımi miqdardan 
artıq barıt doldurub od vurdular. Top elə açıldı ki, sanki onun gurultusundan yer 
titrədi. Bununla da iyirmiyə yaxın olan həmin topların lülələri bir neçə yerdən 
partlayaraq yararsız hala düşdü. Həmin toplar dövlətə məxsus olan köhnə 
72 
 
silahlardan idi. Yeni növ toplar gətirildiyinə görə həmin köhnə topların istifadəsi 
orduda ləğv olundu və hərbi hissələrin hesabından silindi. Həmin topların bir 
neçəsini Əmrumov alıb balkon sütunu elədi, qalanları dururdu. Ermənilər onları 
götürüb müsəlmanlara qarşı istifadə etmək üçün hazır vəziyyətdə saxlayırdılar. 
Hətta sütun yerinə qoyulmuş topları da çıxarıb yararlı vəziyyətə salmışdılar və 
həmin topları müsəlmanlara qarşı istifadə etmək üçün bir bəhanə axtarırdılar. 
Girvəngələrin qulplarını sındırıb topdan atmaq üçün hazırlamışdılar. Birinci 
davada həmin toplardan bir neçə dəfə atəş açdılar. Lakin top necə atıldısa, 
atanlardan bir neçə nəfəri yaralandı. Generalın əmri ilə həmin topların əksəriyyəti 
yararsız hala gətirilsə də, hələ bir neçəsi ermənilərdə qalmışdı. 
Ə L A V Ə: Fərəcan adlı müsəlman kəndində əlyanlılar bir neçə quyuda 
buğda basdırmışdılar. Bu günlərdə xəbər gəldi ki, əlyanlıların quyularda tədarük 
etdikləri buğdaların yerini öyrənmiş ermənilər bu məhsulu ələ keçirmək üçün 
toplaşaraq Fərəcan kəndinin üstünə hücum çəkiblər. Ermənilər quyular yerləşən 
sahəni ələ keçirdikdən sonra quyuları açıb buğdanı çuvallara doldurarkən əlyanlılar 
xəbər tutub tez atlanaraq gəlib erməniləri mühasirəyə almışlar. Əlyanlılar iyirmi 
nəfərdən ibarət olan erməni dəstəsini gülləyə tutarkən onlar qorxuya düşüb 
yaxındakı dəyirmana qaçdılar. Ermənilər dəyirmanda Əhməd adlı bir oğlanı da 
öldürmüşdülər. Ermənilər dəyirmanda hiylə ilə daha bir müsəlmanı öldürdülər. 
Bundan qəzəblənən müsəlmanlar dəyirmanın o biri tərəfindən qaçmaq istəyərkən 
əlyanlılar ermənilərin on yeddisini öldürdülər. Ermənilərdən biri qaçıb dəyirmanın 
donuzluğuna girmişdi. Onu da çıxarıb qətlə yetirdilər. 
ƏLAVƏ: Əhalidən silahların toplanması ilə əlaqədar zilhiccənin 19-da 
general öz dəstəsi ilə Xankəndinə gəldi. Generalın göstərişi ilə erməni-müsəlman 
ədavətini qızışdırdığına və ermənilərə gizli silah verdiyinə görə Xankəndində iki 
dövlətli erməni evlərinə dinamit qoyub partlatdılar. General həmin evlərdə olan 
topları da götürüb, dəstəsi ilə Malıbəyli kəndinə getdilər. General orada camaata 
ərz etdi ki, biz silahları yığmaq üçün Dağdağan və Harov kəndlərinə getmək 
istəyirik. Sizlərdən bizə bir neçə bələdçi lazımdır. Cavanlar ərz etdilər ki, sənin 
qulluğunda bir neçə nəfər yox, lap yüz nəfər hazır dayana bilər və hara desəniz 
gedə bilər, lakin bizim tüfəngimiz yoxdur. Generalın göstərişi ilə on nəfər cavana 
10 ədəd tüfəng verildi və onlar generalın dəstəsi ilə Harov kəndinə tərəf yola 
düşdülər. Kazaklar Harov kəndinə çatan kimi onu mühasirəyə alaraq evləri 
axtarmağa başladılar. Ermənilərin tüfənglərini torpağa basdırmaq istədiyini görən 
kazaklar silahı onların əlindən aldılar. Kazaklarla kobud rəftar edən ermənilərin 
birini güllə ilə vurub öldürdülər. Sonra isə onun evini axtarmağa başladılar. Onun 
evindən Malıbəyli kəndinin əhalisinə məxsus olan neçə ədəd araba təkərləri 
tapdılar. Tərtib olunmuş akt əsasında vaxtı ilə qarət edilmiş həmin təkərlər kazaklar 
tərəfindən müsadirə edildi. 
Harov kəndində əməliyyat başa çatdırıldıqdan sonra general öz dəstəsi ilə 
köçəri müsəlman kəndinə tərəf getdilər. Vağzal yolu ilə gedən 2-3 faytonun 
73 
 
axtarılması haqqında general əmr verdi. Bu faytonların hər birində 4-5 ədəd 
beşaçılan tüfəng, xeyli patron və bir neçə tapança tapdılar. Generalın əmri ilə 
həmin silahlar müsadirə edilib, sahibləri isə üç günlüyünə həbsə alındılar. Sonra 
onların hər birindən yüz manat cərimə aldıqdan sonra azad etdilər. Zilhiccə ayının 
20-də divanın hökmü əsasında ermənilərdən iki nəfəri (Gerasim Şahnəzərov və 
Xaçatur Bahadurovu), müsəlmanlardan isə üç nəfəri (uçitel Ağa Mirhaşım bəyi, 
Cəfər bəy Vəzirzadəni və bir də Ağa Məhəmmədcəfər Muxtarzadəni) həbs etdilər. 
Divanın hökmünə əsasən bu şəxslər erməni və müsəlman vilayətlərindən kənar bir 
yerə sürgün edilməlidir. Amma Allahın köməyi ilə bu üç müsəlman hərəsi bir 
vasitə ilə xilas oldular. Erməniləri isə dörd min manat alıb zəmanətlə azad etdilər. 
Zilhiccə ayının 28-də Nikolay Zəki oğlu adlı bir erməni müsəlman bazarına 
gələrək xahiş edir ki, mənə müsəlman məhəlləsində bir dükan və bir ev icarəyə 
verin. Çünki erməni qımdatları bizim məhəllədə mənimlə düz dolanmırlar, hər ay 
gəlirlər ki, qımdat pulu verin. Alış-veriş olmayan bir şəhərdə və böyük bir külfət 
saxlayan adam həm divan pulunu, həm də qımdat pulunu necə versin? Bu gündə 
olan tək mən deyiləm. 
Nikolayın bu hərəkətlərinə görə qımdatlar onu öldürmək üçün fürsət 
axtarırdı. Axır bir gün səhər tezdən Nikolay dükanını açarkən qımdatlardan dörd 
nəfər gəlib onu çağırdılar. Nikolay dükanın qıfılı da əlində meydana qımdatların 
yanına gəlir. Dörd nəfər qımdat ermənilərin gözü qarşısında onu araya alaraq yeddi 
güllə vururlar. Nikolay yıxılıb canını tapşırdı. Deyilənə görə qımdatlar onun başını 
kəsib özləri ilə aparmışlar. Bu hadisənin şahidi olan ermənilərdən heç biri cürət 
edib qımdatlara bir söz deyə bilməmişdir. Bununla da Nikolayın bir dam külfəti 
başsız qaldı. 
Ə L A V Ə: Bu günlərdə general və kazaklar bir topla Ağdama gəlmişdi. 
General ağacdan tikilmiş bir evdən şübhələndiyinə görə onu topla dağıtmaq üçün 
kazaklara əmr etdi. Kazaklar bu evə topdan atəş açdılar. Topun mərmisi evin bir 
tərəfindən dəyib, o biri tərəfindən çıxdı. Bu zaman Qala əhlindən olan Abbas adlı 
bir nəfər generalın yanına gələrək ərz etdi ki, ağa bu mənim evimdir, nə üçün 
dağıdırsınız? Özüm də Qala əhlindənəm. Mənim təqsirim nədir ki, evimi dağıdıb, 
məni bədbəxt edirsən? Generalın əmri ilə ev təftiş edildikdən və bazar əhlindən 
sorğu apardıqdan sonra aydın oldu ki, evdə şübhəli heç nə, yəni silah-sursat 
olmayıb. Ev isə həqiqətən qalalı Abbasa məxsus imiş. General bundan sonra 
peşmançılıq izhar edib, oranın hakiminə buyurdu ki, bazar əhlindən yüz manat pul 
yığıb sahibinə versin. 
O günün sabahısı iki erməni iki araba buğda alıb aparırlarmış. Gülablı əhli 
ermənilərin buğda apardıqlarını eşidən kimi yığışıb onların üstünə gedirlər. Neçə 
gün əvvəl ermənilər Gülablı kəndini tar-mar edib neçə adamlarını qırdıqlarına görə 
kənd sakinləri həmin buğda aparan iki ermənini öldürdülər. 
74 
 
ƏLAVƏ: 1324-cü il məhərrəm ayının 23-də Sisyan kürdlərinə xəbər gəldi 
ki, Ağadil kəndində yaşayan müsəlmanlar qəflətən 800-ə yaxın erməni 
silahlılarının hücumuna məruz qalıblar. 
Kəndin müsəlmanları silahlanıb «Ya Əli!» nərəsi çəkərək ermənilərin 
qarşısına çıxırlar. Müsəlmanlara gələn kömək erməniləri karıxdırıb pərən-pərən 
etdi. Bir neçə saatın içində 400-ə qədər erməni silahlısı öldürülmüş, qalanları isə 
qaçıb canlarını qurtarmışlar. Öldürülmüş ermənilərin silah və sursatlarını toplayıb 
ehtiyacı olan müsəlmanlar arasında bölüşdürdülər. 
Məhərrəm ayının 26-da, Novruz bayramı günü özünü qımdatbaşı hesab 
edən Kolya Əsirbəyov adlı bir erməni belində xəncər yoldan keçərkən bir kazak 
komandiri onu saxlayıb xəncəri əlindən almaq istəyir. Kolya özünə ar bilib xəncəri 
ona vermək istəmir. Bu zaman kazak onu bir neçə dəfə vurur. Ermənilər yığışıb 
birtəhər Kolyanı kazakın əlindən aldılar və kazakı dilə tutub yemək-içmək olan 
yerə gətirdilər. Kazak içib məst olduqdan sonra ona övrət təklif etdilər. Kazak 
övrəti istəyərkən ona dedilər ki, bura bazar içidir, yaxşı bir övrət var, onun evinə 
gedək. Ermənilər məst olmuş kazakı bir yerə gətirib xəncərlə öldürdülər. Fürsət 
tapıb kazakın cəmdəyini basdıra bilmədiklərinə görə Təzə kilsənin altında olan 
dəyirmanda gizlətdilər. Hadisədən xəbərdar olan bir malakan gəlib əhvalatı 
kazaklara xəbər verdi. Onlar tez gəlib öldürülən kazakın meyidini dəyirmandan 
götürdülər və bu hadisəni teleqrafla böyüklərinə xəbər verdilər. 
 
GƏNCƏ ƏHVALATI 
 
1324-cü il səfər ayının 9-da Gəncənin müsəlman əhli yığışaraq 
qubernatorun yanına gəldilər və ərz etdilər ki, bizim dolanacağımız bağlarla 
əlaqədardır. Artıq bahar fəsli olduğuna görə biz bağlarımızı əkib-becərməliyik. 
Ermənilər yaşayan yerlərdə olan bağlarımızı əkib-becərməyə yenə ermənilər mane 
olacaqlar. Siz də razı olmursunuz ki, biz özümüz ermənilərlə görüşüb, aramızdakı 
ixtilafları yoluna qoyaq. Belə olan halda, biz nə etməliyik. 
Qubernator onun yanına gəlmiş Gəncə əhlinə bir neçə silahlı kazak verib 
bağlara yola saldı. Onlar bağlara çatan kimi ermənilər kazakları və Gəncə əhlini 
atəşə tutdular. Kazaklar da bir neçə güllə atdıqdan sonra onların hamısı yenidən 
qubernatorun yanına qayıtdılar. Əhvalatı qubernatora söylədikdən sonra 
müsəlmanlar qubernatordan xahiş etdilər ki, əgər bizə izn və rüsxət versəniz 
ermənilərin öhdəsindən biz özümüz gələrik və istədiyimizə nail olarıq. Qubernator 
müsəlmanların bu sözündən bərk qəzəbləndi. 
Bu zaman xəbər gətirdilər ki, ermənilər müsəlmanların bir sürü qoyunlarını 
çobanların əllərindən alıb apardılar. Qubernator bu xəbərdən daha çox qəzəbləndi 
və onun əmri ilə kazaklar erməni məhəlləsinə topdan bir neçə dəfə atəş açdılar. 
 
75 
 
QARABAĞ ƏHVALATI 
 
(1324-cü ilin səfər ayı—1906-cı ilin mart ayı) 
 
Ermənilərin Qarabağda törətdikləri cinayətlər və qırğınlar haqqında hər gün 
rus dövlət orqanlarına xəbər çatdırılsa da, heç bir tədbir görmürdülər. Nəhayət, 
Qarabağa bir neçə yüz silahlı kazak göndərildi. Əvvəlcə Ağdama gələn bu silahlı 
kazaklar ermənilərin fitvası ilə burada müsəlmanlara qarşı ədalətsiz hərəkətlərə yol 
verdiklərinə görə, böyük qarışıqlıq əmələ gəldi. Kazakların silahsız əhaliyə qarşı 
açdıqları atəş nəticəsində üç nəfər adam qətlə yetirildi. Həkim Mirzə Məhəmmədin 
oğlu Mirzə Mehdini də məscidin qabağında dəstamaz aldığı yerdə güllə ilə vurub 
öldürdülər. 
Ağdam əhalisi hadisə ilə əlaqədar yuxarı dövlət orqanlarına şikayət 
etdikdən sonra hərbi qubernatoru oraya göndərdilər. Qubernatorun Ağdama 
gəldidiyini bilən kimi camaat meydana toplaşdı. Qubernator camaata müraciət 
edərək dedi ki, ey müsəlmanlar, bizim padşahımız sizdən çox razıdır. Siz padşahın 
sağ gözü, kazaklar isə sol gözləridir. Kazakların bu xətalarını bağışlayın. Qarışıqlıq 
düşdüyündən səhv ediblər. 
Hərbi qubernator müsəlmanlara təskinlik verdikdən sonra Ağdama gəlmiş 
kazakların bir neçə dəstəsini ermənilərə qulaqburması vermək üçün Tağ, Tuğ, 
Güney və Quzey Çartaz kəndlərinə göndərdi. Kazaklar bu dörd kəndi tüfəng və top 
atəşinə tutdular və bir çox evlərə od vurub—yandırdılar. Ermənilərin övrət-uşağı 
ağlaya-ağlaya, çığıra-çığıra kazaklara yalvarırdılar. Kazaklar onların 
yalvarmalarına baxmayaraq, evlərə girib, əllərinə keçən pulu, qızılı, gümüşü, daş-
qaşı və başqa zinət şeylərini qarət edir, qadınların və qızların üstündə olan zinətləri 
qoparıb aparırdılar. Evlərdə olan sandıqları sındırıb içində olan təzə və köhnə 
palazların hamısını götürüb aparırdılar. Bir para şeyləri isə çıxarıb bir-birinin 
üstünə yığaraq od vururdular. Gözəl erməni qız və qadınlarını zorlayaraq 
ismətlərinə təcavüz edirdilər. Bu əhvalat haqqında Qalaya xəbər çatdıqdan sonra 
ermənilər pul toplayıb dövlətin böyüklərinə teleqraf vuraraq kazakların yaramaz 
işlərindən şikayət etdilər. 
ƏLAVƏ: Kazaklar yuxarıda göstərilən erməni kəndlərini dağıdarkən bir 
evdən xeyli gümüş pul tapılmışdı. Onlar bu pulların bir hissəsini divana vermiş, bir 
hissəsini isə camaata satmışdılar. Camaat elə bilmişdi ki, rus puludur. Amma sonra 
məlum oldu ki, həmin gümüş pullar Yaponiyada hazırlanıbmış. Həmin pullardan 
biri də mənim (M. M. Nəvvab) əlimə düşmüşdü. 
 
  
76 
 
ERMƏNİLƏRİN PAXILLIĞI VƏ HİYLƏSİ 
 
Yuxarıda göstərildiyi kimi, kazakların Qarabağda ermənilərin başına 
gətirdiyi müsibətlər və müsəlmanlara qarşı isə hörmətlə yanaşmaları erməniləri çox 
narahat edirdi. Odur ki, ermənilər paxıllıqdan rahat ola bilmir, onların başlarına 
gətirilmiş müsibətlərə müsəlmanların da düçar olması və kazaklar yanında 
hörmətlərini itirməsi üçün tədbirlər tökürdülər. Neçə-neçə erməni qımdatları 
yığışıb bu fikir ətrafında baş partladırdılar. Xankəndində ermənilər iki rus kişisinə 
və övrətlərinə üç yüz manat pul verərək onlardan xahiş etdilər ki, müsəlmanların 
da dövlət yanında müqəssir olmaları üçün bir tədbir görsünlər, bizim kimi kazaklar 
onların da mal-dövlətini qarət etsin və qadınlarının ismətlərinə toxunsunlar. 
Ruslar bu təklifi qəbul edərək ermənilərin məqsədini həyata keçirmək üçün 
övrətləri ilə arabaya minib Ağdama yola düşdülər. Onlar iki bağın arasından keçən 
yola çatanda birdən dad-fəryad çəkdilər: 
— Ay gəlin, müsəlmanlar bizi soydular, əynimizdə, əlimizdə hər nə var idi, 
aldılar! Bizi lüt etdilər! 
Bu qərarla Ağdam hakiminin yanına gəldilər. O, rus idi. Hakim gördü ki, bu 
dörd nəfəri elə soyublar ki, əyinlərində alt paltardan başqa bir şey qalmayıb. 
Hamısı soyuqdan tir-tir əsirlər. Hakim qəzəblənərək əhvalatı dərhal generala 
yazmaq və müsəlmanları tənbeh etmək istədi. Bu zaman müsəlman olan yasavul 
osetin hakimin yanına daxil olaraq rusların gəldiyi arabada axtarış aparmaq üçün 
icazə istədi. Osetin hakimdən razılıq əldə etdikdən sonra gəlib arabanın içindəki 
otu o tərəf-bu tərəfə çəkib yoxlayanda gördü ki, ruslar və onların övrətlərinin bütün 
paltarları və çəkmələri otun altındadır. Əhvalatdan xəbərdar olan hakim 
qeyzlənərək həmin rusların və arabaçının döyülməsi haqqında əmr verdi. Övrətlərə 
isə dedi ki, bu saat doğrusunu deyin görüm bu nə işdir, yoxsa sizi həbsxanaya 
göndərəcəyəm. Matuşkalar dedilər ki, bizi nə döyün, nə də həbsxanaya göndərin, 
əhvalat belədir: Qımdatlar bizə üç yüz manat pul verərək bu hiyləyə təhrik etdilər 
ki, biz müsəlmanları belə bir əməllə günahlandıraq və bunun nəticəsində ruslar 
onları cəzalandırsınlar. Biz də bunu edə bilmədik. Hiyləmizin üstü açıldı. 
Müsəlmanlar onlara qarşı yönəldilmiş bu hiylənin üstünü açdığına görə 
xeyli pul yığıb həmin osetinə verdilər və böyük təşəkkürlərini bildirdilər. Beləliklə, 
ermənilərin növbəti hiyləsi faş olub, rüsvay oldular. Ona görə də atalar deyib ki, 
başqasına quyu qazanın özü düşər. Yaxud, hər nə əkərsən, onu da biçərsən. 
 
  
77 
 
QAÇAQ ƏSGƏR XANIN ƏHVALATI 
 
1324-cü ilin rəbiüs-sani ayında (may 1906) dövlətin icazəsi ilə köçəri 
tərəkəmə müsəlman tayfaları çox rahatlıqla öz mal-qoyunları ilə birlikdə gəlib 
Qalanın ətrafındakı boş yerlərdə dayandılar. Bir gecə-gündüz istirahət etdikdən və 
lazımi ərzaqları aldıqdan sonra Qalada erməni məhəlləsindən yuxarıdakı qapıdan 
çıxıb, hər kəs öz yaylaqlarında olan yerlərinə getdilər. Beləliklə, tərəkəmə tayfaları 
bir-birinin ardınca əmin-amanlıqla gəlib-gedirdilər. Ermənilərdən də bunlara 
toxunmağa heç kəs cürət etmirdi. Tərəkəmə tayfalarının gəlib-getdiyi bir neçə gün 
ərzində çoxlu şənliklər və alış-veriş oldu. 
Bir gün müsəlmanlar doqquz kəl arabası dolu ərzağı Qalaya gətirib sahibinə 
verdikdən sonra geri qayıdarkən Ballıca kəndi yaxınlığında yolla gedərkən 30-40 
nəfər erməni qulduru qəflətən arabaların üzərinə hücum edərək arabaçıları əsir 
aldılar, arabalardan isə kəlləri açıb qabaqlarına qatıb apardılar. Ermənilər hücum 
edərkən arabaçılardan iki nəfəri isə girov götürdülər. Silah gəzdirmək qadağan 
olunduğuna görə, müsəlmanların heç birində müdafiə olunmaq üçün tüfəng və 
tapança yox idi. Qalaya xəbər çatdıqdan sonra iş bilənlər teleqram vuraraq əhvalatı 
böyüklərə xəbər verdilər. 
Ermənilər tutduqları doqquz nəfər müsəlmanı əzab-əziyyətlə kəndlərinə 
gətirərək orada öldürmək istəyəndə camaat mane oldu. Sonra həmin quldurlar 
tutduqları doqquz nəfəri meşəyə gətirərək zülm və əzabla öldürdülər. 
Qaladan bir neçə nəfər erməni və müsəlman tutulmuş doqquz nəfəri azad 
etmək üçün həmin kəndə getdilər. Yerli ermənilər bəhanə ilə guya gedib bir qədər 
axtardıqdan sonra gəlib qalalılara bildirdilər ki, onlar öldürülüblər. Bu əhvalat 
hamıya böyük təsir etdi. Xüsusən çöllərdə dolanan qaçaqlar bu əhvalatdan çox 
qəzəbləndilər. Qaçaq dəstələrindən birinin başçısı Əsgər xan öz yoldaşlarına 
bildirdi ki, bu günahsız adamların qanına əvəz almasam, namərdəm. Müsəlmanlar 
dövlətin nəzərində müqəssir olmasın deyə belə əməllərə yol vermirdik. İndi ki 
onlar müqəssirdirlər, onların əvəzini çıxmalıyıq. 
Əsgər xanın dəstəsi atlanaraq, Yevlax yoluna gəldilər. Uzaqdan gördülər ki, 
bir neçə dilican arabası gedir. Onlar dilican arabalarına yaxınlaşaraq dayanmasını 
əmr etdilər. Qorxudan o dəqiqə arabaları dayandırdılar. Arabaları mühasirəyə alıb 
yoxlayarkən gördülər ki, orada bir qız, üç gənc gəlin, bir qoca övrət, 10 nəfər 
erməni, bir rus və bir neçə müsəlman vardır. 
Müsəlmanlara toxunuayıb, rusdan sual etdilər: 
— Bəlkə, sən də ermənisən? 
Müsəlmanlar şəhadət verdilər ki, bu, polyak tayfasındandır. Müsəlmanlarla 
Qalada müştərək davacat dükanı açır. İndi həmin dükan üçün davacat aparır. Əsgər 
xan polyakdan üzrxahlıq edib, o biri arabalarda əyləşmiş erməniləri və övrətləri 
əşyaları ilə birlikdə arabadan düşürüb öz mənzillərinə gətirdilər. Ermənilər və 
övrətlər qorxudan əsirdilər. 
78 
 
Qaçaq Əsgər xan üzünü ermənilərə tutaraq dedi: 
— Sizin ermənilərin namərdliklə tutub başına-gözünə vura-vura olmazın 
işgəncəsi və zülmü ilə apardığı doqquz nəfər müsəlman da sizin kimi canlı, ev və 
külfət sahibi idi. Məgər sizin içinizdə Allahdan qorxan və insaflı bir adam 
yoxdurmu ki, bundan sonra belə əzazilliyə, rəzilliyə, cinayətə, nahaq qanların 
tökülməsinə bais olmağı və xalqın rahatlığını əlindən almağı sizin quldur, binamus 
və namərd qımdatlara nəsihət etsin? İndi siz əyləşin, yeyib-için və rahatlanın. Əgər 
ermənilərin apardıqları 9 nəfər müsəlman salamatdırsa, siz də sağ və salamat öz 
əşyalarınızla çıxıb evlərinizə gedəcəksiniz. Yox əgər onlar öldürülmüş olsalar, siz 
də onların dalınca gedəcəksiniz. 
Nəhayət, bir neçə gündən sonra məlum oldu ki, ermənilərin apardığı 9 nəfər 
öldürülüb. Qaçaqlar da 10 nəfər ermənini öldürüb dəfn etdilər. Övrətləri isə 
saxladılar. 
 
QARĞABAZAR ƏHVALATI 
 
Mirzə Hüseyn Cavad oğlu qarğabazarlı mənimlə (M. M. Nəvvabla) üzbəüz 
oturub bu əhvalatı özü nəql etdi. O, mənə danışdı ki, ermənilərin müsəlman 
kəndlərində törətdikləri vəhşilikləri eşidərkən biz hövsələdən çıxdıq və 
Qarğabazar, Qoçuəhmədli, Pirəhmədli, Qaragüllü və başqa kəndlərdən cavanları və 
igid döyüşçüləri toplayıb ermənilərin bu vəhşiliklərinin qarşısını almaq qərarına 
gəldik. Biz silahlanıb erməni kəndlərinin üstünə gedərkən xəbər gətirdilər ki, 
ermənilər ətraf kəndləri boşaldıb hamısı mövqeyi baxımından möhkəm və yaxşı 
mühafizəsi olan Xırmancıq kəndinə toplaşıblar. Bütün ətraf kəndlərin kişiləri və 
övrət-uşaqları da Xırmancıqda cəmləşmişdilər. Ətrafdan gələn ermənilər özləri ilə 
mal-dövlətlərini də bu kəndə gətirmişdilər. 
Erməni kəndlərinin üzərinə getməyə hazırlaşan müsəlman dəstəsi 
Xırmancıq kəndinə gələrək onu iki tərəfdən mühasirəyə aldılar. Vəziyyəti belə 
görən ermənilərin bir qismi o biri tərəfdən qaçmağa başladılar. Bir qismi isə məxfi 
yerlərdə gizləndilər. Müsəlman dəstəsi gözə görünən ermənilərlə atışa-atışa kəndə 
daxil oldular. Bir neçə erməni öldürdükdən sonra kənddə olan mal-dövlətdən 
qənimət kimi götürüb özləri ilə geri qayıdanda meşələrdə gizlənmiş ermənilərlə 
atışmaları oldu və müsəlmanların tamahkarlığı ucundan bir neçə nəfər şəhid oldu. 
Müsəlmanlar şəhidlərin meyidlərini özləri ilə götürüb geri qayıtdılar. 
  
  
79 
 
1906-cı İL İYUL AYINDA ŞUŞA ŞƏHƏRİNDƏ BAŞ VERMİŞ  
ERMƏNİ-MÜSƏLMAN DAVASI 
 
O vaxt ki, böyük dava (1905-ci il) sakit olmuşdu, erməni tayfası 
müsəlmanların, müsəlmanlar isə ermənilərin bazarına gedir, alış-veriş edirdilər. 
Hərçənd ki, yollar açıq idi, amma ermənilər yenə düz durmurdular: tək-tək əlsiz-
ayaqsız kasıbkar adamları oğurluq ilə tutub öldürürdülər. Müsəlmanlar da onların 
əvəzini çıxırdılar. 
Ermənilər müttəsil (arası kəsilmədən), min cür hiylə ilə hər yerdən hərbi 
sursat gətirərək, dava üçün tədarük edirdilər. Onlar əlavə maşınlar, nasoslar, 
tüfənglər, toplar, barıt, bombalar və başqa silahlar cəm edib, daha çox müharibəyə 
hazırlaşırdılar. Bununla bərabər, onlar gələcək vuruşmaların üsul və yollarını 
müzakirə etdikdən sonra belə bir qənaətə gəldilər ki, müsəlmanlara sarsıdıcı zərbə 
endirmək üçün pul qüvvəsinə hiylə işlədilərək rus ordusunun və silahının 
ermənilərə kömək göstərməsi təmin edilməlidir. Bu hiyləni həyata keçirmək üçün 
yeganə yol rus generalını pul ilə ələ almaq idi. 
Birinci (1905-ci il) erməni-müsəlman davasında sülh və əmin-amanlıq 
yaratmaq üçün Şuşaya göndərilmiş Qalaşakov (Kalaşakov) adlı bir rus generalı var 
imiş. Həmin il o, zahirən ermənilərə yaxınlıq göstərməmişdi. Amma indi, 
ermənilərin məşvərətindən sonra duma qlavası erməni Kiki Kələntərov onu yaxşı 
öyrənmiş, onunla söhbət edib, ermənilərə qarşı rəğbətini bildikdən sonra generalın 
Şuşa şəhərində üsul-idarənin rəhbəri təyin olunması üçün onun razılığını almışdı. 
Kiki Kələntərov müsəlmanların nümayəndələrini çağıraraq deyir: 
— Şuşada bu iki millət arasında ədalətli sülh yaratmaq üçün bir rəhbər təyin 
etməliyik. Mən çox düşündükdən sonra belə qənaətə gəldim ki, bu vəzifəyə general 
Qalaşakovdan başqa bir kəsi təyin etmək olmaz. Hərçənd ki, o, əvvəllər bizim 
erməni tayfasilə yaxşı dolanmadı, kəndlilərimizi tovladı, kazaklar kənd əhlinin 
övrətlərinə xəyanət etdilər. Amma əlac yoxdur, onu rəhbər təyin edək. 
Biçarə müsəlmanlar əvvəllər Qalaşakovdan zahirən yaxşı münasibət 
gördüklərindən razı oldular. Hər iki tayfanın razılığına əsasən general həmin 
vəzifəyə təsdiq edilərək, Qalaya göndərildi. Qalaşakov Şuşaya gələn kimi 
ermənilər məhəlləsində Kələntərovun qabaqcadan hazırladığı iqamətgahda 
yerləşdirildi. Onun əmrilə elə ilk günlər müsəlman məhəllələrində olan rus 
ordusunun topları erməni küçələrinə keçirildi, kazaklar və əsgərlər isə erməni 
məhəlləsi səmtində olan Köçərli məscidinin ətrafında qurulmuş çadırlarda 
yerləşdirildi. 
Hər gecə Kiki Kələntərovun başçılığı ilə, erməni tayfasının hesabına general 
Qalaşakovun mənzilində kef məclisləri qurulurdu. Kələntərovun seçdiyi və 
generalın qulluğuna təyin etdiyi 2—3 nəfər xoşsurət erməni övrətləri gecə-gündüz 
ona xidmət edirdilər. Kələntərov gecə məclisləri əsnasında Qalaşakova və onun 
kazaklarına neçə min manat rüşvət verərək, Qalaşakova öz məqsədini izhar etdi. 
80 
 
Qarşıdakı erməni-müsəlman davasında rusların onlara kömək etməsini və bu 
köməyin yerinə yetirilmə yolları ilə əlaqədar tədbir tökməsini generaldan xahiş 
etdi. Qalaşakovun tədbirilə Kələntərov və qımdatlar ətraf kəndlərə, eləcə də 
Gəncəyə, İrəvana və başqa şəhərlərə kağız yazıb göndərdilər. Həmin kağızda hər 
kənddən orta hesabla 30-100 nəfər silahlı dəstələrin Şuşaya göndərilməsi tələb 
olunurdu. Tezliklə Qalada yeddi min silahlı erməni ordusu hazır oldu. Onların 
arasında Osmanlı tabeliyində olan ərazidən gələn erməni dəstələri də var idi. Beş 
ədəd rusların, 6 ədəd isə ermənilərin topları var idi. General və ermənilər qarara 
aldılar ki, davanı iyulun 12-də başlasınlar. 
Rusların istədiyi bu idi ki, bu iki millət bir-biri ilə dava edib, bir-birinə 
məşğul olsunlar, tainki dövlət fərağat olsun, çünki millətin zəif və kasıb olmağı 
dövlətin silahıdır. 
Neçə gün bundan (yəni, iyulun 12-dən) qabaq səkkiz müctəhid 
şəriətmədardan fitva gəlmişdi ki, müdafiə və vuruş zamanı başqa millətə əşya, 
xüsusilə vuruş sursatı və müdafiə üçün lazım olan malları satmaq olmaz. Ona görə 
cəmi müsəlman tayfası Qalada və başqa yerlərdə ermənilərə ərzaq, taxıl və sair 
malların satışını dayandırdı. Buna görə ermənilər çox çətinliyə düşmüşdülər. 
Əhvalatı həddindən artıq şişirdərək, Qalaşakova xəbər verdilər və müsəlmanları 
təqsirləndirdilər. General çox xatircəmliklə ermənilərə söz verdi ki, bu neçə min 
ermənilərlə mənim qoşunum müsəlmanları bir sutkada, yəni 24 saatda tar-mar 
edib, ölənini öldürəcək, ölməyənini dağlara, daşlara pərakəndə edəcəkdir. 
Bu davanın necə hazırlandığını erməni tayfasının mötəbərləri tam aydınlığı 
ilə öyrənib (vuruş başa çatdıqdan və barışıq əldə edildikdən sonra M. M. Nəvvaba), 
özləri danışmışlar. Qalaşakov söz verib ki, onun tədbirilə erməni silahlıları və rus 
əsgərləri müsəlmanların evlərini, dükan və bazarlarını tamamilə yandırıb, özlərinin 
qırılanını qıracaqlar, qalanını isə büsbütün Böyük məsciddən aşağı məhəllələrə 
qovacaqlar. General rus kilsəsindən başlayaraq, Böyük məscidə kimi Rastabazarı, 
meydanı, Şeytanbazarı və bütün evləri darmadağın edib yandırmağı öz üzərinə 
götürür. Bundan sonra vuruşun davam etdirilməsini və yaxud müsəlmanlarla 
barışmalarını ermənilərin öz öhdəsinə buraxmışdır. Kiki Kələntərov Qalaşakovun 
bu planını qəbul etmiş və generala 10000 manat rüşvət verərək belə ittifaqa gəlirlər 
ki, generala verilən puldan əlavə padşahlıq rus topunun hər atəşinə 15 manat, çar 
ordusu əsgərlərinin tüfəngdən atdıqları hər bir gülləyə isə bir manat pul verilsin. 
General Kələntərovla əvvəlcədən tökdükləri tədbirə əsasən, rus əsgərləri 
erməni keşikçilərindən birini öldürərək müsəlman səmtə atdılar və sonra da səs 
saldılar ki, müsəlmanlar erməni keşikçisini öldürərək başını kəsmiş və tüfəngini də 
aparmışlar. Qabaqcadan hazırlanmış hiyləyə əsasən həmin vaxt rus əsgərlərindən 
iki nəfər də gedib, müsəlman məhəllələri tərəfdən ermənilər səmtə güllələr atırlar. 
Ermənilərin avamları çığırışıb generalın yanına gedirlər və deyirlər ki, 
müsəlmanlar bir keşikçi öldürüb, erməni məhəlləsinə neçə güllə atıblar. Generalın 
hiyləsi də bu idi ki, xalqı müsəlmanlara qarşı qaldırsın. Sonra Qalaşakovun əmrilə 
81 
 
erməni tüfəngdarları səngərlərə bölüşdürüldü. Ruslar da dəstə-dəstə gəlib, 
müsəlmanların səngərlərini mühasirə etdilər. Ruslar və ermənilər müsəlman 
səngərlərini gülləbaran etməyə başladılar. 
Pəs cumada-s-səni ayının üçüncü günü—çərşənbə günü—yəni 
qərarlaşdıqları kimi, iyulun 12-də qımdatlar generalın məsləhətilə günorta vaxtı 
davanı başladılar. Əvvələn qımdatın biri, müəzzin axırıncı «la ilahə illəllah» 
sözlərini deyən məqamda Böyük məscidin minarəsinə bir güllə atdı. Güllə 
müəzzinə toxunmayıb, minarənin sütununa dəydi. Bunu görən "müsəlmanlar 
halətdən çıxıb, şaraq-şaraqla dükan-bazarı bağladılar. Yarım saat ərzində tamam 
silahlandılar və üz qoydular səngərlərə və girəvəli yerlərə. Bu halətdə divan işçiləri 
və generalın əli altında olan çinovniklər hiylə ilə müsəlmanların içinə gəlib, uca 
səslə müsəlmanları sakit elədilər ki, bu dava sizinkilərlə deyil, kazaklar ermənilərlə 
dava edir. Bu general daha bir hiylə işlədərək qabaqcadan lazımi təlimat verib, bir 
rus zabitini öz dəstəsilə müsəlman məhəlləsində yerləşdirmişdi. Müsəlmanlarla 
dostluq etdiyinə görə, həmin zabitə inanıb, ehtiram edirdilər. Elə ki ermənilərlə 
ruslar başladılar müsəlmanları gülləbaran etməyə, müsəlmanların içində olan zabit 
öz rusları ilə şeypur çalıb səs saldılar ki, dava eyləyən kazaklarla erməni tayfasıdır, 
bunun müsəlmanlara dəxli yoxdur. Müsəlmanlar onun sözünə inansalar da, yaraq-
əsbabları əllərində küçələrə gəlib, vuruşmağa hazır dururdular, amma atan yox idi. 
Xof arasında qalmışdılar. Gecə düşən kimi od-alov işığı aləmi götürdü. 
Biçarə müsəlmanlar bu hiyləyə inanıb, axşamadək səngərlərdə və küçələrdə 
müntəzir durdular. Elə ki, gecə oldu, bu vədə gördülər ki, Köçərli məhəlləsi 
tərəfdən od-alov qalxdı. Xəbər gətirdilər ki, general Qalaşakovun əmrilə ruslar 
ermənilərlə birləşib, Köçərli məhəlləsinin məscidinə və evlərə od vurublar. Bu işıq 
onun işığıdır. Generalın hiyləsi müəyyən olduqdan sonra xalq karıxıb qalmışdı. 
Bilmirdilər səngərlərə gedib düşmənə cavab versinlər, yaxud bazar-dükanda olan 
şeyləri bir yerə daşısınlar. Xülasə, o gecə bütün tüfəngdarlar dükanlardakı malları 
evlərə daşımaqla məşğul oldular. Ona görə ermənilər və ruslar bir gecə boş evlərə 
od vurub yandırdılar. İkinci gecədən müsəlmanlar davanı başladılar. Köçərli 
məscidinin ətrafında hiylə ilə çadır qurub mənzil etmiş ruslar məscidə tərəf gedən 
iki müsəlmanı — Hacı Abdullanı və Kərbəlayı Əlini güllələyib yıxdılar. Onlara 
tərəf gedən daha bir müsəlmanı da vurub yerə sərdilər. Ondan sonra gəlib məscidə 
od vurub yandırmağa başladılar. Məscid od alıb yandıqdan sonra, ermənilər və 
ruslar Abbas Mirzənin oğlu şahzadə Bəhmən Mirzənin imarətinə gəldilər. Şahzadə 
Bəhmən Mirzə neçə il bundan irəli İran dövlətində böyük cinayət etdiyinə görə, 
oradan köç-külfətilə qaçıb, rus dövlətinə pənah gətirmişdi. Rus padşahı hər il ona 
36 min manat məvacib verirdi. O, ailəsi və xidmətçilərilə ikimərtəbəli təmtəraqlı 
bir evdə yaşayırdı. Şahzadə mərhum olandan sonra onun varisləri və xidmətçiləri 
yenə orada qalırdılar. Amma bu davadan irəli onun oğlanları və ailələri evi bisahib 
qoyub, hər biri bir yerə getmişdilər. Bu imarəti də gəlib yandırdılar. Daha sonra 
82 
 
Rzaqulu Mirzə bəy Cürminin və oğlanlarının, eləcə də Şuşanın neçə böyük 
əyanlarının sahibsiz evlərinə, bir sıra hamamlarla birlikdə od vurdular. 
Bunlar boş evləri yandırarkən bu tərəfdə generalın kazakları hər bir səngərə 
dəstə-dəstə bölünmüş erməni silahlıları və xidməti qurtarmış erməni soldatlarilə 
başladılar müsəlmanları topa tutmağa və nizam qaydasilə tüfənglər atmağa. Bir 
gecə-gündüzdə dövlətin (rus ordusunun) topundan 120 kərə müsəlmanlar səmtə 
atəş açdılar. Ondan savayı, ermənilərin özlərinin 6 ədəd topları var idi. Dövlətin 
toplarının sayı isə beş ədəd idi. Bu 11 ədəd topu səngərlərə qoyub, arası 
kəsilmədən peydərpey atırdılar. 
Dövlət toplarından müsəlmanların üstünə açılan atəşlər zamanı yerə düşən 
top güllələrini müsəlmanlar götürür, bir yerə cəm edib saxlayırdılar ki, lazım olan 
yerlərə göstərsinlər və generalın dövlətə və millətə xəyanət etdiyini sübut etsinlər. 
Çünki o topların gülləsində dövlətin nişanı və nömrəsi var idi. 
General özü isə gah bu, gah da o biri səngərdəki topçulara baş çəkərək 
onların atəşlərinə düzəlişlər verirdi. Bu halətdə ermənilər generalın yanına gəlib, 
iki müsəlman səngərindən şikayət etdilər ki, bizlərə bu iki səngərdən çox zərər 
dəyir. Belə ki, onların əlindən bir insan həyətdə və evlərdə hərəkət edə bilmir. Bu 
səngərlərin biri Gövhərağanın, o birisi isə Hacı Rüstəmin evlərində yerləşirdi. Ağa 
general dedi ki, buyuraram hər iki səngəri tar-mar edərlər. Sonra generalın 
göstərişilə kazaklar, ermənilər və rus əsgərləri Hacı Rüstəmin evində olan səngərə 
doğru hərəkət etdilər. Evin ermənilərə tərəf olan səmti xarabalıq idi. Qırğın 
başlamazdan bir gün əvvəl generalın tədbirilə gəlib, xarabalıq tərəfdən evin 
divarının dibindən külünglə yarım arşın qədərində deşik açmışdılar. Müsəlmanlar 
həmin deşiyi görüb, bir-birinə xəbər vermişlər ki, ermənilər Hacının evinin divarını 
dəliblər. Bunu bilə-bilə müsəlmanlar səhlənkarlıq edib, nə o deşiyi bağladılar, nə 
də onun ağzına bir tüfəngdar qoymadılar ki, görsünlər nə olacaq. 
Ermənilər ruslarla birlikdə, gizlincə o xarabalıqlarla gəldilər həmən deşik 
olan divarın yanına. Generalın təliminə əsasən o deşikdən evin içinə bir balaca 
yeşik atıb, geri qaçdılar. O yeşiyin içində bir partlayıcı maddə var idi ki, onun 
adına dinamit deyirdilər. Evin içinə atdıqları həmin dinamit partlayıb, ikimərtəbəli 
imarəti havaya sovuraraq tar-mar etdi. Ondan sonra evə od vurub yandırdılar. 
Yaxşı ki, bir adama xəsarət yetişmədi. O evdə olan müsəlmanlar qabaqcadan çıxıb, 
müqabildə olan Hacı Həsənin evinin səngərinə doluşmuşdular. 
Xülasə, general sair yerlərdən gəlmiş 7 min erməni silahlılarını, 850 nəfər 
kazak və rusları tamamilə bölüşdürərək müsəlman səngərlərinin müqabilinə 
göndərdi. Silahlılarla yanaşı, arasıkəsilmədən atan dövlət (rus ordusu) və erməni 
toplarının cümləsinin məqsədi məscidlərə rəxnə salmaq və minarələri darmadağın 
etmək idi. Allaha şükür, bu qədər toplar ki, neçə yüz dəfə atdılar bir insana və 
heyvana zərəri yetişmədi. Hərçənd ki, top güllələri məscidin ətrafında olan evlərin 
bir parasının taxtapuşuna, pəncərəsinə və bir para yerlərinə dəyib şikəst elədi. 
83 
 
Amma bu qədər kazak, rus və erməni top və tüfənglərinin müqabilində, 
ancaq onların yarısı qədər olmasına baxmayaraq, müsəlman tayfası mərdliklə dava 
edir, səngərlərdə və gizli yerlərdə möhkəm dayanıb, dəstə-dəstə erməniləri və 
onların səngərlərini gülləyə tutub atışırdılar. Hər dəm nəreyi «Ya Əli!» və uca səslə 
salavat çəkib, neçə yüz yerdən gurultu ilə gülləni yağmur tək tökürdülər. Əlavə bir 
topları var idi. Üçüncü gecə həmin topu təkərə mindirərək səngərləri dolandırıb, 
hər səngərdən bir-iki dəfə erməni səmtə atırdılar. Divanxana qabağından atanda 
Qız kilsəsinin yanında bir darvazanı dağıtdı. Mamayı səngərindən yuxarı meydana 
tərəf atanda 18 nəfər erməni yaralandı və öldü. Topun içinə nal parçaları və xırda 
dəmirlər doldurmuşdular. Bu topu bürüncdən qalalı (şuşalı) bir usta tökmüşdü. 
Bundan başqa, bir gurultusu var idi ki, atılan vaxt dağ, daş hərəkət edib 
guruldayırdı. Amma dövlətin və ermənilərin topu belə deyildi. Hər səngərdən 
qalxan bu topun gurultu qorxusu erməniləri daha çox vəhşətə salır və həyəcana 
gətirirdi. 
O zaman ermənilər İran tərəfdən qoşun gəldiyini və bu topun da onların 
olduğunu güman eylədilər. Amma bu tərəfdən təsadüfən o gecə və onun sabahısı 
dalbadal neçə yüz igid və təcrübəli döyüşkən cavanlar sursatla Qalaya daxil 
oldular. Qala əhli onları artıq dərəcədə ehtiramla qəbul edib, yaxşı mənzillərdə 
yerləşdirdilər. Amma çox olduqlarına görə, əksərinə məscidi-cameədə yer verdilər. 
Camaat səhər, günorta və axşam onlara ləzzətli yeməklər verib, rahatlıqlarını təmin 
etdilər. O gün və o gecə yatıb rahat oldular. Bu igidlərin iki sərkərdələri var idi. 
Biri Sultan bəy Paşa bəy oğlu və biri də İbrahim bəy Əli Məhəmməd bəy oğlu. 
Həmin şəxslər yeyib, içib rahat olduqdan sonra yekdil və yekməqal şəhər 
əhlinə dedilər ki, bunu bilin, siz şəhər əhli bədənin başı hesabındasınız. Biz 
kəndistan əhli isə ayaq və sair üzvlər mənziləsindəyik. Başa haradan zərbə gəlsə 
lazımdır ki, həmin zərbə əl və ayaqla başdan rədd və müdafiə olunsun. Nə qədər ki, 
baş salamatdır, bədən də salamat olacaq. Əgər əl, ayaq və qeyri üzvlər olmasa da, 
baş salamat qalarsa, bədən də salamat qalar. Allah eləməsin, başa zərbə yetişsə, 
bədən tamam öləcək və qeyri üzvlər dəxi bir iş görə bilməz. Bizlər dura-dura siz 
şəhər əhli belə zəhmətə düşməyiniz bizim üçün nadanlıq və insafsızlıqdır. 
Lazımdır ki, biz sizin öndə vuruşan dəstəniz olub, istənilən canfəşanlıq əmələ 
gətirək. 
Xülasə, elə ki gecə araya gələn kimi Sultan bəy və İbrahim bəy öz igid 
cavanlarını dəstə-dəstə səngərlərə bölərək vuruşa başladılar. Sonra onlar salavat 
çəkib «Ya Əli!» deyə-deyə erməni səngərlərinə hücuma keçdilər və tezliklə onları 
tutdular. Müsəlman cavanları bu əməliyyatı böyük atışmalar və erməni 
səngərlərindən onların üzərinə yağdırılan güllələr altında aparırdılar. 
Bir tərəfdən də müsəlmanların cavanları və uşaqları pud-pud neft və 
bağlama-bağlama köhnə əski və cındalar götürüb, üz qoydular Vəzirovlərın 
səngərinə. Oradan isə doldular ermənilərin evlərinə. On beş evə od vurdular, lakin 
cında və əskilər üç gecə-gündüz yağışın altında qalıb islandığına görə həmin 
84 
 
evlərdən yalnız üçü yandı. Bir qismi isə yarımçıq yanmışdı. Bundan başqa 
Ağadədəli səmtində müsəlmanlar daha iki evi yandıraraq tamam məhv etdilər. 
Müsəlmanlar bir o qədər ev yandıra bilmədilər, çünki irəlidəki davada erməni 
tayfasının yarı evlərini, bazarlarını, divanxanalarını və digər imarətlərini tamamilə 
yandırıb, yerlə-yeksan etmişdilər. 
Ermənilərin avadanlıqları yuxarı Xəlfəli qapısı tərəfdə cəm olmuşdu. 
Müsəlmanların əli də ora yetmirdi. Aralıqda olan məsafə isə tamam xarabalıq idi. 
Həmin gecə İbrahim bəy öz dəstəsilə «Ya Əli!» nərəsi çəkib, ermənilərin 
səngərlərinə və evlərinə gülləni yağmur tək yağdıra-yağdıra onların arasından 
çoxlu adamlar öldürərək irəliləyirdilər. İbrahim bəyin dəstəsi irəlilədikcə 
erməniləri daha da yuxarılara qovurdular. Bir zaman yandırmağa ləyaqəti olan bir 
erməni evinə çatan İbrahim bəy qışqıraraq söylədi ki, neft və əski gətirin, bu evi 
yandıracağam. İbrahim bəy istəyirdi ki, evə od vursun, birdən ermənilər tərəfdən 
bir havayı güllə gəlib o biçarəyə dəydi. İbrahim bəy «ya Allah!» çağırıb, yerə 
yıxıldı və orada da canını tapşırdı. Elə ki, İbrahim bəy həlak oldu, ona mənsub olan 
dəstənin damağı yandı. Kədərli və məyus oradan o məzlumun cənazəsini götürüb, 
Böyük məscidin həyətinə gətirdilər. O biri dəstələr də bəyin ölüm xəbərini 
eşidərkən, çox məyus oldular. Elə ki, sabah oldu, bəyi qüsl və kəfən edib, məscidin 
günbatan tərəfindəki bağçada Şahmar bəyin yanında dəfn etdilər (Allah onları 
bağışlasın). 
Elə ki, gecə aralığa gəldi, atışma yenidən başladı. Hər iki millət gülləni bir-
birinin üstünə yağış kimi tökürdülər. Topların gurultusundan, tüfənglərin səsindən 
və igidlərin nərəsindən evlər və qayalar lərzəyə gəlirdi. Bir müsəlman deyirdi ki, 
dava vaxtı mən ermənilərin içində yerləşən xəstəxanada yatırdım. Orada 
xəstəlikdən müalicə olunurdum. Ermənilərin səngərlərindən biri mən yatan otağın 
pəncərəsinin qabağında yerləşirdi. Pəncərədən müşahidə edib, görürdüm ki, 
general tez-tez həmin səngərə gəlib rus əsgərlərinə və topçularına göstərişlər 
verirdi. O, durbinlə baxıb, topçuların atəşini təshih edir, filan məscidə, filan 
minarəyə atın deyirdi. Onun göstərişilə atılan top güllələrindən biri Seyidli 
məhəlləsindəki məscidin dəmir taxtapuşundan keçib, onun tavanını şikəst eylədi. 
Daha bir top gülləsi isə Böyük məscidin minarəsinə dəyib, dörd kərpic saldı. 
Qərəz, bu Qalaşakov deyilən general dünya malından ötəri Allahın 
hökmünə müxalif gedərək öz padşahının qanununa etinasızlıq göstərib, millətə və 
bir olan Allaha inananlara bu növ xəyanətkarlıq etməyi rəva bilmişdir. 
Təəccüblüdür, dövlət neyçün bu növ tamah və heyvani-nəfslə iş görən adamları 
millətə hakim göndərir ki, o da belə qələtlərə yol verir? Əgər bu şəxs və buna 
bənzər başqası az müddət ərzində bir məmləkətdə belə ədalətsizliklə hökmranlıq 
etsə, görərsən ki, orada tamam hərc-mərclik baş alıb gedir, məmləkət darmadağın 
olur. İndiyədək Qafqaz elinə onun (Qalaşakov) kimi qəddar insan gəlməyib. 
Müsəlmanlar əvvəlki davada ermənilərin Xoca Söhrab kilsəsini 
tutmuşdular. Üç gün gecə-gündüz onu əllərində saxlayıb, içində sakin oldular. 
85 
 
Amma bir kəs ədəbsizlik edib, kilsənin bir daşına, yaxud ağacına əl vurmadı, 
haranısa xarab etməyi özlərinə rəva bilmədilər. Lakin bu amansız erməni tayfası 
Qalaşakovun xahişinə binaən ruslar ilə birlikdə Köçərli məscidini yandırıb, içində 
hər nə vardısa qarət edib, dağıtmışdılar. 
Bu günün sabahı var. Əlbəttə, Allah-təala öz evinin fikrini çəkəcək, 
baislərin cəzasını verəcəkdir. Səbr etmək lazımdır. 
Əvvəlki davada müsəlmanlar erməni məhəllələrinin yarısına od vurub 
yandırmışdılar. Nə qədər erməni bu yanğında həlak olmuş və nə qədəri güllə ilə 
öldürülmüşdü. Qaçanı qaçmışdı, qalanları isə acizanə bir şəkildə ağlaya-ağlaya, 
keşişlər boyunlarında kəndir, əllərində yeddi aman bayrağı, baş keşiş isə əlində 
böyük xaç onların önündə məscidə gəlib barışmağı xahiş etdilər. Bu davada 
müsəlmanlara kəndlərdən çoxlu kömək gəlməsinə və onların qələbə çalmasına 
baxmayaraq, əgər həqiqəti görən bəsirət nəzərilə dürüst mülahizə etsək, görərik ki, 
bu davada fəth və qələbə Allahın köməyilə əvvəlkindən çox artıqdır. 
Amma bu davada Qalaşakovun tədbirilə müsəlmanlara qarşı ətraf 
kəndlərdən, İrəvandan, Gəncədən və başqa yerlərdən yeddi min erməni silahlıları, 
850 nəfər rus kazakları, 400 nəfər erməni rusları, neçə min Qalada (Şuşada) olan 
erməni, dörd nəfər məktəbdə oxuyan ünas qızları, eləcə də top və topxana səfərbər 
edilmişdi. Silahlıların cəmi miqdarı 12 min idi. 
Dava başlayanda ermənilərə qarşı vuruşan ancaq Qalada yaşayan müsəlman 
igidləri və cavanları idi. Onlara heç yerdən kömək gəlməmişdi. Üç gecə-gündüz 
sərasər müsəlmanlar bu qədər erməni silahlıları və rus ordusu ilə bir atışma 
apardılar ki, heç yapon müharibəsində də belə dava olmamışdı. Səngərlərdən 
dalbadal on minə qədər tüfəng və toplar atılır, neçə-neçə yerlərdə evlərə qoyulmuş 
bomba və dinamitlər partlayırdı. Beləliklə, müsəlmanlar 3 gün Səddi-İsgəndər kimi 
bu qədər qoşunun qarşısında mərdliklə dayanaraq nərə çəkə-çəkə onları gülləbaran 
edirdilər. Üç gündən sonra müsəlmanlara kömək gəldi. Bu növ ilə dava beş gün 
gecə-gündüz davam etdikdən sonra sakit oldu. 
Bu beş günlük şiddətli davada müsəlmanlar tərəfdən ölənlərin sayı 16 nəfər 
idi. Onlardan beş nəfəri adlı, tanınmış cavanlardan, qalanları isə küçə ilə gedərkən, 
yaxud evinin yanında oturub özünü günə verdiyi yerdə qəflətən ermənilər 
tərəfindən vurulub öldürülmüş əlsiz-ayaqsız qocalardan və dilənçilərdən ibarət idi. 
21 nəfər isə yaralanmışdı. 
Amma ermənilər tərəfdən ölənlərin sayı 500-700-ə qədər, yaralananların 
sayı isə 287 nəfər olmuşdu. Ölənlərin 35 nəfəri Gəncədən və 100 nəfəri İrəvandan, 
41 nəfəri tanınmiş qımdatlardan, bəylərdən və məşhur adamlardan, iki nəfəri isə 
məktəbdə oxuyan ünas qızlarından ibarət idi. Ölənlərin qalanı isə Qaladan və ətraf 
kəndlərdən gəlmiş adi erməni silahlıları idi. On bir nəfərin isə əl və ayaqlarını 
kəsdilər. 31 nəfər isə rus qoşunundan olan kazak və ruslardan öldürüldü. 
Dava və vuruşmaların qızğın vaxtı ölənləri ermənilər Qalada bulvarın 
üstündə paltarlı-paltarlı ikisini-üçünü bir qəbrə qoyub dəfn edirdilər. Bəzən isə 
86 
 
nəinki qəbir, adi çala qazıb, oraya basdırırdılar. Kazaklar və ruslar isə rus 
qəbiristanlığında dəfn edildilər. Müsəlmanların şəhid olanları isə məscidlərin 
həyətində dəfn edilirdi. 
Dava qurtarandan 5-6 gün keçdikdan sonra ağa general müsəlmanların 
yanına barışığa getmək qərarına gəldi. O, kilsə paltarı geymiş erməni və rus 
kilsələrinin baş keşişlərini, onlarla bərabər, əllərində ağ və qırmızı bayraq bir qədər 
rus saldatları və kazaklarını özü ilə götürüb, musiqi çala-çala gəlib müsəlman 
meydanında durdular. General və keşişlər məscidə gəlib, bu iki millət arasında sülh 
yaratmaq üçün camaatla danışdıqdan sonra, cənab qazi və onunla bərabər neçə 
nəfər müsəlman səngərlərə getdilər. Səngərlərə baş çəkə-çəkə erməni meydanına 
gəldilər. Orada da bir neçə kəlmə danışıb dağılışdılar. 
Qalaşakov erməni və müsəlmanlar arasında işlətdiyi bu hiyləyə və 
ermənilərə verdiyi vədini əmələ gətirə bilmədiyinə görə, barışıq danışıqları uzanır, 
ondan dövlət böyüklərinə edilən şikayətlər çoxalırdı. Qalaşakov özü də çox ehtiyat 
eyləyərək düşünürdü: «Bu xəyanət ki, məndən zühura gəldi, qəflətən məni öldürə 
bilərlər». Ona görə ehtiyatla dolanırdı. 
Müsəlmanlar Qalaşakovun dövlətə və millətə etdiyi bu növ xəyanəti və 
zülmü haqqında teleqraf və kağızla cəmi böyüklərə və divanxanalara məlumat 
verdilər. Dövlətdən bir imdad, kömək olmadı, generalın cinayətilə bağlı heç bir 
tədbir görülmədi. Hərçənd ki, Qalanın hakimliyindən çıxardılar. Rəcəb ayının 19-
cu günü general Qalaşakov Qaladan çox vahimə ilə çıxıb getdi və onun yerinə 
Bauyer adlı başqa bir rus generalı təyin edildi. Qalaşakov Tiflis şəhərinə gedib, 
orada yerləşdirildi. Həmin il şəvval ayının 1-i (noyabr) günbatana neçə saat qalmış 
bir nəfər hamamdan çıxıb, faytona yavuq gəlir və generala iki güllə atır. General 
huşunu itirib yıxılır. Bu səsə xalq yığışanda qatil qaçdı. Hərçəndi ki, istədilər onu 
tutsunlar, ələ düşmədi. Generalı isə götürüb mənzilinə gətirdilər. Qatili isə məlum 
etmək mümkün olmadı. 
Həkimlər gəlib mülahizə edərək dedilər ki, generala iki güllə dəyib. Biri 
boğazından dəyərək başının içində qalmış, ikinci güllə isə ağzından keçib, dil və 
dişini parçalayaraq boynunun dalından çıxmışdır. Boynunun dalından çıxan gülləni 
həkimlər maqqaşla xırda-xırda tamam çıxardılar. Neçə gündən sonra bir məqama 
yetişdi ki, general yemək yeyə bilmədi. Həkimlər çox səy etdilər, ancaq aqibət 
faydasız oldu. 
  
87 
 
KİTABIN İÇİNDƏKİLƏR 
 
QANLI-QADALI İLLƏRİN DƏYƏRLİ ABİDƏSİ ................................................ 3 
GİRİŞ ....................................................................................................................... 5 
BAĞIRQAN DAĞI .................................................................................................. 8 
QƏDİMDƏ ERMƏNİ—MÜSƏLMAN DAVASI ................................................... 9 
1904-cü İLDƏ BAKIDA ERMƏNİLƏRLƏ MÜSƏLMANLAR ARASINDA BAŞ 
VERMİŞ MÜNAQİŞƏ .......................................................................................... 12 
LALAYEVİN BAKI ŞƏHƏRİNDƏ TÖRƏTDİYİ ƏHVALAT ........................... 13 
ERMƏNİLƏRİN BAKI QUBERNATORUNU ÖLDÜRMƏSİ ............................ 15 
1905-ci İLDƏ İRƏVAN ŞƏHƏRİNDƏ BAŞ VERƏN ERMƏNİ—MÜSƏLMAN 
ƏHVALATI ........................................................................................................... 15 
1905-ci İLDƏ NAXÇIVANDA BAŞ VERMİŞ ERMƏNİ—MÜSƏLMAN 
ƏHVALATI ........................................................................................................... 16 
1905-ci İL TƏBRİZ ƏHLİNİN ƏHVALATI ........................................................ 17 
XORASAN ƏHVALATI ....................................................................................... 18 
1905-ci İL ŞUŞA ŞƏHƏRİNİN ƏHVALATI ....................................................... 19 
QARABAĞIN ŞUŞA ŞƏHƏRİ VƏ ƏTRAFINDA BAŞ VERƏN ERMƏNİ-
MÜSƏLMAN İĞTİŞAŞLARI VƏ ERMƏNİLƏRİN MƏĞLUB OLMASI ......... 22 
KƏRBƏLAYI İSGƏNDƏRİN ƏHVALATI ......................................................... 30 
ŞÜKÜR BAQQALIN ƏHVALATI ....................................................................... 31 
ERMƏNİ XƏLİFƏSİNİN BÜTÜN KEŞİŞLƏRİLƏ BARIŞ ÜÇÜN MƏSCİDƏ 
GƏLMƏSİ.............................................................................................................. 33 
ŞUŞA ŞƏHƏRİNİN ƏTRAFINDAKI KƏNDLƏRDƏ BAŞ VERƏN 
ƏHVALATLAR..................................................................................................... 35 
ERMƏNİ TAYFASINA NƏSİHƏTLƏR .............................................................. 39 
İBRƏTAMİZ ƏHVALAT ..................................................................................... 41 
HİCRİ 1323-cü (MİLADİ 1905-ci İL) TARİXDƏ TİFLİSDƏ BAŞ VERƏN 
ƏHVALATLAR HAQQINDA .............................................................................. 42 
88 
 
TİFLİS ŞƏHƏRİNDƏ ERMƏNİ-MÜSƏLMAN DAVASI .................................. 42 
1905-ci İLİN OKTYABR AYINDA BAKIDA BAŞ VERƏN ƏHVALAT .......... 43 
RAMAZAN AYINDA (15 noyabr) ŞUŞA ŞƏHƏRİNDƏ BAŞ VERMİŞ 
ƏHVALAT ............................................................................................................ 44 
GƏNCƏ ŞƏHƏRİNDƏ MÜSƏLMANLARLA ERMƏNİLƏR ARASINDA BAŞ 
VERMİŞ ƏHVALAT ............................................................................................ 47 
QALA ƏHVALATI ............................................................................................... 48 
SEYİDİN ƏHVALATI .......................................................................................... 49 
MALIBƏYLİ ƏHVALATI .................................................................................... 51 
QAYBALI KƏNDİNİN ƏHVALATI ................................................................... 53 
20 ŞƏVVAL 1323 (1905)-ci İLDƏ PİRƏMƏKİDƏ BAŞ VERƏN ƏHVALAT.. 53 
İRƏVANLI ERMƏNİ HƏMZATIN ƏHVALATI. (24 şəvval 1323-cü il) ........... 54 
PAPRAVƏND KƏNDİNİN ƏHVALATI ............................................................. 55 
ƏSGƏRAN ƏHVALATI ....................................................................................... 56 
KAZAKLARLA ERMƏNİLƏRİN ƏLBİR OLMAĞI VƏ MÜSƏLMANLARA 
XƏYANƏTİ ........................................................................................................... 56 
ƏHMƏD BƏYİN QIZI HƏMİDƏ XANIMIN ƏHVALATI ................................. 57 
CƏNAB NƏCƏFQULU AĞANIN DƏYİRMANINDA OLMUŞ ƏHVALAT .... 58 
GÜLABLI ƏHVALATI (1323-cü İL ZİLQƏDƏ AYI) ......................................... 61 
AYRI-AYRI KƏNDLƏRDƏ BAŞ VERMİŞ MÜNAQİŞƏLƏR .......................... 63 
HUMAY BƏY GƏRAY BƏY OĞLUNUN QƏTLİ ............................................. 64 
QACAR KƏNDİNİN ƏHVALATI ....................................................................... 64 
İRAN VƏ QARABAĞ ATLILARININ HÜCUMU .............................................. 65 
HACI ABBASIN ƏHVALATI .............................................................................. 66 
SİSYAN KƏNDİNİN ƏHVALATI ....................................................................... 66 
VAĞADÜ DAVASI .............................................................................................. 67 
ƏSGƏRAN YOLU BAĞLANANDA HÖRMƏTLİ ŞƏXSLƏRİN MÜSƏLMAN 
TAYFASINDAN OLAN ŞƏHƏR KASIBLARINA ETDİKLƏRİ 
KÖMƏKLƏRİN MİQDARI VƏ ONLARIN ADLARI (1323-cü il) ..................... 68 
89 
 
PİÇƏNİSLİ KÜRDLƏRİNİN ERMƏNİ TAYFASI İLƏ BAŞ VERƏN 
ƏHVALATI ........................................................................................................... 69 
GƏNCƏ ƏHVALATI ............................................................................................ 74 
QARABAĞ ƏHVALATI....................................................................................... 75 
ERMƏNİLƏRİN PAXILLIĞI VƏ HİYLƏSİ ........................................................ 76 
QAÇAQ ƏSGƏR XANIN ƏHVALATI ................................................................ 77 
QARĞABAZAR ƏHVALATI ............................................................................... 78 
1906-cı İL İYUL AYINDA ŞUŞA ŞƏHƏRİNDƏ BAŞ VERMİŞ ERMƏNİ-
MÜSƏLMAN DAVASI ........................................................................................ 79 
 
 
  
90 
 
 
 
 
 
 
 
 
MİR MÖHSÜN NƏVVAB 
 
1905-1906-cı İLLƏRDƏ ERMƏNİ-MÜSƏLMAN DAVASI 
 
 
Nəşriyyatın baş direktoru Ş. M. Cəfərov 
Şuşa» şirkətinin direktoru V. X. Quliyev 
Rəssamı B. Yəhyazadə 
Texniki redaktoru B. İsmayılova 
Korrektoru S. Məmmədova, X. İdrisova. 
 
Çapa imzalanmış 16.07.93. Kağız formatı 84X108 
1
/32. 
Şərti çap vərəqi 6,72. Uçot-nəşr vərəqi 6.5. Tirajı 50000. Sifariş 3872. 
«Azərbaycan» nəşriyyatı. 370146.  
Bakı. Mətbuat prospekti. 529-cu məhəllə. 
 
 
