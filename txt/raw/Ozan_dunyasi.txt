 
 
 
 
 
AZƏRBAYCAN AġIQLAR BĠRLĠYĠ 
 
 
           
 
 
OZAN DÜNYASI 
 
 
 
 
 
 
№2(13)  
2013
 OZAN  DÜNYASI                                                               № 2(13), 2013 
 2 
AZƏRBAYCAN  AġIQLAR BĠRLĠYĠ 
 
Ozan dünyası                                                №2(13), 2013 
 
 
Millətimi saz anladar, saz anlar, 
Saza baxsın tariximi yazanlar. 
 
Zəlimxan Yaqub 
Xalq şairi 
 
 
 
Baş redaktor: Musa NƏBĠOĞLU 
 
 
REDAKSİYA HEYƏTİ: 
 
Zəlimxan Yaqub (məsləhətçi) 
Məhərrəm  Qasımlı (məsləhətçi)  
Həsən Mirzə 
Nizami Cəfərov 
Qənirə Paşayeva 
Qəzənfər Paşayev 
Muxtar İmanov 
   Sədnik Paşayev 
   İsmayıl Məmmədli 
   Elxan Məmmədli 
 İlyas Tapdıq 
Məmməd Aslan 
Seyfəddin Qəniyev 
Ədalət Nəsibov 
İsfəndiyar Rüstəmov 
Seyfəddin Altaylı (Türkiyə) 
Nizaməddin Onk (Almaniya) 
Çingiz Mehdioğlu (İran) 
Nazim İrfan Nəsrəddinoğlu (Türkiyə) 
Osman Əhmədoğlu (Gürcüstan) 
 
 
Rəssam: Ömər Qoçulu 
Əməkdar memar, memarlıq namizədi 
 
Ünvan: Bakı, Zərifə Əliyeva küç. 53 
Əlaqə telefonları: 
( + 994 12) 493 86 61 
 (+994 50) 345 36 52 
musa58@bk.ru 
  
 
 OZAN  DÜNYASI                                                               № 2(13), 2013 
 3 
 
 
 
Zəlimxan YAQUB 
Xalq Ģairi 
 
 
 
 
 
XALQ YAZIÇISI ANARA  
AÇIQ MƏKTUB 
 
Hörmətli Anar müəllim! 
Mən sizin əsərlərinizi həmişə sevə-sevə oxumuşam, bu gün oxuyu-
ram, sabah da oxuyacağam! Dədə Qorquddan bu günümüzə qədər elə bir 
görkəmli şəxsiyyət yoxdur ki, siz onun haqqında öz gözəl fikirlərinizi 
bildirməmiş, yazmamış olasınız. Dədə Qorqud müdrikliyi də, Nizami 
dühası da, Füzuli həsrəti də, Nəsimi əqidəsi də, Xətai böyüklüyü də, 
Cavad xan fədakarlığı da, Natəvan kövrəkliyi də, Mirzə Fətəli dərdi də, 
Mirzə Cəlil həqiqəti də, Sabir üsyankarlığı da, Cavid ağrısı da, Hadi 
faciəsi də, Müşfiq yarası da, Cabbarlı dünyası da, Şəhriyar nisgili də sizin 
qələminizin qüdrətiylə daha da büllurlaşıb, aydınlaşıb, gözəlləşib və 
oxuculara təqdim olunub. Rəsul Rzanın və Nigar Rəfibəylinin – iki bö-
yük şəxsiyyətin ailəsində, ədəbiyyat ocağında dünyaya gəlmək Allahın 
sizə ən böyük lütfü, ən gözəl hədiyyəsidir. Müasir ədəbiyyatımızın 
demək olar ki, bütün nümayəndələri ilə həmdərd, həmnəfəs olmusunuz. 
Bundan böyük xoşbəxtlik ola bilərmi?  
XX əsrdən XXI əsrə ürəyi dolu, qələmi və ilhamı dolu gələn Anar 
müəllim!  
Siz kimlərdən və nələrdən yazmamısınız. Azərbaycandan, onun 
keçmişindən, bu günündən, gələcəyindən, Türkçülükdən, türk dünyasının 
milli və bəşəri problemlərindən, dilimizin adından və taleyindən, azadlı-
ğımızdan, müstəqilliyimizdən, istiqlalımızdan, bu yollarda gördüyünüz 
çətinliklərdən, çəkdiyiniz ağrı-acılardan, Dağlıq Qarabağ faciəsindən, 20 
Yanvar hadisələrindən, Azərbaycanın başına gətirilən müsibətlərdən, sapı 
özümüzdən olan baltaların özümüzə qarşı münasibətindən, xalqımız üçün 
lazımlı və gərəkli olan mövzulardan.  
 OZAN  DÜNYASI                                                               № 2(13), 2013 
 4 
Siz kimlərdən yazmamısınız? Sizin ömrünüz bir ədəbiyyat 
ensiklopediyasıdır. Orda Azərbaycanla bağlı istənilən tarixi hadisəni, 
istənilən tarixi şəxsiyyəti axtarıb tapmaq, oxumaq, öyrənmək, ucalmaq və 
böyümək olar. Bunun üçün görən göz, döyünən ürək, düşünən ağıl 
lazımdır. O ensiklopediyada N.Nərimanov da var, M.Ə.Rəsulzadə də, 
Aşıq Ələsgər də var, Səməd Vurğun da, Nazim Hikmət də var, Rəsul Rza 
da, Üzeyir bəy də var, Qara Qarayev də, Səttar Bəhlulzadə də var, Tahir 
Salahov da, Süleyman Rüstəm də var, Almas Yıldırım da, İsmayıl Şıxlı 
da var, Bəxtiyar Vahabzadə də, Mirvarid Dilbazi də var, Nigar Rəfibəyli 
də, Ənvər Məmmədxanlı da var, İlyas Əfəndiyev də, Mirzə İbrahimov da 
var, Çingiz Aytmatov da, Osman Sarıvəlli də var, Hüseyn Arif də, Rəsul 
Həmzətov da var, İmran Qasımov da, Nəbi Xəzri də var, Qabil də, İsa 
Hüseynov da var, Mövlud Süleymanlı da, Elçin də var, Fikrət Qoca da, 
Məmməd Araz da var, Tofiq Bayram da, Nəriman Həsənzadə də var, 
Cabir Novruz da, Yusif Səmədoğlu da var, Vaqif Səmədoğlu da, Kamal 
Abdulla da var, Çingiz Abdullayev də, Ramiz Rövşən də var, Sabir 
Rüstəmxanlı da, Afaq Maqsud da var, Rafael Hüseynov da, Vaqif 
Bayatılı da var, Rəşad Məcid də... Bu adları istənilən qədər artırmaq olar. 
Ancaq bu fikir kifayətdir ki, müasirlərimizin əksər nümayəndələri 
haqqında ürək genişliyi ilə söz açmaq hər oğulun hünəri, hər kişinin işi 
deyil. “Min beş yüz ilin oğuz şeiri” antologiyasını araya-ərsəyə gətirmək 
də sizə qismət olub. İki cilddə bu kitabların dünyaya gəlməsi üçün 
antologiyalardan, müntəxablardan, şeir toplularından, türk və rus 
dillərində olan çoxlu sayda əsərlərdən, kitablardan istifadə olunub. Bu 
kitablar bütövlükdə quzeyli, güneyli Azərbaycanın və bütövlükdə Türk 
dünyasının mənəviyyatını əks etdirir. Bu kitablar ədəbiyyat tarixində 
həmişə qalacaq və oxunacaq kitablardır. Ədəbiyyata ən böyük xidmət elə 
budur. Bu kitablar çoxları kimi mənim də stolüstü kitablarımdır.  
Antologiya 1500 ilə güzgü tutan bir aynaya bənzəyir. Bu aynada 
Qaşğarlı Mahmud da var, Yusif Balasaqunlu da, Əhməd Yəsəvi də var, 
Yunis Əmrə də. Orxon Yenisey yazılarından başlamış “Tariximizin uca 
yaddaşı” adlı son sözə qədər nə varsa, hamısı böyük zəhmətin, uzun illə-
rin, yuxusuz gecələrin, türk şeirinə, onun bütün qollarına dərindən bələd 
olmağın bəhrəsi, sonsuz axtarışların nəticəsidir. Bu nəticə yenidir, təzə-
dir, təravətlidir, ona görə ki, bu kitab türk dillərinin müştərək abidəsidir. 
Bu abidə əbədi abidədir. Ədəbiyyata bundan böyük nə xidmət ola bilər! 
Ancaq təəssüf edirəm ki, bu kitablarla bağlı dövrü mətbuatda samballı, 
layiqli yazılara rast gəlməmişəm! 
Ulu öndərimiz Heydər Əliyevlə bağlı yazdığınız yazılar sizin 
ömrünüzdə ayrıca bir fəsildir. Bu fəsil tədqiq və təbliğ olunmalıdır, ona 
 OZAN  DÜNYASI                                                               № 2(13), 2013 
 5 
görə ki, ümummilli liderimiz Heydər Əliyevin yaşadığı ömür onu yetirən 
xalqın, dövlətin, dövlətçiliyin ömrüdür. Ziyalılığın və ziyalıların 
ömrüdür.  
 
 
Hörmətli Anar müəllim!  
İctimai-siyasi xadim kimi, yazıçı və dramaturq kimi, çoxlu sayda 
ssenarilərin müəllifi kimi, klassiklərimiz və müasirlərimiz haqda bir-
birindən qiymətli məqalələrin müəllifi kimi sizi təbrik eləmək, sizin 
haqqınızda ən xoş söz demək, ən gözəl fikirlər söyləmək olar.  
Mən sizin yaradıcılığınız haqqında geniş fikirlər söyləmək iddiasın-
da deyiləm. Bu, mümkün də deyil. Çünki zəngin yaradıcılıq sahibi haq-
qında geniş fikir söyləmək çox çətindir. Bu, bir məqalənin yox, kitabların, 
dissertasiyaların mövzusudur, ədəbiyyatşünasların fəaliyyətinə aiddir.  
Mən sizin “Azərbaycan” jurnalının 2013-cü il, 3-cü nömrəsində 
“Sabahın sətiri” adlı ədəbi ssenarinizi böyük maraq və məhəbbətlə, 
acgözlüklə oxudum. Çünki bu ssenaridə təkcə Mirzə Fətəli Axundovun 
yox, eyni zamanda onun müasirlərinin portretləri, taleləri, ömür-gün yol-
ları, gördükləri çətinliklər, xalq, millət naminə gördüyü işlər çox gözəl 
işıqlandırılıb. Əsərdə Bodenştet də var, Mirzə Şəfi də, Bestujev Marlinski 
də var, Lermontov da, Abbasqulu Ağa Bakıxanov da var,  Puşkin də, 
Həsən bəy Zərdabi də var, Nəcəfbəy Vəzirov da. Mirzə Fətəlinin obrazını 
bütünlükdə canlandırmaq üçün müasirlərin dili ilə onun fəaliyyətinə 
hərtərəfli bir baxış var. Bu baxışların hamısında Mirzə Fətəlinin 
 OZAN  DÜNYASI                                                               № 2(13), 2013 
 6 
böyüklüyü, faciəli ömür yolu, Arazın o tayından gələn bir uşağın 66 
yaşında dünyasını dəyişənədək bütün hadisələr genişliyi ilə verilir.  
Mirzə Fətəlinin əsərlərini  yaradan köklər, səbəblər, hadisələr, 
Mirzə Fətəlini yetirən mühit çox gözəl açılır. Ssenaridə göstərilən həkim 
Müsyo Düpon da, Tubu xanım da, Nisə xanım da, Rəşid bəy də, Mirzə 
Fətəlinin atası Məmməd Tağı da,  Axund Ələsgər də, məşhur müğənni 
Səttar da – hamısı Mirzə Fətəlinin taleyini işıqlandırır.  
Mirzə Fətəlinin obrazları yenidən dilə gəlir. Teymur Ağa da, Molla 
İbrahimxəlil də, “Yuxulu”lar da, Molla Həmid də, Dərviş Abbas da, 
Məstəli Şah da, Hacı Qara da, Xacə Məsud da, Pəri xanım da, Şərəfnisə 
də, Heydər bəy də, Əsgər bəy də yenidən xəyalımızda canlanır. Görün 
son mənzilə yola salmaq üçün Mirzə Fətəlinin taleyini kimlər müzakirə 
edir.  
“Molla İbrahimxəlil:  
– Bu dinsizi nəbadə müsəlman qəbiristanlığında basdırasınız, bu 
mürtədin mömin müsəlmanların arasında yeri yoxdur, aparıb harda 
istəyirlər başqa yerdə basdırsınlar.  
Məstəli şah deyir:  
– Bu kafirin dəfnində iştirak etmək də günahdır. Onun dəfnində 
iştirak edən hər kimsə elə günaha batacaq ki, o dünyada cəhənnəm 
zəbanəsində yanacaq.   
Lənkəran xanın vəziri:  
– Bu məlunun qəbrini elə dərin qazın ki, xortlayıb ordan çıxa 
bilməsin, yenə də camaatı bizə güldürməsin”.  
Həyat çox maraqlı, zaman çox ədalətlidir. Mirzə Fətəlinin taleyinə 
quyu qazmaq istəyənlərin heç birinin izi-tozu qalmayıb. Ancaq Mirzə 
Fətəlinin kədərli çöhrəsi, uca şöhrəti, heykəlləşən ömrü bu gün də hamını 
düşündürür. Ədəbiyyatımızda bir Mirzə Fətəli ucalığı var ki, o ucalıq 
həmişə zirvədə qərar tutacaq.  
Yazdığı əsərlərin heç birinin səhnə təcəssümünü görə bilmir.  
“Mirzə Fətəli:  
–Teatro əsəri səhnədə oynamaq üçün yazılır. Səhnəmiz var ki, əsəri 
də oynasınlar?  
Zərdabi:  
– Bildiyimə görə “Müsyo Jordan”ı Tiflisdə oynayıblar.  
Mirzə Fətəli:  
– Bəli, rus dilində. Amma mən, onu türk dilində yazıram. Bə nə 
zaman mənim xalqım öz doğma dilində səhnədə görəcək?  
Zərdabi: 
– Darıxmayın Mirzə, o gün də gələcək.”  
 OZAN  DÜNYASI                                                               № 2(13), 2013 
 7 
Əlifba islahatı ilə bağlı Türkiyəyə səfər edir. İrana məktub yazır, 
ancaq dediyi təklifə əməl olunmur. Əlifba məsələsi həll olunmamış qalır. 
Ona görə ki, Türkiyədə sədri-əzəm Fuad paşa əlifbamızın taleyini 
Aleksandr bəylərə, Akop bəylərə həvalə edir (biri erməni, biri cuhud). 
Mirzə Kazım bəy kimi bir alimin, Ziya Paşa ilə birlikdə “Hürriyyət” 
qəzetini çıxaran vətən şairi Namiq Kamalın, Fransa və Hindistan 
alimlərinin əlifba ilə bağlı fikirləri nəzərə alınmır. Ortaya çoxlu əmmalar, 
bəlkələr çıxardırlar. 
“İndi mənim bütün fikrim-zikrim əlifba məsələsidir. Ərəb 
hürufatını dəyişmək arzusu ilə hazırlaşıram axirət səfərinə”, – deyən 
Mirzə Fətəli əlifbanın dəyişildiyi günü də görə bilmir.  
Dilimizin, dinimizin, millətimizin, mədəniyyətimizin, maarifimizin 
taleyi, dərdi, problemləri ilə bağlı Mirzə Fətəlinin Həsən bəy Zərdabi ilə 
söhbətləri olduqca düşündürücü və maraqlıdır.  
Millətin iki böyük oğlu öz xalqının taleyi, keçmişi, bu günü və 
gələcəyi haqqında dərdləşir.  
“Mirzə Fətəli (Zərdabini qucaqlayaraq):  
– Mənim kimi qəmlərə mübtəda olan, müasirlərin qabiliyyətsiz-
liyindən, anlamazlığından təngə gələn əziz qardaşım. Qəm yemə. Gələ-
cək nəsillər biləcək ki, millətimizin yolunda biz nə çəkmişik. Bizim arzu-
larımızı onlar həyata keçirəcək”. 
Mükafatını öz vicdanından alan gənc Həsən bəy Zərdabi can üstün-
də olan Mirzə Fətəliyə ürək açan sözlər desə də, Mirzə Fətəli dövrdən, 
zamandan, insandan gördüyünü görmüş, çəkdiyini çəkmişdi. Mirzə Fətə-
linin dərdli-qəmli söhbətlərinə Zərdabi belə cavab verir. “Bilirəm, Mirzə, 
dünya belə gəlib, belə də gedəcək, vilayət nadansız olmaz. İntəhası, iş 
nadanların çoxluğunda, azlığındadı. Bizdə axı deyəsən bir az çox olub. 
Nə isə, başınız çox ağrıtdım, mən gedim”.  
Ssenaridəki Mirzə Fətəlinin vəsiyyətindən bir parçanı oxuculara 
çatdırıram. “Ömrüm boyu mən xalqa namusla xidmət etmişəm, vəsiyyə-
tim də var. Bilirəm, mən öləndən sonra gəlib evi ələk-fələk edəcəklər, 
görsünlər, yazıdan-pozudan nəyim qalıb – nə yazmışamsa hamısı senzor-
dan keçib, izinlə basılıb. Xilafi-hökumət bir yazım yoxdur. Amma... Bax, 
o sandığı görürsən? Onun dibində, matrasın altında kamallüdövlənin 
əlyazmalarını gizləmişəm. Nəbadə xəbər tutarlar. Vaxtı gələndə Rəşidlə 
onu basarsınız. Amma nəbadə mənim adım olsun. Mənə day bir şey edə 
bilməzlər. Sümüklərim də çürüyəcək o vaxta, amma sizləri incidə bilər-
lər. Odur ki, basanda mənim adım olmadan çap edin. Çalışın tək türkcə 
yox, farsca, rusca, fransızca da basılsın. Həyatımın ən böyük arzusu bu 
idi”. Görün bu vəsiyyətin altında nə qədər kədər yatır! Bu kədər xalqın 
 OZAN  DÜNYASI                                                               № 2(13), 2013 
 8 
taleyindən, vətənin əhvalından, əsərlərinin çapından, əlifbamızın, 
dilimizin vəziyyətindən nigaran bir ürəyin kədəridir.  
Ssenaridə rusca verdiyiniz mətnlərdə mətləb daha dərinə gedir. 
Tiflisin müxtəlif yerlərində, M.F.Axundovun evində Mirzə Fətəlinin, 
A.Bakıxanovun, B.Marlinskinin görüşlərində təkcə Azərbaycanın yox, 
Rusiyanın, Türkiyənin, İranın, Dağlıların vəziyyətindən, şərqlə qərbin 
münasibətlərindən söhbət gedir. Puşkinin ölüm xəbəri insanları sarsıdır. 
Qriboyedovun, Lermontovun, Puşkinin, M.Rılskinin vaxtsız və faciəli 
ölümləri dövrün, zamanın bəlası kimi meydana çıxır, danteslər öz işini 
görür. Ölən xalqın böyük oğullarıdır. Danteslər, Puşkinlər üz-üzə da-
yanır. M.Fətəli “Puşkinin ölümünə şərq poema”sını yazır. Lermontova 
Aşıq Qəribdən danışır. Bütün hadisələrin və insanların fonunda Mirzə 
Fətəlinin böyüklüyü, uzaqgörənliyi üzə çıxır.  
Əzizim, Anar müəllim! 
Ziyalılarımızın başına çox oyunlar açılıb. Bu biabırçılıqlar bu gün 
də davam edir. Cəlil Məmmədquluzadə, Üzeyir bəy, Səməd Vurğun, 
Rəsul Rza, Mirzə İbrahimov, Qara Qarayev kimi xalqın böyük 
oğullarına, hətta dahi Füzuliyə, Xətaiyə sataşanlar, söz atanlar var. Görün 
adını çəkdiyim şəxsiyyətlər sağlıqlarında sapı özümüzdən olan baltalar-
dan nələr çəkiblər.  
“Əkinçi” kimi bir qəzetin naşiri, mətbuatımızın peyğəmbəri səviy-
yəsinə yüksələn Zərdabi gör özü haqda nə deyir:  
“- Mirzə, bilsəz məndən hökumətə nə qədər danos yazırlar. Özü də 
ən çox canfəşanlıq edən özümüzünkülərdi. Məni seçkilərdə də qarala-
dılar. Öz müsəlmanlarımız pozdu, o yerə xaricilərdən birini intixah 
elədilər.” Bəli, budur böyüklərin, dahilərin, seçilmişlərin taleyi. 
Ariflərdən ürək, ağıl mükafatı, nadanlardan, naqislərdən pislik, şər-
böhtan yemək, dedi-qodu pəncəsində çırpınmaq.  
Ancaq dedi-qodular, naqisliklər, paxıllıqlar, şər-böhtanlar suda qar 
əriyən kimi əriyib gedir. Qalan halal yaradıcılıq, halal zəhmətin yaratdığı 
milli və bəşəri sərvət kimi yaşayan kitablar, qiymətli əsərlər, deyilən 
sözlər, yazılan fikirlər olur. Gedən küləkdi, qalan qayadı, gedən dumandı, 
qalan dağdı, itən, yox olan köpükdü, axan çaydı. 
Dünyada zirvələr, ucalıqlar, yüksəkliklər, ucalanlar, ucaldanlar 
yaşayır. Siz də o zirvələrdən biri kimi, “Əsrin əsiri” kimi, ədəbiy-
yatımızın fədaisi, xalqın oğlu kimi həmişə yaşayacaqsınız. Sizə uğurlar 
olsun, Anar müəllim!  
 
 OZAN  DÜNYASI                                                               № 2(13), 2013 
 9 
 
 
 
 
Həsən MĠRZƏ 
Əməkdar elm xadimi, professor 
 
 
 
 
 
 
MƏġHUR AġIQLARIN  VƏ  ġAĠRLƏRĠN 
 SALSAL QALASI VƏ  SALSAL TOPONĠMĠNĠ  
NƏZMƏ ÇƏKMƏSĠ 
 
Salsal Dərələyəzdə çox qədim, əzəmətli və məşhur bir qalanın adıdır. 
Bu qala Keşkənd (Yeğeqnadzor) rayonunda Ələyəz, Hosdun, Həsənkənd, 
Erdərin, Horbadıq adlı kəndlərin əhatəsində, uca bir qayanın başında 
tikilmişdir. Strateji cəhətdən çox əhəmiyyətli yerdə tikilmiş bu qalanın 
içindən rayondakı kəndlərin, yolların, keçidlərin, aşırımların, gediş-gəliş 
cığırlarının əksəriyyətini nəzərdə saxlamaq, hücumların qarşısını almaq 
mümkündür.  
Qala çox uca və sıldırım qayanın başında tikildiyi üçün ona üç tərəfdən 
çıxmaq çox çətindir. Qalanın iki qapısı vardır. Əsas yolu isə şərq tərəf-
dəki (Ələyəz kəndi tərəfdəki) yalın üstündədir. İkinci qapısı isə Erdərin 
və Horbalıq kəndləri tərəfdəndir. Bu, əsas qapıya nisbətən bir qədər bala-
cadır. Bundan başqa, qalanın qərb (günbatan) tərəfində, Hosdun və Hə-
səndkənd səmtində divarın özülündə çıxış üçün gizli bir kiçik qapı da 
vardır ki, bu, daş ilə hörülmüşdür. Bu qapını yalnız qalanın içindən aç-
maq olar. Bunun üçün həmin daşı qalanın içindən bayır tərəfə itələməli-
sən. Bu daşın eni təxminən 60 sm, uzunluğu isə bir metrdir.  
Qeyd etməliyəm ki, Salsal qalasının sahəsi çox böyükdür. Uzunluğu 
enindən çoxdur. O, bir neçə hektar sahəni əhatə edir. Qalanın şimal və 
cənub tərəfində xeyli miqdarda, təxminən 3m x 4m ölçüdə xeyli yaşayış 
yerlərinin (otaqların) qalıqları da vardır. Qalanın ortasında isə sahəsi 25-
30 m
2 
həcmində bir nəzarətçi otağı, təqribən 10-15m hündürlükdə olan 
nəzarətçi yeri vardır ki, bu qüllənin daşdan olan qalıqları indi də qalmaq-
dadır.  
 OZAN  DÜNYASI                                                               № 2(13), 2013 
 10 
Qalanın yonulmuş iri daşlardan hörülən divarlarının eni 2-3m, ucalığı 
isə 3-5 metr olar. Qaladan ətrafı müşahidə etmək və düşmənə atəş açmaq 
üçün divarların yuxarılarında xırda-xırda pəncərələr (taxçalar) qoyulmuş 
və adamların boyu həmin yerə çatsın deyə divarın dibində ayaqaltı daşlar 
hörülmüşdür.  
 
 
 
 
 
 
 
 
 
 
 
 
 
 
 
 
Dərələyəz, Salsal qalası 
 
Qala sıldırım qayanın başında tikildiyindən orada su yoxdur. Buraya 
təxminən 4-5 km məsafədən (Qarabulaqdan Qoşavəngə gətirilən sudan) 
gizli yollarla su çəkilmişdir. 4-5 düymə diametri olan saxsı tinglər (bo-
rular) təxminən bir metr dərinliyində yerə basdırılmış və həmin tinglər 
vasitəsilə qalaya su aparılmışdır.  
Mən 1955-ci ildə Salsal qalasına çıxanda həmin saxsı tingləri öz 
gözümlə görmüşəm. Ələyəz kəndindən dağ yolu ilə Horbadıq kəndinə 
gedəndə yolda “Kötürkə” adlanan yerdə sel yeri eşib xəndək eləmiş və 
həmin saxsı tinglər üzə çıxmışdı. Salsal qalasını və ora saxsıdan çəkilmiş 
su tinglərini Dərələyəz camaatının çoxu görmüşdür.  
Belə bir rəvayət söyləyirlər ki, “qalanın məğlubedilməzliyini hiss edən 
düşmən bir qatırı bir həftə qaranlıq yerdə su vermədən saxlayır və 
yemləyir. Sudan korluq çəkən qatırın gözlərini bağlayaraq qalanın qapısı 
tərəfə aparırlar. Qatır xeyli gəzəndən sonra torpağı dırnağı ilə eşməyə 
başlayır. Həmin yeri qazırlar, qalaya gedən su kəmərini tapıb kəsirlər. 
Sudan korluq çəkən qoşun əhlinin bir hissəsi gizli yolla qalanı tərk edir, 
bir hissəsi isə təslim olmaq məcburiyyətində qalır”.  
 OZAN  DÜNYASI                                                               № 2(13), 2013 
 11 
 
Dərələyəz, Salsal qalası 
 
1905-1907, 1918-1919-cu illərdə erməni-müsəlman davalarında Salsal 
qalasını əldə saxlamaq üçün çoxlu döyüşlər getmiş və qala əksər vaxtı 
azərbaycanlıların əlində olmuşdur. Yaşlı adamların, erməni-müsəlman 
davalarının iştirakçıları və şahidlərin söylədiklərindən məlum olur ki, 
1905-1907, 1918-1919-cu illərdə Salsal qalası üstündə gedən döyüşlərdə 
və qaladan erməniləri çıxaran vaxtlarda Gülüdüzlü Şahbazoğlu Calal, 
Horbadıqlı Haceyvaz, Nəbilərli Hüseynqulu oğlu Əli, Hostunlu Məşəd-
məmmədxan, Canılı Usta Mehdi, Calalbəy, Məşəd İmran, Cabbar, 
Ərğzəli Mirsəqulu, Qabaxlı Ovçu Qəhrəman, Gendərəli Əsəd və oğlu 
Həsən, Ələyəzli Qaçaq Talıb, Qalaserli Hacəsədoğlu Əli, Qaraqayalı Qa-
çaq Süleyman, Qovuşuqlu Hacnamzlı oğlu Əmir, Hümbətalı oğlu Abbas, 
Nurməmmədoğlu Əli, Fərzalı oğlu Sarı Musa, Mirzəlioğlu İbrahim, 
Baxşalı oğlu Cabbar, Güneyvəngli Fatan oğlu Şirin, Ayısəsikli qaçaq 
Pesərək, Gədikvəngli Katda Əli, Horslu Aşıq Qəhrəman və bir çoxları 
xüsusi qəhrəmanlıq göstərmiş, “Ya Əli” nərəsi çəkə-çəkə ölümün üstünə 
düz gedərək erməniləri qaladan çıxarmışlar. Deyilənlərə görə Cul kəndin-
dən Aşıq Həşin, Qaçaq Ağa, Qangöz İsmixan, Qaravəngdən Qaçaq 
Bağır, İsti Sudan Səfo oğlu Alı, Çivədən Vəkilov Balabəy, Ağkənddən 
Yunis adamxor Xaçonu öldürən və başqaları bu çətin anda öz dəstələri ilə 
köməyə gəlmişlər.  
 OZAN  DÜNYASI                                                               № 2(13), 2013 
 12 
Oxucuların nəzərinə çatdırım ki, Dərələyəzə yaxından bələd olan 
aşıqlar, şairlər və şair təbiətli adamlar öz qoşmalarında əzəmətli Salsal 
qalası və Salsal adlı qəhrəman haqqında yaddaşlarda yaşayan tarixi 
həqiqətləri, ərəblərlə burada gedən döyüşləri, İmam Əli ilə bağlı 
rəvayətləri, bu və ya başqa şəkildə nəzmə çəkmişlər. Biz burada onlardan 
bəzilərini qeyd etməklə kifayətlənəcəyik.  
 
Əzizinəm Sal-Sala, 
Bu yol gedir Salsala.  
Qəvi düşmən güc gəlsə, 
Sığınaram Salsala.  
 
SALSAL QALASI 
 
Şahı-mərdan yazılıbdı daşında, 
Düldülün izi var qala qaşında.  
Yetmiş nərdivandı göyün ərşində, 
Sırat körpüsüdür Salsal qalası.  
 
Salsal qala tarixlərə bəllidi, 
İgidləri gümüşxəncər bellidi. 
Bənd-bərəsi mindi, yüzdü, əllidi, 
Elin tilsimidi Salsal qalası.  
 
Divarı da daşdı, qapısı da daş, 
Daşlar səf-səf durub bir-birə sirdaş.  
Qılınc çəkən ərlər bir-birə qardaş, 
Qalalarda başdır Salsal qalası.  
 
Ting ilə çəkilib Səlsəlbil suyu, 
Əlli min arşındır tinginin boyu.  
Bu yerdə ərlərin oğuzdur soyu, 
Türkün məskənidir Salsal qalası. 
 
Alı deyər, gəldim toya-düyünə, 
Nər igidlər məni görə söyünə.  
Nağaralar gumbul-gumbul döyünə, 
Koroğlu səngidi Salsal qalası. 
 
(Aşıq Ələsgərin ustadı Aşıq Alı) 
 OZAN  DÜNYASI                                                               № 2(13), 2013 
 13 
 
*** 
Dünyaya tək gəlmişəm, Dal-İbni-Dal kimi, 
Aləmə adım düşüb ol Rüstəmi-Zal kimi.  
Sözdən qala yapmışam, Qəleyi-Salsal kimi, 
Əridib saf etmişəm Qümrüyə misal kimi, 
Oxumuşam min bir dili, çox da firəngəm, sənə nə?  
 
(Şəmkirli Aşıq Hüseyn, Azərbaycan aşıqları və  
el şairləri, I cild, Bakı, 1983, s.326) 
 
*** 
Ya Əli, ismin qurbanı sənsən Qəzənfər ağa, 
Həm Əlisən, həm Valisən, vəsfi-peyğəmbər ağa.  
Babi-nüsrət, Xafi-küfrət, qayili-Əntər ağa, 
Şəhri Zərdə Salsal qorxdu Zülfüqardan ya Əli.  
 
(Bəhmən Göyçəli, Vətən, küsmə məndən, 
Bakı, 1994, səh.74-75) 
*** 
Yəqin kəsər zəhri zəhrin salsalı, 
Qəza cana həzrin zəhri salsalı.  
 
Aşıq gəzər Salsalı, 
Yar qəddini sal salı.  
Canan canı nəzərdən, 
Əyər yaxşı sal salı.  
 
İçində qardaşı zəhrin salsalı,  
Səsləndi dilində dil əyər-əyər.  
(Göyçəli Aşıq Musa. Azərbaycan aşıqları və  
el şairləri, I cild, Bakı, 1983, s.346) 
 
*** 
Gəlsin Nuh peyğəmbər, tərpənsin Salsal, 
Ağrın alım, ay Kamandar, “Misri” çal.  
(Aşıq Əsədin yubileyində oxunan qoşmadan,  
12.10.1994, saat 22:00) 
 
*** 
 OZAN  DÜNYASI                                                               № 2(13), 2013 
 14 
Salsalın qalası məğrur, vüqarlı, 
Qoçdaşlı qəbirlər sinəsi dağlı.  
Alban kilsələri sirli, soraqlı, 
Salıb tarixə iz Dərələyəzdə.  
 
(Həsən Mirzə) 
 
*** 
Hostundan çıx gəzə-gəzə, 
Salsaldan keç Ələyəzə.  
Aşıq Hüseyn süzə-süzə, 
Sədəfli saz çalanda gəl.  
 
(Qara Həsən Dərələyəzli) 
 
*** 
Salsalın qalası, Əlinin daşı, 
Sinəmə tökülür gözümün yaşı.  
Atamın, anamın o məzar daşı, 
Yadıma düşəndə vətən, ağlaram.  
 
(Narıngül Dərələyəzli) 
 
 
Yuxarıda verilmiş qoşmalardan görünür ki, Salsal həm qala, həm də 
məşhur sərkərdə adıdır. “Aşıq gəzər Salsalı”, “Sözdən qala yapmışam, 
qəleyi-Salsal kimi”, “Salsalın qalası məğrur, vüqarlı”, “Salsaldan keç 
Ələyəzə”, “Salsalın qalası, Əlinin daşı”, “Bu yol gedir Salsala” kimi 
beytlərdə Salsal sözü qala mənasında verilmişdir. “Şəhri Zərdə Salsal 
qorxdu Zülfüqardan, ya Əli”, “Gəlsin Nuh peyğəmbər, tərpənsin Salsal” 
beytlərində isə Salsal sözü şəxs adı, cəngavər döyüşçü mənasında 
işlənmişdir.  
Burada maraqlı, gələcəkdə tədqiq olunması çox zəruri olan bir məsələ 
meydana çıxır. Qədim tarixi, şəriəti və bunlarla bağlı hədis və rəvayətləri 
yaxşı bilən Aşıq Bəhmən Göyçəli “Şəhri Zərdə Salsal qorxdu 
Zülfüqardan, ya Əli” deyərkən o “Zər” şəhəri hardadır? Görəsən, Dərələ-
yəzdəki Salsal qalasının şimal-qərb ətəyində yerləşən, erməni ensiklope-
diyasının X cildində Baqratilərin mərkəzi hesab olunan, indiki Erdəpin 
kəndinin yerində olan qədim şəhərin “Elgiz” – Eloğuz-Oğuzeli şəhərinin 
“Zər” ilə əlaqəsi necədir? Görəsən Aşıq Bəhmən bu qalanın cənubi-şərq 
 OZAN  DÜNYASI                                                               № 2(13), 2013 
 15 
ətəyindəki Hosdun və Ələyəz kəndləri arasında, uzunluğu 4 km olan, 
Dəmirtəpə dağından gələn vulkan və digər səbəblər nəticəsində 
xarabazara çevrilən qədim şəhəri nəzərdə tutmur ki?  
Belə bir fakt qeyd edilməlidir ki, Göyçədə “Zərzəbil”, “Zər”, 
Kəlbəcərdə “Zar”, Kotaykda (Qırxbulaq) “Zər” adlı kəndlər vardır. Hətta 
1590-cı illərə aid mənbələrdə Göyçə “Zər nahiyəsi” adı altında verilir. 
Dərələyəzə həmsərhəd olan Göyçə və Kəlbəcərdə “Zar” və “Zər” adlı 
kəndlərin olmasını, Salsal qalasının Dərələyəzdə yerləşməsini, bu qalanın 
ətrafında qədim şəhər xarabalıqlarının mövcudluğunu, Dərələyəzdə 
qədim dövrlərə aid tarixi abidələrin çoxluğunu, ermənilərin Salsal 
qalasını öz adı ilə adlandırmamasını və sair bu kimi bir çox faktları nəzər 
alıb belə güman etmək olar ki, “Zar” şəhəri Dərələyəzdə və yaxud ona 
yaxın yerlərdə (Göyçədə və ya Kəlbəcərdə) olmuşdur.  
Dərələyəzdəki Salsal qalası ilə bağlı başqa bir rəvayət də vardır. 
Narıngül Dərələyəzli Dərələyəzə həsr etdiyi qoşmasında “Salsalın qalası, 
Əlinin daşı” beytində həmin rəvayətə işarə edir.  
Rəvayətə görə ərəblər bu yerlərə hücum edən vaxt (VII-IX əsrlərdə) 
Salsal bu qədim qalaya çəkilir və ərəblərin qoşununu 3-4 km irəli 
buraxır. Sonra da onları mühasirəyə alıb məhv edir. Nəticədə cənabi 
Əmir Əli onunla döyüşə girir və Əli Salsal qalasından böyük bir daş 
götürüb Salsala tərəf atır. Əlbəttə, burada şişirtmə vardır. Ələyəz kəndi 
ilə Hosdun kəndinin arasında, yolun qırağında olan daşın (Əli daşının) 
üstü beş barmaq yerini xatırladan forma almışdır. Bu da çox böyükdür. 
Bunu güclü texnika ilə də yerindən tərpətmək çətindir.  
Nəticə olaraq deyim ki, Dərələyəzdəki Salsal qalası azərbaycanlıların 
qədim babalarına məxsus olmuş və onlar burada xarici istilaçılara və 
digər düşmənlərə qarşı döyüşmüşlər.  
Maraqlı odur ki, Salsal ilə bağlı Azərbaycan torpaqlarının digər 
bölgələrində də rəvayətlər söylənilir. Qarakilsə (Kirovakan) rayonunun 
75 yaşlı müəllimi, pedaqoji elmlər namizədi Yusif Qazıyev gənclik 
dövründə 100 yaşı olan babasından Salsal haqqında eşitdiyi rəvayəti 22 
fevral 1992-ci ildə yazıb mənə verdi. Yusif müəllimin Salsal haqqında 
söylədiyi rəvayət belədir:  
Salsal Azərbaycanda sülalə olub, sülalənin vəliəhdləri nəsildən-nəsilə 
Salsal adı ilə keçib. Son Salsal ərəblərlə döyüşlərdə həlak olub. Son Sal-
salın əsas müdafiə dayağı Göyəzən qalası olub. Rəvayətə görə, Göyəzən 
dağının dörd tərəfi yonulub, daşınıb, onun ətrafında şəhər salınıb. 
Qalanın ortasında 2 otaqdan ibarət ibadət ev olub. Uşaq vaxtı babam 
məni ora çıxarıb göstərmişdir. Evə girmək mümkün deyildir. Ora gərək 
kəndirlə sallana idik.  
 OZAN  DÜNYASI                                                               № 2(13), 2013 
 16 
Qalanın başı düzənlikdir. Burada ərzaq və ordu yerləşərmiş. 
Hücumdan sonra ordu orada dincələrmiş və ehtiyat hissələri həmişə orda 
yerləşərmiş. Qalanın başında su quyusu var imiş.  
Babam deyirdi ki, Salsal ərəblərlə mübarizə edərkən uzun müddət bu 
qalada məskən salmış və ərəblər qala ətrafı şəhəri tamamilə yerlə yeksan 
ediblərmiş. Bu zaman Salsal ən yaxşı döyüşçüləri ilə qalaya çəkilibmiş. 
O uzun müddət mühasirədə qalır, lakin sonra ərəblər onu tilsimə salıb 
yatdığı yerdə tuturlar. Salsal ayılanda deyir ki, buraya Məhəmmədin 
çığırğan Əlisindən başqa heç kim girə bilməzdi. Yəqin məni tutan odur. 
O, nərə çəkib döyüşə atılır və bu döyüşdə həlak olur. Onu əvəz edən 
arvadı Şaman qüvvələri səfərbər edib qalanı alır. O, bu qalada üç ay 
ərəblərə qarşı vuruşur. Lakin nəticədə məğlub olur.  
Salsal sözünün həm qala, həm də şəxs adı kimi işlənməsinə gəldikdə 
deməliyəm ki, bunların hər ikisi də qədim tayfa (Sal tayfasının) adından 
götürülmüşdür. Türk dillərində belə faktlar çoxdur. Məsələn, Xəzər sözü 
həm dəniz, həm də şəxs adı kimi işlənir. Əslində xəzər sözü “Xəz və 
Kas” tayfa adının cəm formasıdır. Bu xəzlər, kaslar mənasındadır. 
Burada x-k, z-s dəyişməsi baş vermişdir. Deməli, Salsal sözü əvvəlcə 
tayfa adı olmuş, sonra da bu etnonim qala və şəxs adına verilmişdir.  
Salsal sözünün tayfa adı olması şübhəsizdir. Dil faktları göstərir ki, 
lap qədim dövrlərdə etnonimlərin bir qismi qoşa şəkildə işlənmişdir. 
Türk dillərində, o cümlədən, Azərbaycan dilində olan Qarqar, Xarxar, 
Xalxal, Herher, Hərhər, Kərkər, Tərtər etnonimləri buna canlı sübutdur.  
Başqa faktlar da vardır. Mahmud Kaşğari yazır ki, türk tayfalarından 
birinin adı Cikildir. Roza Eyvazova əlavə edir ki, Ciğil tayfa adı qədim 
türk dili abidələrində Cik-cik variantında qeydə alınmışdır. Kitabi-Dədə 
Qorqud dastanında da Qoşa işlənən toponim – “Bam-Bam” toponimi 
vardır.  
Çox güman ki, yuxarıda göstərdiyimiz etnonimlərin Qoşa işlənməsi, 
eyni sözün təkrar olunması, hər şeydən əvvəl, cəmlik bildirməyə və mə-
nanı qüvvətləndirməyə, bir növ dərəcə rolunu oynamağa xidmət etmişdir.  
Qeyd etmək lazımdır ki, M.Baharlı 1920-ci ildə yazdığı coğrafiya 
kitabında və B.Budaqov özünün “Türk uluslarının yer yaddaşı” adlı əsə-
rində Qarqar, Kərkər, Xalxal etnonimləri ilə yanaşı “Sorsor/Sursur” tayfa 
adını da çəkirlər. Ola bilsin ki, Sor-sor, Sur-sur etnonimi ilə Sal-sal etno-
nimi eyni yuvadan meydana gəlmişdir. Türk dillərində 1-r sonorları bir-
birini əvəz etdiyi kimi (məs: zərər-zərəl), saitlər də bir-birini əvəz edə 
bilir.  
 OZAN  DÜNYASI                                                               № 2(13), 2013 
 17 
Fikrimizcə, Salsal və Sal eyni tayfanın adıdır. Qiyasəddin Qeybulla-
yevə görə “Sal” Hun mənşəli toponimdir. Sal etnotoponiminin arealı çox 
genişdir.  
Bunu da deməliyik ki, Azərbaycan torpaqlarını öz adlarına çıxmaq is-
təyən və tarixi saxtalaşdıran erməni şovinistləri Salsal qalasını tədqiqatçı-
ların diqqətindən yayındıra bilməyəcəklər. Cidanı çuvalda gizlətmək 
olmaz.  
Salsal qalası ilə bağlı olan bir əhvalatı da gələcək tədqiqatçıların və 
nəsillərin diqqətinə çatdırmağı faydalı hesab edirəm. 
1947-ci il yazın əvvəllərində Ələyəz kənd sakini Hacibad oğlu 
Məhəmməd (ucaboylu kişi idi) Salsal qalasına çiriş yığmağa gedir. O, 
görür ki, qala divarının özüllünə yaxın, sıldırım qayanın başında çoxlu 
çiriş var. İbad çətinliklə də olsa alpinist kimi həmin yerə çıxa bilir. İbad 
kişi həmin çirişləri yığanda görür ki, taxçaya oxşar bir yerdə, qarışqa 
yuvasının yanında daşın üstünə kağız qırıntıları tökülübdür. O, həmin 
yerə diqqətlə baxanda görür ki, taxçanın ağzındakı daş qayaya 
bitişməmiş, onu balaca (dəndənə ilə) qayaya bərkitmişlər. Buranın xəzinə 
olduğunu fikirləşib sevinir. Həmin daşı çıxaranda görür ki, burada çoxlu 
qədim kitablar və yazılar vardır. İbad kişi çirişi yerə töküb apardığı 
qablara həmin kitab və yazıları yığaraq evə gətirir. Evə gələrkən yolda 
Həsənkənddən olan iki erməni ilə rastlaşır və sadəlövhlük edib bu 
məsələni onlara danışır. Ermənilər bir söz deməyib gedirlər. İki gündən 
sonra onlar İbadın yanına gəlir və ona deyirlər ki, rayon bu məsələni eşi-
dibdir. Bu məsələni sən hökumətə xəbər vermədiyinə görə səni tutacaq-
lar. Hər hansı qədim bir şeyi tapan şəxs dərhal onu hökumətə xəbər 
verməlidir. İndi sən bir neçə gecə evə gəlmə və həmin yazıları da ver 
aparaq biz saxlayaq. Ya adam tapıb oxudarıq, ya da gəlib apararsan. 
Sonra həmin adamlar bunu qorxudub, həmin qədim yazıları vermirlər. 
Dərələyəzdə 100 yaşdan çox ömür sürən, Alxanpəyəsi kəndində do-
ğulmuş ovçu, sonralar Ələyəz kəndində məskunlaşıb ömür sürən və 
orada dünyasını dəyişən Əhməd kişinin dedikləri: Bir gün – 1961-ci ilin 
sentyabr ayında Horsdan gəlirdim. Salsal qalasının tikildiyi dağın altı ilə 
kəklik vurmaq arzusu ilə gedirdim. Bir də gördüm ki, dağın başında, qala 
divarının özülündə bir nəfər işləyir. Elə bildim ki, kimsə qızıl axtarır. 
Salsal qalasına qalxdım. Qala divarının üstünə çıxdım. İşləyən adama 
diqqətlə baxdım. Əlində çəkic və zubil ilə daşların üzərində nə isə 
yazırdı. Bu adamdan şübhələndim və yəqin etdim ki, azərbaycanlı deyil. 
Bunu güddüm. Axşam oldu, həmin adam qala divarına iplə dırmaşıb 
çıxdı və ətrafa nəzər saldıqdan sonra düşüb Erdəpin kəndinə tərəf 
yollandı. O gedəndən sonra həmin yerə yaxınlaşdım. Gördüm ki, o 
 OZAN  DÜNYASI                                                               № 2(13), 2013 
 18 
kəndirin bir ucunu qala divarın dibində yerə çalıb dəmir parçasına 
bağlamışdır. Kəndiri belimə bağlayıb qala divarının çöl üstünə düşdüm. 
Gördüm ki, həmin adam qala divarının özül daşlarına “xaç” çəkmiş və 
bura həkk etmişdir. Bu yazıları ərəb əlifbası ilə yazılmış daşların üzərinə 
yazmışdı. Mən əsəbiləşib həmin yazıları əlimdəki kiçik balta ilə qırıb 
pozdum.  
Əhməd kişinin dediyinə görə qaladakı böyük daşların üstündə qoyun, 
keçi və at rəsmləri var idi.  
Salsal qalası ətrafında baş verən iki məsələni də qeyd etmək yerinə 
düşər. Ələyəz kənd sakini ovçu Balacan bu yaxınlarda Bakıda mənə bir 
əhvalat danışdı. O söylədi ki, 60-cı illərdə mən Salsal qalasının altında, 
Ələyəzdə Hosdun kəndinin arasındakı daşlıqda kəklik ovuna getmişdim. 
Bir də gördüm ki, Salsal qalasının ətəyindəki balaca təpəlikdə iki erməni 
bir kövrək daşı yarırlar. Soruşanda cavab verdilər ki, ev tikirik, çənə daşı 
hazırlayıb aparırıq. Mən bir neçə vaxtdan sonra ordan keçəndə gördüm 
ki, daşı aparmayıblar. Lakin daşın içində üç balaca küpə yeri var. Sonra 
məlum oldu ki, onlar burdan qiymətli şeylər aparmışlar. Sonra mən ev 
tikəndə həmin daşları gətirib çənə daşı yerinə qoydum.  
Buna oxşar bir vəziyyət Salsal qalasının cənub ətəyində də baş 
vermişdi. Hostun kəndi ilə Ələyəz kəndi arasında Sarıburun deyilən 
yerdə Erdəpin kəndindən milliyətcə erməni olan bir traktorçu şosse yolu 
genişləndirərkən, deyilənə görə bir küpə qızıl tapır. Bu vaxtdan o köçüb 
İrəvan şəhərinə gedir və həmişə kasıblıqda yaşayan həmin adam şəhərdə 
özünə böyük imarətlər tikdirir. 
Qədim insan məskəni olan Dərələyəzdə belə hadisələr yez-tez baş 
verirdi.  
 
  
 
 
 
 
 
 
 
 
 
 
 
 OZAN  DÜNYASI                                                               № 2(13), 2013 
 19 
 
 
 
 
 
AĢıq Hüseyn BOZALQANLI 
 
 
 
 
 
 
 
 
GƏRƏKDĠR 
 
Şair olub şeir, dastan yazanın, 
Ellərin qəlbində yeri gərəkdir. 
İncidən, sədəfdən, ləli-gövhərdən, 
Sərrafın dəstində zəri gərəkdir. 
 
Ustaddan dərs alıb, səfa sürməyə, 
Haqqı, ədaləti aşkar görməyə, 
Arif məclisində cavab verməyə, 
Sənətkara zəhmət təri gərəkdir. 
 
Arzusu, diləyi həqiqət üçün, 
Səmimiyyət üçün, sədaqət üçün, 
Bəşəriyyət üçün, məhəbbət üçün, 
Qüdrətdən ilhamı, şeiri gərəkdir. 
 
Eşqin dəryasına dalan aşiqin, 
Ürəklərdə məskən salan aşiqin, 
Tarixlərdə izi qalan aşiqin, 
Sinəsində söz dəftəri gərəkdir. 
 
Aşıq Hüseyn  qəlbi şad qoyub gedə, 
Kəlməsi dəhanda dad qoyub gedə. 
Öləndə dünyada ad qoyub gedə, 
Qəbri əsrlərin piri gərəkdir. 
 
 
 
DÜNYADA 
 
Qafil könlüm, aç gözünü , ayıq ol, 
Qaranlıq qəflətdə yatma dünyada. 
Hər bir zəmanənin bir tarixi var, 
Məqamı gələndə ötmə dünyada. 
 
Əyrilər işləməz düz bazarında, 
Ariflər seçilər göz bazarında. 
Gövhəri sərf eylə, öz bazarında, 
Bazarı olmasa, satma dünyada. 
 
Düşməninə xədəngini gözlə vur, 
Mərd dostuna aç sirrini, gözlə vur. 
Şikarını bərəsində gözlə, vur, 
Əfsanə oxunu atma dünyada. 
 
Mərd igid dostuyla düz ülfət eylər, 
Günbəgün artırar, məhəbbət eylər. 
Müxənnət həmişə xəyanət eylər, 
Namərdlə ülfətin qatma dünyada. 
 
Qeybətə uyuban süxənkar olma, 
Dosta yalan satıb günahkar olma. 
Şeytanın qövlünə tərəfdar olma, 
Günaha, bavala batma dünyada. 
 
Hüseyn, gedişatdan olma bixəbər, 
Həqiqəti müdam söylə sərasər. 
Sabir tək səy ilə cəm eylə dəftər, 
Ayrı bir iş, peşə tutma dünyada. 
 OZAN  DÜNYASI                                                               № 2(13), 2013 
 20 
ÇƏKMƏSĠN 
 
Hər cəfənglər saz götürüb, söz deyib, 
Şairlik ismini sana çəkməsin. 
Çibin, milçək zənbur kimi sızlayar, 
Qanqalın şəhdini şana çəkməsin. 
 
Şairlik elmində pürkamal gərək, 
Divani, təcnisi hər misal gərək. 
Kotana qoşmağa kəltə kəl gərək, 
Kələ qabaq körpə dana çəkməsin. 
 
Eşqin kürəsində bişib, yanmayan, 
Qafiyəsin, qələtini qanmayan, 
Bədöy bəsləyibən köhlən minməyən, 
Ulağını bu meydana çəkməsin. 
 
Ustadlar kəlamı bizə gələndə, 
Xəstə cismim olur təzə, gələndə. 
Arif mclisində üzə gələndə, 
Onda yaxasını yana çəkməsin. 
 
Lənət müxənnətə, ara qatana! 
İnsan gərək yalan sözdən utana. 
Xəbər verin, sınıq saxsı satana, 
Cürdəyini hər sindana çəkməsin. 
 
Qovğaya düşübdü, bu yazıq Hüseyn, 
Nə məndə can qaldı, nə də baş, beyin. 
Tülkü dərələrdə aslana boyun, 
Hünərini qana-qana çəkməsin. 
 
 
YAXġIDI 
 
Əzəl bir adamla dostluq eyləsən, 
Onu çəksən imtahana, yaxşıdı. 
Baxdın, gördün, ilqarına kəc oldu, 
Ona tapsan bir bəhanə, yaxşıdı. 
 
Hər kimsə ki, olsa nütfədən halal, 
Şirin ləhcə, xoş sədaqət, düz xəyal, 
Anlaqlı, həm mərifətli, pürkamal, 
Kimdə olsa bu nişanə, yaxşıdı. 
 
Hüseynin sözləri aşikar olar, 
Qanana nəsihət yadigar olar. 
Çox gülüb danışan biilqar olar, 
Əhdə ilqar hər insana yaxşıdı. 
 
 
YAXġI  AD 
 
Səyyad olub ov bərəsin kəsəndə, 
Yaxşı yerdə yaxşı gözlə, yaxşı yat. 
Ovun gəlib bərəsinə çatanda, 
Sərvaxt dayan, dürüst tuşla, yaxşı at. 
 
Bekar arvad cavan əri qocaldar, 
Əsil olsa, çox dərdini azaldar. 
Üç şey deyim, insan başın ucaldar, 
Yaxşı səxa, yaxşı sürfə, yaxşı ad. 
 
Arsız qohum xalqı sənə güldürər, 
Pis qardaşın dərdi adam öldürər. 
Hüseyn deyər, yıxılsan da qaldırar, 
İgid düşmən, ilqarlı dost, yaxşı yad. 
 
 
YAXġI SAT 
 
Mərd igidi üç şey çəkər qabağa, 
Yaxşı yoldaş, yaxşı sirdaş, yaxşı ad. 
Bir ayə var, min ayədən əfzəldir, 
“Be”ydi, “hey”di, yaxşı “lam”dı,             
yaxşı “sad”. 
 
Bədöy mənzilinə hər at yetirməz. 
Nanəcibə öyüd versən, götürməz. 
Ölənədək nişanını itirməz, 
Yaxşı əsil, yaxşı nəsil, yaxşı zat. 
 
Hüseyn sözün nə gizləyə, nə dana, 
Nə yaranar, daha doğar nə də ana. 
Gövhər mətahını açma nadana, 
Tök bazara, sərrafına yaxşı sat. 
 
 
 OZAN  DÜNYASI                                                               № 2(13), 2013 
 21 
DANIġMA 
 
Yön çevirib bir məclisə varanda, 
Ağır otur, sağa-sola danışma. 
Hərcayı söyləmə, pis adamlar tək, 
Laf edibən gülə-gülə danışma. 
 
Sözün tutma hər azğının, axmağın, 
Xoşlanılmaz aralıqdan çıxmağın. 
Layiq deyil başa qaxınc qaxmağın, 
Öz eybini bilə-bilə danışma. 
 
İnsan gərək hər məclisdə sayılsın, 
Həqiqətdən danış, “Əhsən!” – deyilsin. 
Kəlmə çıxart, şirin cana yayılsın, 
Aşırıb sözünü zilə, danışma. 
 
Hər gizli sözünü söylə qanana, 
Aşiq olma şər-böhtana, yalana. 
Sirrin vermə hər üzünə gülənə, 
Tez düşəcək dildən-dilə, danışma. 
 
Yazıq Hüseyn, əhdin yetər yerinə, 
Çək sözünü şəriətə, dərinə. 
Satginan mətahın xiridarına, 
Hər söz anlamaza, mala danışma. 
 
OLACAQDIR 
 
Könül, talib olub uyma şeytana, 
Fitnə, şəmatəsi şər olacaqdır. 
Bu dünya bir bağdı, bağbanı iblis, 
Alması, heyvası, nar olacaqdır. 
 
Gözəllər təşbehdi bağın gülünə, 
Mail olma şirin ləhcə, dilinə. 
Həvəslənib sığal vermə telinə, 
Məhşərdə hər muyun mar olacaqdır. 
 
Aldanma cifəyə, uyma fənaya, 
Güvənmə dövlətə, simü-tilaya. 
Bir gün apararlar dari-uqbaya, 
Simu-zərdən əlin car olacaqdır. 
 
Əməl bir parçadı, mələklər dərzi, 
Dərk eylə vacibi, sünnəti, fərzi. 
Nəkrail hayxırıb, çalanda gürzü, 
Rövşən gözün tiri-tar olacaqdır. 
 
Nütvədən pak olan siratdan keçər, 
Müxənnət münkiri almazlar biçər. 
Səxavət əhlini mələklər seçər, 
Kövsəri-rizvandan yer olacaqdır. 
 
Alma həqqünnasdı, tamı şirindi, 
Heyva ribadı, qandı, irindi. 
Nar səğir malıdı, hədsi dərindi, 
Dənəsi cəsəddə nar olacaqdır. 
 
Hüseyn, zaiğətül-mövtü yazanda, 
Şərm eylə, sal yada fəhmin azanda. 
Gün hərarət edib, yerlər qızanda, 
Şahi-mərdan şəfakar olacaqdır. 
 
 
GÖRMÜġƏM 
 
Bu qoca dünyanın yoxdur vəfası, 
Gah boşalıb, gah da dolan görmüşəm. 
Qızılgül açılıb heç xəndan olmaz, 
Xəzan dəyib, birdən solan görmüşəm. 
 
Cahanın gülünü bir kimsə dərməz, 
Qəza kəməndinə düşən qurtarmaz. 
Bəndə yüz çalışsa, biri düzəlməz, 
Haqdan qeyrisini yalan görmüşəm. 
 
Yazıq Hüseyn Haqqa verib guşunu, 
Qəza vurub, qədər əyib işini. 
İtirənlər düzə bilmir beşini, 
Milyonlar dağılıb, talan görmüşəm. 
 
 
 
 OZAN  DÜNYASI                                                               № 2(13), 2013 
 22 
AĢıq ġəmĢir – 120 
 
 
 
 
Ġsmayıl MƏMMƏDLĠ 
professor 
 
 
 
 
 
AġIQ  ġƏMġĠRĠN  DĠL  SƏNƏTKARLIĞI 
         
Aşıq sənətinin tarixi Azərbaycan xalqının tarixi qədər qədimdir, bu 
sənət ellərimizlə birgə yaranıb bu günümüzə gəlib çatmışdır. Xalqın 
ruhu, xalqın dili və mənəviyyatı onda ifadə olunub, aşıq sənəti bu ruhu 
uzun əsrlər boyu yaşatmış, bu gün də yaşatmaqdadır. Qurbani, Miskin 
Abdal, Abbas Tufarqanlı, Sarı Aşıq, Xəstə Qasım, Aşıq Valeh, Ağ Aşıq, 
Aşıq Alı, Aşıq Ələsgər, Məmmədhüseyn, Zodlu Abdulla, Aşıq Musa, 
Aşıq Vəli, Şəmkirli Aşıq Hüseyn, Aşıq Hüseyn Bozalqanlı, Qaraqoyunlu 
Aşıq Əsəd, Aşıq Nəcəf, Növrəs İman, Mirzə Bilal və başqaları bu sənəti 
yaşadan ünlü klassiklərimizdir. Belə azman aşıqlarımızdan biri də Göyçə 
aşıq mühitinin davamı olan Kəlbəcər məktəbinin ləyaqətli nümayəndəsi, 
şair Ağdabanlı Qurbanın övladı Aşıq Şəmşirdir. Bu il – 2013-cü ildə 
onun anadan olmasının 120 ili tamam olur.  
Aşıq Şəmşir sazın-sözün beşiyi olan Kəlbəcərin Dəmirçidam obasında 
dünyaya göz açıb. Onun əsərlərinin yaranma  tarixinə-xronologiyasına 
nəzər salsaq, XX yüzilin əvvəllərindən başlayaraq 70 ilə yaxın söz 
qoşub-saz çalması həqiqətini qəbul edərik. İlk qələm təcrübələrindən 
görünür ki, aşıq öz dövrünün oğlu kimi, o dövrdəki Azərbaycanda olan 
ictimai bərabərsizliyə, sosial ədalətsizliyə, xeyirin öz yerində olmama-
sına, haqqın nahaqqa qurban verilməsinə dözməmiş, bu mövzularda şeir-
lər yazmışdır. Aşıq Şəmşir hələ gəncliyindən çəkinmədən öz mövqeyini 
ifadə edən öz məsləki-əqidəsi olan bir sənətkar kimi el içində tanınmış-
dır. Ustad aşıq öz sənətkar qələmini aşıq şeirinin qoşma, gəraylı, təcnis, 
müxəmməs, divani, ustadnamə, deyişmə və b. janrlarında sınamış, xalqın 
həyatı, məişəti, arzu və istəkləri ona zəngin mövzular vermiş və qızıl 
qiymətində olan ədəbi irsini – bədii üslub, bədii dil cəhətdən poetik  
 OZAN  DÜNYASI                                                               № 2(13), 2013 
 23 
nümunələr yaratmışdır. 
Şəmşir sənətini birinci 
növbədə Azərbaycan 
xalqı dəyərləndirmiş, 
keçirdiyi toy-düyünlər-
də, ağır yığnaqlarda 
onu dinləmiş, bu məc-
lislər aşığa meydan ol-
muş, o, özünü sınaqdan 
çıxarıb məşhurlaşmış-
dır. Folklorşünas alim-
lər onunla görüşmüş, 
aşıqlıq sənətini rövnəq-
ləndirən bilgiləri ondan 
toplamış, toplu və məcmulərə daxil etmişlər. Amma bununla yanaşı onu 
əvvəllər də qiyabi tanıyan xalq şairi Səməd Vurğun aşıqla Kəlbəcərdə – 
İstisuda görüşməklə bu dahi ustadı kəşf etmiş, onların görüşü, tarixi 
deyişməsi bütün ölkəyə səs salmışdı. M.H.Təhmasib, V.Vəliyev, 
O.Sarıvəlli, S.Pirsultanlı, M.Həkimov, Z.Yaqub, M.Aslan, H.Kürdoğlu, 
Q.Namazov, M.Qaısmlı və başqa saz-söz biliciləri ustadın sənət dünyası 
barədə qiymətli fikirlər söyləmiş, onun yaradıcılığının bədii cəhətdən çox 
kamil və dərin xüsusiyyətləri ilə seçilməsi  qənaətinə gəlmişlər. Biz də öz 
növbəmizdə vurğulamaq istərdik ki, ana dilimizin, onun ədəbi-bədii 
dilinin-üslubunun püxtələşməsində, cilalanmasında, zənginləşməsində 
Aşıq Şəmşirin məxsusi mövqeyi, xidməti olmuşdur. Biz həm də o 
fikirdəyik  ki, aşıq-şairin bədii irsi yalnız bu günlərimizdə deyil, 
gələcəkdə də örnək olacaq, gələcək nəsillərə əmanət kimi  ötürüləcək, 
neçə-neçə nəsilləri mənən zənginləşdirəcək, maarifləndirəcək. 
Mən istərdim ki, 60-70 il öncəyə  qayıdım. O dövrə ki, Nizami adına 
Ədəbiyyat İnstitutunda şərəfli bir vəzifəni yerinə yetirən Şifahi xalq ədə-
biyyatı şöbəsi çox dəyərli işlər görürdü. Professorlar Məmmədhüseyn 
Təhmasib və Mirəli Seyidov, folklorşünas alimlər Əhliman Axundov, 
Nurəddin Seyidov, Həsən Qasımov (Allah onlara rəhmət eləsin) və baş-
qaları xalq ədəbiyyatını ayrı-ayrı bölgələrə ekspedisiyalar yolu ilə 
topladıqları kimi, el aşıq və şairlərini də Akademiyaya dəvət edərək on-
lardan dəyərli folklor nümunələrini, əlyazmalarını toplayır, görüşlər ke-
çirir, sorğular aparırdılar, konsertlər təşkil olunurdu. Bu dəvətlilər içəri-
sində ən çox arzu olunan aşıqlar sırasında Aşıq Şəmşir həmişə aparıcı bir 
şəxsiyyət kimi qəbul olunardı, maraqlı görüşlər alınardı, xalq və aşıq das-
tanları ondan yazıya  alınardı, həm də onun öz şeirləri də tarixin yadda-
 OZAN  DÜNYASI                                                               № 2(13), 2013 
 24 
şına salınardı. Əlbəttə, həmin anlar çox unudulmaz günlər idi. Bunları 
söyləməmək olmaz, unutmaq günahdır. Yenə də vurğulayıram ki, məhz 
həmin illərdə Azərbaycanda artıq  məşhur olan Aşıq Şəmşir dəfələrlə bu 
mötəbər şöbəyə çağırılmış, onun fitri istedadı, qibtəolunacaq yaddaşı, 
dərin biliyi, öz orijinallığı ilə seçilən qoşquları – şeirləri bütün folklorşü-
naslar tərəfindən heyranlıqla qarşılanmış, onlara yüksək dəyər verilmiş-
dir. Həmin görüşləri əks etdirən xatirə şəkilləri çəkilmişdir ki, bunlar bu 
gün çox qiymətli  və unudulmaz tarixi yadigarlardır. 
Mən bu  haşiyədən sonra aşıq Şəmşirin şeirlərinin dili məsələsi üzə-
rində fikirlərimi cəmləşdirmək istərdim. Onun əsərlərinin dilindən, üslu-
bundan danışmazdan öncə bəzi məqamlara toxunmağı lazım bilirəm. 
Sənətkar ustad aşıqlar bir tərəfdən təmsil etdikləri xalqın dilinin qanını, 
canını ifadə etmək, bəyan etmək iqtidarında olurlar. Xalq məişətini, 
ellərimizin qədim və zəngin etnoqrafiyasını dərindən bilməsələr, çətin ki, 
onlar  ustadlıq zirvəsinə də yüksələ bilərdilər. Bunlara aşıq Şəmşir hələ 
ilk qələm təcrübəsindən yiyələnməyə nail oldu və mahir sənətkar kimi 
tanındı, qəbul olundu. Xalqı tanımaq, dərk etmək, ondan öyrənmək, el-
obanın sevincini, dərdini, arzusunu bütün varlığı ilə, doğru-dürüstlüyü 
ilə, real şəkildə yaradıcılığında əks etdirmək aşıq Şəmşirə də müyəssər 
olan xoşbəxtlik sayılmalıdır.  
Sənətkar müxtəlif janrlı əsərlərində ana dilimizin, xalq dilinin lüğət 
xəzinəsinin dürlü-dürlü söz qatlarına enməyi bacarmış, bunlardan  usta-
lıqla faydalanmışdır. Aşığın seçib işlətdiyi sözlər, deyimlər daha çox xal-
qımızın məişəti, həyat tərzi, adət-ənənələri, gündəlik həyati zərurət və 
tələbatı ilə bağlı, ellərimizin ən dəyərli sözləridir, peşə-sənət və fəaliyyəti 
ilə əlaqədar milli frazeoloji birləşmələrdir: ustadın qoşmalarından  bir 
bəndi xatırlayaq: 
 
Bülbüləm, bağımda gül sevir məni, 
Arif olan əhli-dil sevir məni, 
Mən eli sevirəm, el sevir məni, 
Şəmşir kimi mehribana toxunma! 
 
Bu bəndlə bağlı aşığın düşüncələrini öz sözləri ilə açıqlamaq daha 
doğru olardı. O deyir: «Toy-düyünümüzün uzun zaman ərzində susmaz 
bülbülü oldum. Sizinlə kamala çatdım. Sözdən dünyama hopanları ürəyi-
mə bələyib yenidən sizə qaytarmaq oldu ömürlük vərdişim. Bir vaxt duy-
dum ki, bütünlüklə sizə dönmüşəm! Özümü sizdə tapdığıma arxayın 
olub, əbədiyyət köçünün arxasınca gözünüzdən nihan olmuşam». Aşıq bu 
müraciəti, etirafı Rəbbimizə söyləyir. Arif olanlardan birincisini ulu Tan-
 OZAN  DÜNYASI                                                               № 2(13), 2013 
 25 
rını, rəbbimizi sanır. Təsadüfi deyil ki, Aşıq Şəmşirin şeirlərində «Rəbbi-
miz», «nuri-təcəlla», «ləmyəzəl», «faqi-bar», «Xaliqi-ləmyəzil», «Rəsulu 
Əkrəm», «Əhmədi-Muxtar», «Heydəri-Kərrar», «Şahi-Mərdan», «Xəli-
lullah», «rəhi-nüsrət», «Kəbə» və başqa onlarla ilahi dərgahla bağlı söz-
lərin, ifadələrin, dini müqəddəslərin adlarının işlənməsi olduqca təbiidir.  
Aşıq Şəmşir  Azərbaycanın elə bir dilbər guşəsində boya-başa çatıb, 
ömür sürüb ki, onun şeirlərində Kəlbəcər mahalının başıdumanlı, ağçal-
malı dağları, dişgöynədən bulaqları, xalı mislində olan yaylaqları, çəmən-
zarları, tanrının xoş saatında yaranmış bu torpağın gülləri, çeşidli çiçək-
ləri, ən əsaslısı isə genişqəlbli, safürəkli, xoşdiləkli saf insanları onun şah 
misralarının bəzəyi olmuşdur. 
Aşığın şeirlərində lalə, laləzar, çəmənzar, nərgiz, bənövĢə, yasə-
mənli quzeyin moruğu, döĢ çiyələyi, çəmən, çiçək, gül-çiçək, zanbaq, 
kəkliklər, sonalar, bülbüllər, durnalar təbiətin cansız və sanlı 
möcüzələri bədii mətnə xüsusi təravət, təbiilik gətirir. 
Sənətkarın şeirlərinin dilini diqqətlə nəzərdən keçirəndə bu dildəki 
zənginlik, axıcılıq, məna-rəngarəngliyi, intonasiya çalarları, xalq ruhunun 
əzəməti (və həm də doğmalığı, mərhəmliyi) istər-istəməz adamı 
ovsunlayır, sehirləyir. Aşığın xalq dilinin dərinliklərinə varması, söz 
seçimi heyrət doğurur. Bir neçə nümunə gətirmək yerinə düşərdi: 
 
Lalədi, nərgizdi evim-eşiyim, 
Köynəyim sıx meşə, qoymaz üşüyüm, 
Qərənfildi, qızılgüldü beşiyim; 
Buz bulaqlı, göy yaylaqlar oğluyam. 
 
Cavahirdir Azərbaycan torpağı, 
Qızıl, gümüş hər sərvətin yatağı, 
Uca zirvələrin – lalə bayrağı, 
Şəmşirəm, nə gözəl diyar oğluyam. 
 
Daha bir bədii parça: 
 
Ov keçdi bərədən, uyquda yatdım, 
Ayıldım, xədəngi izinə atdım. 
Ha yüyürdüm, nə yetişdim, nə çatdım… 
Hər işin qaydına qal vədəsində. 
 
Söylə, gözəl, sən nə mətləb istəsən? 
Nədən durdun aşiqinlə qəsdə sən?! 
 OZAN  DÜNYASI                                                               № 2(13), 2013 
 26 
Axtarıb Şəmşiri görmək istəsən: 
Doğru-düz  ilqara gəl vədəsində. 
 
Birinci qoşmadakı bəndlərdə tərənnüm, vəsf aparıcıdırsa, sonrakı 
«Vədəsində» şeirindən ustad aşığın, müdrik, zəngin həyat təcrübəsi olan 
ağsaqqalın hikmətli nəsihətini oxuyuruq. 
Azman sənətkarlar, mütəfəkkir alimlər də göstərmişlər ki, bədii dilin, 
obrazlı bədii dilin mahir yaradıcısı xalqdır, xalq arasında yetişmiş el şair-
ləri və ustad aşıqlardır. Bədii dilin, üslubun ən gözəl nümunələrini daha 
çox aşıq yaradıcılığında, aşıq şeirində görmək olar. Bu mənada Aşıq 
Şəmşir irsi də diqqətəlayiqdir: 
 
Gəzirəm obanı-oymağı çoxdan, 
Ellərin dilinin əzbəriyəm mən. 
Dərin suallardan oldum xəbərdar –  
Atan igidlərin səngəriyəm mən! 
 
Xislətdə sadəyəm, eşqimdə Qafam! 
Mən mürvət kanıyam, əhli-insanam! 
Gövhəri tanıyan qoca sərrafam, 
Seçilmiş covhərin zərgəriyəm mən! 
 
Eşqi-məhəbbətin pərvanəsiyəm! 
Bir alagözlünün divanəsiyəm! 
Şəmşirəm, Qurbanın nişanəsiyəm, 
Ustad aşıqların dəftəriyəm mən!... 
 
Aşıq «atan igidlərin səngəriyəm mən» deyərkən özünün mərd, 
yenilməz ərənlərə arxa olmasını nəzərdə tutur. 
Sənətkar «eşqimdə Qafam» söyləyərkən sevgisinin Qaf dağı qədər 
uca və yenilməz olmasını göstərir. Aşığın bizə qoyub getdiyi irs, zəngin 
söz xəzinəsi onun sözün tam mənasında Ağdabanlı Qurbanın ləyaqətli 
nişanəsi olmasını təsdiqləyir. O da aşkarlanır ki, Aşıq Şəmşir özünəqə-
dərki ustadların bizə ərməğan qoyduqları mənəvi sərvətlər onun şair –  
aşıq yaddaşındadır.  
Dədə Şəmşirin 
Sirr açma namərdə, söz demə pisə, 
Namərdin qəlbində söz dura bilməz. 
Yoldaş olma alçaq olan  nakəsə, 
Danışar ilqardan, tez dura bilməz – 
 OZAN  DÜNYASI                                                               № 2(13), 2013 
 27 
 
misralarını dinləyərkən ustadlar ustadı Xəstə Qasım Tikmədaşlının 
həmişə təravətini, qiymətini saxlayan – 
 
Üz vermə nadana, sirr vermə pisə, 
Axır qəlbin ya inciyə, ya küsə, 
Ot bitər kök üstə, əsli nə isə 
Yovşan bəsləməklə çəmənzar olmaz 
 
–  öyüd-nəsihətini yada salırıq.  
Öz zamanında və məqamında Tufarqanlı Abbasın söyləmiş olduğu bu 
günümüz üçün də qızıl qiymətində olan belə misraları var: 
 
Aşıq Abbas söylər sözün sərindən, 
Arxı atın, suyu çıxsın dərindən 
El bir olsa, dağ tərpənər yerindən, 
Kənd bir olsa, zərbi zindan sındırar. 
(S.Mümtaz, El şairləri, B, 2005, s.23). 
 
Biz Dədə Şəmşirin «Gedər» rədifli  gəraylısında həmin hikmətli fikri 
yeni bir təqdimatda, yeni poetik bir formada görərkən sənətkarın isteda-
dının qüdrətinə heyranlığımızı gizlədə  bilmədik: 
 
Düzdü əhli-dilin sözü, 
Şəmşir sevir, bilin, sözü. 
Bir olarsa elin sözü, 
Uca dağlar qopar gedər.  
 
Aşıq Abbasda «El bir olsa dağ tərpənər yerindən» fikri Aşıq Şəmşir-
də «Bir olarsa elin sözü, uca dağlar qopar gedər» sözləri heç də ustadı 
təkrarlamır, ona başqa, yeni bir baxışdan məna verir. 
Aşıq Şəmşir Dədə Ələsgəri özünə ustad hesab etmiş, onun söz 
sənətinə böyük ehtiramını bildirmişdir:  
Böyük tacidarım, kamil sənətkar, 
Sənsən mənim pak ustadım, Ələsgər. 
Yadımdan çıxarsa yazdığın əşar,  
Qopar  o  gün qiyamətim, Ələsgər. 
 
Ruhuma nur verən dahi sən oldun. 
Sənətimin   qibləgahı sən oldun. 
 OZAN  DÜNYASI                                                               № 2(13), 2013 
 28 
İdrakımın mehri, mahı sən oldun, 
Fikrim, zikrim, həm baratım Ələsgər. 
 
Şəms olub düşübsən sən dildən-dilə, 
Nəğmən pay verilib bağda bülbülə. 
Xəzinə anbarın  baqidir hələ, 
Açılıb bazarın, satım, Ələsgər. 
 
Sən mənə səadət, barat vermisən, 
Şəmşirin qəlbinə qanad vermisən! 
Zərrin irəxtili Qırat vermisən, 
Durur o verdiyin atın, Ələsgər. 
Şəmşir «pak ustadı Ələsgər» sənətini qibləgahı, «idrakının mehri, 
mahı» adlandırır. «Şəms (günəş) olub düşübsən sən dildən-dilə» deyə 
vəsf etdiyi Dədə Ələsgəri «o şahım, ustadım Ələsgər» kimi qədirşünas-
lıqla yüksək dəyərləndirmiş, həm Ələsgərə, həm də özünə böyük hörmət 
qazandırmışdır. 
Aşıq Şəmşir qəlblərin tərcümanı, insanların ruhu olan sözə böyük 
diqqətlə, həssaslıqla, hörmətlə yanaşmış və «Yaraşmaz» qoşmasında 
yazmışdır: 
 
Söz qızıldı qədirbilən insana, 
Xilaf desən yaxşı dosta, yaraşmaz. 
Saxta sözün axır çıxar yalanı, 
Belə sifət sənə, usta, yaraşmaz. 
 
Hədər söz insanı doğrayar, kəsər, 
Hər nə söhbətin var, eylə müxtəsər. 
Mən sənə nə yazım, eləsin əsər?! 
Yaxşı da yaraşmaz, pis də yaraşmaz. 
 
Xəbisi işindən olmaz  ayırmaq, 
Mahal işdi ac gözləri doyurmaq. 
Hər  tənqid deyənə xəncər şıyırmaq, 
Düşmək  Şəmşir ilə qəsdə – yaraşmaz. 
 
Xalq aşığı sözə böyük dəyər vermiş, ən yüksək qiymətə layiq görüb 
onu qızıla bərabər tutmuş, yerində, məqamında deyilməmiş hədər sözün 
insanı doğrayıb kəsməsini söyləyir (Atalar demişdir: «Qılınc yarası 
sağalar, söz yarası sağalmaz»). Nizami müdrikliyinə söykənərək («hər 
 OZAN  DÜNYASI                                                               № 2(13), 2013 
 29 
sözü az demək daha xoş olar») «Hər nə söhbətin var, eylə müxtəsər» 
hikmətamiz fikri müdafiə edir.  
Aşıq Şəmşirin şeirlərinin dilini diqqətlə araşdırmaqla belə bir həqiqəti 
qəbul edirik ki, ustadın ölçüyəgəlməz dərəcədə zəngin leksikonu vardır. 
Onun əsərlərində bədii söz yüksək dərəcədə ali məqsədlərə xidmət edir, 
ana dilimizin ifadə imkanlarını bütün genişliyi ilə açıb göstərir, ədəbi 
dilimizi məna incəlikləri ilə dolğunlaşdırır, yeni-yeni çalarlar, cümlə 
quruluşları, intonasiya rəngarəngliyi yaradıb bədii üslubun ixtiyarına, 
dövriyyəsinə verir. 
El aşığının dilində işlənmiş aşağıdakı xalq deyimlərinin, frazeoloji 
birləşmələrdən bir silsilə vermək yerinə düşərdi: Könlü açılmaq, cida 
düĢmək, eyni açılmaq, qəlbi dağa dönmək, üzü gülmək, köçüb 
getmək, (dünyasını dəyiĢmək), ayrı düĢmək, soraq vermək, xatirini 
əziz tutmaq, Ģam baĢına dolanmaq, dəngəsər eləmək, rəhmi gəlmək,  
üzüağ eləmək, buludtək dolmaq, kam almaq, xətrinə dəymək, könül 
həmdəmim, söz bazarı, bel bağlamaq, can vermək, tələ qurmaq, 
dilinə qadağa vermək, çəhlim salmaq, beli doğanaq olmaq, qürrə at-
maq, qəlbi doluxmaq. və s. Bu cür frazeoloji  birləşmələr yüzlərlədir: 
Biz burada göstərdiklərimizlə kifayətləndik… Bir cəhəti də deyək ki, 
belə ifadələrdən eləsi var ki, Azərbaycan dilinin izahlı lüğətinə düşməyib. 
Məsələn: Kimdənsə sidqi sınmaq: 
 
Səbəb nədir axır məndən, 
Gözəl, sidqin sınıb sənin? 
 
Bu  ifadə «üzü dönmək, incimək» anlamını verir. 
Daha bir nümunə – beli doğanaq olmaq: 
 
Saqqal ki, ağardı,  gəzmə cavanlıq, 
Qocalıqda bu iş, lələ, çətindi. 
Qədd əyilir, belin olur doğanaq, 
Umid olma o  düzələ, çətindi. 
 
Aşıq Şəmşir 87 illik ömrünü cənnət-məkan sazın-sözün beşiyi Kəl-
bəcərimizdə, el-oba içərisində, toyda-yığnaqda, şənliklərdə başa vurub. 
Xoşbəxtlikdən qaçqınlıq, köçkünlük acısını, faciəsini yaşamayıb, 
görməyib. Onun ağlına belə gəlməzdi ki, bir gün (1993-cü ilin aprelində) 
Kəlbəcər işğal olunacaq. 
Ustad öz şeirlərində ədəbi dilimizdə işlənməyən «qarçıqay», «pəsin-
mək» (çəkinmək), minək  day (üçyaşar at), fasıq (hiyləgər), yoncumaq 
 OZAN  DÜNYASI                                                               № 2(13), 2013 
 30 
(yalvarmaq), «Xuban» (camaat, rəiyyət), «uylaşmaq» (yaraşmaq) və b. 
sözlərdən istifadə etimşdir ki, bu sözlər də ədəbi-bədii dilin  malı ola bilər: 
 
Cəsarətdə, məharətdə tanınmış 
Dəryadan dənizdən pəsinməz keçər; 
 
Qaraquşun sar olmasa dayısı, 
Deyərlər bir  minək day götürərmiş… 
 
Olmaz bundan qədirbilən, 
Bir fasıqdı, üzə gülən…  
 
Yoncumaram hər qadına, 
Düşmüşəm püran oduna. 
Sən məni tez-tez yadına 
Sal, başına dönüm,  gəlin! 
 
Məni eşqə salan qarçıday, laçın, 
Aşığı yandırıb  yaxış.ı 
Abad olur yaylaqları, 
Xubanların oylaqları. 
 
Dədə Şəmşirin şeirlərində əsasən, Kəlbəcər ellərinin coğrafiyasını 
cızan, təsvir edən yer-yurd adlarının da aydın mənzərəsinin şahidi oluruq. 
Onomastik adlar – el-oba, yer-yurd, nəsil adları tariximizin diri qədim-
liyidir, ulu yüzillərin nişanələridir. Bu adların müxtəlif məxəzlərdə qo-
runub hifz olunması qədim Azərbaycan türklərinin minilliklərlə ölçülən 
tarixinin yadigarlarıdır. Bu gün vətənimizin 20 faiz torpaqları erməni əsa-
rətindədir. Bir həqiqəti izləsək ki, erməni vandalları, cəlladları yer-yurd 
adlarımızı saxtalaşdırır, izini-tozunu silmək üçün erməniləşdirərək dəyiş-
dirirlər, onda Aşıq Şəmşirin şeirlərində qorunan, əxz olunan bir silsilə 
xüsusi adların əhəmiyyətini təsəvvür etmək, dərk etmək asanlaşar. İndi 
bunları  sıralayaq: 
Dağ adları: Qonur, QoĢqar, Kəpəz, Murov, Dəlidağ, Sarı dağ, 
Dovudlu, Qurcan yalı, Çöplu dağı, Buzluq, Çilgəz, Qeyti, Qafqaz, 
Çiçəkli, GünəĢ dağı, AğdaĢ, Pilov dağı, Çolpan, Sarı yal, ġiĢqaya, 
Çiçəkli, ƏrgünəĢ, Çalbayır, Damcılı, Bezirqand, ġahdağı, Qızılarxac, 
Qaraxaç, Məndil, Çanalı dağı, Qanlı dağ, DaĢarası, ġiĢdağ, 
Çöplüdağı, Sarıdağ. 
Kənd, qəsəbə, yaylaq, bulaq, düz, meşə, biçənək və şəlalə adları: 
 OZAN  DÜNYASI                                                               № 2(13), 2013 
 31 
Köhnə Ağdaban, Dəmirçidam, ÇayqarıĢan, Ceyranbulağı, Ġstisu, 
Həmzəçəmən, Sərt eniĢ, ġırransu, Yəhəryurd, Qalayçı, ġaban, Car-
carlıq, Kəklik, meĢə, Mirzəçəpəri, Çilik yalı, Taxtadüzü, Buzluq, 
Keyvir bulaq, TurĢsu, QuĢyuvası, Qurçan yalı, Tala, Geyti, GürnəĢ 
daĢı, ġəfibiçən, Ələmağacı, Qoçunun beli, Çay çəpəri, Göyçə, Səslə-
nən qaya, Göy qum, DaĢbulaq, Qarmaq itirən, Behbudallar yalı, 
Qazaxlar düzü, Qanlı yurd, Qabaq qılıncı və s. təxminən 80 ad. 
Əgər ustadın əsərləri külliyyatındakı bütün toponim, oykonim, etno-
nim və bütövlükdə mikrotoponimləri qeydə alıb, statistik hesablama və 
linqvistik təhlil aparılsa, yüzlərlə onomastik adın təhlilini vermək olar. 
Bunun üçün zəhmətə qatlaşıb dərin araşdırmalar aparmaq lazımdır. Buna 
isə böyük zərurət duyuruq. 
Qoca Şəmşir vaxtilə  qarış-qarış gəzdiyi bu yerlərdən ayrılmağı ürək 
ağrısı ilə, təəssüflə dilə gətirir: 
 
Qoca buzluq, Çöplu, Alxan – 
Dərəsindən duman qalxan. 
Mənəmmi qəlbi doluxan? 
Alagözdən ayrılıram. 
 
Yolum düşmür ora çoxdan, 
Fəramuşam səd soraqdan. 
Çilik yalı, Daşbulaqdan         
 Taxtadüzdən ayrılıram. 
 
Nəzərinizə çatdırırıq ki, ustad Dədə Şəmşirin dilini bütövlüklə 
araşdırıb bu məqaləni yazmaq üçün onun 200-dən çox qoşması, 63 təc-
nisi, 16 ustadnaməsi, 57 gəraylısı və 3 deyişməsini təhlil edib ümumiləş-
dirmələr aparmışıq. Bu, olsa-olsa azman sənətkarın şeirlərinin dil xüsu-
siyyətlərinin öyrənilməsində başlanğıc cəhd sayıla bilər. Biz sözümüzü 
ölməz, həmişəyaşar ustadın bu misraları ilə başa vururuq: 
 
Birdi arzu, birdi fikir, 
Onçun sevir səni Şəmşir. 
Ürəyi bir, çörəyi bir. 
Ellərimə qurban olum 
Ellərimə qurban olum!!! 
 OZAN  DÜNYASI                                                               № 2(13), 2013 
 32 
 
 
   Savalan FƏRƏCOV 
 
 
 
AġIQ VALEHĠN HƏYAT EġQĠ, SƏNƏT 
DÜNYASI 
 
   Aşıq yaradıcılığı bütün zamanlarda bənzərsiz ənənələri ilə 
insanlarda dərin maraq doğurub. Bu sənətin görkəmli nümayəndə-
lərindən biri də sorağı Qarabağın hüdudlarını aşan və adı, şöhrəti xalqın 
yaddaşında əbədiləşən Aşıq Valehdir. 
Yaradıcılığı ustad sənətkarlar tərəfindən yüksək dəyərləndirilən, adı 
uzaq-yaxın ölkələrdə hörmətlə anılan Aşıq Valeh 1729-cu (bəzi 
mənbələrdə 1722) ildə Ağdamın Abdal Gülablı kəndində dünyaya göz 
açıb. Əsl adı Səfi, atasının adı Məhəmməd olub. Erkən yaşında atası onu 
Molla Mahmudun yanına aparır. Oğluna elmin əsaslarını öyrətməsini 
xahiş edir. Səfi yeddi il ondan dərs alır, ərəb, fars dillərini, Quranı 
mükəmməl öyrənsə də, molla olmaqdan imtina edir. Atasının razılığı ilə 
dövrünün hörmətli sənətkarlarından Aşıq Səmədin yanına gedir və onun 
şəyirdi olur.  
Aşıq Səməd Valehin saza-sözə olan hədsiz həvəsini görüb, onun par-
laq gələcəyinə inanır. Məhz buna görə aşıqlıq sənətinin ən incə sirlərini 
öyrətməkdən usanmır, öz istedadlı şagirdini böyük məclislərə aparır, 
sınaqlardan keçirir. Hətta deyilənə görə, “Valeh” təxəllüsünü də ona us-
tadı Aşıq Səməd verib. Belə ki, o, gənc yaşlarında gözəl bir qıza aşiq-va-
leh olur və bundan sonra ustadı ona bu təxəllüsü verir. Bununla belə, 
Səfinin həmin qızla ailə qurub-qurmaması barədə araşdırmalarda elə bir 
səhih məlumat yoxdur. Bu barədə ancaq aşığın bizə gəlib çatan “Vücud-
namə”sində söz açılır. Aşıq Valeh orada həyatının uşaqlıq və gənclik il-
ləri, məktəbdə oxuması, on beş yaşından eşqə düşməsi, ailə qurması, gəz-
diyi yerlər və görüşdüyü şəxslər haqqında danışır. Akademik Həmid 
Araslı bununla bağlı qeyd edib ki, alim-tədqiqatçılarımızın yeri gələndə 
öz fikirlərinin təsdiqində şair-aşıqlar tərəfindən yaradılan “Vücudna-
mə”lərə istinad etməsi məqsədəuyğundur. Aşıq Valeh orada özü haqqın-
da deyir: 
   
 Səkkizdə, doqquzda Quranı seçdim, 
On yaşında yaxşı-yamanı seçdim. 
 OZAN  DÜNYASI                                                               № 2(13), 2013 
 33 
On birimdə Quran kitabı seçdim, 
On beşimdə sərim doldu sevdaya. 
 
   Yaxud: 
 Valeh ləqəbimdir, Səfidir adım, 
  Allahı sevənlər, budur muradım...  
 
   Onu da qeyd edək ki, akademik Həmid Araslı, folklorşünas Əhliman 
Axundov, professorlar Məmmədhüseyn Təhmasib, Vaqif Vəliyev, Paşa 
Əfəndiyev və başqa alimlərimizin Aşıq Valehin yaradıcılığı haqqında 
dəyərli fikirləri var. 
Məlumdur ki, XVIII əsrdə aşıq poeziyasının, aşıq şeirinin yazılı 
ədəbiyyata təsiri böyük olub. Göründüyü kimi, Valehin yaradıcılığı da 
məhz bu dövrə təsadüf edib. Yazıb-yaradan şairlərlə aşıq-şairlər arasında 
da müəyyən yaxınlıq, dostluq olub. Onlar hətta deyişib, bir-birilərinə 
nəzmlə məktub göndəriblər. Bu zaman Aşıq Valehin sıx əlaqə saxladığı, 
yaradıcılıq söhbətləri apardığı sənətkarlardan biri də Molla Pənah Vaqif 
(1717-1797) idi. Bu, Valehin şeirlərində tam aydın görünür. 1807-ci ildə 
aşığın yazdığı şeirdə deyilir: 
 
Ustad Səməd sənətdə bir dağ idi, 
 Kələntərli Alı fəndli bağ idi. 
On il əvvəl Molla Pənah sağ idi, 
 Valeh kimi aşıqlar ustadı var. 
 
Buradan da Aşıq Valehin M.P.Vaqifə səmimi münasibəti aydın hiss 
olunur. Digər əsərlərindən də məlum olur ki, Valeh Qarabağda xalqı 
incidən zülmkarlardan xanlığın baş vəziri Vaqifə bir neçə dəfə müraciət 
edib:  
 
Molla Pənah, ərzim sizə söyləyim, 
Mahallıqca biz düşmüşük dara, bil. 
Şadlığı axtaran biçarə kəslər 
Həmdəm olub yenə ahu-zarə, bil. 
 
    Aşıq Valehin dövrünün digər şair və aşıqları ilə də görüşləri, deyişmə-
ləri çox olub. Onun Aşıq Cəlalla, ustadı Səmədlə, Aşıq Feyruzla, Məsum 
Əfəndi ilə, Aşıq Qənbərlə deyişmələri, şair Abdulla Canızadə ilə məktub-
laşması mənbələrdə öz əksini tapıb. Bu da onun xalq arasında böyük 
nüfuz sahibi, istedadlı şair-aşıq, olduğunu göstərir. 
 OZAN  DÜNYASI                                                               № 2(13), 2013 
 34 
Gənc yaşlarından ustad sənətkar kimi tanınan Valehin səsi-sorağı 
Qarabağın hüdudlarından kənarda da eşidilir. Bir neçə il müstəqil aşıqlıq 
etdikdən sonra özünə şəyird götürüb öyrədir. Sələflərindən gələn ustad-
şagird ənənəsini davam etdirir, müasirləri olan Aşıq Qənbərin, Aşıq Cəla-
lın, Aşıq Əhmədin və başqalarının bir sənətkar kimi formalaşmasında 
böyük əmək sərf edir. Lakin sənətin sirlərinə tam yiyələnməyən şəyirdi 
Səməd ondan çox tez ayrılır. Azad aşıqlıq etmək fikrinə düşür, Dərbəndə 
qədər gedib çıxır. Zərniyar xanımla deyişir və məğlub olur. Xanım aşıq 
Səməddən ustadının adını soruşur, ondan Valehin ünvanını alır və ustada 
açıq məktub yazır, Dağıstana –  özü ilə deyişməyə dəvət edir: 
 
 Bir neçə aşığı eyləmişəm bənd, 
Ayağında zəncir, boynunda kəmənd, 
Adım Zərniyardır, məkanım Dərbənd, 
Məni anar olsan, bu məkana gəl! 
 
Məktubu alıb oxuduqdan sonra Valeh Dağıstana yola çıxır, gəlib 
Dərbənd şəhərinə yetişir. Zərniyar xanımla görüşür-deyişir, onu bağlayır 
və zindana saldığı aşıqları azad edir. Zərniyar xanımla ailə qurmaq 
fikrinə düşür. O zaman Valehin 25, Zərniyar xanımın təxminən 18-19 
yaşı olur. Deyilənə görə, bu xanım 1730-cu ildə Dərbənddə dünyaya 
gəlib. Erkən çağlardan şeirə, sənətə, saza böyük həvəs göstərib. Buna 
görə də əhd edir ki, şair-aşıqlıqda onu bağlayana ərə gedəcək. Çox aşıqlar 
onu bağlamaq fikrinə düşür. Buna cəhd etsələr də, məğlub olurlar. 
Nəhayət, Valeh onu bağlayır və onunla evlənir. Zərniyarı da götürüb 
Abdal Gülablıya gəlir. Ömürlərinin sonuna qədər bir-birilərinə sadiq 
həyat sürürlər...  
Aşıq Valeh 1822-ci ildə Şuşa şəhərində vəfat edib. Zərniyar xanım 
isə 1840-cı ildə dünyasını dəyişir, Abdal Gülablıda dəfn olunur. 
Məzarının başdaşında bu bənd həkk olunur: 
 
Vəfai-eşqdə düz ilqar mənəm, 
Sadiqi-aşiqə vəfadar mənəm. 
Məkani Dərbəndəm, övrəti Valeh, 
Sorağı dastanlı Zərniyar mənəm. 
  
Ümumiyyətlə, istər deyişmələrindəki qoşmalardan, istərsə də ayrı-
ayrı şeirlərindən məlum olur ki, Zərniyar xanım dərin kamal sahibi, 
mütərəqqi fikirli bir ziyalı qadın olub. Təəssüf ki, onun tərcümeyi-halı və 
yaradıcılığı geniş araşdırılmayıb...  
 OZAN  DÜNYASI                                                               № 2(13), 2013 
 35 
 
ġair Nəbi Miskin – 140 
 
 
 
Səməndər MƏMMƏDOV 
  
 
 
 
 
 
“MƏN NƏBĠYƏM, AġIQLARIN ZƏRĠYƏM” 
 
Türk dünyasının böyük söz fatehi ZəlimxanYaqubun bir müdrik 
kəlamı var: “Bizə, qalın kitablar  yox,  qalan kitablar lazımdır”. Bu 
mənada  təkcə Borçalıda deyil,  Azərbaycan, Türkiyədə və Cənubi 
Azərbaycanda da sevilə-sevilə oxunan şair Nəbi Misginin bütövlükdə 
yaradıcılığı başdan-başa qalan şeir nümunələri, ədəbi abidələrdir.  
Elə bir təhsili olmasa da, şair Nəbi o qədər məzmunlu, məntiqli 
şeirlər yazıb ki, istər-istəməz onun şeirlərini oxuyanda adamın ruhu 
qanadlanır. Xalq şairi Zəlimxan Yaqubun dediyi kimi, şair Nəbi 
Azərbaycan aşıq şeirinin bütün növlərində bir-birindən gözəl, qiymətli 
ədəbi nümunələr yaradıb. Onun şeiirləri bizim sümüyümüzə, iliyimizə 
işləyib. Onu bu gün hər yerdə böyük bir el nəğməkarı kimi xatırlayırlar. 
Bu, ona verilən ən böyük qiymətdir.  
 Borçalının elə bir rayonu, elə bir kəndi olmaz ki, ən azından 
ağsaqqallar şair Nəbinin şeirlərini əzbərdən bilməsinlər. Şair Nəbinin 
şeirlərini ən çox oxuyan, təbliğ edən və yayanların sırasında başda 
unudulmaz ustad aşığımız Hüseyn Saraçlı dayanır.  
Nəbi Oruc oğlu 1873-cü ildə Borçalı mahalının ağır ellərindən olan 
Faxralı kəndində yoxsul kəndli ailəsində anadan olub. Körpə Nəbinin 
dünyaya gəldiyi gündə bu kasıb ailə eyni zamanda bir kədərə də düçar 
olub: Nəbinin böyük qardaşı Həsənin əlindən xəta çıxıb, yerli bəylərdən 
birinin yaxın adamını öldürdüyünə görə ömürlük sürgün edilib. Ehtiyac 
içində böyüyən Nəbi erkən yaşlarından zəhmətə qatlaşmalı olub. Qonşu 
kənddə varlı bir şəxsə nökərçilik edib. İti hafizəsi, hazırcavablığı ilə 
fərqlənən yeniyetmə Nəbi axşamlar kənd toylarına gedib aşıqları maraqla 
dinləyirmiş. İlk qoşma-təcnis və müxəmməslərini yaradan gənc Nəbi 
 OZAN  DÜNYASI                                                               № 2(13), 2013 
 36 
toylardan birində öz dövrünün tanınmış sənətkarlarından olan Aşıq 
İsmayılla deyişməyə girişib və ona qalib gəlibmiş...  
Şair Nəbi 1890-cı ildən 1910-
cu ilə kimi müxtəlif yerlərdə nökər, 
çoban, mülkədar malikanəsində 
gözətçi, Tiflisdə, Allahverdi mis 
mədənlərində fəhlə işləyib. Yazı-
pozu öyrənməyə vaxtı və imkanı 
olmadığı və gürcü dilini yalnız 
güclü hafizəsi sayəsində mükəmməl 
mənimsədiyi bildirilsə də, şair 
Nəbinin dərin savada və geniş 
dünyagörüşünə malik olması onun 
yaradıcılığından aydınca görünür.  
1910-cu ildən etibarən peşə-
kar bir sənətkar kimi toy və el şən-
liklərində xalqa mənəvi xidmət 
göstərən şair Nəbi ömrünün axırına 
kimi Faxralı kəndində yaşayıb-
yaradıb. 1945-ci ilin mayında alman faşizmi üzərində qələbənin qazanıl-
ması xəbəri isə onun üçün az təsəlli olub. Çünki buna qədər o, cəbhəyə 
göndərdiyi dörd oğlundan ikisinin qara kağızını almışdı. Yeri gəlmişkən 
qeyd edək ki, cəbhədən qayıtmayan oğlanlarından biri – Nadir də şeir 
qoşurdu. Hətta onun atası ilə deyişməsi də var.  
Elə həmin ilin oktyabr ayında 72 yaşında dünyasını dəyişib Nəbi 
Misgin.  
Şair Nəbinin poetik irsinə, ədəbi həyatına işıq tutulmasının əsas 
səbəbkarı böyük şairimiz Səməd Vurğun olub. Osman Sarıvəlli ilə 
birlikdə 1955-ci ilin oktyabr ayında Faxralı kəndinə təşrif buyuran Səməd 
Vurğun elimizdə müqəddəs sayılan Molla Qurban ocağında iki gün 
qonaq qalıb. Qonaqların şərəfinə düzənlənən və o vaxtlar Faxralı kənd 
orta məktəblərində direktor vəzifəsində çalışan ədəbiyyat müəllimi, 
sonralar Azərbaycanda görkəmli folklorşünas kimi tanınan, Dədə Qorqud 
haqqında sanballı tədqiqat əsərləri yazan Hüseynqulu Məmmədli, Hacı 
Həsənov və digər ziyalıların iştirak etdiyi məclisə Aşıq Nəsib də dəvət 
edilib. Aşıq Nəsibin şair Nəbidən oxuduğu şeirlər Səməd Vurğunun dərin 
marağına səbəb olub, xüsusən də bir beyt diqqətini çəkib:  
 
...Qılıncın qınsızdı, qolun qüvvətli, 
Baxmadın qocaya, cavana, dünya! 
 OZAN  DÜNYASI                                                               № 2(13), 2013 
 37 
 
“Dünya” rədifli həmin qoşmanı bir daha oxutdurub dinlədikdən 
sonra Səməd Vurğun həmin beyti “Kazbek” siqaret qutusunun üstünə 
yazır, üzünü hörmətli Hüseynqulu müəllimə tutub: “Çox gözəl ədəbi 
nümunələrdi, – deyir, – yaradıb şair Nəbi Misgin. Özünüz ədəbiyyat mü-
əllimisiniz, mən sizə tapşırıram, şair Nəbinin şeirlərini toplayın. Bunların 
itib-batmasına yol vermək olmaz. Gözəl şeirlərdir, qoy ədəbi ictimaiy-
yətə təqdim olunsun. Siz toplayın, nəşrinə Osman müəllim kömək edər”.  
Elə o illərdən Hüseynqulu müəllim şair Nəbinin şeirlərini 
toplamağa başlamışdır. Həmin şeirlərin aqibəti barədə Hüseynqulu 
müəllimin oğlu, AMEA Folklor İnstitutunun Aşıq yaradıcılığı şöbəsinin 
müdiri, filologiya üzrə fəlsəfə doktoru, Əməkdar mədəniyyət işçisi Elxan 
Məmmədli belə yazıb: “Şair Nəbinin irsinin müəyyən qismi hələ 
S.Vurğun vəfat etməmişdən bir qədər əvvəl toplanmışdır. S.Vurğunun 
vəfatından sonra Hüseynqulu Məmmədov tərəfindən toplanılan bu şeirlər 
bir qədər Azərbaycan SSR EA Ədəbiyyat İnstitutunun folklor şöbəsində, 
bir neçə il Yazıçılar İttifaqının seyflərində, on ildən artıq “Yazıçı” 
nəşriyyatında qaldıqdan sonra nəhayət, 1991-ci ildə nəşr olunmuşdur. 
Kitabın nəşrinə qədər və ondan sonrakı illərdə dövrü mətbuatda 
Hüseynqulu müəllimin bir sıra məqalələri “Ədəbiyyat və incəsənət” və 
“Sovet Gürcüstanı” qəzetlərində dərc olunmuşdur. Daha sonra şair 
Nəbinin “Bilmədi”, “Gözəl” rədifli şeirləri 1964-cü ildə Azərbaycan 
Dövlət Nəşriyyatı tərəfindən Əhliman Axundovun tərtib etdiyi “Telli saz 
ustadları” kitabına daxil edilmişdir”.  
Hüseynqulu Məmmədlidən sonra Şair Nəbinin yaradıcılığı  
folklorşünas alim Elxan Məmmədli tərəfindən   daha geniş şəkildə 
tədqiqata cəlb edilib, eləcə də, mərhum akademik Valeh Hacılar, dosent 
Pənah Mahmudov, filologiya elmləri doktoru, professor Şurəddin 
Məmmədli, Arif Əmrahoğlu, Osman Əhmədoğlu, professor Mahmud 
Kamaloğlu və tədqiqatçı-dissertant Arzu xanım Bayramlı və digər 
tədqiqatçılar da onun yaradıcılığına müraciət edibər.  
Hüseynqulu Məmmədli tərəfindən toplanılmasına başlanılan şeirləri 
Nəbi Misginin anadan olmasının 130 illiyi ilə bağlı olaraq 2003-cü ildə 
AMEA Folklor Mərkəzinin Elmi Şurasının qərarı ilə nəfis tərtibatda  işıq 
üzü görmüşdür. Kitabın tərtibçisi və nəşrə hazırlayanı Elxan Məmmədli-
dir.  
AMEA Folklor İnstitutunun Elmi Şurasının 29 yanvar 2013-cü il 
tarixli 1 saylı qərarı ilə nəşr olunan “Sığındım Mövlaya” adlı kitab isə 
Nəbi Misginin bu il qeyd olunacaq 140 illiyinə layiqli hədiyyədir. Bu 
kitabın araya-ərsəyə gəlməsində də Elxan Məmmədlinin zəhməti 
 OZAN  DÜNYASI                                                               № 2(13), 2013 
 38 
böyükdür. Burada qeyd etmək lazımdır ki, Hüsyenqulu Məmmədli Şair 
Nəbinin bütün külliyyatını toplasa da, 1991-ci ildə nəşr olunan 
“Yazılanlar gəldi başa” adlı   kitabda şairin dini mövzuda olan şeirləri yer 
almamışdı. Bu il nəşr olunan kitabda isə həmin şeirlər  də öz əksini tapıb.  
Xalq şairi Zəlimxan Yaqubun dediyi kimi, şair Nəbinin şeirləri 
arasında elə tutumlu, elə dolu nümunələr  vardır ki, hər biri bir kitaba 
dəyər.  
 
Səhərdən bəklədim mən yollarını, 
Bir gəlib qarşımdan ötəsən, gözəl! 
Sən özün bilmirsən öz murazını, 
Mən yaxşı bilirəm butasan, gözəl! 
 
Yetmişə yetsən də, mən səni allam, 
Dərgah-ilahiyə min dua qıllam. 
Aylarnan xəstə düşsəm, sağallam, 
Sən gəlib qolumdan tutasan, gözəl! 
 
Mən Nəbiyəm, aşıqların zəriyəm, 
Yanıram oduna, eşq əsəriyəm. 
Gəlmişəm qapına, bil, müştəriyəm, 
Ləbinin balından satasan, gözəl! 
 
Bir başqa misal: 
 
...Ləblərimlə ləblərindən gül üzəm, 
Ac arıtək qonam, soram, bal çəkəm. 
 
Yaxud: 
 
...Günü-gündən bu gözəllik kəmələr, 
Bar verib sinəndə bir cüt məmələr. 
Lazım budu, tamarzılar əmələr, 
Fəsildə qızarmış qönçə nar kimi. 
 
Göründüyü kimi, nə qədər tutumlu, mənalı, məzmunlu beytlərdi.   
Şair Nəbi bizim o vaxt yazıb-yaradan digər aşıqlara təkan, qol-
qanad verib. Təsadüfi deyildir ki, şeirlərinin birində deyirdi: “Mən 
Nəbiyəm, aşıqların zəriyəm”. Deyilənlərə görə, şair Nəbi deyişmə 
zamanı bir dəfə də olsun məğlub olmamış, qalib gəldiyi rəqibinin də heç 
 OZAN  DÜNYASI                                                               № 2(13), 2013 
 39 
vaxt sazını əlindən almamışdır, əksinə, məğlub olanlara ürək-dirək 
vermiş, onları pərt olmağa qoymamışdır. O, cılız maraqlardan, paxıllıq 
hisslərindən yüksəkdə dayanan bir şair olmuşdur. Şeirlərindən birində o 
dövrdə nisbətən cavan şairlər haqında belə deyib: 
 
Səxavət əhlidi, Alıynan Şaban, 
İnşallah, çatallar bizə şairlər. 
 
Şeirdən də göründüyü kimi, Misgin Nəbi həmkarlarının hər ikisini 
şair kimi qiymətləndirir, eyni zamanda onların hələ cavan olduqlarını 
xəfifcə vurğulayır. Həmin gənclərdən biri – şair Alı II dünya 
müharibəsində həlak olub – yaradıcılığının çıçəklənən vaxtında ömrü 
yarıda qırılıb. Aşıq Şaban isə Allah verən ömrü tam yaşadı, gözəl şeirlər, 
deyişmələr  yaratdı.  
Folklor İnstitutunun dissertantı Arzu Bayramlının araşdırmasına 
görə,  XIX əsrin sonu və XX əsrin ilk iki onilliyini əhatə edən dövrdə, 
yəni şair Nəbinin yaşayıb-yaratdığı dövrdə Borçalıda fəaliyyət göstərən 
116 poeziya təmsilçisindən 36 nəfəri şair, 61 nəfəri el şairi, 19 nəfəri isə 
yaradıcı aşıq olub. A.Bayramlı “El şairi Nəbi Faxralının həyat və 
yaradıcılığına baxış” məqaləsində yazır: “Bu qədər söz adamının 
arasından şair Nəbinin ustad məqamına çatması, şöhrətlənməsi əlbəttə ki, 
yalnız böyük istedadın nəticəsi ola bilərdi. Əhəmiyyətli olan bir məqam 
da budur ki, şair Nəbi kimsəyə şəyirdlik etməmiş, kimsədən söz sənətinin 
sirlərini öyrənməmişdi, amma özünün bir neçə yetirməsi vardı ki, onlara 
Allah vergisi olan şairliyinin sirlərinə vaqif olmağa imkan vermişdir”.  
Məhəbbət mövzulu qoşmaları şair Nəbinin yaradıcılığında mühüm 
yer tutur  və bu şeirlərində ülvi duyğuların vəsfinə geniş yer verilir. 
Filoloq-alim Elxan Məmmədli çox düzgün qeyd edir ki, şair Nəbi bu 
qəbildən olan qoşmalarında lirik qəhrəmanın zahiri və daxili gözəlliyinin 
vəhdətdə olmasını vacib sayır. Məhəbbətdə xəyanəti, vəfasızlığı, 
riyakarlığı pisləyir. 
 
Nəbim deyər, nədən oldu yar ası, 
Yaman olu yarın qəlbiqarası. 
Könlümün sevdiyi, ömrüm çarası, 
Sərin gizlər, gözüm qaldı bu dərdə. 
 
Diqqəti çəkən bir məqam da şair Nəbi poeziyasının təbiətlə 
harmoniya təşkil etməsidir. Onun Aşıq Ələsgərin “Dağlar” şeirinə 
iqtibası bu nöqteyi-nəzərdən çox maraqlıdır:  
 OZAN  DÜNYASI                                                               № 2(13), 2013 
 40 
 
...Səhər-səhər dan yelləri əsəndə, 
Şərbət bulaqların tən edər qəndə, 
Yığılar gözəllər, dövr edər səndə, 
Çiçəkli, çəmənli gül olu dağlar... 
 
...Şair Nəbi səndə gəzdi bir zaman, 
Çəkilməz sərindən çiskinli duman. 
Çuxur, Günavarda bənövşə, reyhan, 
“Süsənli, sünbüllü, lalalı dağlar”. 
 
Şair Nəbi dövrünün haqsızlıqlarına, cəmiyyətdə gördüyü ədalətsiz-
liklərə qarşı da öz etiraz səsini ucaldıb.  
Nəbi Miskinin şeirləri, cinaslı təcnisləri, divaniləri, müxəmməsləri 
ilə yanaşı rəvayət və deyişmələri, bir-birindən gözəl dastanları da var. 
Ədəbiyyat uzmanları şair Nəbinin mənzum yaradıcılığında özünü az qala 
hər addımda büruzə verən ürfani mətləbləri, müəllifin təsəvvüf dünya-
görüşünü xüsusi qeyd edirlər. Bu dünyanın faniliyi, axirət üçün rəhmət 
qazanmağın daha vacibliyi onun şeirlərinin əsas qayəsini təşkil edir: 
 
Şair Nəbi, pur kamalı yaxşı bil, 
Zikr elə, sən gecə-gündüz, ilbəil. 
Ədəb-ərkanına qayıtmayan qul, 
Cəhənnəm hazırdı, cənnəti olmaz. 
 
Şair Nəbi yaradıcılığını izləyəndə bir həqiqətin də təsdiqini tapırıq: 
mükafat layiq olduqda stimula çevrilir. Şairin qoşduğu məşhur “Mehdi 
bəyin dastanı”nın aqibəti məhz belə olmuşdur. Haqqında yazılmış 
kitablarda şair Nəbinin bir gecədə düzüb-qoşduğu həmin dastanın 
mükəmməlliyi barədə yüksək fikirlər, yaranma tarixçəsi barədə maraqlı 
əhvalatlar yer alıb. Daha maraqlısı budur ki, şair Nəbinin dastanları necə 
eşidilibsə, eləcə də şirin Borçalı ləhcəsi ilə yazıya alınıb.  
Heç təsadüfi deyil ki, Müzəffər Şükür doğru olaraq Faxralını yox, 
bütün Borçalını şair Nəbinin yurdu adlandırırdı: 
 
Qayaları dönməz ordudur, 
Dərələri duman udur, 
Şair Nəbinin yurdudur, 
Müqəddəsdir Borçalımız. 
 
 OZAN  DÜNYASI                                                               № 2(13), 2013 
 41 
Şair Nəbinin Aşıq Ələsgərin qıfılbəndinə cavabı da onun zəngin 
biliyindən və həyat təcrübəsindən, geniş dünyagörüşündən xəbər verir:  
 
Ələsgər: 
Dünya altı gündə neçə don geydi, 
Nə üstə əyləşdi, bərqərar oldu? 
Əzəli kimiydi ərşin bənnası, 
Ulduzlar nə təhər yerbəyer oldu? 
 
Nəbi: 
 Dünya altı gündə dörd don geyindi, 
Ab üstə əyləşdi bərqərar oldu. 
Xey-xalığım haxda ərşin bənnası, 
Ulduzun yeddisi səyahətkar oldu. 
 
Ələsgər: 
 Nə qədərdi müğərrəbin mələyi? 
Onların içində kim idi bəyi? 
Canlıdı, cansızdı ərşin dirəyi, 
Nə ilə çalındı, mötəbər oldu? 
 
Nəbi:  
Pənc-yek ayədi müqərrəbin mələyi, 
Onların içində Cəbrayıl bəyi. 
İsmi-əzəm cansızdı, ərşin dirəyi, 
Çaldı lövhü-qələm, mötəbər oldu. 
 
Ələsgər: 
 
Ələsgər əl üzməz etiqadından, 
Yer də xəbər verir  göy büsatınnan. 
Haqqınan peyğəmbər əhvalatınnan, 
İslamam deyənə nə xəbər oldu? 
Nəbi: 
 
 Nəbi də əl üzməz etiqadınnan, 
Xilqəti hafizdi göy büsatınnan. 
Haqqınan, peyğəmbər əhvalatınnan, 
Mərifət İslama o xəbər oldu.  
 
 OZAN  DÜNYASI                                                               № 2(13), 2013 
 42 
Nəzərdən keçirdiyimiz nümunə həm də onun göstəricisidir ki, şair 
Nəbi dindar, Allaha yaxın adam olmuşdur. O, mömin kimi ömür sürmüş, 
ömrünün sonunacan islamın qanunlarına riayət etmiş, orucundan-
namazından qalmamışdır. Xalq arasında şair Nəbinin istedadı “Haqq 
vergisi”, “Allah vergisi” hesab olunurdu. Şairin həyat yolunu öyrənən 
tədqiqatçıların da qeyd etdiyi kimi, ruhanilərin Misgin Nəbi 
yaradıcılığına münasibəti birmənalı olmamışdır. Onlardan bəziləri şair 
Nəbini sınaqdan keçirməyə cəhd göstərmiş, amma uğursuzluğa düçar 
olmuşdur. Bəli, yalnız qəlbi Tanrıya bağlı olan müsəlman və dərin iman 
sahibi olması dünyaya gəldiyi gündən (qardaşının əlindən xəta çıxması 
səbəbindən ailəsinin zillətə düçar olduğu gündən) ölənədək (ömrünün 
son beş ili iki oğul itirdiyi Böyük Vətən müharibəsi dövrünə təsadüf 
edib) onu müşayiət edən ağrı-acıya sinə gərməsinə kömək etmişdir.  
Zəmanəmizin böyük söz ustadı, Xalq şairi Zəlimxan Yaqub da istər 
yaradıcılığında, istər çıxış və məqalələrində şair Nəbinin yaradıcılığını 
həmişə yüksək qiymətləndirib. “Borçalıda qalan izlər” poemasında şair 
Nəbinin də adını əbədiləşdirməsi dediklərimizə canlı sübutdur: 
 
Deyəndə Nəbinin “Dünya” şeirini, 
Aşıq lap Vurğunu sehirləmişdi, 
 “Tapar qiymətini, tapar yerini, 
Elin sənətkarı ölməz” – demişdi,
1
 
“Qılıncın qınsızdı, qolun qüvvətli, 
Baxmadın qocaya, cavana dünya”. 
 
Ay Osman, gör şair nə gözəl deyib, 
Ağlının barıdır, qəlbinin səsi. 
Çatdıraq ellərə, heyifdir, heyif, 
İt-bata düşməsin bircə kəlməsi. 
 
Bu il şair Nəbi Miskinin anadan olmasının 140 ili tamam olur. Xalq 
şairi Zəlimxan Yaqubun rəhbərliyi altında Azərbaycan Aşıqlar Birliyi bu 
yubileyi layiqincə qeyd etmək üçün hazırlıq işləri görür. İnanırıq ki, bu 
tədbirlər böyük coşqu, hərarət və məhəbbətlə müşayiət olunacaqdır. Və 
elə buradaca özümün və və şair Nəbini yetirən Faxralı kəndinin – 
faxralıların bir arzusunu da dilə gətirmək istəyirəm: bu yubiley şairin 
adına layiq onun doğma yurdunda da qeyd olunsun. Onun ruhuna hörmət 
kimi adının əbədiləşdirilməsi, Faxralı kəndində ona abidə ucaldılması isə  
saza, sözə  verilən qiymət kimi təkcə faxralıların yox, borçalıların 
arzusudur.  Nəbi Miskin bu ehtirama, bu diqqətə haqqı olan şairdir.  
 OZAN  DÜNYASI                                                               № 2(13), 2013 
 43 
 
Könlümün tərcümanı saz 
 
 
 
Sədnik Paşa PİRSULTANLI 
 professor, filologiya elmləri doktoru 
 
 
 
 
             
Bəri 
 
Söylə, tarixini, a telli sazım, 
Sən varsan, Harutdan, Marutdan bəri. 
Sənin ilk səsini Musa eşitmiş, 
Gəzmisən Dəclədən, Faratdan bəri. 
 
Sənin ağacını yonmuş kor şeytan, 
Sənin möcüzəni danmış kor şeytan, 
Əlindən çıxanda yanmış kor şeytan, 
İnsan əlindəsən Davuddan bəri. 
 
Sinəndə Davudun əlləri gəzdi, 
Sən oldun o gündən Davud avazlı. 
Peyğəmbər payıdı, böyük murazdı, 
Danış tarixini Bozqurddan bəri. 
 
Dədə Heykəllini, Dədə Qürbəti, 
Dədə Yediyarı unutmam qəti. 
Çağır ozanları, çağır milləti, 
İmtahan eyləyək Qorquddan bəri. 
 
Sədnikin dastanı, sözü varıydı, 
Dünyanın Gəncədə gözü varıydı. 
Gəncənin qopuzu, sazı varıydı, 
Keçəndə Qurbani o yurddan bəri. 
 
         
 
 
Aşıq 
 
Elə bir millətin övladısan ki, 
Sənin öyünməyə haqqın var, aşıq. 
Təhmasib aşığa “işıq” deyibdir, 
Qəlblərə bir nursan, aşikar, aşıq. 
 
Sazınla ucalır sözün şöhrəti, 
Şair yazır, aşıq verir ziynəti. 
Qəlbində el ruhu, el məhəbbəti, 
Hər sözü tarixdə yadigar aşıq. 
 
Sədnik deyər, unutmaram mən sizi, 
Sizlə tapdım ilk cığırı, ilk izi. 
Qorqudlu, Abbaslı keçmişimizi, 
Yaşaya-yaşaya yaşadar aşıq. 
 
 
 
Aşığın 
 
Aşıq kimdi – məclislərin bəzəyi, 
Hə söhbəti bal-şəkərdi aşığın. 
Doymaq olmur avazından, sazından, 
Hər dastanı ləl-gövhərdi aşığın. 
 
“Kərəmi”si səni oda yandırar, 
“Rühani”si keçmişləri andırar... 
 OZAN  DÜNYASI                                                               № 2(13), 2013 
 44 
“Koroğlu”su köhlənlərə mindirər, 
Hər çağrışı bir zəfərdi aşığın. 
 
Möcüzədir, bu sənətdə nələr var, 
Sədnik, min sirri var, kim eylər aşkar? 
Dədə Qorqudumdan qalıb yadigar, 
Hər kəlməsi simuzərdi aşığın. 
 
Mənim 
 
İnci, sədəf söz karvanım, 
“El havası” varım mənim. 
Sona kimi cilvələnir, 
“Göyçə gülü” yarım mənim. 
 
Hələ var, eşqim, həvəsim, 
Məclislərdən gəlir səsim. 
“Gözəlləmə”m, “müxəmməs” im, 
Öz əhdim,  ilqarım mənim. 
 
“Sarıtel”lər cavan çağım, 
“Gəraylı” güllü yaylağım. 
“Yurd yeri”di qəm oylağım, 
“Dilqəm”di ah-zarım mənim. 
 
“Kərəmi”lər ağlar gözüm, 
“Rühani”də qalıb dözüm. 
“Dübeyti”lər qışım, yazım, 
“Vanağzı” ağ qarım mənim. 
 
“Şah  Xətai” bir yaddaşdı, 
Tariximdə qanlı daşdı. 
Sədnik, demə, meydan boşdu, 
“Koroğlu”lar zorum mənim. 
 
 
Söz 
 
Varlığını qılınc kimi yarar söz, 
Şana çəkər tellərini darar söz, 
Xəzinədir, nə istəsən verər söz, 
Orduların etmədiyin edər söz. 
 
Mənim xalça-xalımdı söz, 
Dövlətimdi, malımdı söz, 
Düşüncəm, xəyalımdı söz, 
Öz danışan dilimdi söz. 
 
Onu  məndən alammazsan, 
Sözdə Sədnik olammazsan. 
Sözüm qızıl kərpicimdi, 
Sözüm qızıl sarayımdı. 
 
Sözüm külli-kainatım, 
Sözüm Günəşim, Ayımdı. 
Sevginən sözü söz kimi, 
Kirpik qoruyan göz kimi. 
 
Mənim doğma ana dilim, 
Zaman-zaman yaşayacaq. 
Hələ çox iş görəcəkdi, 
Xətaitək, Füzulitək, 
Vurğun kimi bu millətə, 
Çox dahilər verəcəkdi. 
 
 
 
Şeirim 
 
Damcı-damcı misralara axmısan, 
Sən mənim qəlbimin qanısan, şeirim! 
Sənin sevincindən mən doymamışam, 
Ömrümün ən xoşbəxt anısan, şeirim! 
 
Duru desəm, çeşmələrdən durusan, 
Gözlərimin şöləsisən, nurusan, 
Sevən könlün həmdəmisən, yarısan, 
Dünyasan, özünü tanısan, şeirim! 
 
Çiçəktək açılıb, solan da sənsən, 
Könlümü qəmlərə salan da sənsən, 
Buludtək  boşalıb, dolan da sənsən, 
Sən elə Sədnikin  canısan, şeirim!  
 
 
 
 OZAN  DÜNYASI                                                               № 2(13), 2013 
 45 
 
 
Mahmud KAMALOĞLU 
professor 
 
 
 
 
AġIQ MƏSĠM BƏYAZĠDLĠ 
 
19-cu yüz ilin sonu, 20-ci yüz ilin əvvəllərində Borçalı aşıq məktəbi 
özünün ən yüksək inkişaf mərhələsinə  qalxmışdır. Bu dövrün azman 
Borçalı ustad aşıqları türk dünyasında tanınmış ünlü sənətkarlar olmuşlar. 
Heç də təsadüfi deyildir ki, bir üzü İran, bir üzü Turan bütün türk dünyası 
ozanlarının həmin dönəmlərdə Tiflisə yığılması da məhz həmin 
səbəblərdən irəli gəlmişdir. Bir sözlə, təkzibedilməz faktdır ki, bu dövrdə 
türk dünyası aşıqlarının mərkəzi qədim Tiflis şəhəri idi. 
Belə bir zamanda, yəni sənətkar kimi əlində saz Tiflisdə ortaya 
çıxmaq hər aşığın ağzı deyildi. Məhz belə bir dövrdə – aşıq sənətinin 
qızğın və keşməkeşli çağında Tiflis kimi şəhərdə ustad  aşıqların 
ortasında meydan oxuyan azman sənətkarlardan biri də Aşıq Məsim 
Bəyazidli olmuşdur. 
Məsim Qasım oğlu Bəyazidli (Yadigarov) 1889-cu ildə Borçalı 
mahalının Şamalı kəndində dünyaya göz açmışdır. Ancaq o, lap körpə 
ikən bölgədə baş  verən təbii fəlakət həmin kəndi dağıtdıqdan sonra bir 
çox həmkəndliləri kimi, onların da ailəsi qonşu kəndə – Bəyazid kəndinə 
köçmək məcburiyyətində qalır. Məsimin uşaqlıq və gənclik illəri məhz 
Bəyaziddə keçir, o, bu kənddə boya-başa çatıb, ustad səviyyəsinə 
yüksəlir. 
Sonralar, yəni Sovet dövründə Bəyazid kəndi Qayaqocalı kəndi ilə 
birləşdirilərkən bu iki yaşayış məntəqəsi bir inzibati ərazi vahidi kimi 
göstərildiyi zaman   iki kənddən birinin adı saxlanır. Yəni Qayaqocalı adı 
qalır, Bəyazid isə xalqımızın tarixindən birdəfəlik silinir. 
Yeri gəlmişkən, onu da qeyd etmək maraqlıdır ki, Borçalı 
xəritəsindən silinmiş hər iki kənd – Şamalı və Bəyazid kəndləri hazırkı 
Marneuli rayonunun Qırxılı, Qayaqocalı və Qullar kəndlərinin ətrafında 
mövcud olmuşdur.  
Elə buradaca onu  xüsusi ilə vurğulamaq istərdim ki, Aşıq Məsim 
özünə təxəllüs kimi götürdüyü Bəyazid adını tarixdə əbədi yaşatmaq kimi 
bir şərəfə də nail olmuşdur. 
 OZAN  DÜNYASI                                                               № 2(13), 2013 
 46 
Gəncliyindən Aşıq Məsim 
Bəyazidli saza-sözə çox güclü bir 
meyil salmışdır. Nə qədər gözəl 
səsə, saz çalmağa, güclü hafizəyə, 
az-çox söz qoşmaq qabiliyyətinə 
malik olsa da, gələcəkdə yaxşı bir 
aşıq olmaq üçün mütləq ustada 
qulluq etmək vacib  olduğunu heç 
vaxt yadından çıxarmır. Elə bu 
məqsədlə də Borçalıda o dövrlərdə 
çox ad-san qazanmış ustad sənət-
kar Dollu Əbuzərin yanına gedir. 
Dollu Əbuzər (1856-1912) əslən 
Dol mahalından olub, Borçalıya 
sonradan gəlsə də, onun dədə-ba-
baları Borçalı Qarapapaqlarından 
idi. Gənclik illərində Borçalıya 
gəlib burada evlənən Aşıq Əbuzər 
bir müddət Kəpnəkçidə, Qasımlıda, Qaçağanda yaşasa da, o, ömrünün 
çox hissəsini Ulaşlı kəndində keçirmişdir. Aşıq Məsim də Dollu Əbuzərə 
məhz Ulaşlı kəndində olan zaman şagird-çıraq olmuşdur. 
Gənc yaşlarından çox yaraşıqlı və cüssəli bir aşıq olan Məsim Bəya-
zidlinin sənətkarlıq məharəti bütün Borçalıya  yayılır. O, cavan  bir aşıq  
kimi  tez-tez dövrün tanınmış  azman sənətkarlı ilə ağır toy-düyün məc-
lisləri aparır. Gözəl qoşquları dillər əzbəri olur. Heç təsadüfi deyildir ki, 
hal-hazırda da onun yazdığı qoşmalar  aşıqların dilindən düşmür. Aşıq 
Məsim Bayazidlinin ən çox oturub-durduğu yer Tiflisdəki Şeytanbazar 
məhəlləsindəki draxtınlar olub. Onu da deyək ki, hər aşıq həmin çay-
xanalarda oxumağa cürət etməzdi. Əgər deyişmədə məğlub olsan, sazın 
əlindən alınardı, sazın da əldən alınması aşıqlıq etməkdə nə demək 
olduğunu gözəl bilirik. 
Aşıq Məsim Bəyazidli həm də bir çox aşığa ustadlıq etmişdir. Həmin 
aşıqlardan biri bütün türk dünyasında saz sənətində səs salmış, bu sahədə 
böyük uğurlar qazanmış Dədə Əmrah olmuşdur.  
Oxucular üçün maraqlı olar deyə, Aşıq Məsim Bəyazidlinin Əmrahla 
ilk tanışlığının necə və harada olmasını və böyük ozanın onu necə şagird 
götürməsini qeyd etməyi lazım bildik. “...Bir gün Kürüstü Kəpənəkçinin 
Dərə məhləsində toy idi. Kərimöyündə Dilənin toyuna Borçalının adlı-
sanlı sənətkarı ustad Aşıq Məsim Bəyazidli dəvət olunmuşdu. Bunu 
eşidən balaca Əmrah da toya tamaşa etməyə gəlmişdi. Məclisdə 
 OZAN  DÜNYASI                                                               № 2(13), 2013 
 47 
ağsaqqallar Aşıq Məsimdən xahiş edirlər ki, balaca Əmraha saz çaldırıb 
onu dinləsin və yoxlasın. Əmrahın çalıb-oxuması ustatdın xoşuna gəlir. 
Elə həmin toydan sonra Aşıq Məsim Əmrahı şagird götürərək özü ilə 
bərabər evinə aparır...” 
Aşıq Məsim Bəyazidli 1945-ci ildə vəfat etmişdir.  Görkəmli ustad 
haqqında tədqiqat çox azdır. İlk dəfə bu  böyük  sənətkar haqqında “Bor-
çalı aşıqları” (Bakı, “Nurlan” - 2005) kitabında  qısa tərcümeyi-halı və 
iki şeiri verilmişdir. Daha sonra ustadın adlı-sanlı şagirdi Dədə Əmrahın 
anadan olmasının 100-illik yubileyi ilə bağlı Tiflisin “Universal” 
nəşriyyatında (2008) çap olunmuş “Əmrah bir gəldi, bir getdi...” kita-
bında az-çox, ancaq bir qədər dəqiqləşdirilmiş məlumat  verilmişdir.  
Aşığın şeirlərini toplamaq, nəşr etdirmək ziyalıların, folklorşünasların 
borcudur. Sənətkarın şeirlərinin aşıqlarımızın yaddaşlarında və arxivində 
olduğuna tam əminik. İnanrıq ki, onlar nə vaxtsa üzərə çıxarılacaqdır. 
Aşağıda Aşıq Məsim Bəyazidlinin şagirdi Dədə Əmrahın arxivindən  
götürdüyümüz  bir neçə şeiri sizə təqdim edirik. 
 
 
Məsim Bəyazidli 
 
AMANDI 
 
 
Başına döndüyüm xanım növcavan, 
Mayıl oldum qoşa gözə, amandı. 
Gərək bu dostluğu yetirək  başa, 
Uymuyasan əyri sözə, amandı. 
 
Kərəm kimi mən də sevdim tərsanı, 
Gözüm olsun gözləriyin qurbanı, 
Yorulmaram sənlə gəzsəm dünyanı, 
Kefə gedək bir Tiflisə, amandı. 
 
Elim Borçalıdı, Bəyazid kəndim, 
Min gözəl  içində  səni bəyəndim. 
Sən Əslini sevdim, Kərəmtək  yandım, 
Məsim yazdı vəsfin saza, amandı. 
 
 
 
 OZAN  DÜNYASI                                                               № 2(13), 2013 
 48 
KEÇDĠ 
 
Borçalı elində yol kənarında, 
Sallandı qarşımdan yar gəldi, keçdi. 
Bircə soruşmadı ərzi-halımı, 
Gen dünya başıma dar gəldi, keçdi. 
 
Al-yaşıl geyinib, xınalı dəsti, 
Yel vurduqca cığalı telləri əsdi. 
Qıyğacı baxışı səbrimi kəsdi, 
Çiskinli, boranlı qar gəldi, keçdi. 
 
Aşıq Məsim dərdin, qəmin kanıdı, 
Şirin ləblərindən əmən qənidi. 
Bir dönüb baxmağın  can dərmanıdı, 
Qıymadı qoynundan nar gəldi, keçdi. 
 
 
SARVAN QIZI 
 
Nagahdan uğradın qafildan mana, 
Sandım ki, ceyransan, a Sarvan qızı. 
Qıyğacı baxışın aldı canımı, 
Dərdlərə dərmansan, a Sarvan qızı. 
 
Özün çox gözəlsən, həm də innabı, 
Sandım ki, üstünə müşkülər yağıb. 
İnanmıram səni analar doğub, 
Ərşdəki qılmansan, a Sarvan qızı. 
 
Mana irast oldu dəmir yolunda, 
Dəftəri, qələmi,  vardı əlində. 
İsmi əzbər olub Məsim dilində, 
Sazlarda dastansan, a Sarvan qızı. 
 OZAN  DÜNYASI                                                               № 2(13), 2013 
 49 
 
 
İllərin izi var xatirələrdə 
 
 
 
Ġlyas TAPDIQ 
Ģair, Prezident təqaüdçüsü 
 
 
 
SÖHBƏT AġIĞIYDI, SÖZ ĠġIĞIYDI... 
 
Hörmətli filologiya üzrə elmlər doktoru, professor İsmayıl 
Məmmədli və görkəmli alim, filologiya üzrə elmlər doktoru, professor 
Məhərrəm Qasımlının apardıqları maraqlı verilişdən qənaətim bu oldu ki, 
ustad aşıqlar demiş “ustad oğlundan şagird olmur”, atasının yanında hər 
şeyi öyrənib bilir, elə birbaşa ustad kimi böyüyür. İsmayıl müəllim də be-
ləcə, atasından, onun yan-yörəsində olan aşıqlardan, aşıqlıq sənətinin bü-
tün incəliklərini öyrənib; aşıq şeirinin əsasını təşkil edən xalq deyim tər-
zini, sözün hansı məqamda necə işlədilməsini, onun məna və məqsədini 
dərindən dərk edib. 
Aşıq Oruc Əhmədov sadə və aydın danışan, səsinin zili-bəmi yerin-
də olan, atası Vəlidən aşıqlıq öyrənən, dastanları uşaq yaşından sinəsinə 
köçürən bir aşıq idi. Hay-küydən uzaq, sadəliyi, səmimiyyəti ilə seçilən, 
“mənəm-mənəmlikdən”, yalançı “basıb-bağlamaqdan”, “özündən uydur-
maqdan” uzaq orijinal bir sənətkar idi. Öyrəndiyini yerli-yataqlı danışan, 
onu dərin səmimiyyətlə dinləyənə sevgisini, hüsnü-rəğbətini əsirgəməyən 
kamil bir sənətkar idi. Göyçə mahalının zəngin folklorunun harasından 
soruşsan dürüst cavab alardın. 
Aşıq Orucla 14-15 yaşım olandan tanış idim. O, Gədəbəydə mədə-
niyyət evinin bir çox tədbirlərində sazıyla-sözüylə alqışlanırdı. Mən 
məktəbli gənc, şeir həvəskarı kimi rayonumuzun özfəaliyyət baxışlarının 
iştirakçısı olanda, el şairi Xoşbulaqlı şair Cavadla tanış olmuşdum. 
Rayonun mərkəzi yolunda şair Cavadla söhbət edəndə Aşıq Oruc ona 
yanaşıb hal-əhval tutdu. Mən də həmin məqamda Aşıq Orucla görüşdüm. 
 OZAN  DÜNYASI                                                               № 2(13), 2013 
 50 
Aşıq Oruc məndən soruşdu: – Kimin oğlusan? Hansı kənddənsən?  – 
Əlismayıldanam, dedim. (indiki Alnavat). Orucun oğluyam.... 
Aşıq Oruc güldü. Kəndimizdə Namazoğlu Əlinin oğlunun, Hertalı 
nəvəsi Cavadın oğlu Cahangirin və başqalarının toyunu apardığını dedi. 
Yəqin məni o toylarda  görmüsən?  
Dedim ay Oruc qağa, sizi bütün kənd tanıyır. Bizim arançı 
qonaqlarımız biz yaylağa gələndə sizdən söhbət salıb, sizi o ki var 
tərifləyib! Mən kəndimizdə etdiyiniz toylarda sizə əl çalıb alqışlayan-
lardan olmuşam. Tez-tez evimizin yanından keçəndə dəmirçi Mərdəli 
kişiylə söhbət edib zarafatlaşırsız. Onun ən çox sevdiyi aşıqsız! 
On-on beş gün bundan qabaq idarənin yanında dəmirçi Mərdəli nal 
kəsib atını da nalladı. Bazar günüydü. Mən də Mərdəli kişinin körüyünü 
basırdım. 
Qonşumuzdu, iş görəndə, körüyü yorulana qədər bizə basdırır! 
Aşıq Oruc mənim sözlərimə gülüb, şən oldu. Bəs bu Cavad əmiylə 
hardan tanışsan? 
Dedim:  
– Cavad əmiylə qəzet redaktoru Əmiraslan Nuriyevin yanında tanış 
olmuşam. Əmiraslan müəllim “Sosializmin qələbəsi” (indiki “Tərəqqi” 
qəzeti  onda belə adlanırdı) rayon qəzetinin redaktorudur. Şair Cavadın 
şeirini çox xoşlayır. Onun Aşıq Teymura yazdığı “Bir zədən bulaqsan, 
selə sataşa” şeirini də əzbər bilirəm... 
Aşıq Oruc həmin şeiri toylarda tez-tez oxuduğunu dedi: – Elə toy 
olmaz ki,  onu mənə oxutmasınlar! Teymur Misginli Məsimlə bu şeiri 
çox oxuyur. Sifarişinə də hər dəfə bir onluq alır! 
Şair Cavad dedi: Aşıq Teymur zarafatdan incimir. Bu şeiri onun 
özünə də oxutdururdular. 
Sonra da Cavad qağa Aşıq Teymurun “Bizim arvad” şeirindən iki 
bəndi əzbər dedi: 
 
“Ay mən günlü qardaş, arvadı zalım, 
Deyirsən yamandı, boz bizim arvad, 
Qış olanda durmur peçin yanından, 
Tapılmır evdə də yaz bizim arvad! 
 
Biz gülüşdük, Cavad bir az fikirləşib, o biri bəndləri demək istə-
yirdi. Aşıq Oruc o biri bəndi özü əzbərdən məzəli bir şəkildə söylədi: 
 
Aşıq Teymur, düşmə eşq həvəsindən, 
Aralı gəz arvadların nəslindən! 
 OZAN  DÜNYASI                                                               № 2(13), 2013 
 51 
Sübhə kimi yatammıram səsindən, 
Edib qulağımı kar bizim arvad!.. 
 
Cavad qağa: “ay sağ ol!” – dedi. 
Aşıq Oruc haqqında ilk təəssüratım 
o gün elə-belə oldu. Bu əhvalatı əmim 
oğlu şofer İsaya danışdım. Həmin şeiri 
Oruc qağadan alıb o da əzbərlədi… O 
vaxtdan illər keçdi. Bakıda tələbəlikdən 
sonra nəşriyyatlarda işlədim, radiokomi-
təyə də gedirdim. Bir gün radiokomitədə 
Oruc qağa ilə görüşdüm. Səsini yazdır-
mağa gəlmişdi. Mən o vaxt Aşıq Əmrahı, 
Kamandarı, Aşıq İmranı, Əkbəri yaxşı 
tanıyırdım. Dağüstü parkda gədəbəyli 
alim dostum Qəzənfər Quliyevin həyat 
yoldaşı Liza xanım parkın yay konsert 
zalında mənə aşıqlarla görüş keçirməyi təklif etmişdi. Aşıq Teymur, Aşıq 
Oruc, İmran, Əkbər, Aşıq Pənahla görüşlər keçirdik. Mən aparıcı oldum. 
Rayonumuzun deputatı hörmətli Teymur Əliyevin (Allah rəhmət 
eləsin) kitabının redaktoru (o vaxtlar radiokomitənin sədri Teymur 
Əliyev idi) Bakıda gördüyüm aşıqları Teymur müəllimin yanına gətir-
məyi, onların səsyazma studiyasında yazılmasına köməklik göstərməyi 
ştatdankənar müxbir kimi, “bir aşığa az-çox bələd olan adam kimi” mənə 
həvalə etmişdi. 
Aşıq Orucu da həmişə məndən soruşurdu. Rayonumuzda da deputat 
seçiləndə təntənəli gecədə Aşıq Orucun oxumasını eşitmiş və çox xoşuna 
gəlmişdi. Teymur müəllim Aşıq Orucu ədəb-ərkanlı, gözəl səsi və 
söhbəti olan aşıq kimi görmüşdü və studiyaya dəvət edib, Aşıq Ələsgərin 
“Gördüm” rədifli qoşmasını “Qaraçı” (“El havası” da deyirlər) havası 
üstündə yazıya aldırmışdı. Bu ifa Aşıq Orucu geniş dinləyici kütləsinin 
ən sevimli aşığı kimi tanıtmışdı.  
Aşıq Oruc Gədəbəyin Zəhmət kəndində yaşayırdı. Onu uğursuz zob 
xəstəliyi tutmuşdu. Buna görə də müalicədə çox olurdu. Daha məclislərə, 
ictimai yerlərə az gəlib-gedir, müalicəxanalarda vaxt itirirdi. O vaxt radi-
oda onun 30-dan çox havanı yazdırması Aşıq Orucun çox cavan sənətinin 
sevildiyinin sübutu idi. Daha da kamilləşdiyi bir vaxtda dünyasını 
dəyişməsi isə onu tanıyanları, əzəmətli, ecazkar səsinin həsrətini çəkən-
ləri bərk kədərləndirirdi. 
 OZAN  DÜNYASI                                                               № 2(13), 2013 
 52 
İndi görkəmli dilçi alim, professor İsmayıl Oruc oğlu ilə hər dəfə 
qardaş kimi görüşüb atası Aşıq Oruca, 1941-1945-in odlu cəbhəsində 
dünyasını dəyişən atam Oruca Allahdan rəhmət diləyirəm. Bu hisslərimi 
“Atamın son məktubu” və Aşıq Oruca həsr etdiyim şeirimdə əks etdir-
məyə çalışmışam. “Atamın son məktubu”nu 1952-ci ildə yazmışdım. 
Aşıq Oruca həsr etdiyim şeiri isə görkəmli alim Məhərrəm Qasımlının 
“Mədəniyyət” kanalında apardığı və İsmayıl Oruc oğlunun da qonaq 
olduğu  verilişə baxa-baxa yazmışam. 
 
QardaĢım Ġsmayıl Oruc oğluna 
 
Sənət yurdu, söz beşiyi Göyçənin 
Bir oğlu da Gədəbəydə ucaldı. 
El xidməti, el sənəti seçənin 
Zəhmətindən Zəhmət kəndi güc aldı. 
 
Aşıqlıq da bir ilahi sevgidi, 
Gərək can qoyasan saza, hər sözə. 
Bu sənətin Oruc oğlu mərd idi, 
Onunçün dönürdü gecə gündüzə! 
 
Öz dərsini ustadlardan almışdı, 
Sinəsində xəzinəsi var idi. 
Yurd-yuvanı Zəhmət kənddə salmışdı,  
Qaynar bulaq kimi səsi var idi! 
 
Aşıqlıq sənəti elinə borclu, 
Gəncliyindən məclis yaraşığıydı. 
Görmədim heç yerdə onu forslu, 
Söhbət aşığıydı, söz işığıydı. 
 
Əziz qonağıydı dağ kəndlərinin, 
Aran məclisi də tapırdı onu. 
Önə çəkməz idi heç vaxt xeyrini, 
Bəzən gur məclislər yorurdu onu!.. 
 
Dinə etiqadı, inamı vardı, 
Sözü könül açan, səsi fəyyazdı. 
Orucluq ayında oruc tutardı, 
Divardan asardı, sazı çalmazdı. 
 
Bilirdi qədrini ulu sənətin, –  
Sazı dost yolunda ərməğan idi. 
Eldə unudulmaz sözü-söhbəti, 
Övladına qalan – adı-sanıdı! 
 
Yaddan çıxarmadı Vəli
*
 dərsini – 
Ondan söz açardı, bulaq başında. 
Onun məclisinin, onun səsinin 
Heyranı olmuşdum, cavan yaşımdan. 
 
Bir saz məclisinə yolum düşəndə 
Bir aşıq ordusu keçir gözündən. 
Oğlun İsmayılla mən görüşəndə, 
Sanki əyləşirik ata dizində. 
 
Ata Oruclar   da görüşür sanki, 
Onlar bir-birinin əlini sıxır. 
Biri məclislərdən, biri döyüşdən 
Mərdliklə boylanır, zəfərlə çıxır... 
 
Ata adlarıyla fəxr edirik biz, 
Ata ləyaqətdi, ata hünərdi! 
Budur övladlara istəklərimiz – 
Ata vüqarıyla gəzsin hər yerdə! 
 
 
 
                                                 
*
 Atası, həm də ustadı 
 Mənim də, İsmayılın da atasının adı 
Orucdur 
 OZAN  DÜNYASI                                                               № 2(13), 2013 
 53 
 
AĢıq Oruc ƏHMƏDOV 
 
NEYLƏSĠN 
 
Öz eybini bilməzlərə 
Qohum-qardaş, el neyləsin. 
Zatı xayın olan kəsə 
Düzgün ürək, dil neyləsin? 
 
Elmə sinə gərməyənə, 
Ustad dərsi görməyənə, 
Düzə qiymət verməyənə, 
Alim, şair bil, neynəsin? 
 
Eli sevər ər oğlu ər, 
Qanı təmiz, canda hünər. 
Haqsız ölsə, nadan, sərsər, 
Ona külüng-bel neyləsin? 
 
Sarvan ümid bağlar nərə, 
Şair olan şah əsərə. 
Səyyah yorğun, çətin bərə, 
Ovun getsə, sel neyləsin? 
 
Aşıq Oruc, de sözünü, 
Tərifləmə gəl özünü. 
Bil, çevirsə el üzünü, 
Yüz köməkçi əl neyləsin? 
 
 
VAR 
 
Özgənin bağına həsrət deyilik, 
Bizim könül açan öz bağımız var. 
Tamarzı deyilik nara, heyvaya 
Onu yetişdirən torpağımız var. 
 
Əllərdə dalğalanır sülhün bayrağı, 
Bizimdir həyatın gözəl növrağı. 
 OZAN  DÜNYASI                                                               № 2(13), 2013 
 54 
Göz üstə saxlarıq gələn qonağı, 
Gəzməyə minlərlə yaylağımız var. 
 
Qəhrəman yurdudur mənim bu yurdum, 
Poladdan möhkəmdir, yenilməz ordum. 
Aşıq Oruc deyər, hər kimdən sordum 
Dedi: bundan gözəl sabahımız var. 
 
DANIġAQ 
 
Aşıq, gəl götürək sədəfli sazı, 
Azad eldən, bu diyardan danışaq. 
Boranlar əlindən almışıq yazı, 
Ürək açan gülüstandan danışaq. 
 
Dağların döşündən təzə yol çəkən, 
Şoranlı çöllərə gül-çiçək əkən, 
Göylərə baş vuran binalar tikən 
Saf ürəkli, mərd insandan danışaq. 
 
Aşıq Oruc, Vətənindən ilham al, 
Götür telli sazı, bas bağrına, çal. 
 Qoçaq insanları daim  yada sal. 
Hər məclisdə qəhrəmandan danışaq. 
 
SƏNĠN 
 
Azərbaycan, mənim qəhrəman yurdum, 
Nə gözəl qurulub dövranın sənin. 
Cərgə-cərgə şəhər, kəndin görəndə, 
Sanki bir cənnətdir hər yanın sənin. 
 
Ölkəmdə beysavad de, kim qalıbdır? 
Elm dəryasına hamı dalıbdır. 
Müdriklərdən tərbiyəsin alıbdır, 
Mərifət əhlidir insanın sənin. 
 
Mədəniyyət artıbdır, şən gün keçirik, 
Firavan həyata biz də gedirik, 
Bu azad ölkəmdə şövqü edirik, 
Oruc da söylüyər bəyanın sənin. 
 OZAN  DÜNYASI                                                               № 2(13), 2013 
 55 
 
Aşıq Məmmədağa BABAYEV - 80 
 
 
Seyfəddin QƏNĠYEV 
professor 
 
 
 
 
 
 
 
AġIQ MƏMMƏDAĞANIN YARADICILIĞINDA 
KAMĠL  ĠNSAN  OBRAZI 
 
XX əsrin 50-ci illərindən sonra Şirvan aşıq mühitinin inkişafı, təb-
liği və genişlənməsində bir çox görkəmli sənətkarlar – Aşıq Qurbanxan, 
Aşıq Abbas, Aşıq Bəylər, Aşıq Əhməd, Aşıq Şakir, Aşıq Şamil, Aşıq Ba-
rat, Aşıq Pənah, Aşıq Xanmusa, Aşıq Xanış, Aşıq Şərbətlə yanaşı Aşıq 
Məmmədağanın da xüsusi xidmətləri olmuşdur. Aşıq Məmmədağanın 
həyat və yaradıcılığı haqqında bir çox alim və ziyalılar tədqiqatlar apar-
mış, dəyərli fikirlər söyləmiş və şeirlərini çap etdirmişdir. Bu baxımdan 
Ə.Cəfərzadə, Q.Namazov, E.Məmmədli, S.Qəniyev, V.Yusifli, İ.Etibar, 
Ə.Sailov və başqaları müxtəlif səpkili məqalələr, oçerklər yazmışlar. 
Aşıq Məmmədağa Ağaxan oğlu Babayev 1933-cü ildə Şamaxının 
saz, söz ocaqlarından biri sayılan Cəyirli kəndində dünyaya göz açmış-
dır... Onların ailəsi bir müddət sonra Şamaxı şəhərinə köçmüşdür. Məm-
mədağa orta təhsilini Şamaxıda almışdır. Gənc yaşlarından aşıq yaradıcı-
lığına rəğbət bəsləyən Məmmədağa ulu sənətin sirlərini Şirvan aşıq mü-
hitinin dədə sənətkarı sayılan ustad Aşıq Mirzə Bilalın şagirdi Aşıq Ab-
basdan almış, onun məsləhətləri, öyüdləri və tələbləri sayəsində müqtədir 
aşıq səviyyəsinə yüksələ bilmişdir. Ötən əsrin 50-ci illərinin sonunda sər-
bəst aşıq kimi fəaliyyətə başlayan sənətkar tez bir zamanda təkcə Şirvan 
mahalında deyil, Azərbaycanın digər bölgələrində, eləcə də Dağıstanda, 
Gürcüstanda da sevilmiş və məclislərə dəvət olunmuşdur. Ötən əsrin 70-
ci illərindən sonra keçmiş sovetlər birliyinin bir çox şəhərlərində, o 
cümlədən, Moskva və Leninqradda, eləcə də Orta Asiyada keçirilən 
festival və müxtəlif səpgili tədbirlərə qatılmış, doğma Azərbaycana 
təltiflərlə – mükafat, medal və fəxri fərmanlarla dönmüşdür.  
 OZAN  DÜNYASI                                                               № 2(13), 2013 
 56 
XX əsr Şirvan aşıq mühitinin ünlü sənətkarı Aşıq Məmmədağa – 
bülbül ləhcəli xanəndə, bəstəkar, sair, sərraf natiq ömrünün və 
yaradıcılığının çiçəkləndiyi bir vaxtda – 1977-ci il noyabr ayının 22-də 
dünyasını dəyişmiş, böyük satirik şair M.Ə.Sabirin uyuduğu “Yeddi 
Günbəz” qəbirstanlığında dəfn olunmuşdur. 
Aşıq Məmmədağa yaradıcı sənətkar olmuşdur. Aşıq şeirinin demək 
olar ki, bütün şəkillərində qələmini sınamış və kamil sənət inciləri 
yaratmışdır. 
Aşıq Məmmədağanın yaradıcılığı üçün xarakterik olan motivlərdən 
biri mənəvi-əxlaqi dəyərlərin tərənnümü, xeyirin, haqqa, ədalətə xidmət 
edən dəyərlərin təsdiqi, şərin isə inkarıdır. Sənətkar bu məsələdə milli 
ənənələrdən çıxış etmişdir. Yəni o, istər bir insan, istərsə də bir aşıq kimi 
bütün hallarda ənənənin varisidir. Bu ənənə isə xeyir-şər modeli üzərində 
qurulmuşdur.  
Sənətkara görə, insanın xisləti dünyanın ilahi quruluşunu özündə 
əks etdirir. Uca Allah varlıq aləmini xeyirin və şərin, yaxşılığın və 
pisliyin  vəhdətində qurmuş, xeyiri və yaxşılığı uca əməl kimi yaratmış-
dır. Aşıq bir çox şeirləri ilə yanaşı, «Əyilməz namərdə, yada yaxşılar» 
şeirində deyir:  
 
İnsan xislətində əzəl binadan, 
Ucada dayandı, durdu yaxşılar. 
Haqqın dərgahında hər bir əməldə, 
Zülmətdə yamanlar, nurda yaxşılar. 
 
Göründüyü kimi, şeirdə yaxşı-pis, mərd-namərd qarşıdurması 
əsasdır. Təhlil sənətkarın yaxşı insan modelinin əsas kefiyyətlərini 
görməyə imkan verir. Aşığa görə: 
– Yaxşı o kəsdir ki, dərdə yanır, başqalarına qarşı həssasdır. 
İnsanlıq halına biganə deyildir: birinin üzündən oxunan dərdlərini heç 
vaxt görməməzliyə vurmur və bu cəhətləri ona hörmət, ad-san qazandırır. 
– Yaxşı o kəsdir ki, çörəyini Allah rizasına başqaları ilə bölür. 
Ürəyində xalq qeyrəti, qolunda hər zaman xalq yolunda işlənən qüvvət 
var. O, el yolunda xeyirxah işlər görür və heç vaxt namərdə, yada 
əyilmir. 
– Yaxşı o kəsdir ki, hər bir tikəsini halal yeyir. Nankorların halal 
tikəyə göz dikməsinə heç vaxt imkan vermir. Özünü dost yolunda oda 
yaxır və yaxşı dost üçün hər zaman qanından keçməyə hazırdır.   
– Yaxşı o kəsdir ki, yaxşılıq beləsinin qanında, canında, ruhunda, 
sümüyündə, iliyindədir. 
 OZAN  DÜNYASI                                                               № 2(13), 2013 
 57 
 
Öz ömrü çərçivəsində bu dünyanı təcrübə eyləmiş Aşıq Məm-
mədağa həyatın hər bir üzünü görmüşdür. Lakin onun gördükləri yadda-
şında sadəcə bir xatirə kimi qalmamış,  hər gördüyündən bir nəticə çıxar-
mışdır. Sənətkar «Bilər»  rədifli şeirində öz həyat təcrübəsini müasirləri 
ilə bölərək onlara ləyaqətli olmağı, pisliklərdən qurtulmağı nəsihət edir. 
Aşığa görə, insan bütün bunları öz təcrübəsində yaşamalıdır. Öz 
ləyaqətini özü qorumağı bacarmalı, pis adətlərdən, mənfi keyfiyyətlərdən 
özü qorunmalıdır. Çünki cərrah bir yaranın nə olduğunu özü əməliyyat 
aparmasa bilmədiyi kimi, insan da öz dərdinə özü vaqif olmalıdır: 
 
Bacar özün qoru ləyaqətini, 
Tərgit gəncliyində pis adətini. 
 
Müəllifə görə, axtarmaq, öyrənmək, daim bilik kəsb etmək insan 
oğlunun xislətindədir. Bütün bəşər övladının həyatı, əslində, bir səyyahın 
dünyanı gəzməsi kimi bilik öyrənməsidir. Bilik təkcə məktəbdə 
öyrədilmir. Həyatın özü ən böyük məktəb və müəllimdir. İnsan Həyat 
adlı məktəbi bütün ömrü boyu oxumalıdır. Ancaq bu məktəbdə heç vaxt 
nadanla – biliksizlə yoldaşlıq etmək olmaz. Çünki bu məktəb insanlarla 
sirdaşlıq – yoldaşlıq tələb edir. Nadanla yoldaşlıq edən yarı yolda qalar: 
 
Bəşər bu dünyaya gələndən bəri, 
Səyyah tək axtarır, öyrənir yeri. 
Ürəkdə gizlənən bir gizli sirri, 
Elə zənn etmə ki, hər nadan bilər. 
 
İnsan öz təcrübəsindən öyrənir. Həyatın hər addımı təcrübədir. Aşıq 
Məmmədağa bu mənada insanın yaşadıqlarını bir təcrübə – eksperiment 
hesab edir. Yəni bir alim əvvəlcə təcrübə aparıb sonra onun nəticələri 
üzərində düşündüyü kimi, insan da  etdiyinin üstündən ötüb keçməməli, 
ovçu boş gülləni səhv atdığını, alim bir yenilik yaratdığını əvvəl dərk 
etməyib sonradan nəticə çıxardığı kimi, insan da hər addımının nəticəsini 
həyat təcrübəsinə çevirməlidir: 
 
Ovçu boş gülləni səhv atdığını, 
Qəm-qüssə insanı qocaltdığını, 
Alim bir yenilik yaratdığını, 
Əvvəlcə dərk etməz, sonradan bilər. 
 
 OZAN  DÜNYASI                                                               № 2(13), 2013 
 58 
Aşıq Məmədağa bəyan edir ki, insan ömrünün bütün qayəsi öz 
gücünü, qüvvətini, ağlını, hünərini vətən yolunda sərf etməkdən ibarət 
olmalıdır. Yalnız bu halda onun ömrü mənalı ömür sayıla bilər. Lakin 
insanın qəlbinin vətən üçün döyünməsi nə qədər əsas olsa da, təkcə 
bununla kifayətlənmək olmaz. İnsana vətənə xidmət etmək üçün həm də 
ağıl, bilik lazımdır. Bu mənada pis ilə yaxşının yerini  tanımaq, onları 
fərqləndirmək və onların təbiətinə uyğun davranmaq insanın borcudur: 
 
Vətənçün sərf eylə öz hünərini, 
Pis ilə yaxşının tanı yerini. 
Məmmədağa sənin ürək sirrini, 
Üzünü görməsə, haradan bilər. 
 
Sənətkarın bir çox şeirləri aşıqlığın mənəvi-əxlaqi keyfiyyətləri ilə 
bağlıdır. Sənət meydanına təzəcə gələn elə insanlar olur ki, yetişməmiş, 
bişməmiş, bərkiməmiş meydanalara atılır, sənətin sirlərinə vaqif olmamış 
böyük ustadlarla üz-üzə gəlməyə çalışır. Aşıq Məmmədağa belələrini 
xam – kal hesab edərək onlarla qarşılaşmır, əksinə, həyat və sənət 
həqiqətlərini başa çalıb, doğru yola yönəltməyə çalışır. «Bəhsə girmə 
mənimlə» rədifli şeiri bu qəbildəndir: 
 
Oğlan, xamsan, get ustaddan dərsini al, 
Ağıllı ol, bəhsə girmə mənimlə. 
Aşıqlığa çox tələsmə, aram ol, 
Ağıllı ol, bəhsə girmə mənimlə. 
 
Bu, şeir poetik ənənə baxımından Dədə Ələsgərin aşıqlığın 
tərifindən bəhs edən “Gərəkdi” rədifli qoşmasına bağlıdır. Ələsgər bu 
şeirdə aşıqlığın, bir növ, “qızıl qaydalarını” bəyan etmişdir. Həmin 
“qaydaları” şərh edən İ.Ağazadənin yazdığı kimi, “aşıq” olanın ilk əsas 
mentalitet dəyəri onun ədəb sahibi, mərifət sahibi olmasıdır. Əgər aşıqda 
ədəb, mərifət, qanacaq, qabiliyyət dəyərləri olmasa, o, el içində baş çıxa-
ra bilməz. Əsl aşıq həqiqətpərəst olmalı, doğruluq, düzgünlük kimi də-
yərlərə sahiblənməlidir. Buna gedən yolun özü də başqa mənəvi 
dəyərlərlə bağlıdır. Belə ki, aşıq həqiqət carcısı olub, insanlara həqiqət-
dən, doğruluq-düzgünlükdən danışmaq və onları özünə inandırmaq üçün 
özü ilk növbədə nəfs, tamah kimi mənfi mentalitet sifətlərindən uzaq ol-
malıdır. Bu halda onun mənəvi simasını səciyyələndirən ən böyük dəyər 
paklıq, saflıq, təmizlik olmalıdır. Aşıq ədəblilik, paklıq, saflıq kimi də-
yərlərin sahibi olandan sonra onun danışdığı sözlər ləl-gövhər kimi 
 OZAN  DÜNYASI                                                               № 2(13), 2013 
 59 
qiymətli olur. Başqa sözlə, insanın sahib olduğu müsbət mentalitet 
dəyərləri onun qəlbini paklıq mücəssəməsinə çevirir və bu halda 
danışdığı sözlər də bir güzgü kimi bu paklığı əks etdirir. Ələsgərin poetik 
idealına görə, aşığa şərm (xəcalət), həya, abır kimi sifətlər də xas 
olmalıdır.  O, haqqsevər olmalı, doğruluq onun həyat idealı sayılmalıdır. 
Bu kimi sifətlərin (mentalitet dəyərlərinin) sahibi olan aşıq (insan) 
Allahın sevimli bəndəsinə çevrilir və Uca Yaradandan dünyanı bəsirət 
gözü ilə görmək, başqalarının adi gözlə görə bilmədiklərini görüb 
anlamaq qabiliyyəti alır. 
Aşıq Məmmədağanın da “Bəhsə girmə mənimlə” şeirini təhlil et-
diyimiz zaman görürük ki, o, mənəvi ustadı Ələsgərin “Gərəkdi” 
şeirindəki “qızıl qaydaları” mənimsəyib özünün sənət və həyat kredosuna 
çevirməklə bərabər, bunları öz yaradıcılığının ilham mənbəyinə 
çevirmişdir. Bu cəhətdən Aşıq Məmmədağaya görə: 
– “Boğulmamış yabıdan” köhlən olmadığı kimi, xam aşıqdan da 
ustad olmaz. Məmmədağa özü balabançı Kalvalı Əli Dədədən, Dədə 
Bilalın oğlu Aşıq Ağalar, Aşıq Abbasdan dərs alaraq ustad məqamına 
yüksəlmişdir. Bu mənada sənətkarlığın – ustadlığın yolu öyrənməkdən, 
sənət yolunda hər cür əzab-əziyyətlərə qatlaşa bilməkdən keçir. 
– Sənətkarlıqda kamilləşməmiş aşıq tələsib ustad meydanına çıxsa, 
uğursuzluğa düçar olar. Necə ki, atalar demiş, “yabı yol gedəndə nalı 
tökülür”. Sənətini kamilləşdirməmiş aşıq da bu yolda öz “nalını tökəcək” 
– ustad aşıqlar qarşısında büdrəyəcək. 
– Özünü aşıq, ustad adlandırmağa tələsənlər sazı hörmətdən salır, 
sözün siqlətini azaldırlar. Aşıqlıq sənəti müqəddəsdir. O, milli dəyərlərin 
alınmaz qalasıdır. Xam aşıq, naşı sənətkar təkcə özünə ziyan etmir, ustad 
aşıqların müqəddəs əmanəti olan sənət qalasına da «rəxnə vurur». 
Məmmədağa belə düşünürdü... 
Aşıq Məmmadağa belələrini onunla bəhsə girməkdənsə, ondan 
öyrənməyə çağırır. Çünki o, heç vaxt boş və yalançı təriflərə uymamış, 
sənətdə hansı mərtəbəyə qalxıb-qaxmadığını öz ağlı, huşu ilə müəyyən 
etmişdir: 
 
Məmmədağa boş tərifdən uzaqdır, 
Əqli, huşu sənətinə dayaqdır. 
Sən ki xamsan, yaşın hələ uşaqdır, 
Ağıllı ol, bəhsə girmə mənimlə. 
 
Aşıq Məmmədağa hər nə qədər böyük ustad olsa da, özünü bütün 
ömrü boyu gerçək və mənəvi ustadlarının yanında şagird saymışdır. Bu 
 OZAN  DÜNYASI                                                               № 2(13), 2013 
 60 
cəhətdən o, Dədə Ələsgəri, Aşıq Daşdəmir, Aşıq Nurəddin, Dədə Bilal və 
b. özünə mənəvi ustad saymışdır. Böyük ustada həsr etdiyi şeirində 
göstərir ki, aşıqlığın bütün sirrini Ələsgər açıb dünyaya car etmiş, sözün 
sehrini ilk dəfə, o üzə çıxarmışdır. Ələsgərin düzdüyü sözlər inci, sədəf 
olmuşdur. Ələsgər bu məqama əhli-hal olduğu üçün çatmışdır. 
Məmmədağa nə qədər ömür yaşayırsa, Ələsgərdən dərs almaqda davam 
edir. Çünki aşıq olan bu amalla ucalmalıdır. Ələsgər bir xəzinədir; 
sənətin, sazın, sözün yolu ondan keçir: 
 
Aşıqlıq sirrini o açdı bizə, 
Bizi bələd etdi sehrli sözə, 
İncidən, sədəfdən söz düz-düzə, 
Aləm bildi, əhli-haldı Ələsgər. 
 
Məmmədağa Ələsgərdən dərs alır, 
Aşıq olan bu amalla ucalır, 
Fəhm eləyin, ay cavanlar, qocalır, 
Xəzinədir cah-cəlaldır Ələsgər. 
 
 OZAN  DÜNYASI                                                               № 2(13), 2013 
 61 
Aşıqlarımızın yaradıcılığından 
 
AĢıq Ġmran HƏSƏNOV 
 
 
 
 
GƏTĠRĠR 
 
İnsan fəsillərin timsalındadı, 
Adam var çovğunu, qarı gətirir.  
Ayağı ruzili, başı dövlətli, 
Adam var neməti, varı gətirir.  
 
Adam var günəş tək zərif şəfəqli, 
Elinə arxalı, min bir diləkli. 
Adam var sayılır dosta gərəkli, 
Adam var ki, ilk baharı gətirir. 
 
Nərdən nər törəyər, köhləndən bədoy, 
Bədəsildən gözlənilməz əsil-soy.  
Aşıq İmran, çox eyləmə götür-qoy, 
Mərd igid namusu, arı gətirir.  
 
BAĞLIYAM 
 
Vətən nəfəsilə nəfəs alıram, 
Sazımla, sözümlə elə bağlıyam.  
Arzum bu ellərə şadlıqdır mənim, 
Qüssələr dağıdan telə bağlıyam.  
 
Şadlıq dünyasında mayalanmışam, 
Azadlıq eşqiylə sayalanmışam.  
Yaxşılıq oduyla daim yanmışam, 
Nə fitnəyə, nə də felə bağlıyam.  
 
Səfa üçün hər cəfaya dözmüşəm, 
Xoş niyyətlə hər diyarı gəzmişəm.  
Həqiqətə şeir, dastan yazmışam, 
İmranam bülbültək gülə bağlıyam.  
 
GEDĠR 
 
Gününü mənasız keçirmə, dostum, 
Hər anın mənası ömürdən gedir. 
Yığaq qəlbimizə eşqi, inamı, 
Hər gedən dəqiqə səbirdən gedir.  
 
Qaydadır ki, insan çəkər əslinə, 
Əsli olan ləkə vurmaz nəslinə.  
Könül uçur bir gözəlin vəslinə, 
Söhbət ürəkdəki əmrdən gedir. 
 
Xeyri yox qanmaza ha yalvar, ləli,  
Axırda bürüncə dəyişər ləli.  
Dəmirçi ha döysün, ağrımaz əli, 
Ancaq nə gedirsə, dəmirdən gedir.  
 OZAN  DÜNYASI                                                               № 2(13), 2013 
 62 
 
SORUġUN 
 
Dilin fəziləti üz ağlığıdı, 
Ürəyin hökmünü dildən soruşun. 
Fəsil tək ayrıdı əməllərimiz,  
Yaxşını, yamanı eldən soruşun.  
 
Həqiqət yenilməz, nə olmaz naçar, 
Böhtandan, şayədən haqq özü qaçar. 
Sözün gerçəyini zarafat açar, 
Ya ürəkdən, ya könüldən soruşun.  
 
Vaxt gələr ki, aşıq İmran köçərsən, 
Haqq yanında imtahandan keçərsən.  
Nə əkmisən bil onu da biçərsən, 
Eyliyi, səxanı eldən soruşun.  
 
NƏ XEYRĠ VAR KĠ 
 
Dost-düşman yanında dərdini açıb, 
Hər sözü deməyin nə xeyri var ki.  
Keçirdin vədəni geri qayıtmaz, 
Göz yaşı tökməyin nə xeyri var ki.  
 
Vətən deyib bir meydana girməyən, 
Məna axtarmayan, məna bilməyən.  
Məqamında bir iş görə bilməyən, 
Diz üstə çökməyin nə xeyri var ki.  
 
Ay İmran, yaxşılıq, yamanlıq ölməz, 
Qartal yuvasında sağsağan ötməz.  
Yüz ağlamaq bir qəddarı kövrəltməz, 
Boynunu bükməyin nə xeyri var ki.  
 
 
XOġ VÜSALDI 
  
Həyat qanadlıdı, insan piyada, 
Kimi çalır, kimi yarı yoldadı.  
Dövran etibarlı, ömür vəfasız, 
Dünyanın ləzzəti xoş vüsaldadı. 
 
Bu gözəl dünyanın vurğunuyuq biz, 
Yaşamaq olarmı duyğusuz, hissiz. 
Nadanlar dünyadan köç eylər izsiz, 
Duyub dərk eləmək pürkamaldadı.  
 
İmran aşiq olub bir təmiz ada, 
İnan, ömrü boyu baş əyməz yada.  
Bircə yaxşılıqdı qalan dünyada, 
Yaxşılıq adəti əhli-haldadı.  
 
ƏDALƏTLĠ OL 
 
Ədalıq eyləmə ellər içində, 
Təmiz arzulu ol, saf niyyətli ol.  
Şərdən uzaq dolan, fitnədən kənar, 
Böyükdən alqış al, ziyarətli ol.  
 
Qılıncdan itidir sözün kəsəri, 
Tarix unudarmı zərli əsəri.  
Arzuyla aç hər açılan səhəri, 
Qəddarlıq eyləmə, ədalətli ol.  
 
Qoy izin getməsin vətən mülkündən, 
Sözlərin düşməsin xalqın dilindən.  
Aşıq İmran, ilham alıb elindən, 
Sənət meydanında şərafətli ol.  
 
YAġADAR MƏNĠ 
 
Pak ürəyim, təmiz qəlbim, vicdanım,  
Elimin gur səsi yaşadar məni.  
Sənətim həqiqət, sözüm azaddı, 
Babalar nəfəsi yaşadar məni. 
 
Gözümdə kölgə yox, qəlbimdə ləkə, 
Gətirmir başıma min cür təhlükə.  
Taledən istərəm bir halal tikə, 
Ustadlar kəlməsi yaşadar məni. 
 
Ömrümü vermədim yelə, hədər, 
Eşqim ümman olub, dönüb Xəzərə. 
İmranam, xalqımın böyük zəfərə, 
Tükənməz həvəsi yaşadar məni.  
 
 OZAN  DÜNYASI                                                               № 2(13), 2013 
 63 
Altay Ələddin oğlu Məmmədli 1972-ci ildə martın 7-də 
Gədəbəy rayonunun Düzrəsullu kəndində anadan olub. 
1989-cu ildə orta məktəbi bitirib, 1990-1992-ci ildə hərbi 
xidmətdə olub.  
1994-cü ildə Azərbaycan Dövlət Mədəniyyət və İncə-
sənət Universitetinin “Bədii xalq yaradıcılığı” fakültəsinə 
daxil olub, 1998-2000-ci illərdə isə magistratura pilləsində 
təhsil alıb. 2000-ci ildən AMEA  Folklor İnstitutunun “Aşıq 
yaradıcılığı” şöbəsində elmi işçi kimi fəaliyyət göstərir. 
Dünyanın 20-dək ölkəsində beynəlxalq folklor 
festivallarında respublikamızı ləyaqətlə təmsil edərək 
diplomlara layiq görülüb. 
 
AĢıq Altay MƏMMƏDLĠ 
 
GƏLĠBSƏN 
 
Özün nursan, adında nur sözü var, 
Günəşdən süzülüb, Aydan gəlibsən.  
Aləmi mat qoyan pərilər kimi, 
Dəryadan yaranıb çaydan gəlibsən.  
 
Xəyalımda bağçalardan dərdiyim, 
Əzizləyib sinəm üstə sərdiyim, 
Kimsədə görünməz səndə gördüyüm, 
Qız, hansı nəsildən, soydan gəlibsən. 
 
Büllur bədəninə tül bürünürsən, 
Özün gülsən yenə gül bürünürsən.  
Altayın gözündə zər görünürsən, 
Elə bil təzəcə toydan gəlibsən. 
 
DÜNYADI 
 
Bu dünya vəfasız deyildir məncə, 
Bizə öz qoynunu açan dünyadı.  
Ulduz öz işində, Ay öz işində, 
Günəşi əbədi saçan dünyadı. 
 
Bəlkə də bir candı, canın içində, 
Biz də varıq bu cahanın içində.  
İşə bax ki, bircə anın içində, 
İnsan oğlu qoyub qaçan dünyadı. 
 
Özü bilir, yaxşı qurub işini, 
Bizə ləng göstərir öz gərdişini.  
Qorxunc əjdahanın çəkib dişini, 
Qanlı guzələrlə içən dünyadı. 
 
İnsan özü pozur öz nizamını, 
Çəkir dirəyini, yıxır damını.  
Bəzən şah eyləyir bir haramını, 
Kim deyir ki, şahlar seçən dünyadı. 
 
Göylər sonu çox dərindir, görünməz, 
Tanrının işidir, sirri bilinməz.  
Altay deyər, yaxşı-yaman silinməz, 
Dərgahında ruhlar uçan dünyadı. 
  
BAġQADI 
 
Qəlbim atəş görüb, qəlbim od görüb, 
Sən çatan ocağın közü başqadı.  
Çox ala gözlüyə dastan deyiblər, 
Mən heyran olduğum gözü başqadı.  
 
Gah enişdən, gah yoxuşdan sormuşam, 
Özümü arana, dağa vurmuşam.  
Bərə tutub kamanımı qurmuşam, 
Ceyran yerişlimin düzü başqadı.  
 
Bir gözəl əlindən içdiyim camın, 
Duyuram həsrətin, dadıram tamın.  
 OZAN  DÜNYASI                                                               № 2(13), 2013 
 64 
Altaya göylərdən gələn ilhamın, 
Söhbəti başqadı, sözü başqadı. 
 
GÜNDÜZ 
 
Bu illər boyunca mərd gördüm səni, 
Dostluğun sarsılmaz qalası, Gündüz.  
Çətinə düşəni, dara düşəni, 
Olursan tufandan alası, Gündüz. 
 
Böyük ürəyinnən, halal varınnan, 
Bütöv söhbətinnən, düz ilqarınnan, 
Özü başda igid, nər dostlarınnan, 
Adını dastana salası Gündüz.  
 
Yaxına buraxmaz fitnəni, fəndi, 
Lələ qiymət verər Altayın zəndi. 
Atası Mehtidi, Dörddərdi kəndi, 
Şınığın vüqarlı balası Gündüz. 
 
QALIBDI 
 
Gün keçibdi, ay keçibdi, biləsən, 
Baxışların gözlərimdə qalıbdı.  
Əhvalımdan xəbərsizsən hələ sən, 
Baxışların gözlərimdə qalıbdı.  
 
Gözəllərin çox olubdu xatası, 
Neçə qəlbin üstə ocaq çatası. 
Günahsızam, inan mənə, qadası, 
Baxışların gözlərimdə qalıbdı.  
 
Günəş kimi şəfəqlərin varıydı, 
Buxağın ağ, biləklərin qarıydı.  
Göz piyalə, ipək tellər sarıydı, 
Baxışların gözlərimdə qalıbdı.  
 
Bu nə sirdi məni bel oxudan, 
Doymaq olmur bu ətirdən, qoxudan.  
Bir sübh çağı oyandım ki, yuxudan, 
Baxışların gözlərimdə qalıbdı.  
 
GƏLDĠ 
 
Xəyalım yenə də pərvaz eylədi, 
O günəş şölənə pərvanə gəldi.  
Hüsnünün vəsfini söyləmək üçün, 
Yüz dastan yarandı, yüz xanə gəldi.  
 
Dönə bilsəm tellərinin çətrinə, 
Əzizlərdim, toxunmazdım xətrinə.  
Bələnəydim nəfəsinin ətrinə, 
Duyaydım meh əsdi, xoş nanə gəldi.  
 
Dərəydim çiçəyi qönçə bağından, 
Üzəydim meyvəni qoşa tağından. 
Bir busə alaydım bal dodağından, 
Deyəydin Altaydan nişanə qaldı.  
 
GƏLMƏDĠN 
 
Gen günün aşnası, indi yaxşıyam, 
Yamanca düşmüşdüm dara, gəlmədin.  
Bir ovuc suyunun möhtacı idim, 
Alışıb yanırdım nara, gəlmədin. 
 
Yarıya bölərdim nan istəsəydin, 
Damardan çəkərdim, qan istəsəydin.  
Sorğusuz verərdim can istəsəydin, 
Qıymadın dövlətə, vara, gəlmədin. 
 
Altay, keçənləri bil röya kimi, 
Silinsin, qalmasın bir boya kimi. 
Sən də vəfasızsan bu dünya kimi, 
Düz çıxmadın etibara, gəlmədin. 
 
AġIQ TANINMAZ 
 
Yüz dastan danışıb yüz hava çalsın, 
Sözü söz olmasa, aşıq tanınmaz.  
Alovun başında pərvanələr tək, 
Qəlbi köz olmasa, aşıq tanınmaz. 
 
Canı dost yolunda qıya bilməsə, 
Haqqı car eyləyib yaya bilməsə, 
Elin kədərini duya bilməsə, 
Dərdi yüz olmasa, aşıq tanınmaz. 
 
Dünya yaranalı belədir qərar, 
Çox zərin-zibanın axrı tarimar.  
Tanrı dərgahında bircə yolu var, 
Altay, düz olmasa, aşıq tanınmaz. 
 OZAN  DÜNYASI                                                               № 2(13), 2013 
 65 
Sazımız – sazbəndimiz 
Musa NƏBĠOĞLU 
 
SAZBƏND SÜLEYMAN 
  
Süleyman Mehralı oğlu Süleymanov 1946-cı 
ildə Kəlbəcər rayonunun Ağcakənd kəndində ana-
dan olub, burada da orta məktəbi bitirb. Hələ uşaq-
lıqdan tarda və sazda ifası ilə seçilib, məktəbin 
özfəaliyyət dərnəyinin fəallarından olub. 1966-
1968-ci illərdə ordu sıralarında xidmət edən S.Sü-
leymanov hərbi xidmətini başa vurduqdan sonra 
Ağcakənd Mədəniyyət evinin direktoru kimi 
fəaliyyətə başlayıb, hazırda da bu vəzifədə çalışır.  
1975 və 1987-ci illərdə SSRİ miqyasında keçirilən 
Ümumittifaq Xalq yaradıcılığı festivallarının 
laureatı olub. 1976-cı ildə SSRİ Bəstəkarlar İttifaqının keçirdiyi etnoq-
rafik konsertdə çıxışına görə bu ittifaqın Fəxri fərmanına layiq görülüb. 
1988-ci ildə SSRİ Dövlət Kinematoqraflya Komitəsinin Leninqradda 
(indiki Sankt Peterburq) təşkil etdiyi Beynəlxalq Folklor festivalında 
birinci dərəcəli diplomla mükafatlandırılıb. Həmin il həm də “Gülüstan” 
folklor teatrının tərkibində UNESCO-nun Fransada keçirdiyi Beynəlxalq 
folklor festivalında sazda ifasına görə bürünc medala layiq görülüb. 
Sazbəndliyə gəlişi də təsadüfi 
olmayıb, ata-babası da sazbənd 
olublar və o, sazbəndliyi atası 
Mehralı kişidən öyrənib. 1970-ci 
ildən artıq həm də bir sazbənd kimi 
tanınmağa başlayıb.  
1975-ci ildən isə böyük sənətkar 
usta Xududan məsləhətlər alaraq 
bəhrələnib, onun sənət yolu ilə ge-
dib. Özünün dediyinə görə, Aşıq 
Hidayət, Qəmkeş Allahverdi, Ulduz Sönməz, Ədalət Dəlidağlı, aşıq 
Sevindik və digər tanınmış aşıqlara saz bağlayıb.  
1998-ci ildə Böyük Britaniyanın “OKSFAM” təşkilatı ilə müqaviləyə 
əsasən bağladığı 23 ədəd saz hazırda bu ölkədədir. Elə həmin müqavilə 
əsasında bu təşkilatdan aldığı pulla da qaçqınlıq nəticəsində dağılmış 
emalatxanasını qismən də olsa bərpa edib. Yeri gəlmişkən qeyd edək ki, 
 OZAN  DÜNYASI                                                               № 2(13), 2013 
 66 
Kəlbəcər rayonu da ermənilər tərəfindən işğal olunduqdan sonra Süley-
man Mehralı oğlu Yevlax rayonunun Gövər kəndində məskunlaşıb.  
Sazbəndliklə yanaşı, həm də aşıqlıq edən Süleyman Mehralı oğlu aşıq-
lığı də əvvəlcə atasından, sonra aşıq Hidayətdən öyrənib. Daha sonra isə 
böyük sənətkar Əmrah Gülməmmədovdan bəhrələnib. 
Həm sazbənd, həm də aşıq kimi fəaliyyətini davam etdirən Süleyman 
Süleymanov hər iki sahədə bildiklərini saza və sazbəndliyə meyil göstə-
rən yeniyetmə və gənclərə böyük həvəslə öyrədir. Hazırda sazbəndlik üz-
rə 14 şəyirdi var. 20 gəncə isə aşıqlıq sənətinin sirlərini öyrədir. Sazbənd 
şəyirdlərindən Etibar, Müzəffər, Qənimət və Tariyelin adını çəkən 
Süleyman kişi ondan aşıq sənətinin sirlərini öyrənənlərdən isə Duman, 
Sevindik, Rasim, Tariyel, Vüqar, İlham, Ələsgər və digərlərinin adlarını 
qeyd etdi.  
Oğlu Söhrab da həm sazbənd, həm də aşıq kimi atasının yolunu 
davam etdirir. 
 
Süleyman KƏLBƏCƏRLİ 
 
 
SAZIM 
 
Sızlayırsan qəmli-qəmli, 
Ərşə qalxıb nalən, sazım. 
Niyə belə pərişansan, 
Qərib-qərib çalan sazım. 
 
Zümzüməli dağ çayısan, 
Aranlısan, yaylaqlısan. 
Dədə Şəmşir soraqlısan, 
Yurdda tənha qalan sazım. 
 
Hanı çəmənin, çiçəyin, 
Soldu gözəlin, göyçəyin. 
Ağsaqqalın, ağbirçəyin 
Yad ellərdə ölən sazım. 
 
Pərdələrdə dilə gələr, 
Alı, Ələsgərli günlər. 
O sən görən toy-düyünlər 
Axır oldu yalan, sazım. 
 
Elimin daş yaddaşında, 
Cavansan “Qorqud” yaşında. 
Süleymanın göz yaşında, 
Rəngi-ruhu solan sazım. 
 
 
QALIRAM 
 
Haray ellər, qəmli hicran sazında 
“Dəlidağın” laylasını çalıram. 
“Şəhid balam, girov balam, vay” deyən, 
Anaların naləsini çalıram. 
 
Namərdə tuş oldum addımbaşında, 
Gözü yaşla dolur qəlbidaşın da. 
Xan Tərtərin gözlərinin yaşında, 
“Dədə Şəmşir havası”nı çalıram. 
 
Süleymanın soldu arzu-murazı, 
Çarx çevrilib, pozulubdu tarazı. 
Kəlbəcərdə qaldı sənətin sazı, 
Qərib eldə cürəsini çalıram. 
 
 
 OZAN  DÜNYASI                                                               № 2(13), 2013 
 67 
Ozan dünyasından soraqlar 
 
ÖZÜ BOYDA ĠġIQ 
 
Aşıq Ələsgər Tağıyev 83 yaşında səhnəyə çıxıb öz ifası ilə hamını heyran etdi 
 
 
 
2012-ci il aprelin 20-də R.Behbudov adına Mahnı Teatrında Tovuz 
Aşıqlar Ansamblının rəhbəri, ustad aşıq Ələsgər Tağıyevin (Çopur Ələsgər) 83 
illiyinə həsr olunmuş təntənəli yaradıcılıq gecəsi keçirildi. “Avrasiya 
Beynəlxalq Araşdırmaları İnstitutu” İctimai Birliyinin dəstəyi ilə gerçəkləşən 
mərasimdə əvvəlcə ustad aşıqdan bəhs edən sənədli film nümayiş olundu.  
Gecənin aparıcısı, AMEA Folklor İnstitutunun “Aşıq yaradıcılığı” 
şöbəsinin müdiri, filologiya elmləri namizədi Elxan Məmmədli el 
arasında Çopur Ələsgər kimi şöhrət tapan sənətkarın həyat və yaradıcılığı 
barədə iştirakçılara ətraflı məlumat verdi. 
Aşıq Ələsgər Tağıyev 1930-cu ildə Tovuz rayonunun Bozalqanlı 
kəndində anadan olub. Ömrünün 54 ilini aşıq sənətinə həsr edib, Azər-
baycan aşıqlarının III, IV və V qurultaylarının iştirakçısı olub, üç şeir 
kitabının müəllifidir. Hazırda Tovuz Aşıqlar Ansamblının rəhbəridir. 
Tədbirdə çıxış edən Millət vəkili Qənirə PaĢayeva ustad sənətkarı 
uzun illərdir tanıdığını, sənətinə bələd olduğunu bildirdi və ustad aşığın 
insani dəyərlərindən, özünəməxsus yaradıcılığından danışdı. Qeyd etdi 
ki, Ələsgər əmini bu yaşa gətirib çıxaran insanlara qarşı böyük sevgisi, 
qəlbinin təmizliyi, saz-söz sənətinə olan vurğunluğudur. Çətin zamanlar-
da yüksək ifası, dastan yükü ilə sazı insanlara sevdirən ustad sazın-sözün 
keşiyində dayanan sənətkardır. Bu günə kimi Aşıq Ələsgər Tağıyevin 
 OZAN  DÜNYASI                                                               № 2(13), 2013 
 68 
ifasında 18 val dinləyicilərin ixtiyarına verilib və Azərbaycan Radio və 
Televiziyasının “Qızıl fond”unda ustadın qiymətli lent yazıları qorunub 
saxlanılır. Qənirə xanım ömrünün gözəl anlarını yaşayan aşığa bundan 
sonra da sazın-sözün keşiyində dayanmağı, məclislərin yaraşığı olmağı 
arzuladı və ustada hədiyyələr təqdim etdi.  
Filologiya elmləri doktoru, professor Qəzənfər PaĢayev çıxışında 
aşıq sənətinin özəlliklərindən söz açdı, Ələsgər Tağıyevə cansağlığı və 
könül xoşluğu arzuladı: “Aşıq musiqiçidir, bəstəkardır, şairdir, aktyordur, 
sözün yaxşı mənasında məzhəkəçidir, rəqqasdır və ən nəhayət, aşıq das-
tançıdır. Görün, aşıq nə qədər cəhəti özündə birləşdirən bir sənətkardır. 
Ona görə də bu sənət həmişə yaşayır və onun daşıyıcıları həmişə xalqın 
qəlbində özünə yer tutur”. 
Folklorşünas alim, filologiya elmlər doktoru, professor Məhərrəm 
Qasımlı ustad aşıq barədə ürək sözlərini bölüşdü: “Aşıq Ələsgər o qədər 
təbii, səmimi bir insan, bir sənətkardır ki, onun haqqında ürəklə söz 
demək mümkündür. O, bizim hamımızın eldə, elatda eşitdiyimiz bir sə-
nətkarın adını daşıyır. Bu ad ona da fəxrdir, bizə də fəxrdir. Çünki 
Göyçəli Aşıq Ələsgərdən sonra Ələsgər adını Allah bu kişiyə qismət 
elədi. Onun bildiyi dastanların sayı 50-ə yaxındır, qaravəllilərin sayı isə 
yüzdən artıqdır. Yorulmadan günlərlə qaravəllilər deyər, məclis uğunub 
gedər. O, böyük bir aktyordur, “Koroğlu” aşığıdır. Onun özündən əvvəl 
səmimi təbəssümü adamı qarşılayır. Qoy həmişə o bizi təbəssümü ilə, 
sazı ilə, sözü ilə qarşılasın. Çünki onun ürəyi işıqlıdır”. 
Gecədə Aşıq Ələsgər Tağıyevin “Avrasiya Beynəlxalq Araşdır-
maları İnstitutu” İB-nin dəstəyi ilə yeni çapdan çıxmış “Elim mənə ilham 
verib” adlı şeirlər kitabı da sənətsevərlərə təqdim olundu. Kitabda aşığın 
müxtəlif illərdə yazdığı divani, gəraylı, qoşma, müxəmməs və s. janrlarda 
aşıq şeirləri, dillər əzbəri olan söyləmələri yer alıb. 
 Mərasimdə aşıqlardan Əli Quliyev, Mahmud Məmmədov, AĢıq 
Abbas, Qələndər Zeynalov, Kamandar Soyutürk və ustadın nəvələri, 
Solmaz Kosayeva, Dəmir Vəliyev, Əlixan Niftalıyev, Familə Göyçəli,  
Telli Borçalı, Sərdar Məmmədov, Günel Qurbanova, AĢıq Nurəddin, 
Azər Xanlaroğlu, AĢıq Məhərrəm, Ramil Qaraxanlı, Ramin Qarayev 
gözəl saz havaları ilə sənətkarı təbrik etdilər.  
Sonda Aşıq Ələsgər Tağıyevin sənətinin işığına yığışanlar ustadın 
ifasını dinlədilər, sənətə sonsuz sevgisinə heyran oldular. Aşığın böyük 
oğlu Eldar Ələsgəroğlu gecənin təşkilatçılarına, bütün iştirakçılara öz 
təşəkkürünü bildirdi.  
 
   Təranə Vahid 
 OZAN  DÜNYASI                                                               № 2(13), 2013 
 69 
 
AĞSTAFADA AġIQ SƏNƏTĠ FESTĠVALI KEÇĠRĠLĠB 
 
 
 
 
 
 
 
 
 
 
 
 
  
 
May ayının 8-də Ağstafa rayonunda Mədəniyyət və Turizm Nazirliyinin 
və Rayon İcra Hakimiyyətinin təşkilatçılığı ilə ulu öndər Heydər Əliyevin 90 
illik yubileyinə həsr edilən aşıq sənəti festivalı keçirilib. İştirakçılar əvvəlcə 
Ümummilli Liderin abidəsi önünə tər çiçək dəstələri qoyaraq xatirəsini 
ehtiramla yad ediblər. Tədbir Səməd Vurğun adına parkda qədim musiqi 
alətimizi ədədiləşdirən “Saz” abidəsinin açılışı ilə başlayıb. Rayon İcra 
Hakimiyyətinin başçısı Məhərrəm Quliyev çıxış edərək Ulu Öndərin həyat və 
fəaliyyətindən, sənət və sənətkarlara verdiyi qiymətdən danışıb. Qeyd edib ki, 
bütün sənət növləri kimi, aşıq sənəti də dahi rəhbər tərəfindən həmişə yüksək 
qiymətləndirilib, bu diqqət-qayğı indi də davam edir. Heydər Əliyev Fondunun, 
UNESCO VƏ İSESCO-nun xoşməramlı səfiri Mehriban xanım Əliyevanın 
təşəbbüsü ilə Azərbaycan aşıq sənəti UNESCO tərəfindən bəşəriyyətin qeyri-
maddi mədəni irs siyahısına daxil edilib. 
Tədbirdə Xalq şairi Zəlimxan Yaqub, xalq artistləri Canəli Əkbərov, 
Tariyel Qasımov, Əməkdar artist Azad Şükürov və başqaları çıxış edərək 
Ağstafada gördükləri abadlıq və quruculuq işlərindən, söz-sənət sahiblərinə 
diqqət və qayğıdan danışıblar. Tədbir iştirakçıları yerli incəsənət ustalarının 
Heydər Əliyev prospekti boyu təşkil olunmuş çıxışlarına, gül və rəsm 
sərgilərinə, xalqımızın keçmişini əks etdirən etnoqrafik lövhələrə, idman 
yarışlarına tamaşa ediblər. 
Sonra tədbir Heydər Əliyev Mərkəzində  davam etdirilib. Tanınmış 
aşıqların və yerli incəsənət ustaların çıxışları alqışlarla qarşılanıb. 
 OZAN  DÜNYASI                                                               № 2(13), 2013 
 70 
NÖVBƏTĠ “DASTAN GECƏSĠ” 
Gecədə tanınmış aşıqların ifasında dastanlarımızdan parçalar səsləndirilib 
 
 
Aşıqlar Birliyinin təşkilatçılığı ilə may 
ayının 13-də Rəşid Behbudov adına Dövlət 
Mahnı Teatrında növbəti “Dastan gecəsi” ke-
çirilib. Qurumun  belə tədbirləri keçirməsin-
də məqsəd aşıq yaradıcılığında mühüm yer tutan dastanlarımızın təbliği 
və aşıqların bu sahəyə daha çox diqqət yetirmələrinə nail olmaqdır. 
Tədbirdə çıxış edən Aşıqlar Birliyinin sədri Zəlımxan Yaqub “Dastan 
gecəsi”nin əhəmiyyətindən danışıb. Bildirib ki, aşıq yaradıcılığında 
dastan xüsusı əhəmiyyət daşıyır. Qeyd edilib ki, keçmişdə tanınmış aşıq-
ların iştirak etdıkləri dastan gecələrinin böyük tərbiyyəvi əhəmiyyəti olub 
və daim xalq tərəfın-
dən bu ənənənin da-
vamcıları, icraçıları 
yüksək qiymətləndiri-
lib. Gecədə  aşıqlardan 
Əməkdar mədəniyyət 
işçisi Ağamurad İsra-
filov, Ramin Qarayev, 
Bəhmən və Firudin 
Göyçəlilərin ifasında 
dastanlarımızdan par-
çalar səsləndirilib.    
 
 OZAN  DÜNYASI                                                               № 2(13), 2013 
 71 
 
 ULDUZ SÖNMƏZĠN YARADICILIQ GECƏSĠ 
 
 
 
 
Mayın 14-də Mədəniyyət və Turizm Nazirliyi və Azərbaycan Aşıq-
lar Birliyinin birgə təşkilatçılığı ilə Rəşid Behbudov adına Dövlət Mahnı 
Teatrında ustad aşıq, Əməkdar Mədəniyyət işçisi, ”Aşıq Pəri” məclisinin 
yaradıcılarından olan Ulduz Sönməzin söz-sənət gecəsi keçirildi. 
Tədbiri aparan folklorşünas alim, professor Məhərrəm Qasımlı 50 
illik sənət yolunu qeyd edən Ulduz Sönməzin yaradıcılıq gecəsini sənət 
bayramı adlandırdı. Sənət ocağında dünyaya gələn, beşikdən konlünü 
saza kökləyən və illər sonra özünü sazdan-sözdən ayrı təsəvvür etməyən 
aşığın sənət yolundan danışdı. 
Gecədə ustad aşıq, Əməkdar mədəniyyət işçisi İsfəndiyar Rüstəmov, 
Prezident təqaüdçüsü Mahmud Məmmədov, professor Qəzənfər Paşayev 
və başqaları çıxış edərək Ulduz Sönməzin keçdiyi uğurlu sənət yolundan 
söz açdılar. 
Gecədə sənətkarın yetirmələri və sənət dostları ilə yanaşı, Təbriz 
aşıqları da çıxış edərək Ulduz Sönməzə yeni-yeni yaradıcılıq uğurları 
arzuladılar.  
Sonda Ulduz xanım sənətinin işığına yığışan hər kəsə təşəkkürünü 
bildirdi. 
 
  
 
 
 OZAN  DÜNYASI                                                               № 2(13), 2013 
 72 
AġIQ   ƏMĠRĠN   YUBĠLEYĠ   KEÇĠRĠLDĠ 
 
Gürcüstanın Bolnisi rayonu-
nun Sarallar kəndində Gürcüstan 
Aşıqlar Birliyinin və Marne-
ulidəki Azərbaycanlıların Mədə-
niyyət Mərkəzinin təşəbbüsü və 
dəstəyi ilə XX əsrdə aşıq sənə-
tinin klassik nümunələrinin yaşa-
dılmasında  və inkişaf etdirilmə-
sində böyük xidmətləri olmuş us-
tad Aşıq Əmir Həsənovun 90 illik 
yubileyi qeyd olunub. Ustadın 
qəbirinin  ziyarət edilməsilə baş-
lanan tədbirdə şair-publisist Əli-
xan Yəhyaoğlu ustad Aşıq Əmirin 
həyat və yaradıcılığından,  sənət 
yolundan danışıb. Gürcüstan 
Aşıqlar Birliyinin sədri Osman 
Əhmədoğlu ustadla bağlı xatirə-
lərini dilə gətirib. Telefon bağ-
lantısı ilə tədbirə qatılan Azərbaycan Aşıqlar Birliyinin sədri, Xalq şairi 
Zəlimxan Yaqub  tədbir iştirakçılarını salamlayıb, Aşıq Əmirlə bağlı ürək 
sözlərini çatdırıb.  
Bolnisi rayon İcra başçısının müavini Xələddin İsmayılov, Ukrayna-
Gürcüstan Beynəlxalq Universitetinin prorekroru, professor Mahmud 
Kamaloğlu, “Regionpress” qəzetinin redaktoru Binnət Əlioğlu, “Qarapa-
paqlar” jurnalının baş redaktoru Akif  Xansultanlı, “Meydan” jurnalının 
əməkdaşı Ehtiram Əmirxanlı, jurnalist Çingiz Yaqubov, şair Zahid 
Ələmpaşalı, şairlər Şövkət Dağlı və Çoban Rəşid, Sarallar məktəbinin 
müəllimi Qəşəm Əhmədov, el ağsaqqalı Şəmistan Hüseynov, eləcə də, 
ustad aşıqlar  Astan Kosalı,  Məhəmməd Sadaxlı,  Meydan İncəli, Aşıq 
Qərib və digərləri də çıxış edərək ustadla bağlı xatirələrini söyləyiblər. 
Sonda ustadın oğlanları Aşıq Müslüm və Aşıq Cahangir tədbirin 
təşkilatçılarına və qonaqlara minnətdarlıqlarını bildiriblər. 
      Yubiley tədbirində Bolnisi rayon Sakrebulosunun sədri Malxaz 
Eradze, Sakrebulonun Sosial məsələlər üzrə komissiyasının sədri İsmayıl 
Məmmədov, rayon İcra başçısının köməkçisi Qayoz Korkava da iştirak 
ediblər.        
 
 OZAN  DÜNYASI                                                               № 2(13), 2013 
 73 
                                               
USTA XUDU ANILDI 
 
 
İyunun 12-də Rəşid Behbudov adına Dövlət Mahnı Teatrında sazbənd 
Usta Xudunun xatirə gecəsi keçirilib.  
 
Şair Əkbər Qoşalının aparıcılığı ilə 
keçən gecədə Xalq şairi, Azər-
baycan Aşıqlar Birliyinin sədri 
Zəlimxan Yaqub, professor Qə-
zənfər Paşayev, Millət vəkili Qəni-
rə Paşayeva, şair, Prezident təqa-
üdçüsü İlyas Tapdıq və ötən əsrin 
səksəninci illərində Tovuz rayonu-
na rəhbərlik etmiş ağsaqqal, 
ictimai-siyasi xadim Aslan Nəsi-
bov çıxış edərək Usta Xudu ilə 
bağlı xatirələrini dilə gətiriblər. 
Aşıqlardan Ədalət Nəsibov, Əli 
Ürfan (Quliyev), Mahmud Məm-
mədov, Əhliman Rəhimov, Cahan-
gir Quliyev, Fəzail Miskinli, Gü-
larə Azaflı, Solmaz Kosyaeva, 
Ədalət Dəlidağlı, Zülfiyyə İbadova, İsa Dirsəxanlı, Altay Məmmədli, 
Telli Borçalı, Nemət Qasımlı, Kəmalə Qubadlı, Aytəkin Qənbərqızı, 
Ramil Qasımlı, Nasir Laçınlı (Alxasov), Elçin Xaliqoğlu və digərlərinin 
çıxışları tamaşaçılar tərəfindən rəğbətlə qarşılanıb. 
Gecədə Usta Xuduya həsr olunmuş “Sazbənd... saza bənd” adlı kitab 
da təqdim olunmuşdur. 
 
 
 
 
 OZAN  DÜNYASI                                                               № 2(13), 2013 
 74 
 
 
 
 
Mövlud  SÜLEYMANLI 
Xalq yazıçısı 
 
 
 
 
 
YER ÜZÜNƏ MƏKTUB... 
(əvvəli  4(11) 2012-ci il və 1(12) 2013-cü il tarixli saylarımızda) 
 
HƏKƏTLƏR – HEKAYƏTLƏR... 
 
Qərb bölgələrimizdə olaylara-olmuşlara “həkət” deyirlər. İndinin 
özündə də tez-tez işlədilən belə ifadələr var: “həkətini gördünmü?” 
“Başıma gələn həkəti eşitdinmi?” Mənə elə gəlir ki, “həkət”sözü hekayət 
sözünün qərb ləhcəsində işlənən formasıdır. Mən bu kiçik hekayətləri 
toplayıb işləmişəm.  Beləliklə, eşitdiyim kimi: 
 
 
I hekayət 
  QuĢ dili bilən Ovçu Əhməd... 
 
 Belə deyirlər ki, Ovçu Əhməd bütün canlıların – heyvanların, 
otun çiçəyin, dilini bilirdi. Gülün-çiçəyin yenicə açılan çağı Ovçu Əhməd 
yamaca çıxdı, amma ayağını qoymağa yer tapmadı. Ayağını hara qoydu 
gülün-çiçəyin səsini eşitdi:  
– Əzmə məni. Əzmə məni... 
O yana baxdı, bu yana baxdı, dırnaq boyda boş yer gördü. Aygülü 
ayağının ucundaydı, əyilib Aygülündən soruşdu: 
– O kimin yeridi, niyə boşdu?! 
Amma Aygülü gecələr açıldığı üçün gündüzlər ağır eşidirdi, 
dinmədi, yaşılca-dəmgilli gözləri vardı altdan yuxarı Ovçu Əhmədə 
baxdı. Onun yerinə Sərçə gülü dilləndi: 
– Ora Qızlargülünün yeridi, gec gəlir, tez də gedir.  Bəlkə də elə indi 
gəldi, ayağını qoyma ora... 
 OZAN  DÜNYASI                                                               № 2(13), 2013 
 75 
Sərçəgülü çox danışan idi, ona görə də adına sərçə gülü deyirdiər. 
Ovçu Əhməd güldü, yanında daş vardı, daşın üstünə çıxdı... Dədələr də 
ona görə deyib: “Gülün, çiçəyin Ovçu Əhmədi daşa dırmaşdırdığı 
vaxtdı...” 
 
II hekayət 
 
 
 Bir padşah vardı, onun da bir arvadı. Bir gün arvad padşaha dedi: 
– Mənə elə bir imarət tikdir ki, mən evdən baxanda bayırı görüm, 
bayırdan məni görən olmasın... 
 Padşah ha fikirləşir, bir şey tapa bilmir. 
– Vəzir, vəkil gəlsin! 
Gəlirlər, amma onlar da bir çarə tapa bilmirlər.  Padşah özündən 
çıxır:   
– Yeddi gün möhlət verirəm, – deyir, – çarəsini tapmasanız ikinizi 
də darağacınnan asdıracam...! 
Vəzirlə Vəkil əl-ayağa düşürlər: “neyləyək, nece eləyək?” 
Vəkil çoxbilmiş idi, əyilib Vəzirin qulağına dedi: 
– Bu ölkədə ən ağır çəkiyə gələn bilikdi, bilik də ağır  olduğundan 
yuxarıda yaşaya bilmir, aşağıda axtaraq. 
Aşağıdan yuxarı ölkənin bütün bilicilərini yığdılar, amma bildim 
deyən olmadı. Darağacına bir gün qalmışdı, bir gündən sonra Vəzir, 
Vəkil qarışıq bütün bilicilər darağacından asılacaqdı... Axır-axırda eşi-
dirlər ki, quş dili bilən Ovçu Əhməd sağdı. 
Gedirlər, Ovçü Əhmədi tapırlar. Ovçu Əhməd də məsələdən halı 
olub bütün quşları çağırır yanına: 
– Hə, – deyir, – bilirsiz sizi niyə çağırmışam. Deyin, görək 
neynəmək olar?  
Söz verirlər durnaya. Durna qalxır, boğazını uzada-uzada bir təzə 
mahnı oxuyub qayıdır yerinə. Deyirlər, indi tovuz quşu gəlsin.  
Tovuz quşu gəlir; paah, yüz naz-qəmzəylə, “alışdım-yandım”, ora 
baxır-bura baxır, heç nə deyə bilmir, özünü göstərib qayıdır yerinə.  
Qarğa söz alır, bir sağa qırr eləyir, bir sola, boğazını arıtlayır ki, 
təzədən başlasın. Ovçu Əhməd deyir: 
– Hə yaxşı, aydındı, keç otur... 
Sərçəyə söz verirlər. Sərçə çıxır meydana, gözünü yumub ağzını 
açır, ürəyini boşaldır, heç kim də heç nə anlamır. Ovçu Əhməd soruşur 
ki, bəs bayquş hanı? 
 OZAN  DÜNYASI                                                               № 2(13), 2013 
 76 
Deyirlər, bayquş endir eləyib gəlmədi. Ovçu Əhməd deyir, gedin 
ona çatdırın ki, ömrü boyu gündəlik yeməyini alacaq, gəlsin. 
Yüz minnətlə bayquşu gətirib gəlirlər. Ovçu Əhməd soruşur ki, hə, 
neyniyə billik, nə deyə bilərsən? Bayquş atdanıb yerini dəyişir. Ovçu 
Əhməd soruşur: 
– Niyə belə elədin, sən ki, ağır oturub, batman gəlirsən?  
Bayquş deyir: 
– Yurd yurddan sayalı gərək... 
Ovçu Əhməd deyir: 
– Yaxşı neyniyək, Padşah ölkədəki bilicilərin boynunu vurduracaq?!  
Bayquş gözlərini yumub xeyli fikrə gedir... Belə deyirlər ki, bayquş 
çox yatağandı, tez-tez yatıb oyanır, gözlərini açanda da dünyanı dəyişmiş 
görür, indi də oyanır, xeyli dörd yanına nəzər salır: 
– Onda gərək quşlar qırıla, – deyir. 
– Ovçu Əhməd soruşur: 
– Necə bilirsən,  bilicilərmi qalsın, quşlarmı? 
Bayquş deyir: 
– Bilicilər azdı, bilicilər qalsın... 
Quş sümüyündən bir ev tikdirib padşahın arvadını da oturdurlar 
içində. Arvad evin içindən bayırı görür, bayırdan evin içi görünmür. 
Bayquşa da o vaxtdan gündə üç sərçə verirlər. Elə indi də deyirlər, 
bayquş gündə üç sərçə yeyir. Yeyib çəkilir bir qırağa, başlayır dünyanın 
fikrini eləməyə...  
Belə bir deyim var: “Bayquş hər yatıb-duranda dünyanı dəyişmiş 
görər. 
 
     
III hekayət 
 
 
Ovçu Əhməd gördü səs gəlir, ayaq saxlayıb göy üzünə baxdı. Heç nə 
yox idi, quş da uçmurdu. Yan-yörəsinə boylandı, səs lap yaxından gəldi. 
– Ovçu Əhməd! 
– Ovçu Əhməd!... 
Ovçu Əhməd elə bildi kəndin qızlarıdı. 
– Ay uşaq, kimsən? 
Yenə dörd yanına boylandı. Uzaqlarda yaşıl təpəliklər görünürdü... 
– Ooy, kirpiklərimi yoldular!... 
 OZAN  DÜNYASI                                                               № 2(13), 2013 
 77 
Balaca qız uşağının səsiydi. Ovçu Əhməd güllərin, çiçəklərin arasın-
da quruyub qalmışdı. Öz qızları yadına düşdü, fikirləşdi ki, yəqin oyun 
qurublar. 
– Oy, əzildim! 
– Ooy sürməm sıyrıldı... 
Ovçu Əhməd qanrılıb kəndə sarı baxdı; “gülül”, “süddüyən”, 
“yemşan” komalıqlarının dibləri qaranlıq, görünməz idi. Elə qarasına 
qızlarını səslədi: 
– Ay qız, Yasəmən, Nərgiz, qayıdın evə, döyərəm sizi! 
Gülüş səsləri çölü-çəməni bürüdü, Əhməd qonum-qonşunun qızlarını 
da səslədi: 
– Ay qız Çiçək, Bənövşə, Süsən, Lilpar, ay şeytanlar, çıxın görüm 
hardasız? Ax, Lalə, babana deyəcəm, çıx kolluqdan, utanma. 
Allı-yaşıllı çəmənlik boyu yenə gülüş səsləri yayıldı, sonra bayraq 
küləyi kimi bir əsim yel əsdi, güllər-çiçəklər dalğalanıb yelləndilər... 
– Ooy, biz-biz idik, Ovçu Əhməd, 
Bir çəmənlik qız idik.   
Bizi əzdilər, Ovçu Əhməd, 
Çəmənliyə düzdülər... 
Səs Ovçu Əhmədin ayaqlarının ucundan gəlirdi. Ovçu Əhməd  yavaş-
yavaş otluğa, çiçəkliyə çökdü;  quş civiltisinə oxşar yüzlərlə səs bir-
birinə qarışa-qarışa aləmi bürümüşdü. Əzilib qırmızısı qan kimi ləçəyinə 
dağılmış çiyələk Ovçu Əhmədlə üz-üzəydi: 
– Ayağını qaldır, Ovçu Əhməd, Laləni əzdin... 
Ovçu Əhməd gözlərini çiyələyin qanamış yanaqlarına dikdi, 
çiyələyin xallı, dəmgilli baxışları Ovçu Əhmədə zillənmişdi, səs 
çiyələkdən gəlirdi. 
– Məni də sən əzdin, Ovçu Əhməd, hələ çox yaşayacaqdım, sənin 
qızın payızağzı dərib meyvəmi yeyəcəkdi. 
Ovçu Əhməd ayaqlarının ucuna qalxdı, ayağını qaldırdığı yerdən də 
Lalənin səsi gəldi: 
– Ovçu Əhməd, yaxın dur, cənə söykənim, yıxılacam indi. 
Ovçu Əhməd ayaqları altına baxdı, təzəcə buta bağlamaqda olan Lalə 
başını torpağa qoymuşdu. Ləçəkləri balaca quş qanadları təki cırpınırdı. 
– Anam bu yamacdandı, Ovçu Əhməd, atam o yamacdan. Bununla 
min dönəmdi gəlirəm... 
Ovçu Əhməd Laləni dikəltdi... 
– Çox sağ ol, Ovçu Əhməd, kökümü də bərkit, – dedi Lalə. – Min 
birinci kərə də gələcəm. 
Ovçu Əhməd Lalənin dibini bərkitdi. 
 OZAN  DÜNYASI                                                               № 2(13), 2013 
 78 
Bayaq nəfəsini içinə çəkmiş kimi görünən çəmənlik təzədən səs-səsə 
verib oxumağa başladı... 
– Oy, ooy, Ovçu Əhməd, bu gün sevgi günüdü... 
Bir çırpım külək əsdi, bu sevgi küləyiydi, o yamacdan bu yamaca 
sevgi qoxusu gəldi, Nərgiz bu yamacdan o yamaca  duyduğu sevgi 
qoxusuna açıldı, dəmgillərinə, xallarınacan sığallanıb nazlandı: 
– Ooy, Ovçu Əhməd, nə yaxşı ki, gəldim yer üzünə, – dedi. 
Ovçu Əhmədin başı üstündə quşlar sevinə-sevinə qanad döyürdü, 
sular çöllərin sazını çalıb, sözünü oxuya-oxuya  keçib gedirdi. Hər şey 
bir-birinə bağlı, bir-birindən asılı olduğundan varlıq qurulu bir tamaşa 
kimi göz qabağındaydı... 
Kəndin camaatınınsa bundan xəbəri yox idi; öküzləri, kəlləri qoşub 
yer əkirdilər. Kotanlar yeridikcə ordan bura nəyinsə yavaş-yavaş səs 
eləyə-eləyə cırıldığı hiss olunurdu. Ovçu Əhməd bilmirdi bu çağacan 
hardaymış, otların, çiçəklərin,  quşların, heyvanların dilini bilənəcən nə 
ömrü yaşayırmış. Yer-göy başdan ayağa duyğuymuş, indi bilmirdi 
ayağını hara qoysun. Gəlib bir daşın üstünə çıxdı. Birdən-birə qavrayıb 
alışa bilmədiyi duyğuların çoxluğundan özündən gedib daşın üstə 
uzandı... Aradan nə qədər keçmişdi bilmirdi, gözlərini səsə açdı. 
– Bacılı, bacılı, tanıyırsanmı bu adamı? 
– Tanıyıraım, Adam atanın oğludu. 
– Hə, toruna ceyran düşdü, açdı buraxdı. Çaya daş atmadı ki, balığa 
dəyər, göyə daş atmadı ki, quşa dəyər. Oxu oxdanında, yayı çiynində, 
kəməndi qolunda, xəncəri qınında... Ona görə də bütün canlıların dilini 
bilir indi... 
Amma Vaxt gələcəyə yalançı çiçəklər hazırlayırdı, Vaxt yalançı 
quşlar yaradacaqdı... Yalanınsa dili yox idi. Ona görə də gələcəkdə heç 
nəyin dilini anlamaq olmayacaqdı... 
Ovçu Əhməd dikəlib daşın üstündə oturdu, başını qaldırdı ki, iki ağ 
göyərçin nar koluna qonub danışırlar. 
– Baclı,bacılı, o, bizim qardaşımızdı, yatmışdı, oyatdıq. Saya sal, 
gedək. 
Hərəsi qanadından bir ağ lələk saldı, lələklər uça-uça  gəlib Ovçu 
Əhmədin üstünə düşdü... Gələcəyə yaxşı ki, hələ çox vardı... 
Güllər-çiçəklər, süsənlər-sümbüllər yenə səs-səsə verib oxyurdular... 
 
Ooy, oy Ovçu Əhməd, 
Çiçəklərin qardaşı. 
Bıçağı qan görmədi, 
Xəncəri gün görmədi. 
 OZAN  DÜNYASI                                                               № 2(13), 2013 
 79 
Tor atdı balıqlara, 
Toruna özü düşdü. 
Çıxdı, kəklik ovuna, 
Əlinə qan izi düşdü. 
Ooy, Ovçu Əhməd 
Çiçəklərin qardaşı.... 
 
 
 
IV hekayət 
 
 
Səhər tezdəndi, sərçələr dil-dil ötür, dünən dediklərini bu gün də 
çeynəyib tökür, balaca bağçada ağız deyəni qulaq eşitmirdi. Ovçu Əhməd 
də yuxudan təzəcə oyanmışdı, daha çox şüşə qırıntılarına bənzəyən quş 
səslərindən bir şey anlamağa çalışırdı. Hələlik heç nə anlaşılmırdı, 
dayanıb səslərin durulmağını gözləyirdi. Qaraboyun, daha çox torağaya 
oxşayan ata sərçə, uçub onunla üz-üzə budağa qondu: 
– Salamlaşırıq bayaqdan... Üstümüzdən gecə keçib, balaca iş deyil, 
bu. Sənin də sabahın xeyir, Adam! Hara gedirsən yenə?  
– Arvad axşamnan atası evinə getmək istəyir, – dedi, Ovçu Əhməd. 
Həyətin o başında göylüyə hörüklənmiş atlar başlarını döndərib 
oxrandılar; bu, atların soruşmağıydı: “Gedirik yenə?” 
Alapaça daylaq həyətin bu başından o başına anasının yanına qaçdı: 
– Gedirik! Gediirik! 
Ala it komasından çıxıb silkələndi, uzun ala tüklərini çırpıb həyətə 
göz gəzdirdi... Bir azdan hər şey onun umuduna qalacaqdı. Qorxusuz-
luqdan, işsizlikdən korşalıb ağırlaşmış səsiylə astadan hürdü, bu, onun: 
– Bur-rr-dayam... – deməyi idi. 
Arvad, getdikləri üçün qazları qaz damından çıxartmadı, üstəlik 
qapısının ağzına bir ağac yenə keçirdi. Qapının o üzündən: 
– Batdıq, – dedi, erkək Qaz. – Acından qırılacağıq. 
– Səni görüm, məni kimi tükün əllərdə qalsın... – Anaş Qaz dimdiyini 
doldurub yenə nəsə demək istəyirdi arvada. Erkək Qaz: 
– İşin yoxdu, – dedi. – Əri bizim dili bilir, eşidər, ayıbdı... Qarğış 
eləmə, yenə hər nədi, yiyəmizdi. Mən yiyəsiz qalmağı görmüşəm, 
bunnan da pisdi. 
Ovçu Əhməd qaz damının qapısına sarı gəldi, istədi qapını açsın, 
dönüb arvada baxdı: 
– Yazıqdılar, qırma bunları acından, burax çölə. 
 OZAN  DÜNYASI                                                               № 2(13), 2013 
 80 
Arvad hikkə içində əllərini belinə qoydu: 
– Sən indi birdən-birə mal qədri bilən oldun? Mən özüm nə yeyirəm 
ki, onlara da nə verəm... 
Ana Qaz hirsindən qapının taxtasını dimdiklədi, o birilər də yaxınlaş-
dılar, analı-balalı qapını çeynəməyə başladılar. Deyinə-deyinə, söylənə-
söylənə dimdiklərini taxtaya döydülər. Tıqqıltı həyəti başına götür-
müşdü... 
Arvad yır-yığış eləyirdi, daha doğrusu, atası evinə aparmaq üçün bir 
şey tapmadığına görə əlinə keçəni ora-bura tullayırdı. Boynu ponpullu 
anaş toyuq da arvadın yan-yörəsində küllənirdi, dimdiyinin ucunda 
qığıldadı: 
– Yumurtam var, məni belə qoyub hara gedirsən? – dedi. 
Arvad əlindəkini əl-ayağına dolaşan toyuğa tərəf atıb: 
– Kiş, kiş, xeyirsiz, mən kimnən yarımışam ki... – Ərinə söz atırdı. 
Bunu toyuq da başa düşdü, gözlərini süzdürə-süzdürə Ovçu Əhmədə 
baxdı: 
– Ər deyil ki, elə bil dən torbasıdı, – dedi, aralandı. –Arvadağız... 
Toyuğun sözü doğrudan da Ovçu Əhmədə toxundu, dümələnə-
dümələnə Xoruza sarı gedən toyuğun ardınca baxdı. Xoruz boğazını 
arıdıb qanad çırpa-çırpa xoruzlandı: 
– Gündüz dalaşdıqlarına baxma, – dedi, – gecə bir-birinin qucağınnan 
çıxmır.  
Toyuq gözlərini o yandan belə dolandırıb yenə süzdürdü, bir anlığa 
bozumtul pərdə gözlərini örtdü, sonra da qanadlarını qaldırıb özünü 
yellədi... 
Arvad elə bil toyuğu indi gördü, toyuq burcuda-burcuda özünə yer 
eşirdi. 
– Bu yoluq bostanı eşəcək, – dedi, arvad, toyuğu ərinə göstərdi. – Sən 
atları yəhərlə, mən bunun ayağının patavasını- papucunu geyindirim.  
Toyuq qorxusunda az qaldı uçub getsin, özünü ora-bura vurdu. Arvad 
qayım parçadan tikdiyi şapşapları gətirib bərkdən: 
– Yass, yass, – dedi. 
Toyuq qanadlarını gərib hardaydısa orda çöküb arvadı gözlədi. Arvad 
papucları toyuğun ayaqlarına geydirib, ora-burasını əlləşdirdi. 
– Ymurtası var ki, bunun... – Elə ehtiyatla yerə qoydu ki, elə bil 
doğrudan da əlindəki yumurtaydı.  
Ovçu Əhməd də dedi: 
– Yazıq bayaqdan ayaqlarına dolaşa-dolaşa onu deyirdi... 
Toyuq hinə sarı getdi ki, yumurtlasın, amma onu da bilirdi ki, hələ 
tezdi. Boğazını uzadıb hinə baxdı; yumurtaya bənzər bir şey vardı hində. 
 OZAN  DÜNYASI                                                               № 2(13), 2013 
 81 
Gözlərinin qabağında ağlı-qaralı xeyli cücə canlandı. Yumurta üstündə 
həmişə gözlərinə belə şeylər görünərdi. Elə bu cür də, yəni, gözləriniun 
önündə ağlı-qaralı cücələr hinə yatdı. 
Evdə adam olmadığından ala itin itliyi tutmuşdu. Qulaqlarını şəkləyib 
hər səsə hürürdü. Qazlar arakəsmədə qığıldaşır, ana baladan, bala atadan 
soruşurdu: 
– Nolub? 
İtin səsində qorxu yox idi, eləcə, burdyam, deyirdi... 
Yumurta anaş toyuğun içiylə Ay göy üzüylə süzdüyü kimi süzə-süzə 
yol gəlirdi. Bunun azacıq acısı olsa da toyuğa ləzzət eləyirdi. 
Kənddə səssizlik idi. Bir quşlardı, itin səsinə, qazların qığıltısına 
bağlı yumurtadan çıxandan nə deyirdilərsə, indi də onu deyirdilər. İt 
seyrək-seyrək hürürdü. Elə bu səsə görə də Ovçu Əhmədin həyəti “ala 
itdən manşır” idi. Obanın o başından ala itin səsini tanıyırdılar. 
Amma qazların da Ala itin də, Anaş toyuğun da, hələ evin künc-
bucağında  yuva qurmuş həyət quşlarının da gözü yoldaydı ki, Ovçu 
Əhmədin arvadı Sarı Sarıca nə vaxt gələcək, əlindən-ovcundan düşəni 
dənləyib yeyəcəklər. 
Yaddaşlarının qurtaracağında bir balaları, bir yuvaları, bir də Sarı 
Sarıcadan özgə heç nə yox idi. 
Anaş toyuq yumurtlayan kimi yüp-yüngül oldu. Atdanıb tara çıxdı: 
– Bir yumurta-aaa yumurtlamışam!... 
Həyətdə heç kəs yox idi. Toyuğun səsini qonum-qonşu eşidirdi. Ovçu 
Əhmədlə arvadı onda atların belində yol gedirdilər... 
 
 
 
    V hekayət 
 
 
Ovçu Əhməd arvadı Sarı Sarıcayla qonşu kəndə gedirdilər. Hərəsi bir 
ata minmişdilər. Arvadın atı daylaqlıydı. Yanaşı addımlayırdılar. 
Yamacda adamlar göründü, ocaq qalamışdılar... 
– Yandıı-ım!... 
Güllərin-çiçəklərin səsi gəlirdi. Ocağın istisindən, tüstüsündən kollar-
komalıqlar içini vururdu. Nar ağacı öskürüb üstündən narlarını saldı, 
çəkilib dərisinə-qabığına sığındı, yəqin ki, bu, onun ağlamağı idi. 
Yaxınlıqda ox atıldı, oxdan lap tüfəng səsi gəldi. Yal-yamac bərkdən 
içini çəkməyə başladı... 
Ovçu Əhmədin üz-gözü qırış-qırış olmuşdu. 
 OZAN  DÜNYASI                                                               № 2(13), 2013 
 82 
– Niyə ağlayırsan, ağlarqalmış, nolub? Qan-yaş tökərmi kişi də? Ayrı 
arvad istəyirsən, açığını de?! – Sarı Sarıcaydı. 
Ovçu Əhməd başını qaldırıb: 
– Kimdi ağlayan? – dedi. 
– Bə nəyin fikrini eləyirsən? Mən fikir eləməliyəm ki, sənin kimi 
ərim var. Nə əynim geydi, nə qarnım doydu... 
Ətrafdakı ağaclardan, otlardan, çiçəklərdən gülüş səsləri gəldi. Ovçu 
Əhmədin kefi duruldu, yan-yörəsinə baxıb gülümsədi. Onun belə 
gülümsəməyi arvadı lap özündən çıxartdı, atın üstündən əllərini ərinə sarı 
uzatdı: 
–  Kül dəli başına, bu da mənə ər olub, dilbilməz! 
Elə bu vaxt daylaq kişnədi: 
–  Ana-aa, yorulmuşam. 
At Sarı Sarıcanın altında boynunu döndərib oxrandı (“oxranmaq” 
sözünü yadınızda saxlayın, sevin, həmişə lazım olacaq, hər heyvanın 
özünün istəyini bildirmək ifadəsi var; it cənsiyər, yalmanar, şırvanar, bu 
hürmək deyil, nəsə istəməkdir, eləcə də qoyun imrənər, at da oxranar):  
– Özün gəl, – dedi, – neynim yorulmusan. Gör nə qədər yüküm var, 
biri belimdə, biri belimdəkinin qarnında, biri də öz qarnımda, səni 
harama götürüm?! 
Ovçu Əhməd daha özünü saxlaya bilmədi, bərkdən güldü. 
Sarı Sarıca acığından özünü didişdirdi, sonra atdan düşüb yalı yolu, 
yəni tərsinə getdi. 
– Sənnən bir addım da atmaram daha, – dedi. – Sənin fikrin məni dəli 
eləməkdi. 
– Qayıt, yaxşı, bir də gülmərəm. 
Kəhər at Ovçu Əhmədn altında oxranıb ana ata, yəni madyana baxdı: 
– Bunların gününə bax. 
– Özləri bilər, – dedi madyan. – İnsan nə elədiyini nə vaxt bilib ki. 
Otunu otla, biz onların işinnən baş açammarıq... 
Ovçu Əhməd atdan enib arvadının ardınca getdi. 
– Qayıt, yaxşı, sənə gülmürdüm. 
Azca aralıda sürü otlayırdı. Bir qoyunla bir qoç sürüdən çıxıb 
Sarıcaya tərəf  gəldilər. Qoç imrənib: 
– Bu dəfə quzun mənə oxşayacaq, – dedi. 
Qoyun sürüdəki qoçlara baxdı: 
– Onu hələ bilmək olmaz, – dedi, atdanıb dərənin o biri tayına keçdi. 
– Gəl dalımca... 
Qoç burma buynuzlarını silkələyə-silkələyə dedi: 
– Mən sənə Ovçu Əhməd deyiləm ki, arvad dalınca düşəm... 
 OZAN  DÜNYASI                                                               № 2(13), 2013 
 83 
Ovçu Əhməd arvadına çatmışdı, qoçun dediyini eşitdi, təzədən gülüb 
geri qayıtdı. Atını minib yolunu getməyə başladı. Sarı Sarıca qışqıra- 
qışqıra onun ardınca qaçırdı. Qoyun da qayıdıb dərəni keçdi, 
burmabuynuz qoçun ardınca düşdü...  
 
 
 
   VI hekayət 
  
 
Ovçu Əhməd həyətdəki kirkirə daşının üstündə oturmuşdu, arvadının 
deyintisindən üzünün tükləri biz-biz olmuşdu. İstəyirdi, arvadının cava-
bını versin, desin ki, mən neynim sən var-dövlət istəyirsən. İstəyirsən xan 
arvadının evi kimi evin olsun, sən də olasan xan arvadı. Mən bunu 
bacarmıram, neynim... Bayaqdan istəyiridi belə desin, amma bir anaç 
qazı vardı, qazların arasından ayrılıb gəlib Ovçu Əhmədlə üz-üzə 
durmuşdu, kirpiksiz göy gözlərini süzdürə-süzdürə deyirdi: 
– Ovçu Əhməd, aadı (qətiyyən) arvadını qınama, arvadın düz deyir. 
Mən də bayaqdan öz kişimə deyirəm. Deyirəm, boynunu yoğnudub 
yanımda nə qazdanırsan, on baş külfətik, – Anaş qaz burda qanadının 
birini gərib lələklərini göstərdi. – Düz on baş, saxla bizi, yedirt, ot tap, 
dən tap. İnsanlar elə doğru deyirlər ki, mal yiyəsinə oxşayar... Sənə 
oxşayıb daa. 
Ovçu Əhməd qazın belə deməsinə bərkdən güldü. Ərinin öz-özünə 
gülməsi yenə arvadı özündən çıxartdı: 
– Nəyə gülürsən, – dedi, – maygülü kimi?!   
Ovçu Əhməd çöllüyə-çəmənlyə doğru boylandı ki, görsün maygülü 
arvadının dediyini eşitmədi ki. Amma tez də yadına düşdü ki, payıza 
yaxındı, maygülü qayıdıb gedib. Qaymaqçiçəyininsə lap söz anlayan, 
yetişmiş, anlaqlı vaxtıydı, ləçəyini şeşəldib qulaq asırdı: 
– Qoy maygülü gəlsin, xəbər verəcəm hamısını, – dedi qaymaq 
çiçəyi. – Gör bir, dalca danışır. 
Ovçu özünü saxlaya bilmədi, yenə güldü. Arvad əllərinin içini 
göstərdi: 
– Belə arsız olduğun üçün evin-eşiyin qaz örüşü kimi qupquru qalıb... 
Arvad belə deyəndə anac qaz boğazını irəli uzadıb erkək tayına tərəf 
getdi: 
– Görürsən, səni deyir, utan, adın alaitdən manşırdı. 
Alait komasına girib yatmışdı, bunu eşidib çıxdı, yuxulu-yuxulu bir-
iki ağız hürdü: 
 OZAN  DÜNYASI                                                               № 2(13), 2013 
 84 
– Məndə işin olmasın... 
Ovçu uğunub getmişdi, artıq heç nə eşitmirdi. Elə bu vaxt gördü, 
erkək qaz anac qazı da yanına salıb deyinə-deyinə gəlir. Gəlib çəp-çəp 
Ovçu Əhmədə baxdı: 
– Arvadına deynən, aramıza qalmaqal salmasın. Hardan alım mən bu-
na, təzə yeri, örüşü. Hər yan quru qalıb, bir qarış yerin yüz yiyəsi çıxıb... 
– Arvadına lazım olanda tükümüzü belə yolur baa-ax. – Anac qaz 
qanadlarını açıb yığdı, gözlərini süzdürə-süzdürə dedi. 
– Əvəzində də heç nə vermir. Arvadın deyilmi? Başa sal, bizə pis 
baxır, ac saxlayır. Mən boyda qaz, yarı yaşımı keçmişəm, acınnan toyuğa 
oxşayıram. Arvadın bilsin ki, bunnarın hamısı borcdu üstünüzdə... Mən 
neynirdim bu qədər balanı, yetim onlardan yaxşı yaşayır. – Erkək qaz 
boynunu döndərib burdan ora palçıqlı, bulaşıq suda qum yeyən balalarını 
göstərdi. – Odu bax, acından başlarını sudan çıxartmırlar, qum yeyirlər. 
Arvadın elədi hamısını, yumurtaları yığıb qoydu bu ayağısürüşkənin 
altına... 
Anac qaz: 
– Neynim, heç özüm istəyirdim ki, – dedi, – üstümə xəlbir keçirdib 
güclə yatırtdı. Bala saxlamaq vaxtıdımı indi, aclıqdı, odu eey, hamısı 
qum yeyir. – O da dönüb balalarına baxdı. – Çoxu da heç mənim 
yumurtamnan deyil. 
Qazların səsi həyəti başına götürmüşdü. Arvad birdən süpürgəni 
götürüb qazların ikisini də döyəclədi: 
– Bunnar da vaxt tapdı, gör nə hay-küy salıblar. 
Erkək qaz yenə nəsə demək istəyirdi, süpürgə düz başından dəydi: 
– Tüpürüm belə yaşamağa, – balalarına sarı getdi, boynunu döndərib 
yenə Ovçu Əhmədə baxdı. – Aparın hamımızı satın, sizdən qaz saxlayan 
olmaz. Ya da kəsin, yeyin. Belə yaşamaqdan ölmək yaxşıdı. 
Ovçu Əhməd tut ağacının dibində oturub mat-məətəl gah arvadına 
baxırdı, gah qazlara.    
– Bu ağacı da qurudacam, – dedi, arvad. – Sabunnu su töküb dibinə, 
qurudacam. Elə eləyəcəm ki, oturmağa bir kölgəlik tapmayasan. 
Ovçu Əhmədin doğrudan da ağac indi yadına düşdü. İri, qollu-
budaqlı tut ağacı idi. Budaqlarında xeyli quş vardı, susub dinləyirdilər. 
Arvad belə deyəndə ağac tərpəndi, susuzluqdan bərkimiş dibi bir neçə 
yerdən çatdadı, nəfəs dərib nəsə demək istəyirdi ki, Ovçu Əhməd səhəngi 
götürüb suyunu ağacın dibinə boşaltdı, ağac dərindən: 
– Oxqay... – dedi.   
 
 
 OZAN  DÜNYASI                                                               № 2(13), 2013 
 85 
 
   VII hekayət 
 
 
Hər yan ağappaq işıq içindəydi, amma birdən birə hava qaraldı... 
Çobanəppəyi bayaq günə dikəlib havanı içirdi. Çən-çiskin gəlib 
havanı qaraldan kimi bürüşüb ləçəklərini üstünə çəkdi... 
Azca aralı dağbənövşəsi qayanın güneyində fikirli-fikirli dayanmışdı, 
üstündən çiskin addadıqca nəmlənirdi. 
Ovçu da atını həmin qayanın tuşunda saxladı. Dörd yanına boylanıb 
atın yalmanını sığalladı: 
– Çoban Aykəmin arxacını kimnən soruşaq? Belə tapa bilməyə-
cəyik... 
At yedəyində dartınıb oxrandı: 
– Mən də bilmirəm, bircə yol getmiş olsaydım tapardım. 
Qayanın dibindən səs gəldi: 
– Sağa get, Ovçu Əhməd, bax, o bələni aş... 
Ovçu qayaya sarı əyilib gülümsədi. Bayaqkı çobanəppəyi qayaya 
söykənib saçaqlarını sallamışdı: 
– Ovçu... – Çobanəppəyi yenə nəsə demək istəyirdi. 
– Sən ayaq altda bitdiyinə görə kobudsan, – dağbənövşəsi bir az 
aralıda özü-öz şehini çırpıb qoxulanırdı, bu sözləri çobanəppəyinə dedi. 
– Ağıllı danış, mən Ovçudan min yaş böyüyəm, – dedi, çobanəppəyi. 
Bir kökdən çıxıb beş özəyə ayrılmışdı, beşi də dönüb bənövşəyə 
baxdı. Bu sözü də hansı özək dedi, nə dağbənövşəsi bildi, nə də Ovçu 
Əhməd. 
– Bu il gələnsən, hamı bilir bunu. 
– Sən gəldin ki, mən varam, sən gedəcəksən, mən yenə qalacam. 
Sağa get, Ovçu Əhməd, çoban Aykəmin arxacı sağdadı... 
Sağ bələni aşanda Aykəmin arxacı göründü... Ovçu Əhməd dayanıb 
tamaşa eləyirdi; həyat öz nizamıyla davam etməkdəydi. Bir az aralıdan 
çay axırdı, çayın qırağında bir madyan otlayırdı, Ovçunun kəhər atını 
görüb kəsik-kəsik kişnədi: 
– Gəl məni dişlə... Gəə-əl! 
Dələmə tutmaq  vaxtı olduğundan bir-birinin ardınca arxaca çoxlu 
sərçə uçuşdu. Balası olan da, olmayan da balasını səsləyirdi. 
– Yem tapmışam, dən tapmışam, gəə-əl!... 
Sonra arxacdakı göy it bir-iki ağız hürdü. 
– Ovçu dostumuz gəldi. 
Çoban Aykəm də itin səsindən bildi ki, dosta hürür... 
 OZAN  DÜNYASI                                                               № 2(13), 2013 
 86 
 
 
VIII hekayət 
 
Göy it başını qollarının üstə qoyub sözlü-sözlü Ovçu Əhmədə 
baxırdı. Gün batmışdı. Günün batdığına görə səs-küy də yer üzündən işıq 
kimi çəkilib getməkdə, azalmaqdaydı. Yüngül, çevik yaylaq quşları 
deyinə-deyinə diblərə çəkilirdilər... 
Hava qaraldıqca yan-yörədən ətrafa gizli-gizli narahatçılıq yayıl-
maqdaydı. 
Yaylağa zil qaranlıq çökdü. Hava buludlu olduğundan ay-ulduz 
görünmürdü. 
Kəlin toğlu (yəni buynuzlu, qonur üzlü) başını qoçun buynuzlarına 
sürtdü: 
– Dərədən canavar iyi gəlir...! 
Arxac ocağının qırağındaydılar. Ovçu patavasını qurudurdu. Qoç 
sürüdən aralanıb mələdi, o da: 
– Havadan canavar iyi gəlir, – dedi. 
Çoban Aykəm qonağın narahatçılığını görüb: 
– Sürü canavar duyub, ona görə mələşir, – dedi, üzünü uzaqdan 
mağara ağzı kimi görünən dərəyə tutub qışqırdı: – Hey, ağzıyanmış! 
Sürünün üstünə elə bil su səpdilər. Dincəlib təzədən yatışdı. Səssizlik 
çökən kimi burmabynuz qoçun tükləri biz-biz oldu. Ovçu Əhməd 
nəzərlərini qaranlığa dikib gülümsəyirdi. Ona elə gəlirdi ki, çoban 
Aykəm də bütün canlıların dilini bilir. Elə bu vaxt yuxarı qayalıqlarda 
canavar uladı. 
– Auu-u! Tufan qopacaq, ildırım çaxacaq, auu-uuu! Baxtım 
oyanacaq, sürü bölünəcək, mənim olacaq, au-uuu! 
Arxacın ətəyindən də göy it hürdü, canavara cavab verirdi: 
– Yiyəm qara dəmgilli, axsaq qoyunu kəssin, versin mənə, mən 
yeyim, sən gəl, görüm mənə neyniyə bilərsən?! 
Canavar yerini dəyişmişdi, başqa yöndən uladı: 
– Ələ baxan, nökər, sənin özünü də parçalayacam. Mənnən olub, 
məni tanımayan satqın! 
Çoban Aykəm üzünü qaranlığa tutub yenə qışqırdı: 
– Hey, ağzıyanmış! 
Ovçu Əhməd gördu çoban Aykəm bundan o yana bir şey anlamayıb: 
– Hürən hansı itdi? – soruşdu. 
– Göy itdi, başqa itim yoxdu. 
– Bəs, sürüdəki dəmgilli, axsaq qoyun hansıdı? 
 OZAN  DÜNYASI                                                               № 2(13), 2013 
 87 
– Onu neynirsən qonaq? 
– Kəs onu!  
– Sən mənim sayılan-sanlı qonağımsan, bu nə sözdü danışırsan. Sənə 
burmabuynuzlu... 
– Yox, axsaq qoyunu kəs, ver göy itə. 
Çoban axsaq qoyunu kəsib göy itə verdi. 
– Bunu başa düşmədim, – dedi. 
– Sabah başa düşərsən... 
Elə bil Ovçu Əhmədin bu sözünə bənd idi; ildırım çaxdı, şimşək 
oynadı, sürü ayrılıb iki yerə bölündü. İyirminci əsrin şairləri demiş, 
dərələr gələcəyin şəhərləri kimi uğuldayırdı. 
– Sürü bölünəcək, ruzum gələcək, au-uuu!... 
Canavar zil qaranlıqda sürünü körpə quzusunacan görüb ağzını 
yalayırdı... 
– Sürümüz bölündü, qonaq qardaş, sən bu bölüyün yanında ol, mən o 
birisinin ardınca gedim. 
Ovçu sakitcə soruşdu: 
– Gör it arxacdadımı?  
İt yox idi, sürüylə getmişdi. Çoban sürünün bölüyünü çox axtardı, 
tapa bilmədi, qayıtdı. Ovçu Əhməd yenə ocağın qırağında əyləşmişdi. 
– Gəl otur, gəl, isin, – dedi. – Sürüyə heç nə olan deyil. Olsa itiyini 
mənnən alarsan. 
Çoban ocağın qırağında əyləşib təəccüblə Ovçu Əhmədə baxırdı: 
– Yoxsa qurd ağzı bağlamısan, qonaq?! 
– Yox, qurd ağzı bağlamağı bilmirəm, amma bir quzunun da burnu 
qanamayacaq, arxayın ol. 
Sürü dərənin lap dərinliyində bir qayanın altında özünə yer elədi. Göy 
it sürünün başına dolanırdı. Canavar qayanın üstündən baxıb uladı. 
– Kökünü danan köpək, mənnən olub, mənə oxşamayan, səni parça-
parça edəcəm! 
– Sus, yiyəsiz yalquzaq, sən yiyəmin bir axsaq toğlusucan da deyil-
sən. 
Canavar yuxarıdan aşağı bir qaya beli də atdandı: 
– Mənim tayımı sənin yiyən öldürdü, yalqız qaldım, yalquzaq oldum, 
gəl mənim tayım ol, birgə yaşayaq. 
İt hürdü, itin bu dəfəki hürməyi yiyəsini köməyə çağırmaq üçün idi... 
– Yiyəm gələcək indi! 
– Birini yeyəcəm, qırxını parçalayacam, a-uu-uu! 
Canavar qayadan yerə atdandı, göy it elə göydəcə onun qarnından 
yapışdı. Dərə aşağı yumarlandılar. Göy it səhərəcən ağzını açıb canavarı 
 OZAN  DÜNYASI                                                               № 2(13), 2013 
 88 
buraxmadı. Səhər tezdən iti elə bu şəkildə də tapdılar. Canavar ölmüşdü, 
göy it də yiyəsini görəndən sonra öldü, elə həmin yamacda da 
basdırdılar... 
– Bu yaxşılığın əvəzində sürüdən seç, qırx qoyun apar, – dedi çoban. 
Elə bu vaxt qaragözlü şişək toğlu mələdi: 
– Ovçu Əhməd məni götür, tək mən yüz qoyun anası olacam. 
Bu yandan da  burma buynuzlu qoç mələdi: 
– Məni də götür, mən də yüz qoyun atası olacam. 
– Elə bu ikisinə bərəkət, bu ikisi bəsimdi, – dedi Ovçu Əhməd, 
toğluları alıb yola düşdü. 
      
    
IX  hekayət 
 
 
Dünyanı su basmışdı, hara baxırdın su... Ailəsiylə gəmidəydi, bütün 
heyvanlardan da özüylə götürmüşdü, dünyanı su basandan üzürdülər, 
quruya rast gəlmirdilər. Azuqə tükənmişdi, üç-dörd günlük su qalmışdı. 
Ona görə də fikirləşirdi ki, neyləsin... 
Qarğa dor ağacına qonmuşdu, kömək eləmək istəyirdi, amma ağlına 
yeməkdən başqa bir şey gəlmirdi. “Yeməsəm fikirləşə bilmərəm”. 
Göyərçin başlarının üstündə dövrə vurub yenə qayıdırdı gəmiyə. 
Yiyəsini belə görüb dinclik tapmırdı. 
İt için-için zingildəyirdi. 
Pişik gəmini qoyub qaçmaq istəyirdi, amma hara qaçasan, hər yan 
sudu, beləcə, pusquda dayanıb fürsət gözləyirdi. 
– İlan da  neçə gündü fikirləşirdi, qıvrılmışdı, başını qıvrımından 
çıxartmırdı... 
Sərçə Onun dizinin üstə qonub tələsə-tələsə nəsə deyirdi, heç nə 
anlaşılmırdı. 
Gəmidə nə qədər canlı vardı, narahatçılıq içindəydi... 
– İlan qəflətən başını qıvrımından çıxardıb: 
– Torpağı gördüm, – dedi, dor ağacına dırmaşdı ki, uzaqlara baxsın. – 
Torpaq gözümə göründü, axtarmalıyıq. 
Leylək dedi: 
– Axtarmağa mən gedim... 
O: 
– Yox, – dedi, – sən yaz quşusan, dözə bilməzsən. 
 Bayquş dedi: 
– Mən gedim. 
 OZAN  DÜNYASI                                                               № 2(13), 2013 
 89 
– Yox, sənin qanadın ağırdı, gedib gəlməyin uzun çəkər. 
Sərçə dedi: 
– Mən gedim. 
Sərçəyə fikir verən olmadı. O, sərçəni ovcuna alıb sığalladı: 
– Qarğa getsin, – dedi. – Qarğanın üzü bərkdi. Getsin qurudan xəbər 
gətirsin. 
Qarğa uçmağa hazır idi, amma bilmirdi, hansı yönə uçsun. 
– Hansı səmtə uçum? 
– Bütün səmtlərə uç. Qanadın kəsənəcən get. Bəlkə qohumlarına da 
rast gəldin. 
İlan quyruğu üstə qalxmışdı. 
– Uğur olsun, get, tapacaqsan! 
Qarğa gündoğana doğru uçdu. 
Aradan nə qədər keçmişdi bilən yox idi. Hər yan su, göz işlədikcə 
su... 
Qarğa yorulub əldən düşsə də, gecə-gündüz qanad çırpırdı. “Bəlkə 
qohumlarını da tapdın”. Onun bir bu sözü yadındaydı, ona görə də var 
gücüylə uçmaqdaydı... 
Dan yeri sökülürdü... Birdən-birə dənizin havası dəyişdi. Yorğunluq-
dan qarğanın halı özündə olmasa da, dəniz havasının dəyişməsini hiss 
etdi, ayılan kimi oldu. Uzaqdan bir dağın zirvəsini gördü. Qışqırmaq 
istədi, səsi çıxmadı. Qanadlarına güc gəldi, bir dağla üz-üzə gəldi, uçub 
dağın zirvəsinə qondu. Bir yarısı çəmənlikdi, bir yarısı qayalıqlar... 
Dincini alıb qayıtmalıydı. Qayadan qayaya qona-qona yamaca gəldi. 
Gəldi, bir öküz leşinin üstünə çıxdı. Başladı yeməyə... 
Aradan nə qədər keçmişdi yenə heç kəs bilmirdi. Qarğa leşdən o 
qədər yemişdi, artıq yadında heç nə qalmamışdı. Yenə yeməkdəydi, ona 
görə də qayıtmadı. 
Gəmidə narahatçılıq böyümüşdü. Bayquş Ona dedi: 
– Qarğanı göndərməkdə səhv etdin. Gərək üzübərk olanı 
göndərməyəydik. 
– Bəlkə başına bir iş gəlib... – Dovşan dedi, titrəyə-titrəyə. 
– İlan neçə gündü yenə qıvrımından başını çıxartmırdı. Günlərin 
birində ayılıb başını çıxartdı: 
– Yenə torpağı gördüm, qarğanı da üstündə. 
 Göyərçini göndərdilər... 
Göyərçin qarğa uçan səmtə uçub gözdən itdi. Yorulmadan qanad 
çaldı, günlərin birində torpağı gördü. Qarğa yenə leş yeyirdi. Özü də o 
qədər kökəlmişdi ki, qanadları özünə dar gəlirdi. 
 OZAN  DÜNYASI                                                               № 2(13), 2013 
 90 
Heç nə demədən qanadı üstə geri döndü... Beləcə, Onun gəmisini 
quruya gətirib çıxartd... 
Ona görə də göyərçin bütün zamanların sınaqlı, sayalı quşudu... 
     
    
 
X hekayət 
(nağıl-film) 
 
Şeytan balasıyla gizlənpaç oynayırdı. Dünyanın nə vaxtıydısa, yuxa-
rıda Tanrıdan, aşağıda Adam Atadan başqa heç kəs yox idi. 
Tanrıyla Adam Atanın arasında ana-bala oyun çıxardırdılar. Anası 
gözlərini yumurdu, balası gizlənirdi, balası yumurdu anası gizlənirdi. 
Amma gizlənməyə yer tapa bilmirdilər. Şeytanın əlindən harda, necə 
gizlənmək olar? 
Şeytanın anası gözlərini bir də yumdu. Balası ora baxdı, bura baxdı, 
gördü dağın ətəyiylə çay axır, suyu köpüklənib, üstü qabarcıqlarla dolu-
du; “hopp” eləyib suyun köpüyünə qarışdı, qabarcıqların birinə girib 
gizləndi. 
Anası gözlərini açan kımi balasını gördü: 
– Görünürsən, – dedi, – hər yerin görünür. 
Şeytanın balası sürüşüb su köpüyünün lap qatı yerinə girdi. Çay şey-
tanın qorxusundan dartınıb, gərilib başını daşlara vurdu. Suyun köpükləri 
bir yerə yığışmışdı, elə bil güclü külək əsirdi. Əslində külək yox idi.  
Şeytanın havası hər yeri bürümüşdü. Anası dedi: 
– Görükürsən... dalın görükür. 
Çayın suyu qorxudan damar-damar olmuşdu, hava qabarcıqları bir-
birinin ardınca səs eləyə-eləyə çatdayıb açılırdı. 
Şeytanın balası üzə çıxıb anasına baxdı: 
– Kimsə xəbər verir. Yerimi sənə göstərən var. 
Şeytanın anası güldü: 
– Yerlə Göyün arası bir bizik. Tanrıdan başqa bizi görən olmaz. 
Tanrının  adını eşidən kimi şeytanın balası dik atıldı, başı buludlara 
dəydi. Ağ-ağ, topa-topa buludlardı, çaxnaşma düşdü, qapqara qaralıb iki 
ayrıldı, ildırım çaxdı... 
– Bulud da suymuş, – dedi, şeytanın balası. 
Şeytanın anası onu izləyirdi: 
– Hə, sudu, – dedi, – su bizi götürmür... 
Elə yağış başladı ki, yerlə göy bir oldu. 
 OZAN  DÜNYASI                                                               № 2(13), 2013 
 91 
– Bu da Tanrının işidi, – dedi, şeytanın balası. –  Mənim yerimi də 
sənə O göstərir. Ona de, bizim oyunumuza qarışmasın. 
Tanrı doğrudan da hər şeyi görürdü... 
Aralıda çiçəkli bir yamac vardı, şeytanın anası yağışı, seli o yamaca 
göndərmişdi. Amma mələklər qanadlarını gərmişdi yamacın üstünə, 
çiçəkləri qoruyurdu. Hər şey nizam-düzən altındaydı, hər şeyin üzərində 
Yaradanın nəzəri vardı. 
Tanrı yuxarıdan aşağı baxıb gülümsədi. Yer üzü köynək-köynək işıq-
landı. Yağış damcıları Tanrının gülümsəməyindən nura qərq oldu. Çayın 
da elə bil suyuna sığal çəkdilər. Çöl-çəmən yenidən öz əbədi mahnısını 
oxumağa başladı. 
Şeytan balasına: 
– Bir də gizlən, – dedi. – Elə yer tap, heç Tanrının da xəbəri olmasın. 
Şeytanın balası hər yeri ələk-vələk elədi, Aladağdan Qaradağa qarış-
qarış gəzdi, gizlənməyə yer tapmadı. Hər yer Tanrının ovcunun 
içindəydi... 
Şeytanın balası bir dağın yamacında oturub özü öz quyruğuyla oyna-
yırdı. Elə bu vaxt qarşı yamacda Adam Ata göründü. Əlində əsası, çiy-
nində xurcunu, çayın addamacından keçirdi. Şeytanın balası ora baxdı, 
bura baxdı, “hopp” eləyib Adam Atanın ürəyinə girdi... 
“Tıp-tıp, tıp-tıp...” 
Şeytanın anası balasını arayırdı, gördü tapa bilmir adıyla çağırmağa 
başladı: 
– Vasvası, Vasvası... 
Vasvası heç yanda yox idi. Anası onu axtarmaqdan yorulub əldən 
düşmüşdü. Yamacda Adam Atanı gördü, nə fikirləşdisə yenə balasını 
çağırdı. 
– Vasvası, Vasvası... 
Vasvasının səsi Adam Atanın içindən gəldi: 
– Burdyam, tıp-tıp, burdyam...! 
Şeytanın anası çox sevindi, çünki balasının yeri istiydi, Tanrının da 
baş açmadığı bir yer tapıb gizlənə bilmişdi...  
    
   
 OZAN  DÜNYASI                                                               № 2(13), 2013 
 92 
 
    XI hekayət 
    Yağış uşaqlar 
 
 (1970-ci illərin ortalarında “Azərbaycanfilm” kinostudiya-
sında işimlə bağlı silsilə  nağıl-filmlər yazdım. Mövzuları yenə də 
xalq düşüncəsindən götürmüşdüm. Bilirəm, indinin özündə də 
ölkəmizdə olan, olmayan kinostudiyalar, – kinostudiyaların nəinki 
rəhbərliyi hətta yaradıcı adamları belə bu yazdıqlarımı görəcək 
səviyyədə deyillər. Amma əminəm ki, vaxt gələr, görərlər. Ona 
görə də işləyib Vaxt-Zaman üçün hazırlamaq lazım idi.) 
      
Göy üzünə topa bulud gəldi. Aşağılarda dərələr ağızlarını açıb nəfəs 
dərirdi. Bir yandan da külək əsməkdəydi. Buna gərə də bulud özünə yer 
tapa bilmirdi; dartına-dartına, əyilə-əyilə özünü güclə saxlayırdı. Yerə 
baxdı... 
Elə bil topa buludu sıxdılar, suyu damcıladı... Torpaq aşağılarda ar-
xası üstə səvərmişdi, damcıları görüb gərnəşdi, kökləri şaqqıldadı. Dov-
şanlar, tülkülər, quşlar, böcəklər, – torpağın üstündə nə vardısa 
qaçışdılar... 
İldırım çaxdı. Bulud neçə yerindən yarıldı. Uca binaları az qala bulu-
da dirənən şəhərin camaatı bir-birinə qarışa-qarışa ora-bura doluşdu... 
Yuxarıdan baxanda ardı-arası kəsilmədən axışan maşınlar təsbeh 
düzümünə bənzədi.  
Topa bulud yun kimi çırpıldı, içi-çölü açıldı, canından iri-iri damcılar 
düşdü. Nağıl danışanın sözüylə desək, buluddan düşən damcılar yer 
üzünə çatanda gördük ki, damçı deyil, sudan düzəldilmiş dupduru, apay-
dın, bapbalaca uşaqlardı... 
Balıqlar suda, ağaclar meşədə, çiçəklər düzdə yağış uşaqlarını qarşı-
lamağa çıxmışdı. Yağış uşaqlar çığırışa-çığırışa tökülüşürdülər. Biri 
yarıyacan sudan qırağa çıxmış balığın burnunun ucuna düşdü. Balıq, Ya-
ğış uşaq da burnunun ucunda suyun altıyla gedirdi. Suyun dibi Yağış uşa-
ğın gəlişiylə işıqlanmışdı. Yağış uşaq get-gedə rəngini dəyişir, kəhrabaya 
dönüb işıq saçırdı. 
Meşəyə tökülən Yağış uşaqlar şərqi oxuya-oxuya ağacları, yarpaqları, 
talada otlayan kəhər atı yuyub, təmizləyirdilər... 
Çiçəklər ləçəklərini açmışdı, Yağış uşaqlar iki bir, üç bir çiçəklərin 
qoynuna düşdü. Çiçəklər həsrətlə onları bağrına basdı, qucaqlaşdılar. 
Bayaq buludu görüb gərnəşən torpaq gülümsəyirdi, hər yan işıq 
içindəydi... Elə bil İl-Ay bayramıydı, canlı-cansız nə vardısa oyun çı-
xardırdı. 
 OZAN  DÜNYASI                                                               № 2(13), 2013 
 93 
Dovşanlar Yağış uşaqlar da bellərində o yamacdan bu yamaca 
qaçırdılar. 
Kirpilər bir açıqlıqda başlarını içlərindən çıxartmışdılar, yağış uşaqlar 
tikanlara batmasınlar deyə, çataçatda yollarını dəyişib kirpilərin başına 
qonurdular. Hər kirpinin başına yüzlərcə Yağış uşaq qonmuşdu. 
Bir yamacda Yağış uşaqlar canavarı çimizdirirdilər... 
Yağış uşaqlar şəhərə də yağırdı.  
Amma şəhərin havasından keçəndə Yağış uşaqların rəngi qaraldı. Bir 
binanın üstündə Yağış uşaqlar bir-birinin üz-gözünü təmizləyirdi. Sonra 
binanı təmizləməyə başladılar... 
Bir ev uşağı əlini pəncərədən çıxartmışdı. Ovcuna Yağış uşaqlar 
düşürdü. Ev uşağının əlinin içi yarpaq kimi təmiz, dinc idi. 
Bir əl hirslə uşağı çəkib pəncərəni bağladı. Uşağın ovcundakı Yağış 
uşaqlar asfalta dəyib parçalandılar, tez də bir-birindən yapışıb səkinin 
dibiylə axdılar. 
Bayaq təsbeh dənələrinə bənzəyən maşın qatarı yenə bir-birinin 
acığına, bəhsinə keçib getməkdəydilər. Şərqilər oxuya-oxuya asfalt yolu 
yuyan Yağış uşaqlarsa təkərlərin altında qalıb çığırışa-çığırışa qırağa 
dağılışırdı... 
Uzun saçları kürəyini bürümüş qız qarşıdakı binaya tələsirdi. Yağış 
uşaqlar qızın saçlarına çəmənliyə tökülürmüş kimi tökülürdü. 
Arxadan biri də gəlirdi, amma çətir tutduğuna görə onun üzünü 
görmürdük. Çətirin üstə düşən yağış uşaqlar sürüşə-sürüşə çətirin 
qırağınacan gəlir, bir anlığa sallanıb baxırdılar: bığıburma bir kişidi... 
Yağış kəsmişdi, göy üzü yuylub apaydın olmuşdu. Şəhər də tərtəmiz 
idi. Yağış uşaqlar indi yerdə – asfaltın üstəydilər; hərəsi arxasınca çirk, 
kir bağlaması sürüyə-sürüyə səkilərin dibiylə gedirdilər. Binaların 
divarları boyu gecikən Yağış uşaqlar da yüklənib ağır-ağır enirdi. 
Yer asfalt olduğuna görə hara getdiklərini bilmirdilər. Amma hardan-
sa su səsi eşidirdilər, bilmirdilər hardadı. Azala-azala getməkdəydilər. 
Səkilərin qıraqlarında ağaclar vardı, ağacları duyduqlarından bir-
birinin çiyininə çıxıb özlərini ağaclara çatdırmaq istəyirdilər. Getdilər-
getdilər, bir əl yollarını kəsdi, dönüb başqa yerə axdılar.  
Aşağıda asfalt örtüklərin ortasında bir parça torpaq gördülər, üstünün 
çiçəkləri ləçək yelləyə-yelləyə Yağış uşaqları çağırırdı... 
 
 OZAN  DÜNYASI                                                               № 2(13), 2013 
 94 
 
XII hekayət 
Oğru öskürəyi. (Nağıl-film) 
 
(El arasında “oğru öskürəyi” ifadəsi var. Sürü oğrunun gəldiyini hiss 
edəndə içini vura-vura çobana bildirir. Buna “oğru öskürəyi” deyirlər... Bir də 
canavar adətən oğrunun kölgəsinə girib sürüyə girər, istədiyini götürər. Ay 
arxadan düşdüyü üçün oğrunun kölgəsi özündən çox-çox qabaq sürüyə çatar. 
Canavarın ovu oğrunun kölgəsinə girib gizləndiyinə görə uğurlu olar. Nağıl-
filmimiz bu mövzuya həsr olunub) 
Yalquzaq da boz idi, təpəliklər də, ona görə yalquzaq yerdən-göydən 
seçilmirdi. Neçə gündü acdı, amma hardansa, nədənsə ağzında dad-tam 
vardı, ağzı dada gəlmişdi. Yaddaşına tam damcılayırdı... nəsə yeyəcəkdi. 
Beləcə, bozümtul qayaların arasında ruzusunu gözləyirdi.  
Neçə gündü dağ dələn, xırmanda darı seçən gözləriylə dörd yanı seyr 
eləyirdi ki, nə ruzusudu bu? Bu ov hardan gəlməlidi, kim gətirməlidi?! 
Axşam düşmüşdü. Sürülər arxaca axışır, çoban itlərinin dözüm 
daşıyan səsləri yaylaq qaranlıqlarına təskinlik, toxdaqlıq vəd eləyirdi... 
İnsanların tamahı ayaq üstəydi, hərəni bir yana dartırdı... Elə də oldu, 
gecə yarını ötəndən sonra hərə öz tamahının dalınca düşdü. Əl əldən 
uzun olmuşdu. Dünyanın varı tamaha yüklənirdi. Gün çıxanacan azın 
azından, çoxun çoxundan götürməliydilər. Bağ oğrusu bağa, dağ oğrusu 
dağa getdi...   
Kökələr yağlanmaqda, karvanlar saxlanmaqdaydı; dövləti daşan, 
cibləri şişən vardı, halallar aldan keçirdi, haramlar əldən. Halalın 
gözündən, doğrunun üzündən uzaq, nə gedirdi bağdan gedirdi... 
Nə isə, bizim nağılımız Yalquzaqdandı... Görək bu gethagetdə 
ruzusunu, qismətini gözləyən Yalquzaq neynədi? 
Qorqud Dədə demiş, qaranqu düşmüş, qurdun bəxti oyanmışdı...  
Ay doğdu, gecənin qoynuna nur çiləndi, elə bil. Ay doğan kimi 
sürüyə yaxınlaşan oğrunun kölgəsi canavarın üstündən aşıb sürünün 
ətəyinəcən uzandı. Canavarın ağzını dada gətirən tam, ruzu elə bu 
yoldaymış; oğrunun kölgəsiylə gedib sürüyə girdi. Onu da bilirdi ki, ən 
kök, ən yağlı heyvan sürüdən qıraqda yatar; ən qıraqda yatanını tutub 
arxacdan  çıxartdı... 
Qayaların arasında ovunu yeyirdi... Üstündən bir kölgə yenə keçdi, 
bayaqkı oğruydu. Bir qoyunla gözü doymamışdı, yenə gətirməyə 
gedirdi... 
    
 
 
 OZAN  DÜNYASI                                                               № 2(13), 2013 
 95 
  XIII hekayət 
 Ceviz qurdunun balası. (Nağıl-film) 
 
Ceviz qurdu balasını yalayıb tüpürcəyinə bükdü, sonra da qoz ağa-
cının qabığının altında gizlətdi... Payız gəlmişdi artıq, meyvələr yığılmış, 
yarpaqlar tökülmüşdü. Hər şey mənzilinə çatmış kimi görünürdü... 
Ceviz qurdunun balası bələkdəydi, ağacın gövdəsi istiydi bu istiyə 
uyumuşdu. Yazacan da beləcə uyuyacaqdı... 
Qoz ağacı çox böyükdü, başı bluddan, ayağı dəryadan nəm çəkirdi. 
Dediyim kimi, soyuqlar düşdü. Ceviz qurdunun özü torpağa qarışıb 
qış yuxusuna getdi, balası da ağacın qabığı altda... 
Ağacın başında ceviz qurdlarının yeyib boşaltdıqları beş-altı qoz 
qabığı qalmışdı, külək əsdikcə boş-boşuna yellənirdi. 
Ötən yazdan qalan elə bunlardı. Elin-obanın nağılçısı da bunlara 
baxıb ona görə dedi: 
– Ee-yy, gidi dünya, bir çürük qozcan da deyilmişsən...! 
Amma dünya, daha doğrusu, Varlıq-Gedişat özü özünü sağaldan, 
ağrılarını unudandı. 
Beləcə, yaz gəldi, hər şey yenidən doğulana oxşadı. Torpaq öz 
cücərtiləriylə yollara çıxdı yenə. Bütün qışı köklərinə sığınan qoz ağacı 
da ayılıb özünü cana gətirdi; tumurcuqları içindən-içindən çırtlayıb 
açıldı... 
Hər şey o biri illərdə olduğu kimi gözəldi... 
Ceviz qurdunun balası hava dəydikcə, daha doğrusu, bələyi isindikcə 
böyüyürdü. Hava əslində Vaxt idi, – Tamah, bütün gücü, tutumuyla 
qurdun balasından keçirdi. Ona görə də qurdun balası, bir anın içində 
böyüdü. Həə, qurdu böyüdən tamahdı, qurd tamaha böyüyürdü... 
Bələyini yırtıb çıxdı, ağacın başında turşməzə dad vardı, bu dad onun 
içindən canını çəkib çıxardırdı. Ağac yarpaqlamışdı, meyvəsi yaşıl örtük 
içindəydi, hələ süddüydü, süd qoxuyurdu, sümüyünü bərkitməmişdi. 
Qurd bu turşməzə qoxuya yeriyirdi, çatıb qozun hələ bərkiməmiş, yaşıl 
gövdəsinə sancıldı... 
Günəş yarpaqların arasından süzülüb qurdun balasını işıqlandırırdı. 
Hər şey dadlı, doğma, onunku idi. Beləcə, böyüyüb cana-qana gəldi, 
cevizlər də özünü tutub iriləndi, qorxunu hiss eləyəsi oldu, amma gec idi, 
qurdun balası qoz bərkiməmiş, hara cancılmışdı ordan içəri girdi... 
Bələkdən təzəcə çıxmışdı, nə görmüşdü ki? Arıq, çəlimsiz  idi. Am-
ma  bilirdi ki, hər şey onundu... Elə  girdiyi yerdən söküb yeməyə baş-
ladı... 
 OZAN  DÜNYASI                                                               № 2(13), 2013 
 96 
Qozun içi də dünyada olduğu kimiymiş. Arakəsmələri varmış, enişi-
yoxuşu, batısı-doğusu, sağı-solu varmış... 
Çox tez kökəlib enləndi. Yenə iştahla yediyi bir vaxtda özünün açdığı 
deşikdən bir qurd yenə gəldi. Çox vaxtında qalxdı, təzə gələni əzib heç 
elədi. Vaxtı ötürsəydi, gec olacaqdı, qurdun dəqiq bildiyi şeylərdən biri 
də buydu: nə qədər toxsan, yerini qoru... 
Yağış yağırdı, qurdun açdığı deşikdən damcılar sürüşüb keçirdi, qurd 
bundan da ləzzət alırdı, gördü hər şey onundu, sevindiyindən az qaldı 
ürəyi getsin. Başını çıxardıb boşluqlara doğru uladı. 
-Uuuuu-uuuu! 
Qurdun boşluq hesab etdiyi aşağılarda nə olmuşdusa, nağılçı əlinin 
qanını yuyurdu, bir də dedi: 
– Gidi dünya, bir çürük qozcan da deyilsənmiş! 
Qurd yeyib-içib o qədər kökəlmişdi ki, dərisinə cığmırdı. Cevizin yer 
üzündəki sərhədlərə bənzəyən arakəsmələrini dağıdıb yeyib-içib 
toxluğundan hıçqırır, girdiyi deşikdən aşağıları seyr edirdi. 
– Uuu-uuu...! 
Qoz ağacının boyu uzunu sinirləri titrədi, üstündə nə qədər quş vardı 
uçub dağılışdılar... 
Qurd günlərlə beləcə, toxluğunu yaşadı, acanda özünə gəldi; qozün 
içi bomboşdu, o baş bu başa getdi, özü bilməsə də, aradan xeyli keç-
mişdi. Gəldi ki, girdiyi deşikdən çıxsın, heç burnunun ucu da yerləşmədi. 
özünü bir də deşiyə vurdu, gicəllənib boşalıb külə dönmüş arakəsmələrin 
üstünə uzandı. Qozün içində yellər əsirdi. Aradan nə qədər keçmişdi 
bilmədi. Ac idi, yemək istəyirdi, amma küllükdən başqa heç nə yoxdu. 
Özünü deşiyə bir də çırpdı, çıxa bilmədi. 
– Uuuu-uu! 
Gözləri baxa-baxa arıqlayıb çöpə döndü. Qozün içinə girəndə nə 
boydaydısa, təzədən o boyda olub deşikdən çıxdı. 
Qurd harda səhv eləmişdi, biləmmədi. Qalxıb heç nə olmamış kimi 
nəsil artırmağa getdi... 
 
XIV hekayət 
Yalan-doğru 
 
Bir məclisin şirin yerində Adam Aşığın sözünü kəsib sual verdi: 
-Aşıq mənə bir yalan danış, həm inanım, həm inanmayım. 
Aşıq bi az fikrə gedib dedi: 
-Bir düzənliklə gedirdim, nə dağ vardı, nə dərə, nə daş vardı, nə ağac. 
Günün də günorta vaxtıydı. Birdən göydə küçük hürdü. 
 OZAN  DÜNYASI                                                               № 2(13), 2013 
 97 
-Nə hürdü?! 
-Küçük... 
-Aşıq, biz sənlə söz damışmışıq. Göydə küçük hürməz. 
-Mən də bilirəm hürməz. 
-Bəs onda niyə deyirsən? Kimi inandıra bilərsən? 
-Bir qartal caynaqlarına bir küçük alıb başımın üstündə dolanırdı. 
Küçük göydə hürürdü, mən də küçüyün səsinə başımı qaldırdım. Olarmı? 
-Olar,- dedi, Adam.- Həm inandım, həm inanmadım. 
   *** 
 
 
Fidana məktublar 
I məktub 
 
Fidan hələ məktəbə getmir, amma yazıb oxumağı bacarır. İlk sözü də 
mənə yazıb: “Necesən...” Sual işarəsi də qoymayıb. İkinci məktubunda 
iki söz yazdı, üçüncü məktubunda üç sız. Beləcə, məktuba bənzətməyə 
başladı. Günlərin birində – baba, sən də mənə məktub yaz, – dedi. 
Düz deyirdi, cavab yazmalıydım... 
Bütün səmimiyyətimlə deyim ki, yazıçılıq edəndə heç belə çətinliyə 
düşməmişdim. Bir daha anladım ki, uşağı aldatmaq olmaz, uşaq oyun-
cağın özünü sevər, oyunbazlığı yox. Daha doğrusu, uşağa oyunbazlığı 
göstərmək lazım deyil. Yəni, ən ciddi sözünü uşaq üçün deməlisən, ən 
ciddi həyat tərzi, ən dəqiq vaxt bölgüsü uşaq üçün ayrılmalıdır. 
Bütün bunlara görə nəvəmə ilk məktubu yazanda çətinlik çəkdim, 
axırda belə bir şer yazıldı. Şeir də yəqin ki, söz tapa bilmədiyim üçün 
yaranmışdı. 
 
Quşdan xəbər aldım səni, 
– Fidanı görmüşəm, – dedi. 
Başından bir tel istədim, 
– Fidana vermişəm, – dedi. 
 
Gül əkdim, tutdu eyvanı; 
Bitdi, bürüdü hər yanı. 
Elaya dedim: – gül hanı? 
– Fidana dərmişəm, – dedi. 
 
Bahar özünü yetirib, 
Daşda da yarpaq bitirib. 
 OZAN  DÜNYASI                                                               № 2(13), 2013 
 98 
Fidana çiçək gətirib 
– Qapıya sərmişəm, – dedi. 
 
Bilmədim, başlayım nədən, 
Bir sözdü, gəldi sinədən. 
Fidanı soruşdum nənədən, 
– Yuxuda görmüşəm, – dedi. 
 
 
II məktub 
 
Sonrakı məktublarda hissi, duyğunu dəyişməliydim. Yoxsa söz tükə-
nərdi. Yəni, şəxsi hisslərdən çıxmalıydıq. Doğma, azad Azərbaycanı-
mızda Fidanlar çoxdu... Söz indi onarın hamısına deyilməliydi. Belə də 
düşünməyə və çalışıb işləməyə başladım. Tapmacalar, təkərləmələr, 
düzgülər, yanıltmaclar, hekayətlər yazdım. Tanıdığım, tapındığım  xalq 
yaradıcılığı yenə köməyimə gəldi.. 
 
Tap tapmaca... 
 
Xətkeşin iz-iz eylər, 
Xətləri dümdüz eylər. 
Hansı saydı, toplasaq, 
İkini səkkiz eylər.      
 (cavab: 6) 
 
Tək saylı olan nədi? 
Saylara dolan nədi? 
İki birdən bir çıxsaq 
Yerində qalan nədi?    
(cavab: 1) 
 
3 gəlsə 10-a, neylər? 
10 getsə sona, neylər? 
Birini üstdən aldıq, 
Bəs biri yana neylər?  
(cavab: 1) 
 
Bir onluq iki 5-dir, 
Bir 1-in beşi 5-dir. 
 OZAN  DÜNYASI                                                               № 2(13), 2013 
 99 
Adına nə deyərsən, 
Mən desəm 5-i 5-dir...?!  
( cavab: beş dənə 1) 
 
 
 
III məktub 
 
Alabəzək 10 quşdu, 
Bağımıza qonmuşdu. 
Yerdə üçü qalıbsa, 
Bəs neçəsi uçmuşdu?   
(cavab: 7) 
 
Bir “sən”də bir “s” varsa, 
Bir “mən”də neçə “n” var? 
Bir 10-da on 1 varsa, 
Bir 100-də neçə 10 var?   
(cavab: 10) 
 
 
 
IV məktub 
 
Əl-ələ tutub sənlə, 
Vərəqləri dolaşır. 
Nə səsi var, nə dili, 
Amma sənlə danışır...  
(cavab: qələm) 
  
Tap tapmaca, tapdınmı? 
Durum birin də yazım. 
Ata otdu, quşa dən, 
Bə, bəbəyə nə lazım?   
(cavab: süd) 
 
Buynuzu var ucadan, 
Hər şey baxar, bacadan. 
Hər nə desən orda var, 
Amma heç kəsə verməz, 
 OZAN  DÜNYASI                                                               № 2(13), 2013 
 100 
Sən onu görərsən,  
O, səni görməz...         
(cavab: televizor) 
 
Dəmir dəmir üstündən, 
Hörüyü var tüstüdən. 
Soyuq olar, tərpənməz, 
Qaçar, gedər istidən...    
(cavab: paravoz) 
 
Görsən də görəmməzsən, 
Görməsən də görərsən. 
Üstündən keçən kimi, 
Saçlarını hörərsən...    
(cavab: külək) 
 
 
V məktub 
 
 
 Bir quzu elə birdi, 
 Min yoxlayaq, min sayaq. 
 Arxaca gələndəsə, 
 İki baş, səkkiz ayaq.    
(cavab: quzu və anası) 
 
 On inəkdi, de görüm, 
 Tövlədən niyə çıxdı? 
 İkisi su içəndə, 
 Səkizi göyə çıxdı...  
 (cavab: göy burda yaşıl çəmənlik mənasındadır) 
 
 Bir balıqdı, bir ceyrandı, bir də quş, 
 Gördüm, bir-bir əl elədim onlara! 
 Qaçdı, getdi, səsim-ünüm çatmamış, 
 Balıq suya, ceyran çölə, quş hara?    
 (cavab: quş göyə) 
 
  Səkkiz yöndən nur saçar, 
   Zülmət ondan gen qaçar. 
 OZAN  DÜNYASI                                                               № 2(13), 2013 
 101 
  Üç rəgli, üç boyalı, 
  Azad, uca, sayalı...! 
(cavab: Milli bayrağımız) 
 
 
VI məktub 
“Yüyət günü”nün düzgüsü. 
 
 
Yüyət günü deyəndə nəyi nəzərdə tuturuq? 
Yüyət günü, təmizlik günü deməkdir. İndi də bəzi kəndlərimizdə, 
evlərimizdə-ailələrimizdə az da olsa yaşamaqdadır. Yəni hər evin özünün 
təmizlik günü, yuynma – yüyət günü olardı. 
Bizim ailənin yüyət günü adna günüydü, yəni cümə günü, beşinci 
gün. 
O günün salamlaşmağı da başqa cür idi. Hamı bir-birinə: “Günün 
yağlı olsun” – deyərdi... 
Paltar yuyan, qazan asan, su qızdıran, uşaq çimizdirən qadınlarla 
ancaq belə salamlaşardılar: 
– Günün yağlı olsun!  
Analarımız bizi yuyub-yaxıyanda su qarışıq “Yüyət düzgüsü” 
oxuyardı, bununla da bizi arıdar-duruldardılar. Bu düzgüləri bizim 
özümüz də əzbərləyər, başımızdan su töküldükcə  deyərdik: 
 
Ağırlığım, yağırlığım,  
Dağdan axan sellərə, 
Küləklrə, yellərə, 
Qarğış deyən dillərə, 
Yalan, talan əllərə, 
Haram yeyənlərə... 
Dənizlərə, göllərə, 
Öküzlərə, kəllərə, 
Axsı-ıın, getsin... 
 
Ağırlığım, yağırlığım, 
Göydə uçan quşlara, 
Qara-qara daşlara, 
Geridə qalmışlara, 
Cinə yoluxmuşlara, 
Oğruya, oğraşlara, 
 OZAN  DÜNYASI                                                               № 2(13), 2013 
 102 
Axsı-ıın getsin... 
 
Ağırlığım, yağırlığım 
Bizə hürən itlərə, 
Minilməyən atlara, 
Yeyilməyən otlara, 
Yağılara, yadlara, 
Pis arvadlara 
Axsıı-ıın, getsin... 
 
Son uğurlamağı (son suyu) analarımız oxuyardı: 
  
Bu su böyütsün səni, 
Yusun, eyitsin səni, 
Öysün, öyütsün səni... 
 Sən ananın balası, 
İmarəti, qalası, 
Su səni təmiz yusun, 
Yanınnan axmasın, 
Canınnan axsın...  
*** 
     
Yaylaq dərslikləri... 
 
Yarıyaşını çoxdan ötmüş bir ağsaqqaldan soruşdular: – Nə var, nə 
yox? Səhhətiniz necədi? Dedi: – Yaxınlar uzaq olub. Birlər iki olub. 
İkilər də üç. 
Ağsaqqalın nə demək istədiyini anlamaq üçün xeyli düşünməli olduq. 
Axır ki, tapdıq. Yəni qocalmışam, yaxınları seçə bilmirəm. Hər şeyi iki 
görürəm. Ayaqlarım da əlimdəki əsayla bir yerdə olub üç... 
      
*** 
 
El arasında “qurd fəndi”deyilən ivadə var. Qurdun“Oğru kölgəsi”nə 
girmək fəndiylə tanış olduq. Bir fəndi də Gün şüalarının düşdüyü 
vaxtlarla bağlıdır... 
Bunu bilən ağıllı çobanlar axşamüstü sürünü kəndə, obaya gətirəndə 
adətən elə gələr ki, Gün arxadan düşsün...Günəşə qarşı gələrsə, yəni 
günün işığı qarşıdan düşərsə sürü heç nə görməz, çobanın da gözü 
qamaşar, qoyun-quzunun da... Canavar bilir bunu, çoban qarışıq, sürünü 
 OZAN  DÜNYASI                                                               № 2(13), 2013 
 103 
güdür, Günəş əyilir, dağların qaşından düşən şüalarla sürüyə girir, sürü 
də, çoban da, çobanın iti də heç nə görməz, gözləri qamaşar... Günəşin 
bata-batda olduğu qürub vaxtı bir an çəksə də, bu andan qurd ustalıqla 
istifadə eləyə bilir, yararlanır. Ona görə də Dədələr deyib: sürünü günə 
qarşı aparma... işığı qurd gətirər. 
 
 
    *** 
 
Qurdun bir fəndi də çoban itləriylə bağlıdır... Belə deyirlər ki, tayı 
ölüb yalquzaq olmuş canavarlar yaylaq itlərini səslərindən tanıyırlar. 
Səslərindən bilirlər ki, hansı itə yaxın düşmək olar, hansı it sərtdi, hansı it 
yumşaqdı. Beləliklə, istədiklər vaxt yalquzaq canavarlar çoban itlərini 
yoldan çıxarda da bilirlər. Yaylaq diliylə desək, taylaşırlar, birgə 
yaşamağa başlayırlar. Yalquzaq itin bələdçiliyiylə sürüyə düşür. Ağıllı 
çobanlar itdən tez şübhələnməyə başlayırlar. Bunu ilk öncə qoyunların 
özü bildirir. İt canavarla yaxın olub qayıdanda canavarın qoxusunu 
gətirir, qoyunlar hürkür. Ona görə ki, itdən canavarın iyi gəlir... 
Yaylaq həyatında belə hadisələr çox olub. Bu cür dönük, satılmış 
itləri elə yerdən asırlar ki, canavara görk olsun. Canavara görk olur, 
amma o gündən  yalquzaqla çobanların arasında açıq müharibə başlayır... 
70-ci illərin əvvəllərində yazdığım “Qaraca kişinin yaylaqları” 
hekayəsini bu mövzuya həsr etmişəm... 
Nə qədər yırtıcı olsa da,  eldə-obada qurda hörmət, sayqı azalmır. 
Ona görə ki, qurdun elədikləri açıq-açığınadı, mərdanədi. El-oba 
deyimindən də bilinir: “Qurd üzü mübarəkdi”, “Qurdla qiyamətə qaldı”, 
“Qurd anıldığı yerə gələr”, “Qurd əniyindən it olmaz, yenə qurdoğlu 
qurd olu...”, “Qurd kimi ağız-ağıza yatırlar...” 
 Deyilənlərə görə bir ağ canavar Oğuz xana döyüş yolunu göstərər-
miş, həmişə də qələbələrə apararmış...  Əmir Teymur döyüşlərdə “qurd 
fəndi” işlədərmiş... Qurdun adını çəkməzlər, “ağzıyanmış” deyərlər... 
     
 
*** 
 
Deyərlər, “küçüyü mahmızından, ili yazınnan tanı”... Mahmız 
küçüyün qabaq pəncələrinin arxasında olan çıxıntıdı. Usta çobanlar 
küçük seçəndə mahmızına baxıb seçərlər... 
Küçüyü böyütmək üçün, daha doğrusu, yaylaq iti eləmək üçün yay-
lağın öz dərslikləri var. Öncə, dediyim kimi, küçük vaxtında gərək 
 OZAN  DÜNYASI                                                               № 2(13), 2013 
 104 
seçilsin. Sonra gözləri açılmadan  yeraltı qazmaya salınmalıdır... Ona 
görə də məsəl var: “Gəlini gərdəkdə, küçüyü deşikdə (dəməkdə) saxla...”  
Bu da çox yəqin ki, iti küçük vaxtından qaranlığa öyrəşdirmək 
üçündür. Yeməyini də elə orda deşikdə verirlər. Adına öyrəşsin deyə adı-
nı çağırıb vaxtında yeməyini, suyunu deşiyə qoyurlar. Gözləri açılandan 
sonra küçüyün qorxusunu çıxartmaq qalır... Qorxu çıxartmaq nədir? 
Küçük hələ qazmada ikən kimisə bəzəyib-düzəyirlər, yəni qalın geyim-
lərdən geyindirirlər, qorxunc hala gətirirlər. Yiyəsi əlləriylə küçüyün 
gözlərini örtür ki, işığa birdən-birə baxmasın. Dünyaya gözlərini açanda 
da ilk dəfə qorxunu görsün. Küçük qorxa-qorxa, hürkə-hürkə ətrafına 
baxır, istəyir çıxdığı yerə qayıtsın, deşiyin ağzı bağlıdı, artıq. Yiyəsinə 
sığınmaqdan başqa çarəsi qalmır... Elə bu vaxt bəzənib-düzənmiş Adam 
qorxunc səslə küçüyün üstünə yeriyir. Küçük çığırıb özünü yiyəsinin 
üstünə salır. Bu, küçüyün qorxunun nə demək olduğunu bildiyi andır. Yi-
yəsi də neçə müddətdi bu anı gözləyirdi, ağacını götürüb  Qorxuya  
hücum edir, Qorxu qaçır, küçüyün yiyəsi də dalınca: – Paraq tut, – bu səs 
küçüyə bəs edir. Yerin altında yaşadığı günlər ərzində adını eşitdiyi 
doğma səsin nə dediyini anlayır, yerindən götürülür. “Arxalı köpək qurd 
basar” məsəlini də ona görə deyiblər. Qorxuya çatır, Qorxulu qaraltı da 
özü bilə-bilə yıxılır, küçük elə bilir bu boyda qorxunu özü yıxdı, daha da 
qızışıb onu didişdirməyə başlayır. Yiyəsi qorxunu onun əlindən alır, 
başını tumarlayıb, tərifli sözlər deyir... Bununla da it gələcəyin bütün 
qorxularına hazır olur... 
 
 
    *** 
 
Yaylaq yerində alaçıqların çox zaman qapısı, bacası açıq olur, ya da 
heç qapısı olmur. İt qaba-qaşığa baş vumasın deyə, küçük vaxtından ağ-
zını yandırırlar... 
 “Hələ ağzı yanmayıb” deyimi də təsadüfi yaranmayıb. Dediyim ki-
mi, birinci dərs ayağındakı mahmıza baxıb küçüyü seçməkdi, ikinci dərs 
qazma həyatıdı, üçüncü dərs qorxusunu keçirtmək... Sonra ağzını yan-
dırmaq gəlir. Mis qabı odda qızdırıb, içinə yemək töküb alaçığın qapısı 
ağzına qoyurlar. Küçük özünü salıb yeməyi yeyəndə ağzını yandırır, 
zingildəyə-zingildəyə uzaqlaşır. 
Acından ölsə də, bir də başını alaçığa salmır... 
Qurdbasan itləri xışa öyrədirlər; yəni, üstünə xırda bıçaqlar bərkidil-
miş xalta keçirdirlər boynuna. Boynunda xış, bu cür təlim görmüş itlər 
özlərini çırpmaqla qarşılarına nə çıxdı yaralaya bilirlər... 
 OZAN  DÜNYASI                                                               № 2(13), 2013 
 105 
1990-cı illərdə Amerikada çalışan türk tədqiqatçı-jurnalisti Əhməd 
Arslan “Oğuz eli” qəzeti”nə bir məqalə vermişdi, yazırdı ki, arxeoloqlar 
hindular yaşayan ərazilərdə iri, çox böyük boyunbağı tapmışdılar. Mət-
buatda bu haqda çox yazılar dərc olundu, mübahisələr, dartışmalar getdi. 
Əgər, deyirdilər, qadın boyunbağıdırsa, bunu gəzdirən qadının üç 
metrdən artıq boyu olmalıdır... Mən, – deyir, – Əhməd Arslan boyunba-
ğının şəklini qəzetdə gördüm, tanıdım ki, xışdı, Qars kəndlərində döyüş 
itlərinin boynuna taxılan xalta-xış. Getdim redaksiyaya belə də dedim, 
inanmadılar. Redaksiyadan bir müxbir də qoşdular mənə, getdik Qarsa, 
elə öz kəndimizdən bir neçə dənə xış götürüb qayıtdıq Amerikaya... 
Məsəl var: “At qarnından üşüyər, it burnundan”. Ona görə də atlar 
ayaq üstə yatarlar, itlər də quyruqlarıyla burunlarını örtəndən sonra. 
Böyüklərimiz itlərin quyruqlarını da bu səbəbdən kəsirdilər ki, 
yatmasınlar, sürüləri qorusunlar... Quyruqsuz itlərə də xola deyərdilər.. 
 Çox vaxt da quyruqlarının ucunu qatdayıb qırla yapışdırırdılar. 
Bu cür itlərə Çəmbər adı verərdilər. Deyərlər, iti aldatma; bir dəfə 
çağırdın, gəldi, bilsin ki, nəyə görə çağırdın, yanında verməyə yemək 
olmasa da başını tumarla ki, bir də çağıranda nəyə  gəldiyini bilsin. 
Türk həyat tərzində, anlayışında atla it insanın ən yaxın dostudur. Bu, 
onun düşüncəsində, yaratdıqlarında, adət-ənənəsində sazında-sözündə 
yaşamaqdadır...     
 
  
    Arı otu 
 
 
Deyərlər, arı beçə verəndə əsgi yandırıb tüstüsünü arıya verərlər, 
yanında tütəkçi tütək çalar, beçələr səsə yığışıb bir-birinə sarına-sarına 
asılıb qalarlar. 
Beçə qaçanda tənəkə döyürlər, göyə papaq atırlar. Ana arı hardadı, 
beçələr ora yığılar. Arı otu var, o otdan dərib əlində tutsan ana arı üstünə 
qonacaq, beçəsi də ardınca... 
Belə deyirlər ki, kandalaşın meyvəsi qaralanda balı çəkməyə başla-
yırlar. Adətdi, təzə gəlini əlində bir qab balla gətirərlər. Gəlin əlini bala 
batırıb keçdiyi qapıya vurur. Qaynana gəlinin başı üstündə çörəyi ailənin 
sayı qədər bölür, evdəkilərə verir, hərə qismətini gəlinin əlindəki bala 
batırıb yeyir ki, arada şirinlik olsun... 
Baxmayaraq el arasında belə bir ifadə də işlədilir: “ Elə gəlin var, 
qapıdan bir batman balla girsə də xeyri yoxdur”. 
 OZAN  DÜNYASI                                                               № 2(13), 2013 
 106 
Deyərlər, Günəş çıxanda da, batanda da yer-yurd üzünü Günəşin 
ardınca çevirər. Gün batandan sonrakı vaxtın adı “Darçağı”dır. 
Dədələr deyər, “vaxtdan giley eləmə, vaxtın gedər”. “Torpaq qızıl 
quşdu, deyərlər, əlindən uçurtma”. 
Deyərlər “dar vaxtı”nda itini açma, qonağın gələ bilər. 
Deyərlər, “ilin-ayın da yeləni var, bələni var, gəzi var, yayı, yazı, qışı, 
küzü var”.  
“Yelən” burda sınır-sərhəd mənasındadır, yəni, ilin əvvəli, qırağı. 
Misal üçün, xalçanın yeləni. Yelən ən çox gəlağayılar və xalçalar üçün 
işlədilir. Deyərlər, yelənsiz xalça olmaz. 
 “İlin yeləni..” deyəndə, yəni, işini vaxtında gör. “Bələni var”, yəni 
aşırımları, çətinlikləri. “Gəzi var”, burda dövr-dövran mənasında 
işlədilib. Yəni işini vaxtında gör ki, bəhrəsini də görəsən... 
 
 
   Bayatılar 
   
Dağların göy çəməni, 
Göyərər göy çəməni. 
Ya mən yarı taparam, 
Ya vurar, oyçu (ovçu) məni... 
 
Xoruzun dan səsinə, 
Oyandım ban səsinə. 
Yarım çağırdı məni, 
Demədim can səsinə...   
 
Verdiyinə... 
Şükr olsun verdiyinə. 
Verirsə Tanrı versin, 
   
    *** 
 
Bütün bunlara görə, qısaca son qənaətimi deyim; bizim yaşayış 
tərzimiz, baxışlarımız, yəni, özümüz yaratmış kimi təbiət hadisələrinə ərk 
eləməyimiz, bizə üstünlük gətirib həmişə. Yuxarıda dediyim bəĢəri, 
insani münasibətlərlə yanaĢı, qaranlığı, işığı, gecəni-gündüzü, yeri- 
göyü canlı duyğu kimi anlayıb söz deməyimiz, mahnılar bəstələməyimiz 
əslində bizim xalqın yaratdığı fəlsəfədir. Bizim fəlsəfəmizdir, bunu belə 
dəyərləndirməliyik... Ona görə də folklorumuz, onun xüsusi qolu olan 
 OZAN  DÜNYASI                                                               № 2(13), 2013 
 107 
aşıq yaradıcılığı, – SAZ, minilliklər boyu yalnız ermənilərin yox, bir çox 
xalqların, bizi əhatə edib bizə xor baxanların, istər içimizdə olsun, istər 
çölümüzdə, yaddaşını incidən, onu öz milli hikkəsinə sıxışdırıb 
dəyişikliklərə uğradan gücümüzün ifadəsidir. 
    
 
 
AlaĢa... 
 
 
Bir kişinin bir atı vardı, dolanışını bu atnan çıxardırdı, bazarda 
işlədirdi, ora yük aparırdı, bura yük aparırdı. Kişi qocalmışdı, artıq, 
necə deyərlər, beş-beş çıxdığını bir-bir enirdi. Arpa bahaydı, atı samanla 
saxlayırdılar. Saman atı da elə gendən manşırdı, canını gəzdirirdi. 
Birdən-birə dilə gəlmiş olsaydı, birinci sözü arpa olardı. Ata da, oğul da 
bir balaca sinədən söz deyən idi, hərəsinin bir sazı vardı, dara düşəndə 
deyişirdilər. Günlərin birində anası oğluna dedi: 
– Oğul, gələndə bazardan bir batman duz al, gətir. 
Oğlu da qayıdanda bar batman duz aldı, qoydu atın üstünə. Gəlha-
gəl, yolun yarısında atın dizləri qatdandı, bu ilmi ölübsən, bildirmi... 
Oğlanın əli bir yana çatmadı, alaşa canını tapşırdı. Çulunu, aldığını 
belinə götürüb gəldi evə. Atası da həyətdəydi,oğlunu görcək, bildi ki, at 
ölüb. Dönüb arvadına dedi: – Sazı gətir. Arvad sazı gətirdi. Kişi sazın 
kökünü yoxladı, gördü elə “Urfanı” üstədi, aldı görək, nə dedi, necə 
dedi:  
 
Oğul, 
  Günün bu çağında səni xoş gördük, 
  Aldınmı canını boz alaşanın? 
  Bayaq çul üstəydin, indi çul altda, 
  De, nəydi dərmanı boz alaşanın. 
 
Oğlu bir istədi, atasına cavab verməsin, daha da qızışdırmasın 
aranı, baxdı yox, ürəyinə bir-iki qatar söz kəlib, gərək deyə. Bir anasına 
baxdı, bir atasına, dirəkdən sazı asılmışdı, götürüb dedi: 
 
  Yüyəni sürüşüb çıxdı ağzınnan, 
  Götürüb qaldırdım qantarğasınnan. 
  Gərək yaxşı çıxaq onun yasınnan, 
  Bu oldu “fərmanı” boz alaşanın. 
 OZAN  DÜNYASI                                                               № 2(13), 2013 
 108 
 
Kişi acığındanmı, nədənsə, oğlunun nə dediyini yaxşı anlaya bilmə-
di, istədi sazı atıb sınmazı götürsün. Şeytana lənət, sazı basdı sinəsinə 
görək day nə dedi: 
 
  Sənnən oğul olmaz, mənnən də ata, 
  Heç dəyişərdimmi onu Qırata. 
  Götürüb sınmazı vurasan yata, 
  Alasan qanını boz alaşanın. 
Oğlu gördü, atası daha da hirslənib, sözdən yan keçir, sınmaz-zad 
deyir, sazı da düz vurmur. Dedi: 
 
  Qışda verəmmədik ələfdən, otdan, 
  Bizə əziz idi, qohumnan, yaddan. 
  Arpa deyə-deyə getdi həyatdan, 
  Az oldu samanı boz alaşanın... 
 
Arvad bayaqdan baxırdı, gördü atalı-oğullu çox uzatdılar. Əri si-
nədən söz deyən, oğlu söz deyən, arvad da öyrənmişdi, arada bir onun da 
deməyi vardı. Deyimmi, deməyimmi; ömründən-günündən də narazıydı. 
Bir addım irəli yeriyib: 
– Dayanın! – dedi. 
Əri də əl saxladı, oğlu da. İstədi birinin sazını alıb sazla desin, us-
tadlar sözü, saçından üç tel ayırıb basdı sinəsinə, ərinə üz tutub görək nə 
dedi: 
 
  Axşamnan  bilirdim, çıxmaz səhərə, 
  Mən nə gün görmüşəm, o nə gün görə. 
  Öldürdün acınnan göz görə-görə, 
  Sən oldun yamanı boz alaşanın... 
 
 Söz tamama yetişdi, onlar yedi-içdi yerə keçdi, biz dörə keçək... 
 
    *** 
  
Saz da, bir çox muğam əsərlərimiz də, bizə  adi görünən qala divarla-
rımız da, dəvə, at, qoç qəbirüstü heykəllərimiz də milli abidələrimiz-
dəndir, daş üstə qalmış yazımız kimi daşıdığımız, yaşadığımız məna və 
mahiyyətimizdir. Ona görə bu səmtə – bu yönə indinin özündə də hü-
cumlar ara vermir. Fərq budur ki, abidələrimiz əl çatan, göz görən olduğu 
 OZAN  DÜNYASI                                                               № 2(13), 2013 
 109 
üçün dağıdıldı, xarabalıqlarına qədər yer üzündən silindi; müsəlman-
çılığımızdan ustalıqla istifadə olundu, – xristian abidələridir, deyə ad 
qoydular, mənimsədilər, mənimsəyə bilmədiklərinisə, – kafir ocağıdı, 
məhv edin, – dedilər. Biz də yüzilliklər boyu “Urra” deyib hücuma keç-
dik, nə yaratmışdıqsa əlimizə keçəni məhv elədik: dəvə, qoç, at qəbirüstü  
abidələri sındırıb içində qızıl axtarmağa başladıq, çünki yaxın qonşular 
ortaya belə bir fikir atmışdılar; bu heykəllərin içində qızıl gizlədilib.  
 Təpə dediyimiz kurqanlarımızı bir tərəfdən də biz dağıtdıq, – 
yiyəsi yoxdur, ya da Şaman yuvasıdır, deyə-deyə gözdən saldıq. Amma 
yaratdıqlarımız təkcə bunlardan ibarət deyildi, BÖYÜKLƏRİMİZ, 
USTADLARIMIZ tərəfindən iç dünyamıza, yaddaşımıza yazılmış tarixi-
miz özümüzdən asılı olmadan yaşadı və bizi də yaşatdı... Qonşuların əli 
yaddaşımıza çatmadı, saz da, muğam da yaddaşımızda, ruhumuzda oldu-
ğu üçün məhv etmək mümkün olmadı... Həmişə yaratdıq, yaşamağa 
davam etdik! 
Yeri gəlmişkən bir məsləni də açıqlayım. El arasında belə qarğışlar, 
söyüşlər qalmaqdadır: “Kül təpənə”, “Təpənə küllər”, ”Babanın təpə-
sinə...” bu kimi misal yenə də tapmaq mümkündür. Fikrimcə bu ifadələr 
də elə-belə yaranmayıb, çox köklü, əsaslı mənalara söykənir. Mənim qə-
naətimə görə bu söyüş, qarğış ifadə edən “təpə” sözü təpəliklər 
anlayışından başqa mənada da işlədilir. İslamdan öncə bir çox türk tay-
faları dəfn mərasimini fərqli yerinə yetirirdilər. Dünyasını dəyişənlərin 
qəbri yerdən seçilənəcən qaldırılırdı, kiçik təpəcik olana qədər torpaq, kül 
tökülürdü. Bu adət Çar skiflərdə geniş yayılmışdı. Hörmətli alimimiz 
Zaur Həsənov çox dəyərli “Çar skiflər” əsərində olan-qalan mövcud  
dünya elminə əsaslanaraq  bu haqda geniş, dəyərli bilgilər vermişdir. 
Yeri gəldikcə bu mövzuya qayıdılacaq... 
 
 
                                      Qonaq və xəsis arvad... 
 
 
Günlərin birində biri uzaq yoldan gəlirdi, bir kəndin ucqarında bir 
qapını döyür: – bəs, Allah qonağıyam, qonaq almazsanmı? Ev yiyəsi 
çıxır: – buyur, qardaş buyur. Qonağa da qurban gəldiyi yollara da... Ev 
yiyəsinin də bir arvadıymış, bir özü. Arvad da qonağın bəxtindən çox 
göy-bərk, yəni xəsismiş, “armud qurusunnan su çıxarmış, ondan yox...” 
Nə isə... arvad qazanda qaz bişirirmiş. Qonağı görən kimi qazanı qaz 
qarışıq gizlədir. Sac asıb buğda çörəyi bişirirmiş, onu da gizlədir. Qonaq 
 OZAN  DÜNYASI                                                               № 2(13), 2013 
 110 
dediyimiz kimi ağıllıydı, gözünün ucuyla bunları gördü, ürəyində dedi, 
yaxşı... 
Arvad çar-naçar süfrə açdı, süfrəyə darı çörəyi qoydu. Qonaq ac idi, 
boğula-boğula bir-iki qismət yedi, artıq yeyə bilmədi. İlan vuran yatar, ac 
yatmaz, deyərlər, yata bimədi. Gecənin bir aləmində gördü səs-səmir 
yoxdu, kişi də, arvad da yatıb. Durdu ayağa, zil qaranlıq idi, divardan 
tuta-tuta getdi, çörəyi çıxardıb dağarcığına qoydu, qazandan qazı çıxardıb 
onu da qoydu dağarcığa. Qapının küncündə bir pipiyi qanlı xoruzları 
vardı, onu da götürdü. Ev yiyəsi özünə təzə çarıq tikib xoruzun çıxdığı 
tardan asmışdı, açıb ayağına geyindi, çarığın üstündə biz vardı, onu da 
çıxardıb yaxasına taxdı. Gördü hər şey qaydasındadı, fikirləşdi ki, belə 
getmək yaxşı olmaz, kişini oyadım, sağollaşım gedim. Bir sağa öskürdü, 
bir sola, kişini oyatdı. Kişi baxdı, gördü qonaq ayaq üstədi: 
– Qonaq, niyə tez durmusan, nolub?   
Qonaq dedi: 
– Sözdən-söhbətdən eləyək, bəsdi yatdıq. 
Kişi dedi: 
-Gecənin yarısıdı, nə söhbət? 
Qonaq dedi: 
-Neçə yaşın var, bayaqdan fikirləşirəm, bilmirəm, sənmi böyük 
olarsan, mənmi? 
Kişi dedi: 
– Əşşi, qoy yataq, yuxuluyam mən, deyəmmərəm. 
Qonaq dedi: 
– Yaxşı, Qaz xan Qazan qalasınnan çıxıb Dağar qalasına gedəndə sən 
vardınmı? 
Kişi dedi: 
– Yox əşi, o vaxt heç nənəmin nənəsi də olmayıb. 
Qonaq dedi: 
– Onda mən divardan tuta-tuta təknədən çörək götürürdüm. Hə, mən 
sözümü dedim, sən deyəmmədin,  indi izin ver mən gedim. 
– Qonaq,  sən ala-bula danışırsan, bir şey anlamıram, belə yaxşı deyil, 
gözlə, heç olmasa qoy xoruz banlasın, xoruz banında gedərsən. 
Qonaq dedi: 
– Xoruz banlayar-banlayar, banlamaz gedib yolda banlayar. Mən 
getdim, salamat qal. Axtararsan bizi, tapmasan bizi, halal elə bizi. – 
deyib yola düşdü. 
İşıqlaşar işıqlaşmaz kişi arvadı səslədi ki,  qonaq gedib, dur qazanı as, 
axşamnan acıq. 
Arvad dedi: 
 OZAN  DÜNYASI                                                               № 2(13), 2013 
 111 
– Qoy xoruz banlasın. 
Çox gözlədilər, gördülər xoruzun səsi çıxmır. Durdular, baxdılar ki, 
xoruz yoxdu, tavaya baxdılar, çörək yoxdu, qazana baxdılar qaz yoxdu. 
Kişi istədi təzə çarığını geyinsin qonağın ardınca yola çıxsın, çarığını da 
tapmadı, arvadına dedi: 
– Qonaq apardı, Gedəndə də halallıq istəyirmiş mənnən... halal xoşu 
olsun. “Malını yeməzin malını yeyərlər”. 
 
 
Tap tapmaca, 
Gül qoqqaca, 
Dizi bayırda, 
Buynuzu haça...  
              (açması çəyirtgə) 
 
Ay doğdu Alıstannan, 
Gün doğdu Gülüstannan, 
Bir gün bir meyvə tapdım 
Yeddi illik bostannan...        
(açması yeralması...) 
 
Yer küpə, 
Yeriməz küpə.   
Min il qala, çürüməz küpə...    
(açması addır, dağa-daşa, insana verilən Ad.) 
 
Ellər yuxarıda, 
Sellər aşağıda, 
Su qurşaqda, 
Toz qopur, amma...             
(açması dəyirman...) 
 
    *** 
Təəssüflə də olsa, etiraf edək ki, bizdən, – nəsil nəcabətimizdən, so-
yumuzdan keçib gedən rus-sovet məktəbləri hardasa yaddaşımıza da yol 
tapdı, müəyyən mənada bizi bizdən ayırıb yaddaşsızlığa gətirib çıxarda 
bildi... Əlimizdə olanlara, yaddaşımızda qalanlara dəyər vemədik, başı-
mızı qaldıran kimi qonşuya cumduq. O məktəb öz işini yaxşı bilirdi. Bi-
lirdi ki, bizə nəyi öyrətməlidi; daha doğrusu, nəyi öyrətməməlidi. Proq-
ramı vardı, özünə dediklərini bizə demək olmazdı; onun dərsliyi ayrı idi, 
 OZAN  DÜNYASI                                                               № 2(13), 2013 
 112 
bizim dərsliyimiz ayrı. Ona deyirdi: “hər şey sənindi, bütün gördüklərini  
sən yaratmısan, sən də sahib durmalısan”. Bizə: “Sən yoxsan, deyirdi. 
Gəlməsən, hər yerə gəlməsən”. Məktəblərimizin hamısında dərsliklər  
bunu dedi: “Adı yox, yazısı yox”... Öz müəllimlərimizə də bunu dedirtdi-
lər. Bunu deməyənlər Sibirə sürgün olundu, güllələndi, ac qaldı, xalq 
düşməni adlandırıldı: “De, de ki, türk deyiləm, de ki, heç türk olmamı-
şam, olmaq da istəmirəm de. De ki, müsəlmanam!” ...Bir türkün “müsəl-
manam” deməyi onun sağ qalması üçün yetərli idi. Özünə türk demirsə, 
bəsimizdi; sovet məktəbində dərs deyə bilər.  Dedirtdilər... sonra da, indi 
dərs deyə bilərsən, buyur, keç! Məktəb qapıları açıqdı... 
Bizim heç nəyimiz yoxmuş... Doğrudan da, varımızdırsa, indi, lap 
müstəqillik dövrümüzdə də tikdiyimiz obyektlərə, ticarət mərkəzlərinə 
şadlıq saraylarımıza niyə ad tapa bilmirik? “Favorit”, “Monte Karlo”, 
“Monte Kristo”, “Flaminqo”, “İmperial”, “İmperator” və s...və ilaxır, 
minlərlə bu cür misallar çəkə bilərik, çünki biz rus-sovet məktəbini bi-
tirmişik, təsdiq etməliyik ki, hər yerə hardansa gəlmişik... Özünə, sözünə 
yiyilik etməyənin, sayqı göstərməyənin  heç vaxt, heç yerdə hörməti 
olmaz.  
 
 
              QaĢqa Sərdar təpəsi – kurqanı... 
 
 
1950-ci illərin ortaları olardı... Atlı-arabalı Oy dərəsiylə (əslində Ov 
dərəsidi, eşitdiyim kimi yazmaq istədiyim üçün bu variantı götürdüm) 
gedirdik. Mən arabada Nənəmin dizinin dibində oturmuşdum. 
– Bax, o görünən, – dedi, Nənəm, bizdən bir az aralı, əllə düzəldilmiş 
kimi səliqə sahmanlı balaca bir təpəni göstərdi, – Sərdar təpəsidi, nağılını 
danışım eşit, gör niyə adına Qaşqa Sərdar təpəsi deyirlər... Həə, vaxtın nə 
vaxtıdı, deyə bilmərəm, amma çox da uzun zamanların sözü deyil. 
Mənim nənəmin nənəsinnən də qabaqların sözüdü...  
Nə isə, söz vaxtına çəkər, yayın son ayıydı, yaylaqdan bir köç enirdi, 
elə bizimki kimi balaca köç idi, kəl arabasında oğul-uşaq gedirdi. Atlılar 
vardı, naxırlar, sürülər sürülüb yol gedirdi. Axşam çağıydı, elə bu Oy 
dərəsinnən keçirdilər. Oy dərəsi də indiki kimi deyildi, adam boyunnan 
da hündür asırğalları, baldırğanları olan, böyürtikənli, qaratikanlı, sarma-
şıqlı, kol-kos içində bir yer idi.  Nə cür desən ov olardı, addı-sannı ovçu-
lar da gəlib burda ov eləyərdilər. Köç Oy dərəsinnən keçəndə arabadan 
südəmər bir oğlan uşağı yatdığı yerinnən sürüşüb otluğa düşür, heç kəsin 
xəbəri olmur. Araba uzaqlaşır, yaylaq qaranlığı düşür, gecənin bir vaxtın-
 OZAN  DÜNYASI                                                               № 2(13), 2013 
 113 
da uşaq oyanıb ağlayır... Yenicə doğduğu balasını itirmiş bir ana maral 
uşağın səsini balasının səsinə oxşadır, ağacların, kolluğun arasından çıxıb 
gəlib düz uşağın yanındaca yatır, uşaq elə bilir anasıdı, iməkləyə-imək-
ləyə gəlib maralın qoynuna girir... Beləcə, Oy dərəsinin cəngəlliyində 
ana-bala yaşamağa başlayırlar... 
...Belə deyirlər ki, günlərin birində ovçular uşaqla maralı görürlər... 
Maral qaçıb canını qurtarmaq istəyir, amma uşağı qoyub gedə bilmir. 
Beləcə, elə-obaya xəbər yayılır. Maralı izləməyə başlayırlar. Amma 
incitmirlər, vaxt keçir, oğlan ayaq tutur, böyüyür, elə olur ki, anasınnan 
da bərk qaçır... 
El-oba gənəşiyə-məsləhətə yığışır... Qərara alırlar ki, Marala 
dəyməsinlər, oglanı tutsunlar, ev uşagı eləyib əhilləşdirsinlər... 
Günlərin birində bir dəstə atlı kəmənd atıb uşagı tuturlar. Görürlər ki, 
uşağın alnınnan başının ortasınacan tük yoxdu. Maral tez-tez yaladığına 
görə tük bitməyib. Adına Qaşqa deyirlər; Qaşqa Sərdar...  
Maral uşaqdan əl çəkmir, uşağın ardınca kəndə gəlir, heç kəs marala 
toxunmur, kəndin ot tayasının dibində günlərlə uşağı gözləyirmiş... 
Qaşqa Sərdar böyüyür, iğid oglan olur, eldə-obada ad-san qazanır, 
ona analıq eləmiş Maralı da unutmur, öz evində saxlayır. Maralın xətrinə 
Oy dərəsindəki maralların da qış, yaz otunu suyunu  verir... 
Bax, bu təpəcik Qaşqa Sərdarın dünyasını dəyişənnən sonra yatdığı 
yerdi. Elə-obaya yaxşılıqları çox olduğuna görə, yığışıb ona təpə 
qurdular... Yadında saxla, bu qurulu təpənin yanınnan elə belə keçmə... 
Nənəm belə deyib əlini üzünə çəkib salavat çevirdi... Beləcə, 
hamımız  səfə düzülüb kurqana baĢ əydik... 
 
 
    *** 
 
Biz əslində yerinə-yurduna quş kimi bağlı olan insanlarıq. Evimizi- 
eşiyimizi quş kimi dimdiyimizdə daşıyıb qurub yaradanıq. Ona görə də, 
yaşadığımız hər qarış yerin də adı var. Əlimizi hara uzadırıq, tarixin 
hansı yerinə ayaq qoyuruq tanış gəlməyi də təsadüfi deyil.  
Minilliklər boyu çox acılar yaĢasaq da,  bu gün ağrılarımızı azal-
dıb əsəblərimizi sahmana salan, çiyinlərimizdəki yiyəsizlik yükünü 
götürüb baĢımızı dikəldən, aldığımız nəfəsə belə dinclik gətirən 
Müstəqilliyimizə, Üçrəngli Bayrağımıza Ģükür! 
Bununla belə, klassik yaradıcılığımızda da ayrıca Azərbaycana aid 
əsərlər çox azdır, o qədər azdır ki, yoxdur, demək mümkündür. Bəzi 
qaynaqlarda, mənbələrdə adı çəkilib, vəssalam. Belə də olmalıydı; min 
 OZAN  DÜNYASI                                                               № 2(13), 2013 
 114 
illiklər boyu indiki biz, yəni müasir Azərbaycan türkləri  bir zamanların 
imperatorluqlarını idarə edən güc birləşmələrinin tərkib hissəsi idik, ara-
sıra bu şəkildə də xatırlanırıq... Tarixin müxtəlif dövrlərində, hətta b.e. 
öncə IV-X-XX minilliklərdə müstəqil dövlətlər kimi mövcud olmuşuq. 
Quttubilər, lullubilər, Midiya-Maday, Manna, Atrapatena, Xəzər İmpera-
torluğu, Alban dövləti, Qafqaz Albaniyası... sonuncu imperatorluğumuz 
olan Səfəvilər dövlətidir ki, bəzi tarixi qaynaqlarda adına Qızılbaş 
Midiyası və yaxud Kiçik Midiya da deyilib. Məqsədim bütün bunlar 
haqda yazmaq deyil. Yalnız onu qeyd etmək istərdim; bu qədər impera-
torluqlardan indiyə çox az iz qalıb, daha doğrusu, o çağlardan qalan izləri 
itirməyə, məhv etməyə niyə məcbur olmuşuq... 
Amma bir gerçəyi dərk etməliyik ki, bizi əhatə edən qonşu xalqların 
dünyagörüşündə, yaşam tərzində, danışdığı dildə, geydiyi geyimdə, 
yediyi yeməkdə özünü göstərən izimiz, dəyərlərimiz, bir sözlə Böyük tə-
sirimiz düşünürəm ki, elə o çağların, islamdan öncəki zamanların tə-
siridir. Bunu bu gün qanlar bahasına qazandığımız Müstəqillik dövrü-
müzdə anlamalıyıq. Bu, danılmaz faktdır ki, uzun yüzilliklər, minilliklər 
boyu islam dininin təsiri altında yaşadıq və yaşamaqdayıq. Təsir altda 
yaşamaqla təsir etmək mümkün olsa da, çətin məsələdir. Bu da faktdır! 
Bu da faktdır ki, mübarək islam dinini anlayıb, sevib ruhumuzla itaət 
etsək də, bilməliyik ki, biz bir xalq kimi iclam dininə qədər də yüksək 
səviyyələr yaĢamıĢıq, istər siyasi, istər ictimai mənalarda, yaĢayıb 
yaratmıĢıq, yaratdıqlarımızla istilalarda itib-batmaqdan qorunub 
yad tapdağından sağ-əsən çıxmıĢıq...  
Bu mövzu da Yer üzünə yazılası çox vacib məktublardandır ki, hələ 
də yolunu gözləyir. Doğrudan da,  adına istila, – dini istila desək də, 
MÜBARƏK İSLAM DİNİ TÜRK DÜNYASINA, – türk olaraq harda 
varıq ora, özüylə gətirdiyi tarixi yeniliklərlə bizi istədiyi şəkildə dəyişə-
dəyişə yaşadı və indi də yaşamaqdadır. Yeniliklərsə köhnəliyi məhv 
etməsə, ayağını olanların xarabalıqları üzərinə qoymasa, yaşamır. İslam 
dini istila kimi gəlsə də, işıq, hava, su təki hamımızın ola bildi, çünki o 
da təbiət hadisəsiydi, o da varlıqdan doğmuşdu, minilliklər boyu yarat-
dığımız mədəniyyət qatlarını da öz içinə alıb gücləndi, mahiyyətimizdə, 
mənamızda bizim üçün doğma olsa da, özünə yad olan və yad görünən 
hər şeyi dəyişdi, düşüncəmizdən tutmuş adımıza, geyimimizəcən dəyişdi.  
Bütün bunlarla yanaşı dini baxışlarımız demək olar ki, Tanrıçılığın 
əsaslarından o qədər də yayınmadı. Tanrıçılığın sağlam anlayışlarını, 
tanrıçılıqla bağlı inanclarını qoruyub saxladı. Tanrıya necə inanırdısa, 
Allaha da elə inandı. Tanrıçılığa görə Su onun and yeriydi, Ucalıq and 
yeriydi; məsələn, uca dağlara tıapınmağı vardı, görəndə bağır basıb baş 
 OZAN  DÜNYASI                                                               № 2(13), 2013 
 115 
əyirdi. İslamı qəbul edəndən sonra isə əlini üzünə çəkib salavat cevirdi...   
Ona elə gəldi ki, əslində heç nə dəyişməyib, YARADANIN sadəcə adı 
dəyişib, vəssalam... Amma hər halda Tanrıyla Allahın arasında az da olsa 
fərq vardı, o fərqi Xalq elmi izahlarla yox, ruhuyla hiss etdiyinə görə, 
bütün bunları  yaşada bildi, indi də yaşatmaqdadır... 
Ustad aşıq Hüseyn Saraçlını da yuxarıda ona görə xatırladım... 
Məlumdur ki, vaxtın müəyyən vaxtlarında islam dini tərəfindən çalıb 
oxumaq, aĢıqlıq eləmək qadağan olundu; dediyim fərq bu cür 
məsələlərdə, mənalardaydı. Bu fərqlərsə islam dininin kökündən, 
mahiyyətindən yox, bizi sevməyən hər hansı bir din xadimindən gəlirdi... 
Bu Xalq öz yaşam tərzini də islam dini qaydaları üzrə demək olar ki, 
dəyişmədi, dini dairələri nəzərə almasaq, min illiklər boyu necə 
yaşamışdısa, elə də yaşamağında oldu... 
 
                       Çobanla minbər... 
 
Günlərin birində bir çoban sürüsünü yaylaqdan endərdi. Kənddə 
gördüyünə məəttəl qaldı. Minbəri birinci kərə görürdü; o, yaylaqda 
olanda obada minarəli məscid tikmişdilər, görməmişdi. Ona görə sürünü 
də saxlayıb mat-məətəl minbərə baxırdı. Ondan-bundan soruşdu: 
– Bu nədi? Nəyin nəsidi? 
 Dedilər:  
– Minbərdi.  
Dedi:  
– Bəs minbərdəki kimdi? Nə deyir? Oxuduğu nədi?  
Dedilər: 
– Molladı, əzan çəkir.  
– Əzandı, nədi, onun dediklərinin mənim qoyunlarıma bir ziyanı 
yoxdu ki?  
– Heç bir ziyanı yoxdu, – dedilər, – əksinə xeyri var.  
– Onda qoy nə qədər istəyir oxusun, – dedi Çoban, sürüsünü çəkib 
uzaqlaşdı... 
     *** 
Bir adam uzaq yoldan gəlirdi, bərk yorulmuşdu, mənzilə çatmağa da 
hələ xeyli vardı... Allaha yalvardı ki, bir atlı göndər, məni tərkinə alsın, 
artıq yeriyə bilmirəm. Bir dedi, iki dedi, gördü budu, bir atlı gəlir, 
yanında da daylağı. Atlı çatan kimi kişini heç ağzını açmağa qoymadı: – 
Daylaq yorulub, – dedi, – götür dalına! Kişi nəsə demək istəyirdi, Atlı 
qılıncını azacıq qınından çıxardıb tiyəsini göstərdi. Kişi çar-naçar 
 OZAN  DÜNYASI                                                               № 2(13), 2013 
 116 
daylağı aldı dalına, başını qaldırıb göyə baxdı dedi: – Saqqalı yanmış da 
yetirəndə tərsinə yetirir... 
 
     ***  
 
  Bu cür hekayətlərlə, detallarla (qırıntılarla) Xalq zaman-zaman özü 
öz münasibətlərinə aydınlıq gətirməliydi, gətirirdi də, çünki Xalq ayrı-
ayrı adamlarıyla yox, bütöv halında vaxta-zamana bənzəyir, içini- 
çölünü aydınlatmalı, yaşayışının hər anına düzən verməlidir; dinini də-
yişsə də, öz işindəydi, sürüsünü artırırdı, dolanışığını düzəldirdi, oğul-
uşaq böyüdürdü. Bütöv halda götürsək, din öz möhtəşəm gücüylə ona 
təsir edə bilmirdi. Yuxarı təbəqələrdə məscidlər inşa edilib, dini məra-
simlər keçirilsə də, xalq əslində öz işindəydi. Onun fikrini-düşüncəsini 
yalnız təbiət hadisəsi dəyiĢdirə bilərdi. Adət-ənənələri də bu cür 
köklənmişdi, yəni yazla, güzlə (payızla), bir söz, fəsillərlə bağlı idi. Toy-
düyün adətləri əslində yazın-payızın tərkib hissəsi kimiydi. Bütün 
düyünlər qız görməkdən, qız seçməkdən, “hə”ni almaqdan elçiliyə, toya -
düyünə, uşağa qalmaqdan uşağın doğulmağınacan öz vaxtına-zamanına 
bağlıydı; yaz özüylə öz yaşıllığını – tumurcuğunu gətirdiyi kimi, Xalqın 
da adət-ənənəsini cücərdirdi... Bir vaxtlar bu adət-ənənələr də dediyim 
kimi, vaxtın-zamanın içini doldururdu, vaxtdan ayrı deyildi. Hər şeyin öz 
vaxtı var idi... Baxmayaraq yeni din özünün yeni adətlərini təbliğ edirdi, 
yerli adətlərə qadağalar qoyur, aranı öz istədikləriylə doldurmağa çalışır-
dı. Yeni dinə görə qızlar, gəlinlər örtünməliydilər, ümumiyyətlə, qadın 
olan kəs görünməməliydi. Bu cür moizələr oxunurdu... Xalqsa, hə, desə 
də, çiyini qalxa-qalxa gülür, amma yaratdığını yaradır, sözünü deyir, 
sazını çalıb, mahnısını oxuyurdu. 
              
Dəyirman üstü çiçək, 
Oraq gətirin biçək. 
Qardaş bir qız sevibdi, 
Uzun boy, qara birçək... 
 
    DeyiĢmə... 
Günlərin birində eşitdim ki, aşıq dostum evlənib, ayınnan-uyunnan 
(şey-şüy) da alıb getdim təzə ailənin “gördüsünə”. Xoş-beş, ordan-
burdan, anrıdan-bəridən, hancarısan, necesən? Gəlinin ayağı sayalı, 
başı dövlətli, dırnağı bərk olsun, qulluğu-zadı necədi, göntöy, söz 
qaytaran deyil ki? 
 OZAN  DÜNYASI                                                               № 2(13), 2013 
 117 
Pah, dediyimə peşiman olmadımmı? “Dəli qızın dərdi varmış”, dost 
dediyim Aşıq cumub sazı götürmədimi? Balaca daxmada özünə yer 
eləyib: – Qulaq as, – dedi, – saznan deyim, söznən deyə bilmərəm. 
 
Arvad aldım, bir ev qurdum özümə, 
Küllüklərin külü yağdı gözümə. 
On dörd put buğdanı verib özümə, 
Yeyib içər, yenə doymadım deyər. 
 
Dedim, əl saxla, ayıbdı, təzə gəlindi, eşidər, peşiman eləmə məni. Ki-
mə deyirsən?! Saz sinəsində bir də dövran vurub, – Qulaq as, dedi, 
xəbərdən xəbərin yoxdu sənin:  
 
 Dedim allam, yıxıq evə dirəkdi, 
 Nə biləydim bir açılmaz kələkdi. 
 Hər öynədə yeddi qazan xörəkdi, 
 Soruşsan neçədi, saymadım deyər. 
 
Dedim,-məni yaxşı qarşılamadın, qonağı gileylə qarşılamazlar. 
Dedi, – soruşmusan, al cavabını: 
 
 Duran kimi qonşularnan dalaşar, 
 Xoruz təki al qanına bulaşar. 
 Qab-qacağı əl-ayağa dolaşar, 
 Üç ay keçib, hələ yumadım deyər. 
 
Çəkilib durdum qıraqda: “Özü bilən məsləhətdi, yəqin necə deyir elə-
di” fikirləşdim. Elə bu vaxt gəlin o biri otaqdan güllə kimi çıxdı, boynu-
ma alım ki, hələ bu vaxtacan belə qorxmamışdım. İrəli yeriyib sazı ərinin 
əlindən alıb: – Qonaq qardaş, – dedi, – bir mənim də dərdimə qulaq as! 
 
Cəhrə deyib bəyir-bəyir bəyirdim, 
İyə, tağalağa, muma səyirdim. 
Üç ay keçdi, bircə cüt bağ əyirdim, 
Onda bildim bədnəzərə gəlmişəm. 
 
Gördüm bunnarın ki, mənnik deyil, arvad da aşıq çıxdı. 
 
 Çıxar evdən, papağını yan qoyar, 
 Bir bənd deyər, gözün yumar, uyuyar. 
 OZAN  DÜNYASI                                                               № 2(13), 2013 
 118 
 Öküz yeyər, nə bəs olar, nə doyar, 
 Təzə yurdda təzə gözə gəlmişəm... 
 
Baxdım gördüm dostum bığaltı gülür, bildim ki, arada iş var. 
Dedim, bir az da gözləyim, görüm nə olacaq. Gəlin tapşırmasını deyirdi. 
 
 Bir də baxdın dərə keçdi, dağ aşdı, 
 Saz götürdü, elə bil ki, ağacdı. 
 Sual verdim, çaşdı qaldı, dolaşdı, 
 Görən deyər, mən də ərə gəlmişəm. 
 
Söz tamama yetişdi, sən demə, zarafatları varmış. Dedim, bəs 
mənim suçum nədi ki, biriniz sağdan deyirsiz, biriniz soldan... 
 
(davamı növbəti sayımızda) 
 
 
 
 
 OZAN  DÜNYASI                                                               № 2(13), 2013 
 119 
 
MÜNDƏRĠCAT 
 
 
Z.Yaqub. Xalq yazıçısı Anara açıq məktub ................................. 3 
H.Mirzə. Məşhur aşıqlarin  və  şairlərin Salsal qalası və  Salsal 
toponimini nəzmə çəkməsi  ........................................................... 9 
AĢıq Hüseyn Bozalqanlı. Şeirlər  ................................................ 19 
Ġ.Məmmədli. Aşiq  Şəmşirin  Dil  Sənətkarlığı  .......................... 22 
S.Fərəcov. Aşıq Valehin həyat eşqi, sənət dünyası  ..................... 32 
S.Məmmədov. “Mən Nəbiyəm, aşıqların zəriyəm”  .................... 35 
S.P.Pirsultanlı. Şeirlər.  ............................................................... 43 
M.Kamaloğlu. Aşıq Məsim Bəyazidli.  ....................................... 45 
M.Bəyazidli. Şeirlər...................................................................... 47 
Ġ.Tapdıq. Söhbət aşığıydı, söz işığıydı  ........................................ 49 
O.Əhmədov. Şeirlər  .................................................................... 53 
S.Qəniyev. Aşıq Məmmədağanın şeirlərində kamil insan obrazı. 55 
Ġ.Həsənov. Şeirlər  ........................................................................ 61 
A.Məmmədli. Şeirlər  ................................................................... 63 
M.Nəbioğlu. Sazbənd Süleyman .................................................. 65 
S.Kəlbəcərli. Şeirlər. .................................................................... 66 
Özü boyda işıq  ............................................................................. 67 
Ağstafada Aşıq sənəti festivalı keçirilib ....................................... 69 
Növbəti “Dastan gecəsi”  .............................................................. 70 
Ulduz Sönməzin yaradıcılıq gecəsi ............................................... 71 
Aşıq Əmirin yubileyi keçirilib ...................................................... 72 
Usta Xudu anıldı ........................................................................... 73 
M.Süleymanlı. Yer üzünə məktub ............................................... 74 
 
  
 
 OZAN  DÜNYASI                                                               № 2(13), 2013 
 120 
 
 
 
 
 
 
 
 
 
 
 
 
 
 
 
 
 
 
 
 
 
 
 
Йыьылмаьа верилмиш 24.05.2013 
Чапа имзаланмыш 14.06.2013 
Шярти чап вяряги 7,5. Сифариш № 382. 
Каьыз форматы 70х100 1/16. Тираj 1000     
 
 
 
Jurnal  «Нурлан» няшриййат-полиграфийа мцяссисясиндя  
щазыр диапозитивлярдян чап олунмушдур.  
 
 
 
