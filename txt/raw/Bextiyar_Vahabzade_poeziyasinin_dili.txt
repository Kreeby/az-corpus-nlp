 
 
 
SƏBİNƏ   ALMƏMMƏDOVA  
 
 
 
 
 
 
 
 
 
 
 
 
 
 
 
 
BƏXTİYAR  VAHABZADƏ 
POEZİYASININ DİLİ 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
BAKI  - 2010 
 
 2
 
Azərbaycan Texniki Universiteti «Azərbaycan dili və pedaqogika» kafedrasının 19.01.2001-ci il 
tarixli (prot.№32) iclasının qərarı ilə çap olunur. 
 
 
Elmi redaktor və  Vaqif Arzumanlı 
ön sözün müəllifi:  filologiya elmləri doktoru, professor 
 
 
Rəyçilər:   R.C.Məhərrəmova 
    filologiya elmləri doktoru, professor 
 
    Ə.V.Tanrıverdi 
    filologiya elmləri doktoru, professor 
 
 
 
Alməmmədova  Səbinə Məmməd qızı. Bəxtiyar Vahabzadə poeziyasının dili.  Bakı, “Elm”,  2010,      
səh. 
 
 
 
Monoqrafiyada xalq şairi, akademik Bəxtiyar Vahabzadənin yaradıcılığında dil məsələləri, görkəmli 
ədibin şeir dili  araşdırılmışdır. Burada həmçinin şairin ədəbi dilinin leksik-üslubi xüsusiyyətləri və onun 
şeir dilindəki məcazlar sistemi  öyrənilmişdir. 
Kitab mütəxəssislər və geniş oxucu kütləsi üçün nəzərdə tutulmuşdur. 
 
 
 
 
© Bakı, 2010   
 
 
 
 3
 
KİTABIN  İÇİNDƏKİLƏR  
 
Ön söz əvəzi. Gənc filoloqun uğurlu addimi 
GIRIŞ  
 
I FƏSIL: 
 
Bəxtiyar Vahabzadə yaradıcılığında dil  məsələləri və 
onun şeir dili haqqında 
 
 
1. Bəxtiyar Vahabzadənin şeir dili 
2. Bəxtiyar Vahabzadə yaradıcılığında dil mövzusu 
3. Bəxtiyar Vahabzadə şeirlərində bədii xitab 
 
II FƏSIL: 
 
 
Bəxtiyar Vahabzadə  əsərlərinin dilinin leksik-üslubi 
xüsusiyyətləri 
 1.Leksik-semantik söz  qrupları 
 2.Frazeoloji  birləşmələr 
3.Atalar sözləri və zərb-məsəllər 
III FƏSİL: Bəxtiyar Vahabzadənin dilində məcazlar sistemi  
                    1. Səciyyələndirici epitetlər  silsiləsi 
                    2. Metaforalar  
                    3. Bədii  müqayisələr 
 
NƏTICƏ 
 
İSTİFADƏ EDİLMİŞ ƏDƏBİYYAT
 
 
 
 
 4
ÖN SÖZ ƏVƏZİ:   
GƏNC FİLOLOQUN UĞURLU ADDIMI 
 
Görkəmli şair və ədəbiyyatşünas, ictimai xadim, akademik Bəxtiyar Vahabzadə (1925-2009) 
Çağdaş Azərbaycan ədəbi-bədii, ictimai-siyasi həyatında tanınmış şəxsiyyətlərdən biri olub. Onun 
geniş və səmərəli bədii yaradıcılıq  yolu, elmi, pedaqoji fəaliyyəti, fəal vətəndaşlıq mövqeyi müasir 
Azərbaycan ziyalılığının salnaməsinə ən qiymətli, ən yaddaqalan, səhifələr yazmışdir. 
Milli keçmişimizə, şərəfli tariximizə, doğma Vətən torpağına, dilimizə, mədəniyyətimizə, 
folklorumuza və yazılı ədəbiyyatımıza dərindən dərin köklərlə bağlı olmuş Bəxtiyar müəllim, həm də 
bütün bu sadaladığım sahələr də insanlarda maraq oyadan, onları bu ruhda nəfəs almağa səsləyən şair, 
alim, pedaqoq və vətəndaş idi. 
Milli dili, mili qürur, milli təəssübkeşlik, milli dəyər, milli mənafe, milli düşüncə-bütün bunlar 
Bəxtiyar müəllimin nəfəs aldığı sahələr, amillər idi. 
Bəxtiyar müəllim şair kimi də, ictimai xadim kimi də, vətəndaş kimi də ana dilimizin həm 
təbliğatçısı, həm qoruyucusu, həm də yaradıcısı olaraq tanınırdı. Qətiyyətlə demək istərdim ki, 
Bəxtiyar müəllimin sözün əsil mənasında müasir Azərbaycan ədəbi dilinin inkişafında xüsusi 
xidmətləri olub. 
Ana dilimiz haqqında Bəxtiyar müəllimin yazdığı bu misralar çoxlarının dillər əzbəridir: 
 
Bu dil-bizim ruhumuz, eşqimiz, canımızdır 
Bu dil-bir-birimizə əhdi-peymanımızdır. 
Bu dil-tanıtmış bizə bu dünyada hər şeyi,  
Bu dil-əcdadlarımızın bizə qoyub getdiyi 
Ən qiymətli mirasdır, onu gözlərimiztək 
Qoruyub, nəsillərə biz də hədiyyə edək. 
 
Bəxtiyar müəllimin ədəbi və elmi fəaliyyəti haqqında kifayət qədər yazılmış, araşdırmalar 
aparılmışdır. Hətta konkret olaraq onun poemalarının dili və üslubu, ana dilinin tədrisi, 
dramaturgiyasının üslub problemi mövzularında xüsusi tədqiqatlar və məqalələr də 
yazılmışdır.(X.Vəliyeva,S Kərimova, İ. Rəhimli və b.). 
Gənc filoloq  Səbinə Alməmmədova isə məxsusi olaraq  “Bəxtiyar Vahabzadə poeziyasının dili” 
mövzuzunda daha geniş və əhatali araşdırmalar aparmışdır. Mərhum dilçi alim, professor  Müseyib 
Məmmədovun rəhbərliyi altında hazırladığı namizədlik dissertasiyasını uğurla müdafiə edən  S. Al-
məmmədova indi eyni adlı monoqrafiyasını çapa hazırlamışdır. 
Tanınmış dilçi alimlər – professorlar B. Əhmədov, R. Məhərrəmova, Ə. Tanriverdinin və b. 
dəyərli qeyd və təkliflərini nəzərə almaqla öz əsəri üzərində yenidən işləyib onu təkmilləşdirən gənc 
filoloqun hazırkı monoqrafiyası bir sıra dəyərləri ilə diqqəti cəlb edir. 
Hər şeydən əvvəl qeyd edək ki, Bəxtiyar müəllimin ədəbi irsinin dilçilik aspektində öyrənilməsi 
aktualdır, faydalıdır. 
S.Alməmmədova bütünlüklə Bəxtiyar müəllimin yaradıcılığında dil məsələləri və onun şeir dili 
haqqında axtarışlar aparmış, görkəmli ədibin əsərlərinin leksik-üslubi xüsusiyyətlərini 
müəyyənləşdirmişdir. Bununla yanaşı, gənc filoloq Bəxtiyar müəllimin ədəbi-bədii dilində məcazlar 
sistemini (bədii təyinlər, epitetlər, metaforalar, bədii müqayisələr və s.) dərindən öyrənməyə cəhd 
göstərmişdir. 
Monoqrafiyada xalq şairini bir ziyalı kimi, vətəndaş kimi narahat edən məsələlərdən, ana dilinə 
laqeyid münasibətlərdən də bəhs olunur. Müəllif çox haqlı olaraq görkəmli ədibin bu sözlərini misal 
çəkir: “Mən hər də əçnəbi dilləri bilməyin əleyhinə deyiləm-əcnəbi dilləri bilmək vacibdir, amma bu, 
ana dilini bilməməyin hesabına olmamalıdır” (s.17) 
  Elə bu əqidəsinə görə də xalq şairi  “Dərin qatlara işıq” kitabinda yazmışdır: “Sovet dövründə 
mənim əsas mübarizəm ana dilimizin rəsmi dövlət idarələrindən uzaqlaşdırılmasına görə idi. Bu dövrdə 
milli dillər sıxışdırılır, assimlyasiyaya uğramaq vəziyyətinə salınırdı. Xalqın milli varlığı ilk növbədə 
onun dili ilə bağlıdır. Dili olmayan xalqın özü də yoxdur. Gündəlik ünsiyyətdə Azərbaycan dilinin rus 
dili ilə əvəz edilməsi ömrüm boyu məni ağrıtmış və şeirlərimdə bu dilin müdafiəsinə qalxmışam”. 
Gənc filoloq S.Alməmmədovanın belə bir qənaəti ilə tam razıyıq ki, “Bəxtiyar Vahabzadənin şeir 
dili, ümumiyyətlə, Azərbaycan ədəbi dilinin inkişaf təmayülləri ilə, yaşadığı və fəaliyyət gösterdiyi 
dövrə xas olan ictimai-siyasi, mədəni-maarif mühitinin tələbləri ilə six əlaqədə və təmasda özünü 
göstərmişdir. O bir sənətkar, elm adamı, siyasi xadim və maarif işçisi kimi bu tələblərin işlənib 
hazırlanmasında fəal iştirak etmiş və qələm aldığı əsərlərin janrına müvafiq olaraq özünün ədəbi-
 
 5
dilçilik platformasını həm nəzəri səpkidə bəyan etmiş, həm də əməli olaraq nümayiş etdirmişdir”. 
 Bu həqiqətən belədir. Bəxtiyar müəllim doğrudan da bütün ömrü boyu milli dilimizin Azərbaycan 
türkcəsinin təəssübünü, qayğılarını çəkmiş və bu istiqamətdə xeyli iş görmüşdür. 
Beləliklə, mən bu qənaətdəyəm ki, S.Alməmmədovanın  hazırkı monoqrafiyası faydalıdir və gənc 
filoloqun bu istiqamətdə elmi axtarışlarını davam etdirilməsi gələcəkdə də uğurlu olacaqdır. 
 
 
                                                 VAQİF ARZUMANLI 
                                                
                                             filologiya elmləri doktoru, professor 
                            
 
 
 6
G I R I Ş 
 
Hər bir görkəmli sənətkarın ədəbi dilin təkmilləşdirilməsində, onun lüğət tərkibinin 
zənginləşdirilməsində, dil normalarının tətbiqi və səlisləşdirilməsində özünəməxsus yeri vardır. 
Təsadüfi deyildir ki, ədəbi dil tarixinin müəyyən mərhələləri çox vaxt bu dövrdə yaşayıb-yaratmış söz 
sənətkarlarının adı ilə bağlıdır. Bu münasibətlə  Azərbaycan ədəbi dilinin tarixində Nəsimi, Füzulinin, 
Xətainin, M.F.Axundzadənin, Cəlil Məmmədquluzadənin, Səməd Vurğunun adını çəkə bilərik. Onlar 
xalq dilinin tükənməz xəzinəsindən istifadə etməklə, yeni-yeni bədii ifadə vasitələri tapır, əsərlərində 
vermək istədikləri mətləbə müvafiq olaraq ədəbi formalar yaratmış, bununla da ədəbi dilin bədii ifadə 
imkanlarının artırılmasına, söz ehtiyatının zənginliyi və nitqin çevikliyinə nail olmuşlar. Bu baxımdan 
hər bir yazıçı və yaxud şairin ədəbi dilə münasibətini, fərdi dil xüsusiyyətlərini müəyyənləşdirmək, 
onun dilə gətirdiyi yenilikləri aşkar etmək təşəbbüslərini Azərbaycan dilçiliyinin qarşısında duran 
aktual məsələlərdən biri hesab etmək olar (17, 61). 
Dil və üslub etibarilə müasir ədəbi dilimizdə xüsusi mövqeyi olan sənətkarların əsərləri böyük 
mədəni sərvət təşkil  edir. Bunların dil xüsusiyyətləri hərtərəfli və dərindən öyrənilməlidir. Belə 
sənətkarlardan biri də Azərbaycanın xalq şairi, akademik Bəxtiyar Vahabzadədir. Ədəbiyyatşünas 
R.Xəlilovun sözləri ilə desək: «O, Azərbaycan dilinə məhəbbətlə yanaşmağa öyrədən, Füzulinin, 
Xətainin, Cəlil Məmmədquluzadənin, Sabirin, Səməd Vurğunun dil mədəniyyətinə  varis çıxan, sadiq 
qalan şairlərimizdən biridir» (68, 188). Bəxtiyar Vahabzadə öz görkəmli sələflərinin sənətkarlıq 
ənənələrini davam və inkişaf etdirən şairlərdəndir. 
Xalq şairi Nəriman Həsənzadə yazır ki, «Bəxtiyar Vahabzadə müasir ədəbi prosesdə xüsusilə 
fərqlənən, ədəbiyyatın taleyini, nüfuzunu  öz  vicdanı kimi qoruyan şairdir» (61, 3.). O bütün 
yaradıcılığı boyu xalqa yaxın   olmuş, onun düşüncə tərzi, dilindən faydalanmışdır. Bunun nəticəsidir 
ki, onun əsərlərində xalq ruhu, xalq dili özünün  parlaq ifadəsini tapmışdır. Şairin əsərlərinin ilk  
nəşrlərindən etibarən onun yaradıcılığının mövzu, məzmun və dil xüsusiyyətləri, üslubunun təzəliyi və 
orijinallığı, ifadəetmə yeniliyi şair və yazıçılar, ədəbi tənqid və dilçi alimlərimizin  diqqət mərkəzində 
olmuşdur. M.İbrahimov, S.Rəhimov, S.Rüstəm, M.Hüseyn, İ.Əfəndiyev, M.Arif, M.Cəfər, Ə.Ağayev, 
M.Məmmədov, Y.Qarayev, T.Hacıyev, A.Məmmədov, N.Cəfərov və digərləri ayrı-ayrı vaxtlarda onun 
əsərlərinə münasibət bildirmiş,   şairin poeziyası ideya, məzmun və sənətkarlıq baxımından dərindən 
təhlil edilmiş və dil, üslub xüsusiyyətləri  geniş tədqiqat  obyekti olmuşdur. 
 Professor Ə.Ağayev şairin «Bir  gəminin yolçusuyuq» kitabı haqqında yazmışdır: «Bəxtiyar 
Vahabzadənin poeziyasında oxucunu düşündürmək, onu daim ayıq vəziyyətdə saxlamaq onu həyat və 
fəaliyyətə səsləmək keyfiyyəti vardır və bu onun poetik üslubunun məziyyətlərindən biridir» (5, 4). 
Xalqın həyatını, onun  keçmişini, bugününü dərindən bilən, gələcəyini ürək yanğısı ilə düşünən 
Bəxtiyar Vahabzadənin poeziyası dilin əsl mahiyyətini, səfərbəredici gücünü, insanın təşəkkül və 
təkamülündə oynadığı əvəzsiz rolunu araşdırmaqdan ötrü zəngin material verir. Şairin poeziyasına 
dərindən bələd olduqca ondakı coşqun fikirlərə, yüksək sənətkarlığa, fikir və düşüncənin dərinliyinə 
heyran qalırsan. Bəxtiyar Vahabzadə poeziyasındakı bütün müsbət keyfiyyətlərin mayası doğma ana 
dilidir, milli leksikonumuzdur. Şair dilimizin inçəliklərindən, sözdən böyük məharət və incə zövqlə 
istifadə etmişdir. 
Məlumdur ki, bədii əsərlərin dilinin araşdırılması ədəbi dilin öyrənilməsində mühüm mərhələ 
təşkil edir. Bu məsələnin bütün dövrlər üçün aktuallıq kəsb etməsi onun həm ədəbiyyatşünaslıq, həm 
də dilçilik aspektlərində öyrənilməsini zəruri etmişdir. Yazıçının dilinin öyrənilməsi onun bədii dil 
sahəsindəki nailiyyətləri barəsində müəyyən təsəvvür əldə etməklə nəticələnir. Bu məsələ ədəbi 
proseslə ədəbi dil prosesinin sıx əlaqəsi zəminində xüsusi əhəmiyyət kəsb edir. 
Ədəbiyyatın inkişafı, ədəbi janrların təkamülü, təkmilləşdirilməsi ədəbi dilə öz təsiri göstərir. Bu 
son nəticədə ədəbi dilin xəlqiləşməsinə, onun ifadəetmə qabiliyyətinin güclənməsinə aparıb çıxarır. 
Ədəbi dil prosesini humanitar elmlərin, o cümlədən dilçiliyin müasir tələbləri səviyyəsində qavramaq, 
öyrənmək, doğru-düzgün qiymətləndirmək üçün şair və yazıçıların dilini öyrənməyə həmişə ciddi 
ehtiyac duyulur. Bu baxımdan bədii yaradıcılığı Azərbaycan ədəbiyyatının ayrılmaz tərkib hissəsi olan 
Bəxtiyar Vahabzadə poeziyasının dilinin öyrənilməsi də aktuallıq kəsb edir. 
Hazirkı monoqrafiyada əsas məqsədimiz Bəxtiyar Vahabzadənin yaradıçılığında dil 
məsələlərinin, xüsusən şairin şeir dilinin araşdırılmasıdır.  
Eyni zamanda şairin əsərlərinin dilinin leksik-üslubi xüsusiyyətləri, eləcə də onun poeziyasında 
məcazlar sisteminin  öyrənilməsinə də cəhd göstərmişik. 
 
 
 7
I FƏSIL 
 
BƏXTİYAR VAHABZADƏ YARADICILIĞINDA DİL   
MƏSƏLƏLƏRİ VƏ ONUN ŞEİR DİLİ  HAQQINDA 
 
Bəxtiyar Vahabzadə Azərbaycan poeziyasının görkəmli nümayəndəsi olmaqla yanaşı, həm də 
görkəmli ədəbiyyatşünas alim akademikdir. O hələ gənc yaşlarından həm poeziya, həm də 
ədəbiyyatşünaslıq sahəsində öz qələmini sınamışdır. 
Hər bir söz sənəti nümayəndəsi kimi, Bəxtiyar Vahabzadə də ədəbi-bədii dilin, ədəbi 
yaradıcılığın sirlərinə yiyələnməyə çalışmış, öz  yaşıdları kimi, bəlkə də, onlardan daha yaxşı 
yazmağa, daha dərindən düşünməyə can atmışdır. Biz bu gün onun gənc yaşlarında yazdığı və onun 
barəsində yazılmış yazıları oxuyarkən sənətkarın ömür və yaradıcılıq yolunun heç də  hamar və asan 
olmadığını görürük. Bu yol bitməz-tükənməz axtarışlar yoludur. 
Bəxtiyar  Vahabzadə yaradıcılığı şairin yaşadığı dövr, düşdüyü mühit, nəfəs aldığı ictimai-siyasi 
abı-hava ilə ayrılmazdır. 
Nəzərə alsaq ki, Bəxtiyar Vahabzadə 1925-ci ildə anadan olmuşdur, onun gənclik illəri təxminən 
keçən əsrin 50-ci illərinə düşür. Şair həyatının bir çox məqamlarına özünün çoxsaylı publisistik 
məqalələrində, bəzi şeirlərində, eləcə də avtobioqrafik səciyyəli yazılarında, müsahibələrində müraciət 
etmişdir. Təəssüflə qeyd etməliyik ki,  indiyədək şairin həyatının müxtəlif hadisələrlə yox, müxtəlif 
qayğı, narahatçılıq və həyəcanla dolu olan bir çox  nöqtələri maraq və diqqətdən kənarda qalmışdır.  
Bəxtiyar Vahabzadənin ilk məqalələrindən biri belə adlanır: «Şeirimizin bəzi məsələlərinə dair» 
(208, 3). Həmin yazıda o, Azərbaycan şeirinin bir qolunu təşkil edən nəğmələr barəsində öz 
mülahizələrini söyləyir. Bildiyimiz kimi, mahnı janrı şairin yaradıcılığında mühüm yer tutur, ona görə 
də onun bu sahədə deməyə sözü vardır. 
Bəxtiyar Vahabzadə ilk növbədə mahnıda musiqi ilə şeirin nisbətindən danışır: «Çox halda gözəl 
musiqisi olan  mahnılarımızın mətni son dərəcə zəif olur. Mənasız sözlər yığımından ibarət olan 
mətnlər musiqinin təranələri içində itib-batdığından çox zaman sözlərin mənasızlığını hiss etmirik» 
(208, 4). 
Burada şairi musiqiyə görə şeir (mahnı mətni) yazmaq ənənəsi qane etmir. Onun fikrincə, 
musiqiyə görə mətn yazmaq lazım deyil, mətnə görə musiqi yazmaq,  mahnı bəstələmək lazımdır. O 
belə hesab edir ki, mahnının sözləri musiqisindən sonra yazıldıqda şairin söz demək imkanları azalır, 
o, musiqinin ölçü və ahəngini gözləmək məcburiyyətində qalır, nəticədə şeir söz yığımına çevrilir. 
    Bəxtiyar Vahabzadə belə hesab edir ki, şairlərimiz mahnı janrında dolğun məzmunla yanaşı, yeni 
forma uğrunda mübarizə aparmalıdırlar. Buradan belə başa düşmək olur ki, o zaman yeni forma 
axtarışları müqavimətə rast gəlirmiş. Şair musiqidə süjetli şeirlər əsasında yazılan romans janrının 
qüvvətləndirilməsini bir vəzifə kimi irəli sürür. Bəxtiyar Vahabzadə o zamankı Azərbaycan şeirinin 
nöqsanını bədii təsvir vasitələrinin təkrar olunaraq, şablon  xarakter almasında görür. Əksər hallarda 
eyni üsuldan (obyektə müraciət) istifadə edirlər, bu isə yeknəsəqliyə səbəb olur. O, Azərbaycan 
şeirinin ən böyük nöqsanlarından birini ümumi sözlərin işlədilməsində görür. 
Şairlər bəzən fikri bir sözlə ifadə etmək əvəzinə, bir çox sözlər yığınından istifadə edirlər, bu isə 
sözçülüyə gətirib çıxarır. Burada şairin yeni bir keyfiyyəti (özünə, öz yazılarına tənqidi yanaşması) üzə 
çıxır. 1947-ci ildə yazdığı bir şeiri (şeir dahi Nizami Gəncəviyə həsr edilmişdir) bunun bariz 
nümunəsidir: 
 
 8
Sən bir feyz  şərbətisən, 
Ah, nə deyim, nə deyim mən?! 
Mənaların təsirindən 
Əfsunladın məni sən?! 
Duymaq istər səni başlar, 
Biz hüsnünə vurulmuşuq, 
Sən bir hikmət səmasısan, 
Biz orada uçan quşuq…(178, 14). 
 
Şair sonralar bu gün də «feyz şərbəti», «hikmət səması» kimi mücərrəd ifadələri başa düşə 
bilmədiyini boynuna alır: «Bu şeirdə mən mənasını əməlli-başlı bilmədiyim dəbdəbəli sözlərin zahiri 
təmtərağına uymuş, sözçülük bəlasına tutulmuşam» (218, 9). 
Bəxtiyar Vahabzadə etiraf edir ki, «mən qələmə aldığım mövzunu əvvəlcə duymuş, onunla 
yaşamış, bundan sonra onu yazıya köçürmüşəm» (198, 92). Bu keyfiyyəti şairin  yaradıcılığının tədqiqi 
ilə məşğul olmuş professor İfrat Əliyeva da  qeyd etmişdir. 
Bəxtiyar Vahabzadənin bir məqaləsi  birbaşa dil mədəniyyəti məsələsinə həsr olunmuşdur. 
Məqalə Nəsimi adına Dilçilik İnstitutunun nəşr etdirdiyi «Nitq mədəniyyəti» məcmuəsinin  üçüncü 
buraxılışında çap olunmuşdur.  
Azərbaycan dilçiliyində dil, yaxud nitq mədəniyyəti ən az işlənmiş sahələrdən biridir. Bəxtiyar 
Vahabzadənin bu məqaləni yazmaqda məqsədi heç də Azərbaycan dilçiliyinin bu sahəsini irəlilətmək 
deyildi. Məcmuədə həmin məqalənin getməsi o dövrdə görkəmli ədəbi simalardan sayılan şairin bu 
barədə tövsiyələrini geniş oxucu kütləsinə, ədəbi ictimaiyyətə çatdırmaq zərurətindən irəli gəlirdi. 
Bəxtiyar Vahabzadə belə hesab edir ki, «dil və nitq mədəniyyətindən danışmazdan əvvəl düşüncə 
və təfəkkür mədəniyyətindən danışmaq lazımdır» (217, 23). 
Şair bu mövzu üzərində işlərkən dil və təfəkkür, dilin işarəvilik və kommunikativlik funksiyaları 
kimi mücərrəd anlayışlara müraciət etmir.  O, məsələyə bir sənətkar kimi yanaşır, ara-sıra müqayisələr 
aparır, analogiyalara əl atır. 
Bəxtiyar Vahabzadə sözləri və cümlələri elə bir nəqliyyat vasitəsinə bənzədir ki, o, bir  ağıldan o 
birisinə, bir ürəkdən o birisinə  fikir yükü daşıyır. Nəqliyyat yükə xidmət etdiyi kimi,  sözlər də  fikrə 
xidmət edir: «Fikrə görə söz tapılır,  sözə görə fikir yox»! Lakin fikir yükünü mənzilə  tez, kəsə yolla 
çatdırmaq üçün münasib «nəqliyyat vasitələri» ən dəqiq sözlər, ibarələr, ifadələr tapılmalıdır» (201, 
28). 
O, gözəlin  mələyə bənzədilməsini misal çəkir və bunu Füzulinin bir beytindən çıxış edərək 
qiymətləndirir. Füzuli demir ki, sən mələksən, yaxud mələk kimi gözəlsən. O deyir: 
 
Keçdi meyxanədən el, məsti-meyi-eşqin olub 
Nə mələksən ki, xərab etdin evin şeytanın! 
 
Bəxtiyar Vahabzadə bu beyti belə izah edir: El sənin eşqinin meyindən içib məst olduğu üçün 
daha meyxanəyə getmir. Çünki sənin eşqinin meyi meyxanədə  içilən meydən çox üstündür. İndi gör, 
sən nə qədər qüvvətli və qadir mələksən ki, şeytanın evi olan meyxanəni  xaraba qoymusan! 
Bəxtiyar Vahabzadə qeyd edir ki, «Sevgilim, sən mələksən» cümləsi müəyyən məlumat versə də, 
o quru ifadə olub, bədiilikdən məhrumdur. Füzulinin bənzətməsi isə həm zəngin, həm də dərindir! Şair 
ona uyğun bədii ifadələr, təzadlar tapmışdır. Füzuli sözdən çox böyük dəqiqlik və həssaslıqla istifadə 
edir. Mətndə hər sözün öz yeri, öz vəzifəsi vardır. Füzuli sözlərin məna çalarlarından məharətlə 
istifadə etmişdir. 
Bəxtiyar Vahabzadə Füzuli şeirini ornamentlə, bəzəklə müqayisə edir. Burada sözlər şəbəkə kimi 
bir-birinə geydirilir; arada boş yer qalmır. Bu, təfəkkür aydınlığı və dəqiqliyi sayəsində mümkün olur. 
Müəllif burada əsl Azərbaycan sözləri və alınma sözlər məsələsinə də toxunur. O, «sənin sözün 
mənə təsir elədi» cümləsini misal gətirir və qeyd edir ki, burada təsir sözündən başqa bütün sözlər 
mənşəcə əsl Azərbaycan sözləridir, («bizimkidir»). «Şair belə hesab edir ki, yad bir sözün (təsir) bura 
düşməsi ilə cümlə bizə yadlaşıb («bu yadlığı  bilmək yox, hiss etmək lazımdır»). Bəxtiyar Vahabzadə 
belə hesab edir ki,  həmin fikri xalq belə deyərdi: «Sənin sözlərin mənə yer elədi». 
Bəxtiyar Vahabzadə sözünə davam edir: Təsir sözünü yer sözü ilə əvəz etdik. Cümlə nə qədər 
doğmalaşdı, fikir nə qədər  isindi. O, «niyə?» deyə soruşur və özü də həmin suala cavab verir: 
birincisi, ona görə ki, təsir sözü dilimizin ruhuna, təbiətinə tamamilə yaddır, xüsusilə «ə»nin üstündəki 
apostrof (Azərbaycan dilinin keçmiş orfoqrafiya qaydalarına görə-red) sözün sağ və solundakı doğma 
kəlmələrin üstünə kölgə salır, onların içindən  qabarıb çıxır. İkinci tərəfdən, «yer elədi» ifadəsindəki 
 
 9
obrazlılıq «təsir» sözündə yoxdur. «Yer elədi» ifadəsi göz önünə bir lövhə gətirir. Qarşı tərəfin sözü  
mənim ürəyimi oydu, eşdi, özünə yer elədi. 
Müəllif «yer elədi» ifadəsində «təsir» sözündə olmayan «oymaq», «eşmək» mənalarının da 
gizləndiyini qeyd edir. O buradan belə bir nəticə çıxarır ki, «yer elədi» ifadəsi daha çox rənglidir, 
ətirlidir, dərindir, məzmunludur» (177, 31). 
 
Elim, günüm talandı, 
Üstünə od qalandı, 
Yad əlindən el köçdü, 
Bir dağa daldalandı. 
 
Daha sonra müəllif bir bayatını misal gətirir və onu  belə qiymətləndirir. Nəticədə, bir romanın  
süjetini xalq dörd misraya sığışdıra bilmişdir. Burada bir dənə də olsun havayı atılmış söz gülləsi 
yoxdur (176, 32). 
Bundan sonra müəllif daldalanmaq sözünün izahına keçir. O, dal sözünün «budaq» və «arxa» 
mənalarında işləndiyini qeyd edir. 
Bəxtiyar Vahabzadənin fikrincə, dal sözündən yaranmış dalda sözü «kölgə», «xəfə» mənasında, 
daldalanmaq sözü isə «arxalanmaq», «pənah gətirmək», «sığınmaq» mənasındadır. Beləliklə, kökə 
əlavə olunan şəkilçilərlə müxtəlif rənglər, çalarlar yaranmışdır. Söz ilk mənasından çıxıb müxtəlif 
rənglər qazana-qazana gözəlləşmiş, şirinləşmiş, əlvanlaşmışdır. Bu bayatıda eyni fikri daldalanmaq 
sözündən qüvvətli ifadə etmək mümkün deyildir. Şair buradan belə bir qənaətə gəlir ki, xalq fikrin 
daha dəqiq və yığcam olması üçün sözdən fikir, rəngdən çalar, çalardan təzə mənalar yaradır. Şair yenə 
də ritorik sual verir: «Fikrin bu qədər  yığcam, bu qədər dəqiq ifadəsinə səbəb nədir?». «Vəziyyətdən 
doğan can yanğısı, düşüncə, ürək və idrak» -  deyə o cavab verir – deməli, yenə də təfəkkür 
mədəniyyəti» (198, 32). 
Əlbəttə, burada Bəxtiyar Vahabzadə daha çox məcazi ifadə tərzindən istifadə edir. Dilçilikdə 
qəbul  olunmuş ifadə tərzindən istifadə edərək, deyə bilərik ki, Azərbaycan dilində  dal sözü «budaq» 
və «ard», «arxa» mənalarında işlənmiş olsa da, bu bir söz olmayıb, iki müstəqil,  omonim sözdür. Dal 
sözünün  «budaq» mənası müasir Azərbaycan dilində işlənmir. O, klassik Azərbaycan ədəbiyyatının 
dilində işlənmişdir. Təhlil edilən bayatıda dal sözünün «ard», «arxa» mənasından istifadə olunmuşdur. 
Bəxtiyar Vahabzadənin mətbuatdakı çıxışlarının bir qismi keçmiş rus-sovet imperiyasının 
apardığı dil siyasəti ilə bağlıdır. O, «Tariximizi saxtalaşdıran alim» məqaləsində yer adlarının ağına-
bozuna baxmadan dəyişdirilməsini qətiyyətlə pisləmişdir. Müəllif göstərir ki, bu iş çox uzaqgörənliklə 
düşünülüb həyata keçirilən siyasətin bir hissəsidir. Müəllif imperiyanın bu sahədəki bəd əməllərinə 
dair yazır: «Bu həmin imperiya idi ki, «türk» sözündən oddan qorxan kimi qorxduğu üçün Türküstanın 
adını dəyişdirib «Orta Asiya» qoydu. Bu həmin imperiya idi ki, Türküstanda və Azərbaycanda bir çox 
tarixi şəhərlərin adlarını dəyişdirib ruslaşdırdı, Bişkeki Frunze, Düşənbəni Stalinabad, Gəncəni 
Kirovabad, Biləsuvarı  Puşkin, Beyləqanı Jdanov, Noraşeni İliç kimi türklüyə uyğun gəlməyən, tari-
ximizi inkar edən adlarla, türk xalqlarının əlifbasını özünün kiril əlifbası ilə əvəz etdi. Bu siyasət 
Sovet imperiyasının tərkibində olan xalqlardan yalnız müsəlman türk xalqlarına tətbiq olunmuşdur» 
(201, 104). 
Burada mənşəcə türk olmayan, müsəlman dinli tacik xalqını da qeyd edə bilərik. Qeyri-türk və 
qeyri-müsəlman xalqlardan moldovların və karellərin də əlifbası kiril əlifbasına keçirilmişdi. 
Bu barədə Bəxtiyar Vahabzadə bir qədər də təfərrüatı ilə qeyd edir: «1937-ci ildən sonra 
Moskvanın göstərişi ilə yalnız türk xalqlarının – özbək, qırğız, qazax, tatar, başqırd, azəri, altay 
xalqlarının – əlifbası latın qrafikasından kiril əlifbasına keçirildi» (204, 116). Bunu türkləri bir millət 
kimi əritmək siyasətinin ən bariz təzahürü kimi qiymətləndirən şair israrla qeyd edir: «Bir fikri də 
demək istəyirəm. On beş respublikadan ibarət olan Sovetlər birliyində yalnız türk xalqlarının əlifbasını 
latından kirilə keçirmişlər. Bunlar hamısı türk xalqlarının mənən, ruhən məhv edilməsinə, 
ruslaşdırılmasına xidmət edirdi» (200, 139). 
Qeyd etmək lazımdır ki, Sovet İttifaqına bir müddət  on beş deyil, on altı müttəfiq respublika 
daxil olmuşdur. 
Bəxtiyar Vahabzadə qeyd edir ki, türk xalqlarını məhv etməyin başqa bir yolu onları yaşadıqları 
tarixi mühitdən ayırmaq, xalqları kütləvi surətdə sürgün etmək  idi. Bu siyasət bir çox xalqlar, o 
cümlədən Azərbaycan xalqına tətbiq edilmişdir. Rus imperiyası unudurdu ki, türk xalqlarını 
bütövlükdə sürgün etmək mümkün deyil. Ona görə də rus siyasəti bu xalqların birinci növbədə dilini 
və dinini məhv etməyə çalışırdı. Bu bir həqiqətdir ki, xalqın dilini məhv etməklə onun ruhunu, milli 
varlığını əlindən almaq mümkündür. 
 
 10
Bəxtiyar Vahabzadə həmin illərdə Azərbaycan xalqının yaşadığı amillər sırasında milli ədəbiyyat 
və musiqinin adını çəkir və qeyd edir ki, ədəbiyyat və musiqidə xalqın mənəviyyatı və ruhu öz əksini 
tapır. 
Bəxtiyar Vahabzadə göstərir ki, Sovet hakimiyyəti illərində rus siyasəti milli dillərin sıxışdırılıb 
aradan qaldırılmasına yönəlmişdi. Ana dili dövlət idarələrindən qovulmuş, rəsmi yazışmalar və 
yığıncaqlar ancaq rus dilində aparılırdı. Ruscanı mükəmməl bilməyənlərin üzünə dövlət idarələrində 
işləməyin qapısı bağlı idi. Bu səbəbdən valideynlər uşaqlarını rus məktəblərinə göndərirdilər. Bu isə 
Azərbaycan dilində tədris işi gedən məktəblərin sayının azalmasına gətirib çıxarırdı. 
Müəllif qeyd edir ki, «rus məktəblərinə gedənlər təkcə ana dilini mükəmməl bilməkdən məhrum 
olmurdular. Bu gənclər həmin məktəblərdən tam ruslaşmış halda çıxır, ana dillərini bilmədiklərindən 
milli ədəbiyyatı və milli musiqini də  sevmir, xalqın tarixini bilmir, öz  millətlərinə yuxarıdan  aşağı 
baxırdılar» (204, 138). 
Şair belə bir vəziyyəti faciə kimi qiymətləndirir. O, Azərbaycanın müstəqillik qazanmasını 
sevinclə qarşılayır («indi allaha min dəfə şükürlər olsun ki, istiqlalımızı qazanaraq milli 
dəyərlərimizin, dinimizin və dilimizin sahibi olduq»). 
Bəxtiyar Vahabzadəni bir ziyalı - vətəndaş kimi narahat edən məsələlərdən biri də bəzi  sosial 
zümrələrin ana dilinə laqeyd münasibəti ilə bağlıdır. 
Bildiyimiz kimi, dilə yiyələnmək, dilin daşıyıcısı olmaq uzunmüddətli prosesin nəticəsi olub, 
şəxsiyyəti formalaşdıran amillərdən biridir. Cəmiyyətin üzvləri eyni səviyyəli olmadıqları kimi, 
onların maraq və istəkləri, mənəvi-psixoloji yönləri də eyni olmur. Bu baxımdan yanaşdıqda cə-
miyyətin yuxarı təbəqələrində şüurun hacalanmasına, milli təəssübkeşliyin səviyyəsinin aşağı 
düşməsinə tez-tez rast gəlmək olur. Bu onların cəmiyyətdə tutduqları mövqe ilə bağlıdır. Belə ki, 
bunlar, bir tərəfdən, hansı isə milli-mədəni birliyin üzvüdürlər və həyatda əldə etdikləri bütün üstün-
lüklərə görə bu mühitə borclu olanlar, digər tərəfdən də müxtəlif yollarla çıxdıqları mühitdən 
seçilməyə, «yüksəkdə durmağa» can atan, müxtəlif əlamətləri ilə başqalarından fərqlənməyə, təcrid 
olunmağa çalışanlardır. 
Bəxtiyar Vahabzadənin bir çox başağrıları Azərbaycan cəmiyyətində özünü göstərən bu cür 
manqurtluq keyfiyyətləri, təşəbbüsləri ilə bağlıdır. Ana dilinin  acınacaqlı vəziyyəti, ona məhəbbət və  
etinasızlıq, ikidillilik, çox dil bilmə və s. kimi mətləblər bura aiddir. Bu cür ağrılı məsələlərdən biri 
«Məmurlar hələ də öz övladlarını ana dilli məktəblərdə oxutmurlar» müsahibəsində öz əksini tapmışdır 
(228, 15). 
Hələ 30-35 il bundan qabaq Bəxtiyar Vahabzadə «Saray-daxma» şeirində göstərmişdir ki, xalqı 
saraylar yox, daxmalar yaşatmışdır. Şair belə hesab edir ki, bu gün də dili saxlayan yenə də həmin 
daxmalardır: «Baxın, bugünkü  idarələr, nazirlər, yüksək rütbəli məmurlar yenə də öz övladlarını 
anadilli məktəbdə oxutmurlar və yenə də onlarla rus dilində danışırlar. Özü də onlar bundan xəcalət 
çəkmir və bunu özləri üçün fəxr sayırlar (mətndə: özlərinin üstünlüyü sayırlar). Demək, milləti, onun 
dilini saxlayan yenə də sadə insanlardır». 
Şair bununla bağlı olan başqa bir ictimai bəlanı da yada salır. O, ürək ağrısı ilə qeyd edir ki, 
Sovet dövründə rus dilini mükəmməl bilməyənləri işə götürmürdülər, indi isə ingilis dilini bilməyənlər 
qapı arxasında qalır… 
Bəxtiyar Vahabzadə əlavə edir ki, «mən heç də əcnəbi dilləri bilməyin əleyhinə deyiləm – əcnəbi 
dilləri bilmək vacibdir, amma bu, ana dilini bilməməyin hesabına olmamalıdır» (201, 216). 
Şair bir çox hallarda olduğu kimi, burada da şəxsi təəssüratına müraciət edir. Onu Amerika 
universitetinə həmvətənlərlə görüşə çağırırlar.O, tanınmış ədəbiyyatşünas və şərqşünas Rafael 
Hüseynovla birlikdə ora yollanır. Universitetin həyətində onlar bir neçə qıza rast gəlirlər. Onlardan 
Azərbaycan dilində iclasın harada keçiriləcəyi barəsində soruşurlar. Qızların heç biri suala  ana  
dilində  cavab  verə  bilmir. Şairin yol yoldaşı prof. Nurəddin Rzayev həmin sualı ingiliscə verir. 
Qızlar həm rus, həm də ingilis dillərində suala cavab verirlər. Şair rusca soruşur: «Siz öz dilinizi bil-
mirsiniz?!» Cavab belə olur: «Xeyr, ana dilimizi bilmirik». 
Yəqin ki, qızlar «xeyr» deyil, «yox» demişlər. Onlar bilməmiş olmazdılar ki, azərbaycanca xeyr 
və yox sözlərinin müqabilində rus dilində yalnız net sözü vardır. Ancaq bu, onların Azərbaycan dilini 
bilməməsinə, rus və ingilis dillərini isə bilməsinə mane ola bilməmişdir. 
Şair özünə ritorik bir sualla müraciət edir: bu tələbələr vəzifə sahibi olandan sonra  çörəyini 
yeyib, suyunu içdikləri Vətənin namusunu və  şərəfini qoruya biləcəklərmi? 
Cavab kəskin və haqlıdır: «Onlar böyüyüb məmur olandan sonra  üzlərinə vətənpərvərlik maskası 
taxsalar da, öz ana Vətənlərinə deyil, dillərində təhsil aldıqları millətə qulluq edəcəklər» (202, 165). 
Görünür, bu bəla təhsil sistemini öz milli dilində qura bilməyən bütün xalqlar üçün ümumidir. 
Bəxtiyar Vahabzadə bu münasibətlə Oqtay  Sinanoğlunun Türkiyəyə qayıtdıqdan  sonra ingilis dilli 
 
 11
məktəblərlə tanış olaraq dediyi sözləri misal gətirir: «Bir milləti məhv etmək istəyirsinizsə, onun 
təhsilini əcnəbiləşdirin!» (227, 2-3). 
Başqa bir türk aliminin (Firuz Qədri Timurtaş) bu barədə fikri belədir: «Dil məsələsi bir milli 
müdafiə məsələsidir. Dilimizi qorumaq Vətəni və milləti qorumaqla birdir, çünki dil Vətən qədər, tarix 
qədər, əzizdir. Dil də bayraq kimi müqəddəsdir, bəlkə, hamısının ifadəsi olduğu  üçün hamısından 
qabaqdır; dil olmayınca millət də olmaz» (229, 2). 
Müxbirin müxtəlif təşkilatlarda dövlət dilinə etinasızlıq göstərilməsinin səbəbi ilə əlaqədar 
olaraq verdiyi suala Bəxtiyar Vahabzadə belə cavab verir: 
“-Birinci səbəb bu təşkilatlara rəhbərlik edənlərin özlərinin ana dilini bilməməsidir. Onlar ana 
dillərində (loru dildə) bir təhər danışırlar. Ədəbi dili bilmədiklərindən yüksək  kürsülərdə rus dilində 
danışmalı olurlar. Bəziləri isə yığıncaqlarda başqalarının hazırladıqları mətni üzdən oxuyurlar, özü də 
elə oxuyurlar ki, nə dediklərini özləri də başa düşmürlər.” 
Bəxtiyar Vahabzadə belə bir biabırçı vəziyyətdən çıxış yolunu onda görür ki, adamları böyük 
vəzifələrə təyin edərkən onların başqa, professional keyfiyyətləri ilə yanaşı, dövlət dilini bilib-
bilmədiklərinə də fikir vermək lazımdır. 
Bizcə, bu tamamilə haqlı tələb və düzgün meyardır. 
Müsahibə belə bir sual-cavabla başa çatır: 
- «Dilimizin adı nədir? 
- …Dilimizin adı azəri türkcəsi, millətimizin adı azəri türküdür» (199, 167). 
Xatırladaq ki, o dövrdə bu məsələ çox böyük müzakirə və mübahisələrə səbəb olurdu… 
Bəxtiyar Vahabzadəni ən çox düşündürən məsələlərdən biri  də «Ortaq türk dili» deyilən 
məsələdir: Bu, Azərbaycan müstəqillik qazandıqdan sonra ən çox dəbdə olan məsələlərdən biri idi. 
Həmin məsələ bir çox diskussiyaların, yazıların mövzusu olmuşdur (33, 18).                             
«Ortaq türk dili» məsələsinin mahiyyəti ondan ibarətdir ki, hal-hazırda bütün türk 
respublikalarının əhalisinə xidmət edə biləcək, hamısı üçün anlaşılan bir dil yoxdur. Söhbət, əlbəttə, nə 
rus dilindən, nə də ingilis dilindən gedir. «Ortaq türk dili» ideyasının tərəfdarlarının fikrincə, bu məhz 
türk dili (real və ya qondarma) olmalıdır. Bəxtiyar Vahabzadənin bu məsələ barədə fikri belədir: 
«Türkiyə ilə Azərbaycan arasında, demək olar ki, dil problemi yoxdur. Ancaq, özbək, qazax, 
qırğızlarla aramızda dil nöqteyi-nəzərindən xeyli fərqlər var. Məgər bunları artıq bir müstəviyə 
gətirmək vaxtı deyilmi?! O, təəssüflə etiraf edir ki, bu dövlətlər arasında elmi və ədəbi əlaqələr çox 
zəifdir» (200, 104). 
Müsahibədə türk xalqları arasında ünsiyyəti yaxşılaşdırmaq üçün «qarşılıqlı lüğət» nəşr etmək 
məsələsi qoyulur.  
Bəxtiyar Vahabzadənin fikrini məşğul edən başqa bir məsələ türk dilinə doğma münasibət, bu 
dillərdə çoxdan işlənib vətəndaşlıq hüququ qazanmış sözlərə (əsasən ərəb və fars dillərindən 
alınmalara) münasibət məsələsidir. Bildiyimiz kimi, bu purizm cərəyanı olub, dili alınma sözlərdən 
«təmizləmək» tələbi ilə bağlıdır. 
Ədibə verilən sualların biri belə səslənir: «Türk dilində çoxdan vətəndaşlıq hüququ qazanmış, 
kök etibarilə  ərəb və fars sözlərinin uydurma sözlərlə əvəz olunmasına necə baxırsınız?» 
Şairin həmin suala cavabı qəti və riyakarlıqdan uzaqdır: «Bu sualınız mənim yaralı yerimə 
toxunur. Böyük  şair Yəhya Kəmalın «ağzımda anamın ağ südü» adlandırdığı türk dilini siz (Türkiyə 
türkləri) bərbad hala salmısınız. Siz bir tərəfdən «ortaq dilə gedəlim» (gedək) deyirsiniz, o biri 
tərəfdən də, dilimizdəki «məktəb», «müəllim», «tələbə», «kitab», «təbiət», «həyat», «sağ ol» və s. 
bütün türk xalqlarının anladığı ortaq türk sözlərini dilimizdən çıxarıb, onları «okul», «öyrətmən», 
«yanıt», «doğa», «yaşman», «mersi» və s. uydurma sözlərlə əvəz etmisiniz. Nəticədə bülbül cəhcəhinə 
bənzəyən türk dilini  qısırqalaşdırılıb  başqa türk xalqları ilə əlaqənizi üzdünüz» (201, 210-211). 
Buradan belə bir nəticə çıxarmaq olar ki, türk dillərinin özlərinin tarixi inkişafları nəticəsində 
qazandığı milli kolorit, kiminsə kefinə uyğun olaraq dəyişdirmək lazım deyildir. 
Qaldı «ortaq  türk dili» məsələsinə, türk xalqlarının bir-birinin milli özünəməxsusluğu və 
dillərinə qarşılıqlı hörmət şəraitində formalaşa bilər və həmin xalqların bir-birinə inam və etibarla 
yanaşması prosesində ortaya çıxmalıdır. Belə bir canlı əlaqə, həyat və məişətdə əməkdaşlıq, 
doğmalaşma olmadığı halda bu, bir zorakılıq üsulunu başqası ilə əvəz etməkdən başqa bir şey deyildir. 
Bəxtiyar Vahabzadə türk xalqları arasında münasibət məsələsinə də ara-sıra toxunmuşdur. O, bir 
müsahibəsində qeyd edir ki, «Sovet hakimiyyəti illərində «türk», «Türkiyə» sözlərini müsbət mənada 
işlədənlərin dilini kəsərdilər. Amma biz Sovet İttifaqının tərkibində olan başqa türk respublikaları ilə 
sıx əlaqə saxlayırdıq. Qəribə burasıdır ki, Sovet İttifaqı dağıldıqdan sonra biz bir-birimizə daha da 
yaxınlaşmaq əvəzinə, bir-birimizdən uzaqlaşdıq» (33, 92). Söz yox ki, burada dövrün ictimai-siyasi 
hadisələri müəyyən rol oynamışdır. 
 
 12
Bəxtiyar Vahabzadə «Türkiyəm mənim» şeirində öz ana dilinin ona layiq olmayan vəziyyətindən 
sıxıntılar çəkərkən türk (osmanlı) dilinin müstəqil bir respublikanın dövlət dili kimi işlənməsindən 
qürur hissi keçirdiyini qeyd edir: 
 
Dilim ayaqlarda toz olan zaman 
Ali məclislərdən qovulan zaman 
Rahatsız deyildim ana dilimdən  
Sənə güvənirdim, 
bilirdim ki, mən 
Dilimdə danışan bir türk yurdu var, 
Öz dilim yaşarsa, millətim yaşar!  
 (191,38) 
 
Bəxtiyar Vahabzadə həmin məsələyə «Müxbir suallarına cavablar» müsahibəsində də 
qayıtmışdır. O özünün «Latın dili» şeirini xatırladır və aşağıdakıları qeyd edir: 
«Sovet dövründə mənim əsas mübarizəm ana dilimizin rəsmi dövlət  idarələrindən 
uzaqlaşdırılmasına görə idi. Bu dövrdə milli dillər sıxışdırılır, assimilyasiyaya uğramaq vəziyyətinə 
salınırdı. Xalqın milli varlığı ilk növbədə onun dili ilə bağlıdır. Dili olmayan xalqın özü də yoxdur. 
Gündəlik ünsiyyətdə Azərbaycan dilinin rus dili ilə əvəz edilməsi ömrüm boyu məni ağrıtmış və mən 
həm məqalələrimdə, həm də şeirlərimdə bu dilin müdafiəsinə qalxmışam» (199, 158). 
Bu sözlər müxbirin «Bəs «Latın dili» şeiriniz nəyə görə sensasiyaya səbəb oldu?» sualına 
cavabın bir hissəsidir. Şair həmin əsəri  nə münasibətlə yazılması tarixçəsini belə izah edir: 
«1967-ci ildə Kasablankaya getmişdik. Gördüm ki, burada vəziyyət bizdə olduğu  kimidir: dövlət 
idarələrində ərəb dili işlənmir. Bu münasibətlə «Latın dili» şeirimi yazdım. Şeirdə deyilir ki, indi Yer 
üzündə latın xalqı yoxdur, amma bu dilin sözləri bütün elmlərdə termin kimi işlənir. Ona görə də bu 
dilə «ölü dil» demək olmaz. Lakin dünyada elə xalqlar da var  ki, özləri yaşasalar da, dillərini 
öldürüblər. Belə ki, latın dili ölü dil deyil, rəsmi dairələrdə işlənməyən dillər ölüdür» (204, 158). 
 
2. Bəxtiyar Vahabzadə yaradıcılığında  dil mövzusu 
 
Dil, ana dili məsələləri Bəxtiyar Vahabzadənin  bədii və publisistik yazılarının daimi,  sabit 
mövzularındandır. O, həmin mövzuya müxtəlif cəhətlərdən yanaşır, onun mənasını və əhəmiyyətini 
özünə və başqalarına açmağa çalışır.  
Şair «ana dili» ifadəsinin  meydana çıxmasını bu cür izah edir: «Biz dilimizə «ana dili» deyirik. 
Çünki bizə doğma dilimizi ilk dəfə öyrədən də ananın özüdür» (204, 27). O, nəsrlə dediyi kimi, nəzmlə 
də deyir:  
 
 
Dil açanda ilk dəfə «ana» söyləyirik biz, 
«Ana dili» adlanır  bizim ilk dərsliyimiz, 
İlk  mahnımız laylanı anamız öz südüylə 
İçirir ruhumuza bu dildə gilə-gilə. 
 (175, 100) 
 
Başqa bir yerdə  şair «dili insanın anasından öyrəndiyi ən qiymətli sərvət, vətənə və millətə 
məhəbbətinin başlanğıcı kimi səciyyələndirir» (201, 65). 
Şair «Mənim anam» şeirində göstərir ki, o, dili öz savadsız anasından öyrənmişdir. Anası oğluna 
təkcə dil öyrətməyib, ancaq onun öyrətdikləri  şeylər, mətləblər içərisində ən vacibi, ən lazımlısı 
budur. 
Dil insanlar arasında ən mühüm ünsiyyət  vasitəsidir. Dil insanla təbiət arasında vacib təyinetmə 
vasitəsidir. O olmasa, dünya işlərindən baş çıxartmaq, dünya, təbiət, cəmiyyət, həyat,  keçmiş və 
gələcək haqqında vaxtına çəkmiş, yerinə düşmüş sözlər danışmaq mümkün olmaz. Dilsiz insan  lal 
kimi olur, bu hamı üçün belədir. Ancaq şair üçün bu həm belədir, həm də belə deyildir. Belədir, ona 
görə ki, o da başqaları kimi, ünsiyyətə möhtacdır, başqalarının sözünü, səsini eşitmək istəyir və 
başqalarının da onu eşitməsini istəyir. Belə deyil, ona görə ki, dil  şairdən ötrü təkcə danışmaq üçün 
vasitə deyil,  həm də bu  dildə özünü ifadəetmə,  sənətə  vaqif olmaq və sənət nümunələri yaratmaq 
vasitəsidir. Şairin özünün dediyi kimi: 
 
 
 13
Mən bu dildə hiss eşitmişəm 
Həm  sevinci, həm də qəmi, 
Bu dil ilə yaratmışam 
Hər şeirimi, hər nəğməmi. (182, 72.) 
 
Şair ona dil və həyatda gərəkli olan bir çox şeylər öyrədən anasından minnətdarlıq hissi ilə 
danışır.  
Savadsızdır mənim anam, 
Ama mənə il öyrədib, ay öyrədib, 
Ən əsası dil öyrədib. 
 
Ana da müəllimdir; o, dilsiz körpəyə dil öyrədir. Ancaq dili, ağzı olan adamlara, adam balalarına 
dil öyrədənlər də vardır. Bunlar öz uşaqlarından çox özgə uşaqlarına dil öyrədən, dil vasitəsilə öyrədən 
müəllimlərdir. Şair «Əlifba kitabı» şeirində  həmin şəxsləri nəzərdə tutaraq yazır: 
 
Müəllim!  Qayğınla böyüyür insan, 
Sən əqlə, kamala qanad verirsən. 
Ana dilimizin gur bulağından 
Körpə balalara su içirirsən.   
(184, 23) 
 
Müqayisə üçün deyək ki, həm «Ana dili», həm də «Əlifba kitabı» şeirlərində şair eyni bir obraza 
müraciət edir: «içirmək» (laylanı südlə qarışdırıb, ruha içirmək, ana dilinin  gur bulağından körpə 
balalara su içirmək). Sonuncu halda «su» sözü məcazi mənada işlənmişdir. 
«Ana dili» və «Oğluma» şeirlərində şair ana dilini xalqın bağrından qopan, eyni zamanda onun 
varlığını özündə əks etdirən bir mənəvi hadisə kimi qiymətləndirir. Burada, belə deyək ki, sözlərin 
leksik mənaları nəzərdə tutulur.  
Bəxtiyar Vahabzadə «Tarix, dil, ənənə» məqaləsində ana dilinə xas olan  səslərin - bu danışıq 
səslərinin – hikmətindən bəhs edir: «32 səs! Bunlar adi səslərdirmi? Yox, təbiətin, yerin, göyün, 
kainatın bütün sirri və hikməti bu otuz iki səsdə cəmlənmişdir. Bu otuz iki səs insanın kainata 
sığmayan arzularının, ideallarının, duyğu və fikirlərinin ifadə vasitələridir» (201, 34). 
Eyni  fikir şeir şəklində də təqdim olunmuşdur: 
 
                       Bu səslər…bu səslər… Adı səs deyil, 
Bu səslər tarixdir, bu səslər vətən. 
Bu səslər… bu səslər min-min il əvvəl 
Yaranmış yurdumun təbiətindən. 
 
Bu səslər quş səsi, bulaq nəğməsi, 
Bu səslər yaranmış  el nəfəsindən. 
İgid babaların addım səsindən. 
«A»dan «ana» yazdıq, «b»dənsə «baba»  
(184, 112) 
 
Qeyd edək ki, şair səslərdən bəhs edərkən məhz Azərbaycan danışıq dilinə məxsus olan səsləri 
nəzərdə tutur. Ancaq belə bir ədəbi-bədii  priyom, sözlərin ilk səslərini xəyali təsəvvürlərlə bağlamaq 
təmayülü Bəxtiyar Vahabzadədən əvvəllər də Azərbaycan poeziyasında  mövcud olmuşdur. Məsələn, 
Aşıq Ələsgər irsindən seçdiyimiz aşağıdakı parçaya fikir verək: 
 
İbtidada «Əlif» Allah 
«Be» birliyə dəlalətdi. 
«Te» təkdi vahidi-yekta, 
Arif bu elmə bələddi. 
 
«Se» sabitdi doğru yola, 
«Cim» ucadı, bax calala! 
«He» mehribandı halala, 
Münkir ondan xəcalətdi 
 
 14
 
Şeirin sonrakı misraları «xe», «dal», «zal», «re», «sin», «şin», «sad», «zad», «ta», «za», «eyn», 
«ğeyn», «fe», «qaf», «kaf», «lam», «mim», «nun», «he», «vav», «yey», səs - hərflərinin izahına, yozumuna 
həsr edilmişdir. 
Bəxtiyar Vahabzadə səslərdəki belə bir qüdrətə işarə edir ki, otuz iki səs on minlərlə sözün və 
söz formalarının materialı olmaqla, bütöv bir dilin təşkili və fəaliyyətini təmin edir. Bu sirri, bu 
hikməti isə bizə müəllim öyrədir. «İlk müəllimimiz bu səslərlə ana dilimizi, onun gözəlliyini, 
musiqisini və böyük imkanlarını bizə öyrədir» (203, 28). 
Bəxtiyar Vahabzadə təkcə dil, ana dili və onun taleyi məsələlərini öz əsərlərinin mövzusu 
etməklə kifayətlənməyib, dil barəsində düşüncələrin məhsulu olan bəzi dilçilik terminlərinin bədii 
təsvir vasitələri sırasına gətirilməsinə də cəhd etmişdir. O, bir şeirində «isim», «sifət», «fel»  kimi nitq 
hissələrini qarşılaşdırır, onların bəzi təsəvvürləri təmsiletmə gücünü saf-çürük edir və, nəhayət, belə 
bir  gözlənilməz nəticə çıxarır: 
 
İsim, sifət döyüşlərdə çox zaman  
karıxar… 
Fellərsə döyüşlərdən həmişə 
qalib çıxar. 
Çox sevirəm igid kimi döyüşən 
Kəlməni mən, 
Sözü mən, 
Fel olmaq istəyirəm 
Düzü, mən…    
(186, 83) 
 
Şair feli döyüşkənliyin, mübarizliyin, failliyin, fəaliyyətin rəmzi kimi mənalandırır. Demək olar 
ki, bütün bu keyfiyyətlər onun öz təbiətinə xas olan, özünü açıq-aşkar büruzə verən xüsusiyyətlərdir. 
Biz Azərbaycanın son dövr tarixində dönə-dönə buna şahid olmuşuq ki, başqalarının çiynini yaxud 
burnunu çəkməklə, mimika ilə öz münasibətini bildirdiyi məqamlarda Bəxtiyar Vahabzadə öz sözünü 
müsahibinin üzünə  şax  deməkdən çəkinməmişdir. 
«Hörümçək tor bağladı» şeirinin mövzusunu milli tarix, milli dil, din və milli həqiqətlərdən 
ibarət olan dörd «milli-mədəni dəyər» təşkil edir. Həmin dəyərlərin gözdən salınması, yada 
salınmaması, onların milli mənsubiyyətlərdən uzaq olan anlayış və təsəvvürlərlə əvəz edilməsi rus-
Sovet imperiyasının 70 illik siyasətinin məğzini təşkil edirdi. Bu siyasət milli tarixin öyrənilməməsi və 
ötəri, səthi, təhrif olunmuş şəkildə təqdim edilməsi, tarixi maraq və məlumatların rus tarixi,  Sovet 
hakimiyyətinin meydana gəlməsi və inkişafı tarixi, kommunizm hərəkatı və sosializm quruculuğunun 
qondarma tarixinin öyrənilməsi ətrafında cəmləşdirilməsi ilə əvəz edilirdi. Ayrı-ayrı xalqlar, millətlər 
vahid sovet xalqı adı altında təqdim olunur, milli-mənəvi dəyərlərin unudulması prosesi get-gede 
güclənirdi. Bu siyasətin nəticəsi hər bir  xalq üçün ağır idi. Elə bir nəsil yetişirdi  ki, onun üçün 
«milli» təyini tətbiq edilə bilən hər bir dəyər qeyri-ciddi, maraq və diqqətə layiq olmayan, dəyərsiz, 
ikinci, üçüncü dərəcəli, əhəmiyyətsiz bir şey kimi görünürdü. Şair bu mənəvi-mədəni təxribatın nəticə-
lərini yığcam, yaddaqalan  bəndlərlə qeyd etmişdir. 
 
Tariximiz danıldı, 
Uydurma tarix ilə 
Kimliyimiz anıld.ı (I) 
Dilimiz yasaq oldu, 
Ruhumuz qəlbimizdə 
Əbədi dustaq oldu. (2) 
    
…Biz beləcə yaşadıq, 
Yaşamadıq, süründük 
Əməlimizə deyil, 
Sözümüzlə göründük. (3) 
 
Sual oluna bilər ki, bəs din? Dinin taleyi Sovet İttifaqının ilk  addımlarından  etibarən birmənalı 
şəkildə həll olunmuşdu. O, lazımsız, zərərli bir şey hesab edilirdi; xalqın həyatında tiryəkə bərabər 
tutulurdu. Dinə barbarcasına münasibət ən yaxşı məscid və kilsələrin partladılması, ən pislərinin 
 
 15
anbara çevrilməsi, qalanlarının təmirsiz qalıb, bərbad şəklə düşməsi, qapılarına qıfıl vurulması ilə 
müşayiət olunurdu. Şeirdə istifadə edilmiş bir obraz belə bir vəziyyətdən xəbər verir: «Məscid 
qapılarında hörümçək tor bağladı». 
Aydın məsələdir ki, hörümçək istədiyi yerdə tor hörə bilər. Amma gediş-gəliş az olan yerdə 
hörümçək toru daha çox qala bilir. O məhz uzun müddət gediş-gəliş olmayan yerdə davam gətirə bilir. 
Məscid qapısı ayaq kəsildiyi üçün hörümçəyin  sevib-xoşladığı yerə çevrilmişdir. Milli varlıq, milli 
mövcudiyyət mövzusu şairin həmin dövr yaradıcılığında bir növ adamdan əl çəkməyən, zəhlətökən 
ideyalar kimi özünü göstərir. O, təkcə ana dilinə, xalq mövzusuna müraciət etdiyi hallarda deyil, 
tamamilə başqa mövzularda olan əsərlərdə də  bu mövzunu ortaya atır, bu haqda öz sözünü deyir. 
«Şəbi-hicran»  poemasında şair yazır: 
 
Sərvət getsə, qəm deyil, sərvət gələr yenə də, 
Dilinə, ruhuna da qəsd edələr, ay aman, 
Ələmləri, dərdlərin hamısından bu yaman!  
(194, 102) 
 
«Şəbi-hicran» poemasının baş qəhrəmanı Füzulinin özüdür. Füzulinin özünün üçdilli (ərəb, fars, 
türk) yaradıcılığına münasibəti onun müvafiq divanlarının dibaçələrində öz əksini tapmışdır. Hətta şair 
farsca divan tərtib etmək  tələbini bir fars gözəlinin adı ilə bağlamışdır. 
«Şəbi-hicran» poemasında belə bir təşəbbüskarlıq türk qızına məxsusdur. Əlbəttə, bu sırf XX 
əsrin ortalarına xas olan kolliziyalarla bağlıdır. Poemanın qız qəhrəmanı öz sevgilisinə bir növ 
yaradıcılıq proqramı verir: 
 
Qoy, sənin şeirində dil açsın vətən- 
Onun küləkləri, onun çayları. 
Biz ayrı düşsək də öz elimizdən, 
Qürbətdə ölməsin dilimiz, barı. 
Sənin bu ilahi ilk məhəbbətin 
Elinin dilində yazılsın gərək… 
Sən ərəb, sən əcəm oğlu deyilsən, 
Sənin öz dilin var, öz vətənin var.  
(194, 120) 
 
Əlbəttə, bu motiv, bu ifadə tərzi ilahi məhəbbət XV-XVI əsrlərə yox, XX əsrin ortalarına, 
poemanın yazıldığı vaxtlara aiddir. Həmin motiv Bəxtiyar Vahabzadənin  həyatda və sənətdə müəllimi 
olmuş Səməd Vurğunun yaradıcılığında da özünü göstərir. Məlum olduğu kimi, «Vaqif» pyesində Ağa 
Məhəmməd şah Qacar Vaqifə öz əsərlərini fars dilində yazmağı təklif edərkən şair bu təklifə boyun 
əyməmiş, öz xalqının dilində yazmağı özü üçün şərəf  işi hesab etmişdir. 
Qeyd etmək lazımdır ki, həmin təsirli səhnələr ancaq ədəbi jest olaraq qalmışdır. Yeni dövrün 
ədəbi qüvvələri öz əsərlərini artıq ərəb və fars dillərində yox, rus dilində yazır və nəşr etdirirdilər. 
Hərçənd onlar  nə xalq həyatını, nə də xalqın dilini kifayət qədər bilirdilər. Bunlarsız isə söz sənəti 
meydanında ciddi  uğurlara ümid bəsləmək artıqdır. 
Eyni motivlər «Yollar-oğullar» poemasının mövzusunu təşkil edir. Poemanın qəhrəmanı türk 
yox, ərəbdir. Aydın məsələdir ki, şairi düşündürən ərəb xalqları və dillərinin taleyi deyildir. O dolayısı 
ilə öz xalqının, öz dilinin taleyini dilinə gətirmişdir. Bundan başqa, poemada Azərbaycanda katastrofik 
miqyas almış, başqa xalqlardan olan qızlarla, qadınlarla evlənmək, qarışıq nigahlar, kütləvi metisləşmə 
halları öz əksini tapmışdır. Poemadan öyrənirik ki, ərəb milyoneri Ben Osman arvad və uşağından 
ayrılaraq Parisdə yaşamağa başlayır. Paris həyatı onun üçün bir çox dəyişikliklərlə əlamətdardır: O, 
adını dəyişərək Simon adını qəbul edir, fransız qızı ilə evlənir, ondan bir oğlu olur. 
Anası ilə yoxsulluq içərisində yaşayan Mustafa ərəbcə təhsil alır, xalqının milli mübarizə 
təşəbbüslərindən özünü  kənar tutmur. O xalqının azadlıq uğrunda mübarizəsinə qoşulur. Mustafa 
atasının əsl qayğılarına şərikdir. Ben Osmanın (Simon) fransız qızından olan  oğlu (Etiyen) isə bu 
qayğılardan çox-çox uzaqdır. Əlbəttə, şəxsiyyətin bu faciəsi müasir Azərbaycan həyatından qidalanır. 
Anasına görə ata yurdundan, atasının dilindən və mədəniyyətindən uzaq düşmüş, doğma ana dilində 
beş-on cümləni bir-birinin dalınca düzüb deyə bilməyən   yarımçıq  vətəndaşlara  indinin özündə belə 
rast gəlmək olur. 
Xalqın həyatını, dilini özününküləşdirmək, mənimsəmək üçün bu xalqın həyatı ilə yaşamaq 
lazımdır. 
 
 16
Şairin bu barədə qənaəti belədir: «Ana dili! Bu dildə yaranan sənət əsərləri, elmi əsərlər hər kəs 
üçün hər şeydən əzizdir. Şair bu dillə böyüyür, bu dildə danışır, bu dil vasitəsilə yazıb-yaradır, bu dillə 
də öz xalqının arzu və əməllərini ifadə edir» (199, 86).  
Bəxtiyar Vahabzadə kitab dili ilə canlı danışıq dilini qarşılaşdırmaqla yazır: «Otuz ildən artıqdır 
ki, yazıb-yaradıram. İndi də elimizdə, obamızda dili kitab dili ilə korlanmamış qocaların söhbətində 
elə gözəl, elə dolu və çoxrəngli sözlərə rast gəlirik ki, ana dilimizin qüdrətinə heyran qalıb, hisslərimin 
ifadəsindəki acizliyimdə dilimizi yox, özümü günahkar bilirəm» (204, 36). Şair bu əqidədədir ki, dili 
bilmək azdır. Onu yaradan ayrı-ayrı sözlərin məzmununu incəliklərinə qədər hiss etmək, duymaq, 
onlarla yaşamaq lazımdır. 
Bəxtiyar Vahabzadə söz sənətkarlarını xalqla daim təmasda olmağa, xalqın canlı danışıq dilindən 
öyrənməyə çağırır, ana dilinin  dərin qatlarında  yatan, hər kəsin  görə bilmədiyi, duymadığı məna 
çalarlarını arayıb üzə çıxarmağa səsləyir. Şair xalqı öz dili ilə dindirməyi, danışdırmağı ən doğru yol 
hesab edir. Yazıçıların bədii dildə ortaya qoyduqları yeni deyim tərzi xalq dilində  formalaşmış sözlər, 
söz formaları və şəkilçilərin təqdim etdiyi sonsuz imkanlara söykənir. 
«Ana dili» şeirində şairin milləti millət edən bir çox xüsusiyyətlərin dildə öz əksini tapmasına 
diqqət yetirdiyini görürük: 
Səndə mənim xalqımın 
Qəhrəmanlıqla dolu 
Tarixi varaqlanır. 
Səndə neçə min illik 
Mənim mədəniyyətim, 
Şan-şöhrətim saxlanır. 
Mənim adım-sanımsan, 
Namusum, vicdanımsan!  
                                  (185, 162) 
 
Bu kiçik parçada şair ana dilinə  və ümumiyyətlə, hər bir milli dilə xas olan xüsusiyyətləri 
sadalayır: «dildə xalqın tarixi öz əksini tapır, xalqın milli mədəniyyəti onun dilində özünü qoruyub-
saxlayır». Ona görə də dilin daşıyıcısı üçün dil ad-san, şan-şöhrət və namus, vicdan  kimi yaxın, əziz 
və müqəddəsdir.  
Həmin keyfiyyətlər barəsində müəllifin «Lirika» (1990) kitabının müqəddiməsində deyilir: «Ana 
dili bir çox şairlərin duyğularını dilə gətirmiş və çoxları ona şeirlər  həsr etmişdir. Bir çox dilçilər də 
ana dili ilə milli tarix arasında sıx əlaqə və münasibətin olduğu barəsində yazmışlar. Öz ustadı Səməd 
Vurğun kimi, Bəxtiyar Vahabzadə də ana dilini «xalqın namusu» adlandırmışdır, bu duyğu çoxlarına 
yaddır. O yalnız  ana dilinin hər kəlməsini göz bəbəyi kimi qoruyanlara tanış olan hissdir» (204, 100). 
Y.A.Referovskaya «Roman ədəbi dillərinin formalaşması» əsərində dil tarixinin dövrləşdirilməsi 
ilə ölkə tarixinin dövrləşdirilməsinin üst-üstə düşməsini qanunauyğun bir hadisə kimi qiymətləndirir: 
«Dil tarixinin dövrləşdirilməsinin ölkə tarixinin dövrləşdirilməsi ilə üst-üstə düşməsində təəccüblü heç 
nə yoxdur. Əgər XIII əsr köhnə fransız dilinin kulminasiya anıdırsa, XIV əsr də yeni Fransanın, 
prinsipial olaraq inkişafının yeni fazasına qədəm qoymuş, yeni iqtisadi, siyasi və sosial şəraitlər 
Fransasının, humanizm epoxası, dirçəliş epoxası, Fransanın yeni dilinin meydana çıxması əsridir» 
(146, 170). 
Vahid milli dövlətin yaradılması, keçmiş feodal mülklərinin yüzillik müharibədən sonra vahid 
mərkəz ətrafında birləşdirilməsi, millətin birləşdirilməsi vasitələrindən biri kimi vahid dilin 
yaradılmasını tələb edirdi.   
Bəxtiyar Vahabzadə başqa bir şeirində ana dilinə poetik təyinlər isnad verdikdən sonra onu 
qiymətli bir irs kimi qoruyub gələcək nəsillərə ötürməyi özü  və başqaları qarşısında bir vəzifə olaraq 
qoyur: 
 
Bu dil- bizim ruhumuz, eşqimiz, canımızdır, 
Bu dil- bir-birimizə əhdi-peymanımızdır. 
Bu dil- tanıtmış bizə bu dünyada hər şeyi, 
Bu dil- əcdadımızın bizə qoyub getdiyi 
Ən qiymətli mirasdır, onu gözlərimiz tək  
Qoruyub, nəsillərə biz də hədiyyə verək. 
(168, 150) 
 
Ana dilinə sonsuz məhəbbət ana dilinə xor baxma, biganəlik göstərmə hallarına qarşı nifrət 
 
 17
şəklində də özünü büruzə verir. Bəxtiyar Vahabzadənin 50-ci illərin əvvəllərində yazdığı bir şeir o 
vaxtlar olduğu kimi, indi də aktual və ehtiraslı səslənir: 
 
Ey öz doğma dilində danışmağı ar bilən 
   fasonlu ədabazlar! 
Qəlbinizi açmayır  qoşmalar, telli sazlar. 
Bunlar qoy, mənim olsun, 
Ancaq Vətən çörəyi sizlərə qənim olsun!  
(183, 110) 
Həmin hisslərə «Şəbi-hicran» poemasında da rast gəlirik: 
Bu  vətən torpağı, qoy, olsun qənim 
Vətəndə yaşayıb onun dilinə 
Ruhuna, zövqünə, doğma elinə 
Xor baxan bişərəf vətənsizlərə!  
(192, 94) 
Beləliklə, biz  Bəxtiyar Vahabzadənin  yaradıcılığını iki bucaq altında nəzərdən keçirdik: 
Bəxtiyar Vahabzadənin dil və bədii dil barəsində mülahizələri; Bəxtiyar Vahabzadənin yaradıcılığında 
dil mövzusu. 
Həmin məsələlər, bir tərəfdən şairin yaşadığı və fəaliyyət göstərdiyi dövrün ölkələr, vətənpərvər 
vətəndaşlar qarşısında qoyduğu həlli müşkül olan problemlərlə bağlı olaraq meydana çıxmışdır. O biri 
tərəfdənsə bunlar Bəxtiyar Vahabzadənin özünün həyatda özünəməxsus mövqe tutması ilə, qayğı və 
narahatçılıqları ilə bağlıdır. O, həyatda özünün və mənsub olduğu ölkənin, xalqın başına gələn 
hadisələrə fəal münasibət göstərmiş, özünü görməməzliyə  vurmamış,  əngəllərdən, maneələrdən yan 
keçə bilməmişdir. Bütün bu amillər şairin müvafiq obrazının yaranmasına əsas vermiş və həmin obraz 
da öz növbəsində şairin özü üzərində səfərbəredici qüvvələrdən birinə çevrilmiş, konkret şəraitdə onun 
rəftar və hərəkət xəttini müəyyən etmişdir.  
Həmin baxış, həmin mövqe şairin mövzular seçməsində, onları adekvat dil vasitələri ilə işləyib or-
taya çıxarmasına da təsir göstərmişdir. Bu məsələlər barədə irəlidə söhbət açacağıq.  
3. Bəxtiyar Vahabzadənin şeirlərində bədii xitab 
 
«Xitab  qrammatik cəhətdən  cümlə üzvləri ilə əlaqədar olmasa da, onun semantikası ilə sıx bağlı 
olan söz və ya söz birləşməsinə deyilir. O, cümlənin əvvəlində, ortasında və axırında gələ bilir. Xitab 
əsasən ümumi və xüsusi isimlə, substantivləşən başqa nitq hissələri ilə (sifət, sayı, feli  sifət hətta 
məsdərlə də) ifadə olunur» (118,  1-5). 
Bəxtiyar Vahabzadənin şeirlərində xitablardan geniş şəkildə istifadə olunur. Bunlar bədii-
funksional səciyyə daşıyır və şairin əsərlərində-şeir və poemalarında tez-tez istifadə olunur. Belə ki, 
xitablara şairin bədii əsərlərinin həm əvvəlində (daha doğrusu, poetik misraların əvvəlində), həm 
ortasında (misraların), həm də sonunda rast gəlirik.  Bunun şahidi olmaq üçün şairin poeziyasına 
müraciət edək: 
 1.  Xitablar misranın əvvəlində:  
 
Qaliley! Hələlik kəşfin bir yana, 
Onun qiymətini alimlər bilər!   
       (184,  30)    
 
Dostlar! Bizim bu həyatda, bizim nəhəng qurğularda  
Qoca dəmiryolçunun da öz kiçicik xidməti var. 
         (194,  45) 
 
Verilmiş misallarda xitab müvafiq surətdə xüsusi və ümumi isimlə ifadə olunmuşdur. Ümumi 
isim cəmdə işlənmişdir.  
Misranın əvvəlində başında xitab vokativ sözlərlə (ey, ay, a) birlikdə işlənə bilir. Məsələn:  
 
Ey Mədain! Mədain, nə böyük tarixin var! 
Bircə qəsr qalıbdır bugün səndən yadigar!  
       (184,  183) 
Burada Mədain xitabı ey vokativi ilə birgə işlənmişdir.  Ancaq bu, Mədain sözünün misranın 
başında işlənməsi fikrini təkzib etmir, çünki ey və Mədain sözləri müraciət obyektinə bir bütöv 
 
 18
şəklində aiddir.  
Ey vokativinin daha çox danışıq dilində işlənən ay və a variantları da vardır. Bu mətndə ey 
variantı daha çox işə yarayır. O, ali üsluba məxsus olan ünsürdür, tarixən bir çox dövlətlərin paytaxtı 
olmuş şəhərin adı ilə məhz bu variantın işlənməsi məqbul sayıla bilər. Bu şəhərin taleyi böyük şairimiz 
Xaqani Şirvaninin «Mədain xərabələri» qəsidəsinin də mövzusunu təşkil edir.  
Ey  vokativi təkcə tarixi keçmişə aid olan xitablarla işlənmir. O, müəlliflə müraciət ediləni eyni 
səviyyəyə qoymayan, bunlar arasında lazımi məsafə, distansiya,  adilikdən uzaqlaşmağı tələb edən 
bütün hallarda işlənir. Bu zaman müraciət edilən obyekt müxtəlif olur. Məsələn:  
 
Ey bahar!  Mizrab al çal ürəyimi, 
Kaş, o da sənin tək aşıb-daşaydı!   
(194,  139) 
  
Ey rəssam, dünyada yeddicə rəng var, 
Arzular rəngarəng, diləklər zəngin.  
 (194,  139) 
 
Burada Azərbaycan poeziyasında geniş yayılmış bədii priyoma da rast gəlirik: Şair ilk növbədə 
özü - özünə müraciət edir:  
Ey Bəxtiyar! Olma bu qədər heyran o mahə, 
Sən heyran olan tək, qoy, o da heyranın olsun!   
(194,  169)  
 
Bəzən isə şair konkret olaraq belə müraciətlər də edir:  
 
Ey könül !...  
Elə bil ki, sən dağların başında  
Ucalan bir qayasan!      
(184,  110) 
 
Şair müəyyən məqamlarda təkcə birbaşa, müstəqil mənada olan sözlər deyil, məcazi mənada olan 
sözlər də işlədilir. Məsələn:  
 
Ey gül! Vurulan tək ovu tez qaldırır ovçu,  
Vurdun məni, qaldırmadın ancaq, qanın olsun!   
(194,  169) 
 
A, ay vokativləri xitablarla məhrəmlik, adilik hökm sürən nitq şəraitində işlənir. Burada 
dəbdəbəyə, təmtərağa yer yoxdur. Məsələn:  
 
Ay ata, gəlirəm, sən keç içəri,  
On dəfə demişəm bayaqdan bəri.   
(194,  140) 
 
Burada müraciət edən övladdır. Bu beytdə isə əksinədir:  
A bala,  soyuqdur, gəl qızın bir az,  
Kişi öz işini sabaha qoymaz.         (194,  140) 
 
Burada müraciət edən valideyndir və onun müraciəti də həmin mövqeyə müvafiq gəlir.  
Ay vokativi digər  məişət əşyalarının adları ilə də işlənir:  
Kağızlar, ay kağızlar, 
Nə böyük gücünüz var!    
(195,  158) 
 
Kağızlar, ay kağızlar, 
Sizin gen sinənizdə    
Nəğmələr də yazılır,  
Ölüm hökmləri də!    
 
 19
  (194,  259) 
 
Burada xitabın təkrar olunaraq işləndiyini də görürük: özü də  birinci dəfə xitab – söz gəlir, 
ikinci halda həmin söz ay vokativi ilə işlənir. Bu, yeganə hal deyildir. Ay vokativi xitaba yeni bir 
çalarlıq verir. 
Misra başında xitabın ifadə olunduğu söz təkcə vokativlə yox, təyinlə də işlənir. Qeyd etmək 
lazımdır ki, bu zaman təyini atmaq olmur, təyin olunan onunla birlikdə xitab mövqeyində işlənir. 
Məsələn:  
 
Qara zurna ! 
Maya tutdun 
Düşmən üstdə, qılınc çəkən  
Qazan xanın nərəsindən, harayından.  
(184,  80) 
 
Cavan oğlan! Sən gecənin bu çağında  
Nə gəzirsən  pəncərəmin qabağında?!  
     (194,  140) 
 
Verilmiş nümunələrdə “qara zurna”, “cavan oğlan”  ifadələri  birinci növ təyini söz birləş-
mələridir. Bəxtiyar Vahabzadənin şeirlərində ikinci növ təyini söz birləşmələrinin də xitab kimi 
işləndiyini görürük:  
 
Nida cümləsi! 
Sən dik dayandın,  
Özünü hamıdan qüdrətli sandın.     
(184,  61) 
 
 
Sual işarəsi!  
Baxmadın göyə, 
Əyildin, torpağı dərk edim – deyə.    
(184,  62) 
 
Müraciət etdiyimiz nümunələrdən də görünür ki, ey (ay, a) vokativləri xitabla birlikdə eyni 
müraciət obyektinə aiddir Buradakı xitablar təyinlərlə, izahedici sözlərlə ifadə olunurlar. «Təyin+isim» 
quruluşlu birləşmələrdə vokativlər adətən, xitabların  əvvəlində gəlir. Məsələn:  
 
Ey taxta dirəklər! Sizi dünəndən  
Yetişmiş taxıl tək  biçib qıraydım! 
(194,  199) 
Bəzən vokativlə isimlər  arasına sözlər də artırılır:  
 
Ey hər gün təqvimindən bir varaq cıran oğlan! 
Əllərin titrəmirmi onu qoparan zaman?!   
(194,  199) 
 
Bu üsulla işlənilmiş xitablara qeyd etdiyimiz kimi misraların ortasında və axırında da rast 
gəlmək olur.  
2. Xitablar misranın ortasında:  
Bəxtiyar Vahabzadənin şeirlərində xitabların misraların ortasında işlənməsi də geniş yayılmış bir 
haldır. Xitabların  misranın harasında gəlməsinin nə kimi funksional əhəmiyyəti var? Bu məsələni belə 
izah etmək olar:  
Xitabların misraların əvvəlində işlənməsinin funksional əhəmiyyəti bundan ibarətdir ki, bu 
zaman birinci yerdə müraciət çaları durur; başqa məqsədlər ikinci yerdə gəlir. Xitabın misranın 
ortasında gəlməsininsə bir yox, iki səbəbi vardır. Birinci səbəb şeir texnikası ilə bağlıdır: xitab da,   
başqa sözlər kimi, misranın daxili bölgüsünə tabe olaraq işlənir. Xitabın misranın ortasında gəlməsinin 
digər səbəbi də bu verilən məlumatın birinci dərəcəli əhəmiyyət daşımasıdır. Xitab etmə, müraciət isə 
 
 20
ikinci yerdə durur. Bu tipli nümunələrə fikir verək:  
a) xitabın misranın ortasında gəlməsinin şeir texnikasının tələbləri ilə bağlı olması:  
 
Biz, ey qələm dostlarım, bəxtəvərik, bəxtəvər, 
Elə bil ki, bizimçün yaranmış bu göy, bu yer. 
       (194,  186) 
 
Yaşamaq, ay ana, yaşatmaqdadır, 
Həyat məgər ancaq kef-damaqmıdır?!          
 (194, 255) 
 
Bu ağ saçlar, ay ana, səni dərdə salmasın, 
Saçımın ağlığından qanın heç qaralmasın.  
(194, 212) 
 
Mahnını,  ey bülbül, sən də tez ol, kəs,  
Hüsnun də, nəğmən də oxşamaz məni! 
Yüz bahar gəlsə də, isidə bilməz 
Sənsiz, ey vicdanım  bahar, yaz məni!       
 (194, 267) 
Bütün qeyd olunan hallarda xitabın misranın ortasında gəlməsi şeirin daxili bölgüsünün 
düzgünlüyünü təmin etmək məqsədinə xidmət edir. Onun yerinin dəyişdirilməsi ilk növbədə məhz şeir 
texnikasının pozulmasına səbəb ola bilər.  
Xitabın misranın ortasında işlənməsinin bir səbəbi də müəllif – konkret ünvan münasibəti ilə 
şərtlənir. Müəllif nitqin məzmunu ilə qarşısındakına (real yaxud təsəvvür edilən) müraciət edir, ancaq 
o, sanki onun diqqətini cəlb etməyə ehtiyac duyur və o nitq şəraitinə uyğun olaraq xitabdan istifadə 
edir. Xitab etmək üçün hansı sözlərdən, hansı təyinlərdən istifadə olunması müəlliflə adresat (konkret 
ünvan) arasında birtərəfli və yaxud ikitərəfli münasibətin xarakterindən xəbər verir. Məsələn:  
 
Yaxşı bax  həyata, 
Ey gülüm, çaşma 
Dağdan arana bax, 
Arandan dağa! (184,  64) 
 
«Ey gülüm» qadına, qıza, övlada ünvanlanan müraciət formasıdır. Buradan bilmək olur ki, 
müəllif müraciət etdiyi şəxsə bir böyük, ata gözü ilə baxır, onu baş verə biləcək səhvlərdən qorumaq, 
çəkindirmək istəyir.  
 
Yalnız başqasını düşünən zaman  
Qalxır insanlığın fövqünə insan.  
Bax, bu böyüklüyün, bu cürətindir 
Məni də, ay qızım, belə sarsıdan.         (184,  
168) 
 
Yalnız, bax, bu zaman fədakarlığın  
Yüksəlir, a qızım, qəhrəmanlığa!       
 (184,  169) 
 
Nəşə istəyirdin, sən nəşə ancaq, 
İndiysə  ey şahım, dərdü qəmindən  
Dinləmək istədin fəryadımı sən!       
 (184,  172) 
 
Sağlığım bir yana, a dostlar, mənim  
Soyuq məzarım da heç tək olmasın! 
     (194,  142) 
 
Xitabın ortada gəlməsinin özünəməxsus xüsusiyyətləri vardır. B.Vahabzadənin bir çox 
 
 21
şeirlərində poetik fikir bir misrada yox, bir neçə misrada, beytdə, hətta müəyyən mətn daxilində davam 
edir.   
Bəzən xitab ya birinci misranın sonunda, ya da ikinci misranın əvvəlində gəlir. Bədiilik  
baxımından yanaşdıqda onun yeri axırda (yaxud, əvvəldə) götürülməlidir. Amma beyt çərçivəsindən 
yanaşdıqda xitabın yeri ortaya düşür. Məsələn:  
Nə qədər güclüsən,  ey qadir insan,  
Özün bir yanasan, əzmin bir yana!  
(184,  254) 
 
Ekran qaralanda, ey yalqız ürək, 
Özümə yeganə dost sandım səni!  
(184,  172) 
 
Özünə heyrankən bu cansız aləm 
Ey insan! Demə ki, heyrətlənmirəm!  
(184,  153) 
 
Mənə qüvvət verən, ay ana torpaq, 
Nə səndən dönərəm, nə məsləkimdən  
(194,  137) 
 
Cismin dolaşır harda bəs,  ey Bəxtiyar oğlan, 
Könlün yarın ardınca uçub pərvaz olanda?!   
(194,  166) 
 
Bəxtiyar Vahabzadənin şeirlərində söz birləşməsinin tərkibinə pərçimlənən xitablara təsadüf 
edilir.  
 
Ürəklərə yol açan Füzulinin sənəti,  
Ey dilim, qüdrətinlə dünyalara yol açmış  
(194,  535) 
 
Sən məndən, ey ürək, üz döndərəndə  
Şair olduğum da yadımdan çıxır!  
(194,  136) 
3. Xitablar misranın sonunda:  
Bir çox hallarda xitab misranın sonunda gəlir. Bunların aşağıdakı tiplərinə rast gəlirik.  
a) Xitab misranın sonunda gələrək, qafiyə təşkil edir (Azərbaycan şeirində qafiyənin yeri 
misranın axırıdır).  
 
Hələ sönməsə də eşqin, həvəsin, 
«Sonası ovlanan gölsən», qadası!  
(184,  133) 
 
Tellərini dolayır boynuma ay gecələr, 
Mənim sirdaşımsınız, gecələr, ay gecələr! 
      (194,  165) 
Ayaq açan diləklər 
Gah durar, gah yıxılar. 
Arzuların aynası 
Yuxular, ay yuxular!   (184,  241) 
 
b) Xitab misranın sonunda rədif qafiyədən sonra gəlib, təkrar işlənən söz yaradır:  
 
Şirin-şirin yat, ay bala,  
Boya-başa  çat, ay bala. 
Səndə bir gün öz səsini  
El səsinə qat, ay bala! (194,  74) 
 
 22
  
Böyük arzuları xəyalmı sandıq?! 
Xəyal dünya ilə tarazdı, qardaş. 
Arzu qanadında biz uçmasaydıq 
Dünyanın özü də olmazdı, qardaş! 
     (184,  117) 
 
 Səni sənsiz dinləmək  
   mümkün deyil, ay gülüm, 
Səninlə dinləyəndə bir-birinə qovuşur 
Günəş ilə ay, gülüm, 
Dəniz ilə çay, gülüm ! (184,  236) 
 
c) Bəxtiyar Vahabzadə şeirlərində xitab-sözün daha mürəkkəb bir məqamda həm qafiyə, həm də rədif 
yaradan bir ünsür kimi işlənməsinə də təsadüf edirik. Burada ən çox diqqəti cəlb edən eyni sözün həm 
cümlə üzvü (mübtəda), həm də xitab kimi işlənməsidir. Belə nümunələrdən birini yuxarıda qeyd etmişik 
(Ay gecələr – ay gecələr). Bu yeganə nümunə deyildir.  
 
Duyğuların əlindən çəkir haray kəlmələr, 
Nə qədər acizsiniz, kəlmələr, ay kəlmələr. 
      (194,  158) 
 
Bizim indiyə qədər nəzərdən keçirdiyimiz xitablar əsasən bir sözdən, bir söz birləşməsindən 
ibarət olanlar idi. Bəxtiyar Vahabzadənin şeirlərində xitabın genişlənmiş, həmcins tiplərindən də 
istifadə olunur. Bunlardan aşağıdakıları qeyd edə bilərik.  
a) Eyni sözün təkrarı  ilə yaranan xitablar (bunlardan axırıncısı ay, a, vokativləri ilə müşayiət 
olunur). Yuxarıda verdiyimiz nümunələr  içərisində belələri də vardır. Məsələn:  
 
Sizin qüdrətinizlə  
İllər, illər, ay illər, 
Gülüstana çevirdi 
Səhraları nəsillər. (194,  129) 
 
 
Yazdım: «Xoş gəlmisən bahar, ay bahar!» 
 
b) Başqa-başqa sözlərlə ifadə olunmuş (həmcins) xitablar: 
 
Siz nə gözəlsiniz, güllər, çiçəklər!  
(194,  158) 
 
Qop, ey tufan,  əs, ey yel! Xəzəl olum, tökülüm!    
(184,  223) 
 
Burada xitablar bir yox, bir neçə müraciət obyektinə ünvanlanmışdır. Ancaq başqa-başqa sözlərlə 
ifadə olunmuş xitablar eyni obyektə də aid ola bilir. Məsələn:  
     
    Getmə, ey baharım, ey gündüzüm gəl!  
 (184,  255) 
 
Bəxtiyar Vahabzadənin şeirlərində eyni obyektə ünvanlanmış xitabların daha bir maraqlı tipinə 
rast gəlirik: 
 
Ah, Moabit, Moabit! Ey  əsarət yuvası! 
Qucağında çalındı hər gün ölüm havası. 
 (194,  203) 
 
Moabit İkinci dünya müharibəsi zamanı alman faşistlərinin təşkil etdikləri ölüm düşərgələrindən 
 
 23
birinin adıdır. Burada hərbi əsirləri  ağır, üzücü işlərdə işlədir, axırda  qaz kameralarında yandırıb 
məhv edirdilər. «Əsarət yuvası» bədii xitabı ilə ifadə olunmuşdur. Bu xitab  ey vokativi ilə işlənərək, 
həmcinslik bildirir.  
 Bəzi şeirlərdə  üçüncü növ  təyini söz birləşmələrinin də xitab kimi işləndiyini  müşahidə edirik:  
 
 
 
Sən hardan biləsən, nə çəkirəm mən, 
Payızam… ey ömrün ilk baharlısı!  
 (184,  127) 
 
Əqlin sürətindən, zəkanın surətindən  
Ey mənim yaşıdlarım, bəzən bir gün içində  
İllər yaşayırıq biz.   (194,  192) 
 
Xitab kimi işlənən söz birləşmələrinin tərkibində mənsubiyyət şəkilçisinin də öz yeri vardır. 
Mənsubiyyət şəkilçisinin xitab vəzifəsində olan sözlərlə işlənməsinin başqa nümunələrini yuxarıda 
verilmiş nümunələrdə də təsadüf etdik (qadası, sevgilim, gülüm, şahım, qızım və s.). 
Beləliklə, Bəxtiyar Vahabzadə şeirlərində işlənən xitabları tədqiq edərkən aydın olur ki, xitablar 
insana, canlılara, cansızlara, təbiət hadisələrinə aid olur. Xitabların ifadə olunduğu sözlərin 
mənsubiyyət şəkilçiləri ilə işlənməsi yalnız şəxs bildirən sözlərlə mümkün olur (başqa sözlər yalnız 
məcazi mənada mənsubiyyət şəkilçisi ilə işlənə bilir). 
Beləliklə, məlum olur ki, bədii xitablar Bəxtiyar Vahabzadə poeziyasının dil xüsusiyyətlərinin 
mühüm bir qismini təşkil edir.    
 
 24
II   FƏSİL 
 
        BƏXTİYAR VAHABZADƏ ƏSƏRLƏRİNİN DİLİNİN LEKSİK-ÜSLUBİ 
XÜSUSİYYƏTLƏRİ 
 
Bədii ədəbiyyat dil sahəsində geniş novatorluq meydanıdır. Burada  sözlərə yeni məna vermək, 
sözə emosional çalar əlavə etmək və bunları müxtəlif formalarda, müvafiq məqam və vəziyyətlərdə 
işlətmək mümkündür. Bədii  əsərlərdə müxtəlif söz qruplarına müraciət olunur və oradan mətləbə 
müvafiq sözlər seçilib işlədilir. Hər bir sözü yerli-yerində işlətmək, onu ideya xətti ilə, mətləblə 
bağlamaq şair və yazıçının ustalığının, onun dilə yaradıcı münasibətinin göstəricisidir. Söz əsərdə 
şairin əsas silahı və alətidir. O, öz fikir və məqsədini söz qiyafəsində oxucuya təqdim edir. Bütün dil 
vahidləri, o cümlədən leksika və frazeoloji vasitələr geniş mətn mühitində fəal üslubi mövqe qazanır. 
Tanınmış rus filoloqu V.V.Vinaqradovun dediyi kimi, «ümumxalq dilinin leksik və frazeoloji 
zənginlikləri düzgün vəziyyətdə qalmır, okeandakı dalğalar kimi, müəyyən qanunlar üzrə hərəkət və 
inkişaf edir» ( 125, 3).  
Bəxtiyar Vahabzadə poeziyasının dili onun fərdi xüsusiyyətlərini özündə cəmləşdirir. Şair 
ümumxalq dilinin canlı ifadə vasitələrinə əsaslanaraq, güclü bədii-estetik təsir gücünə malik olan 
nümunəvi bədii dil yaratmışdır. Onun istifadə etdiyi dil vahidləri obrazların səciyyələndirilməsi, 
təhkiyə üsulunun cazibəsi, təsvir edilən hadisələrin reallığı üçün çox böyük əhəmiyyətə malikdir. 
Şairin əsərlərində nəzərə çarpan rəngarəng obrazlılıq şairin bilavasitə canlı xalq dilinin 
zənginliklərindən yaradıcı surətdə istifadə etmək bacarığı ilə bağlıdır.  
Bəxtiyar Vahabzadə əsərlərinin leksikası üslubi cəhətdən xüsusi əhəmiyyətə malikdir. Şair 
leksik, frazeoloji materialların nominativ mənasından daha çox üslubi çalarlarından istifadə edir. Onun 
xüsusi dinamikliklə seçilən leksikası müxtəlif münasibətlərdə yeni-yeni məna rəngləri yaratmağa 
qabildir. Fikrin ifadəsi üçün şairin dilində leksik-semantik kateqoriyalar yeni-yeni üslubi çalarlarla, 
emosional − exspressiv qüvvətlə çıxış edir.  
Şairin leksikasındakı hər bir lüğət vahidinin leksik-semantik mənası, üslubi-estetik vəzifəsi 
konkret mətnlə, bədii situasiya ilə əlaqədar müəyyən çalarlar, keyfiyyətlər kəsb edir. Ona görə də 
Bəxtiyar Vahabzadənin əsərlərinin dili öz dərin obrazlılığı, emosional-ekspressiv keyfiyyətləri, bədii 
təsvir və ifadə vasitələrinin zənginliyi ilə seçilir. Sözün bədii mahiyyətinə dərindən nüfuz etməyi 
bacaran şair öz təhkiyəsinin canlılığını təmin etdiyi kimi, xarakterlərin, personajların təbii və 
inandırıcı çıxmasına, əsərin ideya-estetik məzmun dolğunluğuna nail ola bilər. 
Bəxtiyar Vahabzadənin əsərlərinin dilinin leksik, semantik xüsusiyyətlərini aydın təsəvvür etmək 
üçün onun əsərlərində müxtəlif üslubi boyalarla istifadə olunan dil vahidlərini aşağıdakı təsnifat üzrə 
nəzərdən keçirməyi məqsədəuyğun hesab edirik.  
 
1. Leksik–semantik  söz  qrupları 
 
Sinonimlər. Sinonimlər dilimizin əsas semantik kateqoriyalarından biridir. Onlar dilin spesifik 
xüsusiyyətlərini özündə əks etdirən və qoruyub - saxlayan nitq vahidləridir. «Sinonimlər ümumxalq 
dilinin ifadə imkanlarını əks etdirən əsas milli vasitələrdəndir. Sinonimlərin zənginliyi dilin zənginli-
yinin əsas şərtlərindən biridir» (34, 5). 
Azərbaycan dili zəngin sinonimlər sisteminə malikdir. Sinonimlərin səciyyəvi xüsusiyyəti 
ümumi bir mənanı müxtəlif incə çalarlıqlarla ifadə etməsindədir. «Sinonimlər danışan və yazana 
sözləri seçmək, öz subyektiv münasibətlərini ifadə etmək imkanı verir. Hər bir sinonimin arxasında 
spesifik məna çalarlığı olan üslubi rəngarənglik durur» (26, 51). Belə ki, sinonimlər emosinal məna 
çalarlığı ifadə etmək üçün bizim şifahi və yazılı nitqimizdə  böyük əhəmiyyətə malikdir. Xüsusilə, 
bədii əsərlərdə istifadə olunan sinonimlər, sinonimik ifadələr müəllifi cansıxıcı, lazımsız təkrardan 
xilas edir, təsvir olunan  hadisələri rəngarəng boyalarla verməyə imkan yaradır. 
Sinonimlər Bəxtiyar Vahabzadənin əsərlərində üslubi məqamlarla əlaqədar rəngarəng 
xüsusiyyətlərə malikdir. Başqa sözlə desək, şairin əsərlərində fikrin dəqiq və obrazlı ifadəsi üçün 
sinonim sözlər elə ustalıqla seçilib işlədilmişdir ki, onlar əsərin əsas qayəsinin açılmasına yönəldilir, 
bədii dilin poetikləşdirmə imkanlarını nümayiş etdirir. 
Bəxtiyar Vahabzadənin əsərlərində sinonimlər, əsasən, aşağıdakı formalarda işlənilmişdir: 
1) Sinonim cütlərindən istifadə olunur. 
2) Sinonimlər yanaşı, ardıcıl şəkildə bir-birini əvəz etmək, təkrarın qarşısını almaq üçün 
işlədilir. 
Məlumdur ki, xalq dilində bir sıra məfhumlar qoşa sözlərlə ifadə olunur. Bunların bir qismi 
 
 25
sinonimlərin birləşməsi şəklində özünü göstərir. «İki yaxın mənalı sözün  (sinonimlərin) qoşa 
işlənilməsi nəticəsində həmin birləşən sözlərin hər birindən müəyyən qədər fərqlənən yeni ifadə 
yaranmış olur. Bu yeni ifadə əmələ gəldiyi sözlərin təklikdə hər birinə nisbətən daha geniş anlayış 
bildirir. Deməli, sinonimlərin birləşməsi ümumxalq dilinin və ayrıca bir əsərdə yazıçı dilinin lüğətinin 
zənginləşməsinə gətirib çıxarır» (22, 165). 
Bəxtiyar Vahabzadənin üslubu üçün ümumi bir cəhət şairin mürəkkəb sözlərə geniş yer 
verməsidir. Fikrin canlı təsviri, xəlqi ifadə tərzi əsərlərin dilində çox vaxt məhz sinonimlərin qoşa 
işlədilməsi yolu ilə ifadə edilir, bədii effekt yaradılır. Bu qrup sözlər şairin dilində işlənmə tezliyinə 
görə diqqəti cəlb edir. Xalq dilinə məxsus  olan bu cur sözlərdən şair oxucunun diqqətini toplamaq, 
fikri ekspressiv şəkildə ifadə etmək məqsədi ilə istifadə edir. 
Bəxtiyar Vahabzadənin əsərlərində müşahidə olunan yüzlərlə sinonimik birləşmə xalq dilindən 
alınmışdır:  Əslində bunlar mürəkkəb yaxud tərkibi sözlərdir və müxtəlif cəhətlərə görə təsnif edilə 
bilərlər. Bunlardan ən birincisi həmin sözlərin nitq hissələrinə mənsubiyyətidir. Bu baxımdan 
aşağıdakılara rast gəlirik: 
a) isimlər: ad-san; dost-tanış; dərd-azar; boyun-boğaz; abır-həya; qədir-qiymət; əzab-əziyyət; 
əzab-işgəncə;  qorxu-hürkü;  dəlil-sübut; yer-yurd;  künc-bucaq;  kin-küdurət; öyüd-nəsihət; ömür-
gün; sorğu-sual; söz-söhbət; saç-birçək; fikir-xəyal; od-ocaq;  hərbə-zorba;  çala-çuxur; haqq-hesab; 
hörmət-izzət; şan-şöhrət və s.; 
b) Sifətlər: açıq-aydın, ac-yalavac, dinməz-söyləməz; dinsiz-imansız; qəmli-qüssəli; iyli-qoxulu; 
yurdsuz-yuvasız; bürüşük-qırışıq; yırtıq-sökük saysız-hesabsız; səssiz-səmirsiz;  böyük-kiçik;  lal-
dinməz; odlu-alovlu; yad-yabançı; oğru-əyri; şəksiz-şübhəsiz və s.; 
c) Zərflər: başdan-binadan;  tez-tələsik; tək-tənha və s.; 
ç) Fellər: gəzmək-dolanmaq; gəzib-dolaşmaq; alışıb-yanmaq; əzilib-büzülmək və s. 
d) Feli sifət: ötən-keçən. 
Qeyd etməliyik ki, verilən təsnifat şərtidir. Bəzi ifadələr cümlədə həm isim, həm sifət, həm zərf, 
həm say, həm də fel kimi özünü göstərir. Şübhə doğurmayan budur ki, onların içərisində əsas yeri 
isimlər tutur. 
Həmin mürəkkəb sözlər xalq danışıq dilinə mənsub olması bizi onların sözdüzəltmə 
xüsusiyyətlərinin bütün təfsilatlarından danışmaq zərurətindən azad edir. Ancaq onların bəzi 
sözdüzəltmə xüsusiyyətləri və işlənmə məqamları barəsində bəzi şeylər demək lazım gəlir. 
Həmin hissələrin tərkib hissələri heç də həmişə yaxınmənalı yaxud sinonim olmur. Məsələn, 
hərbə-zorba; çalın-çarpaz; qaş-daş; bər-bəzək sözlərini götürək. 
Hərbə sözü müasir Azərbaycan dilində müstəqil olaraq işlənmir. O yalnız mürəkkəb ifadələrin 
tərkibində müşahidə olunur. Müqayisə et: hədə-hərbə. Görünür, hərbə-zorba ifadəsinin yaranmasında 
tərkib hissələrinin fonomorfoloji cəhətdən oxşar olması həlledici rol oynamışdır. Eyni sözü çalın-
çarpaz, daş-qaş, bər-bəzək ifadələri haqqında da demək olar. 
Başdan-binadan ifadəsinin tərkib hissələrinin kökləri arasında birbaşa yaxınlıq yoxdur. Həmin 
ifadənin əmələ gəlməsində, görünür, köklərin alliterasiya münasibətində olması ilə yanaşı, törəmə 
formaların oxşar morfoloji quruluşda olması da müəyyən rol oynamışdır. Fonomorfoloji bənzəyiş 
oğru-əyri ifadəsinin də yaranmasında həlledici  amil hesab edilə bilər. 
İfadələrin bəzilərinin tərkib hissələri təxmini semantik münasibət biruzə verir: saç-birçək,  aşıb-
daşmaq, yurd-yuva, od-ocaq, haqq-hesab və s. 
Bu qəbildən olan mürəkkəb sözlər üçün  xarakterik cəhət bundan ibarətdir ki, onların tərkib 
hissələri müstəqil sinonimlər, həmcins üzvlər (tərkib hissələri) kimi işlənmirlər. Onlar bir (mürəkkəb) 
vahid kimi aid olduqları sözlə əlaqəyə girirlər. 
Təsadüfi deyildir ki, bəzi feli ifadələrin birinci  tərkib hissəsi məsdər forması şəklindən çıxıb feli 
bağlama formasına düşür. Bu onların  sintaktik vəzifəsinin dəyişməsinə dəlalət edir. Yuxarıda 
verdiyimiz gəzmək-dolaşmaq ifadəsinin gəzib-dolaşmaq şəklində də işlətmək olar. Alışıb-yanmaq 
ifadəsində buna ehtiyac yoxdur. Həmin ifadələr çox vaxt belə də işlənir: 
Göstərir haqq yolu, doğru-düz yolu (192, 91). 
Qızılı döydülər… haray-həşirsiz (192, 91). 
Sinəsində çalın-çarpaz yarası (193, 96). 
Çəmənlikdə gül-çiçəyin (177, 71). 
Amma bunlar özləri kimi başqa mürəkkəb ifadələrlə də sintaktik münasibətdə işlənə bilərlər; özü 
də bu münasibət məcazi mənalar arasında da ola bilər: 
 
Daş-qaş içindədir ölü  imamlar, 
Diri övladları lüt-üryan gəzir.  
 
 26
(177, 100) 
 
Mürəkkəb ifadələrdən istifadə bir çox özünəməxsusluqlarla səciyyələnir. Misallara müraciət 
edək: 
 
Ağardı saçların stol dalında, 
Qocaldın sənətin cəng-cidalında.  
(182, 68) 
 
Cəng-cidal farscadan alınan mürəkkəb formadır, onun əsl forması «Cəngü-cidal» şəklindədir. 
Cidal tərkib hissəsi Azərbaycan dilində müstəqil olaraq işlənmir. Şeirdə xalq danışıq dilinə məxsus 
olan formadan istifadə edilmişdir. Birləşdirici u/u ünsürü olan bu cür formaların sadələşməsinin 
Azərbaycan dilində başqa nümunələri də vardır: ah-zar; ah-nalə; xeyir-şər və s. 
Bu beytin birinci misrasındakı stol dalında ifadəsi də diqqəti cəlb edir. Burada dal sözü arxa 
sözünün  əvəzində işlənmişdir. Həmin əvəzlənmə dal və arxa sözlərinin yaxın anlayışlar bildirməsi 
zəminində baş tutmuşdur və qafiyə xatirinə edilmişdir. Amma hər halda belə bir əvəzlənmə yerinə 
düşür. 
Bu cür yerinə düşməyən əvəzetmələrə başqa hallarda da rast gəlirik. 
 
Baxışın qəlbimə od saldı, yandım, 
Mən də öz dərdimi, qüssəmi andım.  
(188, 161) 
Əslində dərd və qəm sözləri müəyyən mənada sinonim  kimi işlənən sözlərdir (müqayisə et: 
dərd-qəm). Doğrudur, qəm-qüssə mürəkkəb ifadəsi də vardır və o, tərkib hissələrinin sinonimliyi 
zəminində formalaşmışdır. Ancaq hər halda dərd-qüssə cütü  qeydə alınmamışdır. 
Tam dəqiq olmaq istəsək, deyə bilərik ki, şeirdə bu sözlər sinonim sözlərdən tərtib olunmuş 
mürəkkəb ifadə kimi yox, həmcins üzvlər kimi təqdim olunmuşdur. 
Bəxtiyar Vahabzadənin əsərlərində sinonimlik hər şeydən əvvəl  ifadə gözəlliyi yaradır. O, bir 
fikri  ifadə etmək üçün dilin bir çox imkanlarına müraciət edir. Şair fikri aydın, obrazlı, dəqiq ifadə 
etmək üçün ümumxalq dilinin leksik, frazeoloji və qrammatik sinonimliyinin üslubi ifadəlilik 
imkanlarını səfərbərliyə alır, onları ölçüb-biçir və işə yarayan variantı seçir. «Danışmaq» sözünün 
sinonimlərinin ifadə etdiyi məna çalarlarına diqqət yetirək. 
Müəllif «danışmaq» anlayışını və ona yaxın təsəvvürləri ifadə etmək üçün yerinə görə, kəlmə 
kəsmək; çənə döymək; dəm  vurmaq; söhbət açmaq; söhbət etmək; dil tərpətmək; söyləmək;  
mızıldanmaq; deyinmək; söz salmaq; çərənləmək; dilə gəlmək; çənə işlətmək; donquldamaq;  
qırıldamaq; dillənmək və s. ifadələrindən istifadə etmişdir. 
Bu sözlər eyni təsəvvür dairəsinə aid olsalar da, aralarında olan  məna fərqinə görə bir-birindən 
az və ya çox  dərəcədə fərqlənir. Sinonim sözlər arasında olan bu incə məna fərqini həssaslıqla duyan 
şair sözlərə diqqətlə yanaşmış, üslubi rolundan asılı olaraq onların daha münasib gələnini işlətmişdir. 
Şairin əsərlərində sinonimlər aşağıdakı üslubi məqsədlərlə  işlənilmişdir: 
a) Təkrara yol verməmək və üslubi ağırlıq yaratmamaq məqsədilə; 
 
         
Dilləndi –  Ay ata, soyuqdur, axı, 
Niyə çıxartmısan çölə uşağı? 
Ata gülümsünüb söylədi: - Nədən?  
(194, 78)  
Dil açdı: «Ana!» - dedi 
Ana: «Hər dərdin, bala, 
Gəlsin bu cana» - dedi  
(194, 43) 
Ana dillənir 
«Balam bir balaca sınıxıb», - deyir  
(194, 100)  
 
b) Personajların psixoloji əhvali-ruhiyyəsini, onların daxili aləmini açmaq məqsədilə: 
Onu soldan axtarma sən (176, 65); Orda, burda sən özünü çox öyürsən(196, 510); O dodaqaltı 
mızıldanırdı (196, 65); Çox da öyünmə ki, mən ağıllıyam; Ey insan, bununla, demirəm, öyün (176, 68). 
 
 27
c)  Danışan şəxsin haqqında bəhs etdiyi başqa birisinə subyektiv münasibətini göstərmək 
məqsədilə; 
 
Deyə o,  
Təmizlikdən dəm vururdu   
(194, 100); 
 O bir söz demədi, kəlmə kəsmədi 
 (195, 101); 
 
Bunlarla yanaşı, şair danışmaq sözünün müəyyən  münasibətlərlə başqa sinonimlərindən də 
istifadə etmişdir ki, bunlar əsərdə üslubi baxımdan mühüm əhəmiyyətə malikdir. Aşağıda verilən 
nümunələrdə bunu   görmək olur: 
Hər gecə danışır radio havadan (182, 14); Bu dillə dinəni bu dillə dindir (177, 124); Baxaraq, 
cənə döyürdü (174, 100); Odur ki, hər yerdə az danışardı, Özü söhbət etmədən bilirdim onu (193, 59). 
Bəxtiyar Vahabzadə sinonimlər vasitəsilə obrazları düzgün xarakterizə etməyə nail olur. Onların 
mənəvi-psixoloji aləmini, ruhi vəziyyətlərini canlandırmaq üçün sinonim sözlər poetik amilə çevrilir. 
Məsələn, şair obrazlara məxsus psixoloji vəziyyəti-hirslənməyi, əsəbiləşməyi göstərmək üçün onun 
dərəcələrinə uyğun gələn  ifadələri işlədir: 
Sifəti qan rənginə boyanmaq; qan beyninə vurmaq; qan sifətinə vurmaq;  cin atına minmək; qanı 
qaralmaq; acığı tutmaq; hirs boğmaq; hövsələdən çıxmaq; qızarıb-bozarmaq; hiddətlənmək; 
açıqlanmaq; əsəbiləşmək; içəridən odlanmaq; qəzəblənmək; qanı qaralmaq; od götürmək; hirsindən 
qapqara qaralmaq  və s. 
Sinonimlər «insan xarakterinin əks etdirilməsi və obrazın psixoloji vəziyyətlərinin təcəssümü 
üçün zəmin yaradan bədii dil materialıdır» (40, 28). Bu keyfiyyəti öz yaradıcılığında həmişə rəhbər 
tutan Bəxtiyar Vahabzadə obrazların xarakterinə uyğun gələn, onların vəziyyətlə əlaqədar səciyyəsini 
tamamlayan söz və ifadələri öz əsərlərində işlətməklə, bədii dilin poetikləşdirmə gücünü artırır. Gülü-
şün müxtəlif dərəcələrini bildirən ifadələrə diqqət edək: Şaqraq qəhqəhə ilə gülmək;  dodaqlarında 
təbəssüm gəzmək; dodaqlarında təbəssüm oynamaq; hır-hır hırıldamaq; qəhqəhə çəkmək; dodaqaltı 
gülümsəmək; dodağı qaçmaq; gülüş qopmaq; uğunub getmək; hırıldamaq; qımışmaq; qaqqıldamaq; 
irişmək  və s. 
Yuxarıdakı misallardan göründüyü kimi, sinonim cərgəyə daxil olan müxtəlif sözlər məna 
etibarilə eynilik təşkil etsələr də, konkret məqamlarda müəyyən üslubi incəliklərlə təzahür edir. Zəngin 
sinonim cərgənin hər bir üzvü obrazların daxili-mənəvi aləminin, xarakterinin açılmasına imkan 
yaradır. 
…Deyə pıqqıltı  çəkdi.  O, bu pıqqıltı ilə Üzümə şillə çəkdi (182, 65); O, kinin, qəzəbin 
qəhqəhəsidir (182, 111); Dəli qəhqəhəni bir gülüş sayar (187, 69). 
Şair müxtəlif üslubi incəlikləri vermək üçün bəzən sinonimləri yanaşı işlədir. Sinonimlərin bu 
cür işlədilməsinin əsas, başlıca məqsədi emosiya, hiss və həyəcan yaratmaq, nitqin təsirini artırmaqdır. 
Akademik Ə.Dəmirçizadə sinonimlərin işlənməsinin xüsusiyyətlərindən danışarkən yazmışdır: «Təsir-
lilik artımı və hissi  çalarlığın qüvvətləndirilməsi üçün sinonim olan bir və ya bir neçə söz yanaşı 
işlənir və bu növ yanaşma, adətən, pillə-pillə sadalanma mahiyyəti daşıyır. Buna görə də sinonimlərin 
belə istifadəsi məqamını təsirli sadalama məqamı adlandıra bilərik» (36, 132). Sinonimlərin belə işlə-
dilmə xüsusiyyətini aşağıdakı nümunələrdə daha aydın şəkildə görürük.  
 
Anlaya bilmir ki, şərəf bildiyi 
Ordenə satılıb şərəf, namus, ar  
(175, 17) 
 
Bir damcı mürəkkəb olub göz yaşı 
İllərlə gözlərdən axdı, töküldü      
(192, 83)  
 
İmzalı, möhürlü ey cansız  varaq 
Nə qədər böyükmüş qüvvətin, gücün  
(191, 68) 
                                               
Zorun bu dünyada haqq sayanların 
Ən böyük silahı iftira, böhtan  
 
 28
(182, 54) 
                  
Ax, rəngli cümlələr, boyalı sözlər, 
Abırlı, 
 ismətli,  
həyalı sözlər 
 (190, 43) 
Bu misallarda sinonimlərin ardıcıl işlədilməsi əsərin dilində ifadəliliyi daha da artırmışdır. Çünki bir 
sinonim başqa bir sinonimlə yanaşı işləndikdə bunlara məxsus incə məna çalarları birləşir və ümumi 
anlayış ekspressiv bir fonda ifadə edilir. 
Sadalanan sinonim sözlər ümumi mənanı qüvvətləndirir. Buradakı ümumi məna yükü misrada 
iştirak edən sözlər arasında bölüşdürülür. Sinonimlərin sadalanması nəticəsində şairin fikri güclü 
poetik ümumiləşdirmə qazanır və onun bədii fikrinin ifadəsində orijinal ünsürə çevrilir. Poetik ümu-
miləşdirmə fikri daha əyani, parlaq və inandırıcı şəkildə oxucuya çatdırılır. Bununla da, müəllif təsvir 
obyektini dərindən səciyyələndirmək imkanı qazanır: 
 
Atasını söyən, yada baş əyən, 
Rəhbərlər görmüşəm, qəddar, amansız.  
(183, 96) 
 
Tikana «gül» deyən, gülə «kol» deyən, 
Qaralar görmüşəm, dinsiz, imansız.  
 (186, 64) 
   
Nəfsə qurban verib rəhmi, insafı 
Dağıtdıq  əxlaqın son sərhədini  
(182, 34) 
 
Əhsən bu paltara, dona, təbiət, 
Sən bu səxavətdə nəsən, nəsənmiş!  
(180, 90) 
 
Frazeoloji birləşmələrdən ibarət olan bu sinonim cərgənin hamısı obrazların nitqində 
işlədilmişdir. Bu cür sinonimlər ancaq personajların nitqini xarakterizə etmək üçün yox, eyni zamanda, 
müəllifin təhkiyə dili ilə obrazların dilini bir-birindən ayırmaq məqsədini də güdür. Müəllif öz təhkiyə 
dilində ədəbi dil çərçivəsində hərəkət edir. Obrazların dili isə daha çox canlı danışıq dilinə meyl edir.  
Bəxtiyar Vahabzadənin əsərlərində sinonimik cərgələr bəzən frazeoloji birləşmə ilə bir leksik  
vahidlə təmsil edilir: dolamaq-lağa qoymaq; işləmək-zəhmətə qatlaşmaq; ağlamaq-yaş axıtmaq; 
təəccüblənmək-heyrət etmək; qışqırmaq-haray təpmək; ölmək - Əzrayıla can vermək; sevinmək-ürəyi 
dağa dönmək; qanmaq-başa düşmək; tutulmaq-qaş-qabaq sallamaq; üzülmək-əldən-ayaqdan düşmək; 
bezdirmək - canını boğazına yığmaq; deyinmək – qarasınca asıb-kəsmək; qovrulmaq – cızdağı çıxmaq  
və s. 
Bu qəbildən olan sinonimik ifadələr həm müəllifin öz dilində, həm də personajların dilində geniş 
işlənir. Bu isə şairin təhkiyə dilini ümumxalq dilinə yaxınlaşdırır, əsərlərinə milli kolorit gətirir, dilə 
təbiilik, canlılıq və oynaqlıq verir.   
Bəxtiyar Vahabzadənin əsərlərində sinonim söz və ifadələrin mühüm bir hissəsi kontekstual 
səciyyə daşıyır. Məlumdur ki, bədii ədəbiyyatda sinonimlərin üslubi keyfiyyətlərindən istifadə 
edilməsi çox zaman fərdi xarakter daşıyır, şairin fərdi üslubunun səciyyəvi əlamətlərindən birinə 
çevrilir. Belə ki, dil sisteminə məxsus olan sinonimlərinin işlənməsi ilə yanaşı, bədii yaradıcılıqda 
üslubi sinonimlər də bol-bol özünü göstərir. Bu cür sinonimlər dil sisteminə məxsus olan sinonim-
lərdən fərqli olaraq mətndən kənarda sinonimlikdən çıxır. 
«Bəxtiyar Vahabzadə sözün xalq danışıq dilindəki mənalarına yaxşı bələddir. Buna görə də 
çoxmənalılıqdan, omonimlikdən yerli-yerində istifadə edir. Həm də iş onda deyil ki, sözün filan 
mənaları və ya formaları götürülür. Sənətkarlıq ondadır ki, həmin məna və formalar ustalıqla bədii 
məqsədə yönəldilir»  (54, 53). Aşağıdakı nümunələrə diqqət verək: 
Ləkədən qaçırkən ləkəyə qaçır (180, 78); Bu qədər yaxınıq, o qədər uzaq (186, 29); Tutur 
əllərindən əl ağacları (177, 50). 
  Axır, əslimizə dönürük yenə   
 
 29
  İkimiz torpağa qarışanda biz  
(182, 65) 
 
Dönmək – «çevrilmək» və «qayıtmaq» mənalarında: 
 
Üfürsən, külüm də alışar bütün 
     (94, 71) 
 
Üfürməklə– söndürmək də olur, yandırmaq da.  
  Dözüm köləlikdir, nökərçilikdir, 
  Dözüm başdan-başa əzab –şikayət 
  Dözməmək – azadlıq, dözmək - əsarət.  
(193, 72) 
 
 Dözüm sözünü mənfi məzmunda, «əsarət» mənasında yalnız B.Vahabzadə işlədib, o da uğurlu 
alınıb.  
Ümumiyyətlə, Bəxtiyar Vahabzadənin əsərlərindəki sino-nim sözlərin hər birinin öz üslubi 
dəyəri, estetik rolu vardır. Onlar şairin əsas fikir və qayəsinin bədii təcəssümü kimi çıxış edir. 
Azərbaycan ədəbi dilinə məxsus zəngin sinonim cərgəyə həssas və yaradıcı münasibət, buradan 
sözlərin  mətləbə müvafiq olaraq seçilməsi şairin əsərlərinin bədii gözəlliyini, səlisliyini təmin  edən 
bir amilə çevrilir. 
Antonimlər. Dilin lüğət tərkibində mövcud olan sözlərin mühüm bir qismi öz mənalarına görə 
bir-birilə semantik əkslik münasibətində işlənən antonimlərdir. «Ümumi anlayışların təzadlı 
münasibətlərini, xüsusiyyətlərini əks etdirən antonimlər  sinonimlər kimi sözün mənasını dəqiqləşdir-
məyə kömək edir» (17, 77). 
Antonimlər bədii üslubda maraqlı çalarlar yaratmaları ilə seçilir. Bədii əsərlərin dilində 
antonimlərin işlədilməsindən əsas məqsəd bu və ya digər hadisənin qiymətləndirilməsi zamanı onların 
arasındakı təzadlı fərqləri müəyyənləşdirməklə şərtlənir. «Anlayışların təzadlı müqayisəsi əşyaların 
əlamət və keyfiyyəti haqqında canlı təsəvvür oyadır, dinləyiciyə və oxucuya güclü təsir göstərir» (35, 
63). «Ziddiyyətli həyat hadisələrini, münasibətləri vermək üçün antonim sözlər sənətkarın əlində ən 
dəyərli ifadə vasitəsi kimi özünü göstərir. Bununla yanaşı, antonim sözlər vasitəsilə bədii əsərlərin 
dilində təzad yaradılır ki, bunun da köməyi ilə əşya və surətlərin gözəl xarakteristikası əldə edilir»  
(39, 66). 
Antonimlər Bəxtiyar Vahabzadənin əsərlərində mətnin bədii-estetik təsir gücünü artıran  leksik 
vahid kimi mühüm yer tutur. Antonimlərlə şair bir tərəfdən öz təhkiyə dilinə, digər tərəfdən də perso-
najların nitqinə canlılıq gətirir, emosional təsir, qüvvətli kontrastlar yaradır, əşya və hadisələri daha 
inandırıcı, obrazlı, təsirli əks etdirir, müxtəlif anlayışların bir-birlərinə əks, əlamətlərini qarşı-qarşıya 
qoyur. Antonim sözlər şairin təsvir və fikirlərində aydınlıq yaradan dil vahidləri kimi də qiymətlidir. 
Şair onların vasitəsilə rəngarəng məna incəlikləri yaratmaqla əsərlərin ideya məzmununun açılmasına, 
obrazların hərtərəfli səciyyələndirilməsinə, konfliktlərin düzgün ifadəsinə müvəffəq olur. Müəllif baş-
qa  hallarda olduğu kimi, antonimləri obrazların vəziyyəti və hadisələrin səciyyəsi ilə bağlı şəkildə, 
məqsədə müvafiq tərzdə işlədir. 
Şairin əsərlərində işlədilmiş antonimlərin arasındakı ziddiyyətin dərəcəsi və səviyyəsi eyni 
deyildir. Bəzi antonim sözlər bir-biri ilə tam, bəziləri isə nisbi ziddiyyət təşkil edirlər. Antonim 
sözlərin bu xüsusiyyəti haqqında S.Cəfərov yazmışdır: «Antonimlik də sözlərin mənası ilə bağlıdır. Bu 
nöqteyi-nəzərdən müasir Azərbaycan dilindəki antonim sözləri, xüsusən də əks məna ifadəetmə 
cəhətindən yoxladıqda aydın olur ki, belə sözlərin bir çoxunda əksmənalılıq şərti və nisbi bir haldır» 
(35, 136). 
Bəxtiyar Vahabzadənin əsərlərinin dilində mənaca bir-birinin tam ziddini təşkil edən sözlərə, 
mütləq antonimlərə tez-tez rast gəlmək olur. Müəllif həmin sözlərə, adətən, eyni mənanın zidd 
cəhətlərini daha kəskin göstərmək  məqsədi ilə müraciət etmişdir. 
Aşağıdakı mətndə antonimlərin sıralanmasına fikir verək: 
  Onda hökm verərdim ki, 
    bu yaxşıdır, bu yamandır, 
    bu doğrudur, bu yalandır, 
  Cavanlığın hökmü qəti. 
  Bu qətilik çəkiciylə  
    çox danmışam həqiqəti  
 
 30
  Zidd qütblər arasında  
    Vurnuxmayıb,  
    gah qazanıb, gah yanmışam 
  Bu günsə mən arasında dayanmışam.  
Yaxşıyla pis, 
   Haqla nahaq, 
qarayla ağ     
Dayandığım bu nöqtənin adı çalar:   
  Bu nöqtədə yaxşı da var, yaman da var,  
  Doğru da var, nöqsan da var 
  İndi çalar çalasında  
  Mən ehtiyat məktəbini bitirmişəm. 
  Zidd qütblər arasında sərhəd çəkən 
    hüdudları itirmişəm. 
  Heç bilmirəm bu halıma 
  Mən ağlayım yoxsa gülüm? 
  İtgin salıb inamımı təkamülüm.  
(“Calar”) 
 
             Hər kəlməni, hər sözü 
                    Uda-uda kağızlar, 
                    Yalanı, da götürür, 
                    Doğrunu da kağızlar.  
(194, 65) 
Bu mətndə işlənmiş antonim sözlər arasında əksmənalılığın dərəcəsi heç də eyni deyildir. Bəzi 
sözlər  arasında əkslik münasibəti dil sistemində də mövcuddur (yaxşı-yaman, yaxşı-pis, ağ-qara, 
ağlamaq-gülmək, haqq-nahaq); bəzi sözlər arasında əkslik münasibəti isə bu mətnin çərçivəsində 
kənarda mövcud deyildir (qazanmaq-yanmaq). Sonuncu antonim cütü məlum oyunla bağlıdır, oyuna görə 
udmaq-uduzmaq antonim cütü də işləkdir. Ancaq burada qazanmaq-yanmaq cütünün işlədilməsi oyunla 
məhdudlaşmayan daha geniş semantik fon yaradır.                                
Sinonimlərin bir misra daxilində əks mənalı sinonimlərlə işlənib antiteza yaratması şairə təsvir 
etdiyi bədii lövhələri təzadlı müqayisələrlə və yeni üslubi siqlətlə yükləməyə imkan verir. Bunun 
sayəsində həm sinonimlərin, həm də antonimlərin ifadəlilik imkanları birləşib, bədii dilin gücünü və 
gözəlliyini ikiqat artırır.  
Şairin əsərlərində antonimlər, əsasən aşağıdakı üslubi məqsədlər üçün işlənilmişdir: 
a) Təbiətin obrazlı şəkildə təsviri üçün: 
 
Gəl, qışa “zəhrimar”, yaza “can” demə 
Qışın dəhşətləri yaz  içindədir 
Enişdə yoxuş var, yoxuşda eniş 
Ən böyük atəş də buz içindədir.  
(194, 43) 
Gah yağışa, gah qara, 
Gah qışa, gah bahara 
Gah axşama, gah da ki, səhərə dəm tutdular.  
     (192, 37) 
Bu kiçik şeir parçasında antonim sözlərdən istifadə təkcə təbiətin təsviri ilə bitmir. Burada 
diqqəti çəkən başqa məqamlar da vardır.      
Yaz sözü qış sözünün tam antonimi deyildir (tam antonim yay sözüdür). Bir qədər sonra qış 
sözünün bahar sözü ilə əkslik münasibətində işləndiyini görürük. Bundan başqa, od sözü ilə buz 
sözünün mənası temperatur fərqi bildirmək əlamətinə görə zidd anlayışlar hesab edilə bilər. Burada od 
sözünün sinonimi  olan atəş sözündən istifadə  edilmişdir. 
Eniş və yoxuş sözləri bir-birinin tam antonimləridir. Ancaq bunların bir misrada yerdəyişmə ilə 
işlənməsi mətnə bir rəngarənglik verir.   
Burada zəhrimar və can sözlərinin əlaqəsi  daha artıq diqqət tələb edir. Dilin leksik tərkibində bu 
sözlər qətiyyən semantik münasibətdə deyildir. Bunlar özlərinin kommunikativ  mövqelərinə görə 
əkslik təşkil edir. “Zəhrimar” qarğış, “can” alqış məqamında işlədilir.                    
b) Zaman və məkan anlayışlarını verərkən: 
 
 31
Bu qəbildən olan antonimlər bir qədər yuxarıda verdiyimiz misallarda da rast gəlmişik. Daha bir 
neçə misal: 
 
Gecə-gündüz, səhər-axşam  
Mən yazıram, oxuyuram.  
(191,  72) 
          
Biri toya,  
Biri yasa gedənlər 
Biri kefə 
Biri işə gedənlər   
(189, 43) 
   
Birinin başlanğıcıdır 
Birinin sonu  
(193, 90)   
c) Personajların psixoloji vəziyyətinin, xarakterinin dəyişməsini göstərmək məqsədi ilə 
antonimlərdən istifadə edilir. Belə ki, müəyyən şəraitdən asılı olaraq obrazın psixoloji vəziyyəti 
kəskin, gözlənilməz bir şəkildə dəyişə bilir. Surətlərin daxilində baş verən ziddiyyətli halları aşkara 
çıxarmaqda, qabarıq verməkdə antonim sözlər yüksək üslubi effektlilik nümayiş etdirir: 
Hər şey adiləşib… Nə sevinc, nə qəm (193, 140); İndi düzü budur ki, qorxuram Qorxuram mən, 
Yalan desəm tanrıdan, doğru desəm bəndədən (194, 63); Şirin xatirələr gözüm önündən Gah ağlayıb 
keçir, gah gülüb keçir (181, 140); Heyranam toxuma, heyranam tuma, İçini görürəm, çölü görünmür 
(194, 69). 
ç) Çox vaxt şair obrazların, fərdlərin müəyyən keyfiyyətlərini qarşılaşdırır. Müəllifin ustalıqla 
yaratdığı kəskin təzadlar obrazın xarici görünüşü, onun daxili aləmi haqqında oxucuda aydın təsəvvür 
oyadır. Surətlərin bu cur qarşılaşdırılmasına  həm müəllifin  nitqində, həm də personajların nitqində rast 
gəlirik. 
O hələlik seyr edir sağını solun; Ürəyi Şərq ürəyi, ağılı Qərb ağlıdır…; (190, 90). Biz həmişə 
ucalmırıq Bir qalxanda; Bir enirik… Bu enişdən, bu yoxuşdan Yaşamağı öyrənirik; (190, 42) Hər 
qatarda Neçə vüsal Neçə intizar keçir; Kimimiz bal icər, kimimiz zəhər (193, 33). 
Bal və zəhər sözlərinin əkslik münasibətində işlədilməsi onların öz mənalarına deyil, müvafiq 
maddələrin büruzə verdiyi keyfiyyətlərə söykənir (Müqayisə et: yuxarıda zəhrimar və can sözlərinin 
əkslik münasibətində işlənməsi).    
d) Bəzən obrazın keyfiyyətləri, cəhətləri qarşı-qarşıya qoyulur. 
Baş çıxarmaq həm çətindir, həm asan 
İblisindən, mələyindən dünyanın   
(192, 131)  
                                          
Yüz təpə boyu var bir uca dağda  
Yaxından yaxındır bəzən uzaq da 
Nifrət də, sevgi də, qara da, ağ da 
İşıq da, zülmət də göz içindədir   
(192, 96) 
                                          
Ellə gələn yası da toy-bayram 
 sanmış baban, 
Elsiz bir səadəti səadət bilməmişlər  
(192, 29) 
   
Ağladı yerində, güldü yerində, 
Şairin qəlbindən qəmlər ötüşdü  
(196, 37) 
   
Nə böyüdü, nə də kiçildi ancaq  
(179, 49) 
 
e) Şair antonimlər vasitəsilə personajların dəqiq cizgilərini müəyyənləşdirir, geniş təfərrüata 
 
 32
keçmədən canlı və inandırıcı portretlər yaradır. 
 
Əks-səda dərinlikdə, 
Əks-səda zirvədədir, 
Geniş dərinliyə əgər ensən, 
Ucalığa  əgər qalxsan… 
 (189, 57 ) 
   
Nadanlar görmüşəm, öz yolundakı, 
Dikə eniş deyir, düzə dik deyir 
      ( 187, 54) 
                                                       
 
 
Bəzən pislə yaxşı, uzaqla yaxın 
Qarışır 
Gözümdə dəyişir aləm 
Mələklə şeytanın, haqla nahaqqın 
 (189, 82)                                                                           
 
Məlumdur ki, «Antiteza, bu və ya digər obyektin yalnız zahiri yox, daxili  vəziyyətini  də təsvir 
etməkdə böyük rol oynayır» (34, 88). Bəxtiyar Vahabzadənin «Açıq şəhər» adlı şeirində Ponjer şəhəri 
bu cür təsvir olunur: 
 
Sən ey başı bəlalı! 
Hamıya açıq oldun, 
Sahibinə qapalı, 
Oldun yadlara möhtac 
Yersiz gəldi, yerli qaç!  
(190, 78) 
 
Antiteza şairin, yaxud təsvir olunan personajın daxili aləmini, arzusunu, istəyini, qəlb 
çırpıntılarını aça bilir (26, 89). Məsələn:  
  Bir anın içində həm qara, həm ağ, 
  Həm yaxın oluram, həm də mən  uzaq. 
  Həm gecə oluram, həm gündüz, Allah!  
  Həm, əyri oluram, həm də düz, Allah! 
 (193, 71) 
         
  İnsan gah daş olur, gah od, gah da su 
  Gah sevinir, 
  Gah da peşiman olur, 
  Bir anın içində gah sakit quzu, 
  Gah da çalxalanan bir ümman olur.  
( 183, 65) 
 
Burada belə bir məqam qeyd edilməlidir: “sakit quzu”, ”çalxalanan dəniz”, nə  sözün birbaşa 
mənasında, nə də məcazi mənasında təzad təşkil etmir. Bunlar insana aid edilib, onun tez-tez dəyişkən 
ruhi aləminə şamil ediləndə təzad yaradır, bədii effekt verir. “Antitezalar nəinki ayrı-ayrı cümlələrdən 
ibarət olur, hətta bəzi lirik əsərlər bütövlükdə antiteza nümunəsidir” (40, 78) Şairin aşağıdakı şeirləri 
buna misal ola bilər: 
   O deyir ki, sınaydı  
    qatarın təkərləri  
   Mən deyirəm bu anlar  
    aylar qədər uzana 
   Mənim üzümdə sevinc  
    onun üzündə kədər,  
   Onunçün ağlayırsa,    
 
 33
    mənimçün gülümsəyir,  
    səkilər, ağ səkilər 
Sizin gen sinənizdə, 
səkilər ay, səkilər 
Yarı yola salınan 
könlünə dağ çəkilər!  
(“Səkilər”) 
   
   Bir səkidə bir anda  
   Dayanıbdır yanaşı 
    yarı yola salan da,  
    yarı qarşılayan da. 
   Kim gecəni gündüzlə,  
    günəşi ayla görmüş? 
Kim hicranı vüsalla, 
  qışı da yayla görmüş? 
Bu səkidə qarışır 
  su atəşə, ay günə 
Hicranın göz yaşları 
vüsal gülüşlərinə. 
Bu dünyada vüsalla, 
hicranın görüş yeri, 
Bəli, bu səkilərdir, 
    bu vağzal səkiləri  
(“Bir üzdə iki dünya”) 
 
Burada belə bir məqam üzərində dayanmaq istərdik. Antonimlər leksik mənalarına görə zidd 
sözlər olsalar da, onlar kateqorial baxımdan oxşarlıq, eynilik nümayiş etdirir. Bu ümumilik onların 
leksik-sintaktik paralellər şəklində işlənməsinə imkan verir. Ancaq bu, antonim  sözlər üçün yeganə 
imkan deyildir. Cümlələr və mətnlərdə antonim  sözlərin qeyri-paralel şəkildə işlənməsinə də tez-tez 
rast gəlmək olur. Bu indiyə qədər nəzərdən keçirdiyimiz misallarda kifayət qədər müşahidə edilmişdir. 
Bundan sonra verəcəyimiz misallarda da vəziyyət bunun eynidir. Bütün hallarda sözlərin leksik  
mənası onların sintaktik işlənməsi üçün baza təşkil edir. Leksik mənaya görə əkslik xüsusi sintaktik 
modellərin köməyi ilə özünü biruzə verir. Qeyd edək ki, bir çox hallarda leksik mənaya görə əkslik 
münasibətində olmayan sözlər də şərti olaraq mətnlərdə əkslik münasibətində işlənə bilir. 
Bəxtiyar Vahabzadə poemalarında da təzad yaratmaq üçün antonim sözlərdən geniş istifadə 
etmişdir. Şairin «Təzadlar» poemasındakı bölmələrin, yaxud ayrı-ayrı şeirlərinin bir qisminin adlarına 
baxaq; «Qara saçlar-ağ saçlar», «Tapmaq-itirmək», «Biri varmış, biri yoxmuş», «Yaxın uzaq oldu», 
«Nə ondansan, nə bundan» «Piyada-sərnişin», «Nida-sual», Saray-daxma», «Bəm-zil», «Yox 
düşmürəm, qalxıram», “Haqqa haqsız dedilər», “Aclardan toxlara», «Bulaq başında susuzluq», 
«Yaşaya-yaşaya yaşamayan var»..., «Zaman-məkan», «Göz ya qulaq», «Ana və balalar», «Ata və 
oğul».Bu əsərlərdə zahirən təzad görünməsə də, əslində, bu başlıqlardakı müxtəlif anlayışlar bir-biri 
ilə müqayisədə qütblər səviyyəsindədir və şair həqiqətən bunları qarşılaşdırmış, aralarındakı fərqlə 
onları bağlamışdır. Bəzən cümlə üzvü kimi başlıqda həmcinslik görünməsə də, sözün sematikasında 
təzad qavranılır: Məsələn: «Satqınlıq» başlığını götürək: Şübhəsiz, «satqınlıq» anlayışı dərhal oxu-
cunun təsəvvüründə öz mənfi qütbünü canlandırır və onunla müqayisədə içindəki naqisliyi biruzə verir. 
Satqınlıq həyatda normal davranışın, müsbət təsəvvürün, bütövlükdə, gözəlliyin ən iyrənc düşmənidir. 
O,  səmimiliyin qənimidir. Buna görə də sərlövhədəki həmin anlayış özünün qıcıqlandırıcı fonu ilə 
oxucunun hisslərini oyatmağa başlayır. Təbiidir ki, şair bədii mətləbi qabartmaq üçün təzadlardan 
geniş istifadə edir. Babəki satan Səhl-Sumbatdan danışılan bədii parça maraqlıdır: 
  O düşməndən qorxuram ki, 
       İçindəki zülmətini... 
  Üzündəki gülüş ilə örtə bilə. 
          Səhl-Sumbat! 
  Yollarıma diyirlədin 
    Xəyanətin ilk daşını,   
  Üzündəki gülüş ilə 
 Sən axıtdın,  
 
 34
  Bir ölkənin göz yaşını.  
     Bu gülüşlə 
  Xəyanəti zəhərlə qatmısan. 
  Bu gülüşlə.  
( 195, 210) 
 
Burada şair satqınlıq hərəkətinin məzmunundakı təzadı, insan davranışı ilə onun əksliyini 
içindəki-üzündəki, zülmət-gülüş, gülüş-gözyaşı, zəhər-bal, gülüş-ağlatma sözlərinin antonimliyi 
əsasında bədii-emosional yüksəkliyə qaldırır və satqınlığın düşmənliyinə qarşı dura bilən, onun 
amansız hücumunu dəf etməyə qadir olan, onu məhv etməyə qadir olan nifrət hissi yaradır, nifrəti 
satqınlığa qalib gəlmək dərəcəsində silahlandırır, alovlandırır. Təzadların  tərəfləri sərlövhədə baş-
başa gələn şeirlərdə də antonimlərin bədii gücünü görürük. Onların ekspressiyası məhz bu vəziyyət-
dədir. Şəki şəhərindəki məşhur Xan sarayı ilə Mirzə Fətəlinin evini bir lövhədə canlandıran «Saray–
daxma» şeirində məhz bunu görürük: 
 
Böyüyür çox zaman böyük ürəklər 
Kiçik daxmalarda, dar daxmalarda... 
Balaca daxmadan bir az o yanda  
Durur Xan sarayı...  
təzada bir bax. 
İşıqlı saraydan zülmət axanda 
Qaranlıq daxmadan nur axdı ancaq.  
(190, 96) 
 
Təzadların vəhdətindən yaranan poetik nümunələri sərlövhəsindən «əkslik» çığıran şeirlərlə 
məhdudlaşdırmaq olmaz. Bu, işin ancaq formal, kənardan görünən tərəfidir. Sərlövhəsində «barışıq» 
görünən şeirlərin də içərisində bədii məzmunun ifadəsinə xidmət edən antonimlər eyni dərəcədə 
işləkdir. Şairin «Bəs bu necə gülüşdü» adlı şeirə diqqət edək: 
  Zülmlər ədaləti  
    İtirdi ilim-ilim... 
  Günahkar ittihamçı,  
    Günahsızsa müttəhim. 
  Aşağının haqqını yuxarılar bölüşdü, 
  Bəs bu necə gülüşdü. 
(194, 125)  
 
Misrada qarşı-qarşıya dayanan anlayışların (zülm-ədalət, günahkar – ittihamçı, günahsız-
günahkar ittihamçı-müttəhim, aşağılar – yuxarılar) toqquşması-emosiya qığılcımı verir; anlayışlar 
ayrı-ayrı səngərlərə mənsubdur, rəddetmə əlaqəsindədir. M.Ə.Sabirə həsr olunmuş bu şeirdə böyük 
satirikin poeziyası üçün səciyyəvi olan «göz yaşı içində gülüş» məzmunu beləcə antonimlərlə, 
əksmənalı sözlərlə ifadə olunur. Bu xüsusiyyət janrından və məzmunundan asılı olmayaraq, şairin 
bütün əsərləri üçün səciyyəvidir. Həm də, ümumiyyətlə, misralardan göründüyü kimi, inkarı inkar, 
əksliklərin vəhdəti, səbəb-nəticə əlaqələri əlahiddə vəziyyətdə deyil, çox yerdə sinkretik haldadır. 
Bəxtiyar Vahabzadənin əsərlərinin dilində işlənmiş mütləq leksik antonimlərin bir hissəsi qoşa 
işlənir və misrada vahid ifadə kimi çıxış edirlər: qalxıb-enmək; oturuşuna-duruşuna; yaxşı-yaman; 
gecə-gündüz; üstdən-aşağı; böyük-kiçik; ağsaqqal-qarasaqqal; səhər-axşam; uşaqlı-böyüklü; əvvəl-
axır; altdan-üstdən; acılı-şirinli; ağlaşan-gülüşən; dərə-təpə; orda-burda; girinti-çıxıntı;  irili-xırdalı; 
başdan-ayağa; oturub-durub; az-çox; irəli-geri; ağır-yüngül; açıb-yumdu; içini-çölünü; eninə-
uzununa; sağa-sola; əvvəl-axır; bərkə-boşa  və s. 
Bəxtiyar Vahabzadənin şeirlərində işlənən antonim sözlər quruluş etibarı ilə aşağıdakı tipləri 
təşkil edir: 
a)  Sadə sözlər arasında əkslik münasibəti: bu münasibət sadəcə olaraq sözlərin leksik mənasına 
məxsus olub, başqa şəkildə ifadə olunmamışdır:  
Gənc-qoca, iç-çöl, od-su, bərk-boş, ağ-qara, tez-gec, durmaq-oturmaq, almaq-vermək, gülmək-
ağlamaq və s. Bunların içərisində mənşəcə alınma olanları da az deyildir: xeyir-şər, sülh-müharibə, 
şərq-qərb,  köhnə-təzə və s. 
b) Antonim sözlərin bir qismi quruluş etibarilə düzəltmə sözlər olub, oxşar sözdüzəltmə modeli 
biruzə verirlər: böyük-kiçik, ağlaşma-gülüşmə, əyləncəli-sarsıntılı, ləzzətli-könülsüz, məftunluq-
 
 35
laqeydlik, gediş-gəliş, qaranlıq-işıq, gəlir-çıxar,  aclıq-toxluq və s. 
c) Antonim sözlər və ifadələrin başqa bir qismi mürəkkəb tərkiblər şəklindədir: bunların 
içərisində eyni sözdüzəltmə modeli ilə təmsil olunanlar da az deyildir: xoşbəxt-bədbəxt, xoşbəxtlik-
bədbəxtlik, gündoğan-günbatan, gülə-gülə-ağlaya-ağlaya, yoxa çıxmaq-peyda olmaq, deyib gülən-
qəzəbli və s. 
ç) Antonim sözlərin başqa bir qrupu sözdüzəltmə və mənşə etibarilə müxtəlif sözlərlə təmsil 
olunur: gənc-yaşlı, nəvaziş-sərtlik, alçaq-hündür, bugün-sabah, ağıllı-səfeh, dolu-boş, geniş-dar və s. 
Beləliklə, biz görürük ki, Bəxtiyar Vahabzadənin şeirlərində işlənən antonimlərdə bir çox 
əlamətlər dəyişə bilir. Bunlardan dəyişməz qalan müvafiq sözlərin eyni nitq hissəsinə mənsubiyyəti 
faktıdır (Hərçənd bizə bu da məlumdur ki, şair bəzi hallarda eyni nitq hissəsinə mənsub olmayan 
sözləri də qarşılıqlı əlaqədə işlədə bilir). 
Ancaq Bəxtiyar Vahabzadənin üslubu üçün xarakterik olan cəhətlərdən biri də budur ki, şairi çox 
vaxt zidd mənalar yox, zidd vəziyyətlər maraqlandırır.  
Şairin “Sevgi və nəticə” adlı şeirinə nəzər yetirək: 
 
Sevirəm havanın tutulmağını  
O, günəş doğacaq,  
o, günəş ancaq.  
Sevirəm qışın da sərt olmağını  
 
İsti yay doğacaq... 
                 Sevirəm nifrətin lap son həddini 
                O, sevgi doğacaq... 
                Sevirəm zülmün də məşəqqətini 
                Ədalət doğacaq. 
 ( 187, 90) 
 
 
Burada təbiət və cəmiyyət hadisələri yaradıcı şəxsiyyətin subyektiv düşüncələri güzgüsündə 
əksini tapır.  Qarşılaşdırılan tərəflər ikidir, ancaq üçüncü tərəf də vardır ki, həmin tərəfləri vəhdətdə 
götürüb, onlara bu cəhətdən qiymət verir. Burada söz yoxdur, amma ona lüzum da, imkan da yoxdur, 
maksimum yığcamlıq bədii fəlsəfi ümumiləşdirməyə aforizm səciyyəsi verir. Əksliklərin təmasının bir-
birini şərtləndirməsini görmək və bədii səviyyədə əks etdirmək şairin poeziyasına xüsusi bir 
ekspressiya verir. Bu, əks məzmunlu, əks məqamlarda işlənən sözlərin sayəsində baş tutur. Bunlar 
həyatda və şairin fikir aləmindəki təzadların dildəki siqnallarıdır. Həmin siqnallar həyatın inkişafın 
müxtəlif təzahür formalarının əks-sədasıdır. Həyatda ağrılı-acılı anlar, narazılığa səbəb olan 
çatışmazlıqlar şairin nitqini və onun vasitəsilə də oxucunun qəlbini poetik impulslarla doldurur.  
Fikrimizi daha da qüvvətləndirmək üçün “Təbrik” şeirinə müraciət edək. Şair görkəmli 
Azərbaycan aktyoru, xalq artisti Ələsgər Ələkbərovun 50 illiyi münasibəti ilə  yazılmışdır. Əsərdə 
aktyorun dəyişkən siması, dinamik obrazı öz əksini tapmışdır. Bu obraz təkcə özlüyündə  deyil, həm də 
günün, dövrün zövqləri, tələbləri səviyyəsində əhəmiyyət kəsb edir. 
 
Bu gün daş olan qəlbin 
Sabah mum olur sənin. 
Diləklərin gah azad,  
           gah məhkum olur sənin. 
          Sən həm könül tikirsən,  
          Sən həm könül qırırsan. 
           Bir ürəyə özün de:  
         Həm quzu dincliyini, 
     həm də şir qəzəbini 
     necə sığışdırırsan?  
 
           Nə qədər ki qəlbinlə  
           Bu sənətə bağlısan,  
           Sən yoxsuldan sadəsən, 
          Şahdan təmtəraqlısan  
(189, 85) 
 
 36
 
Bu kiçik parçada bir çox sözlər təzad yaratmağa xidmət edir: daş-mum, azad-məhkum, dinclik-
qəzəb, sadə-təmtəraqlı, könül tikmək-könül qırmaq, bu gün-sabah və s. 
Əslində bu söz və ifadələrin heç biri sözün əsl mənasında antonim deyildir. Həmin sözlərin 
əkslik münasibətində işlənməsinə imkan verən onların birləşmələrin tərkibində olması və məcazi 
mənada çıxış etməsi ilə bağlıdır. Mətndən xaricdə onların əkslik münasibətində olduqları sözlər 
bunlardır:daş(-), mum (-), azad – bağlı, dinclik-nadinclik, sadə-mürəkkəb, yıxmaq-tikmək və s. 
Çox asanlıqla sübut etmək olar ki, müəllif məcazi mənada bir-birinin əksini təşkil edən sözləri 
işlətməklə elə effektə nail olmuşdur ki, onu tam antonimlərin hesabına əldə etmək olmazdı. Ancaq 
buna ehtiyac yoxdur. 
Bəxtiyar Vahabzadənin lirik əsərlərində obrazlılıq birinci yer tutur. Professor T.Hacıyevin qeyd 
etdiyi kimi, “obrazlılıq təkcə gerçəkliyin inkişafını yox, həm də insanın hiss və fikirlərinin 
mübarizəsini, insan qəlbinin təlatümlərini əks etdirir. Müəllifin hissləri və fikirlərinin dialektikasında 
həyatın dialektikası təcəssüm edir. Burada  əsas şərt ifadə olunan hisslərin coşqunluğu, dra-
matizmidir”(52, 85). 
Bəxtiyar Vahabzadənin daxili dinamika və hərəkətlə zəngin olan şeirləri çoxdur. Onlardan birinə 
fikir verək: 
 
Nə qədər fərəhlidir bizim şəhər bağları 
Alır yaz günlərində qoynuna uşaqları! 
Onların nə qayğısı, nə dərdi?! Gülə-gülə, 
Oynaq kəpənək kimi qonurlar güldən-gülə. 
Onların bəziləri ata üzü görməmiş,  
Atayla çörək yeyib, birgə ömür sürməmiş, 
Onlar ata paltarı hələ geyməsələr də, 
Körpə ürəklərində yer yoxdur qəmə, dərdə, 
O atalar öldü ki, qalib yaşasın Vətən, 
Öldülər ki, ölümlər çəkilsin yer üzündən.  
Öldülər ki, ölməsin oğulları, qızları. 
(191, 89) 
 
Burada açıq-aşkar sözlərin işlənməsi ilə ifadə olunmuş təzad bir dənədir -  daha doğrusu, eyni 
felin təsdiq və inkar formalarının (ölmək-ölməmək). Burada təbiətlə insan həyatı, məişəti arasında tam 
uyğunluq vardır: Yaz fəsli, şəhər bağı, ətraf gül-çiçəklə doludur. Belə günlər adamın qəlbini fərəhlə 
doldurur. O xüsusən uşaqlar üçün göydən düşmədir. Onların dərdi, qayğısı  yoxdur. Gülə-gülə kəpənək 
kimi güldən-gülə qonurlar (yəni, gül-çiçək dərirlər). Onların qəlbində dərdə-qəmə yer yoxdur. Sonrakı 
misralardan bilirik ki, bu uşaqlar həyatdan yarımaq, taledən razı qalmaq baxımından heç də yekcins 
deyillər. Onların içərisində ata üzü görməyənlər, ata  çörəyi yeməyənlər də vardır.  Bu məlumat 
əvvəlki səhnə ilə, uşaqların qayğısız, dərdsiz, qəmsiz olması barəsində qənaətlə dissonans yaradır. 
Məlum olur ki, onların qayğısız, dərdsiz, qəmsiz olması psixoloji amillərlə bağlıdır; əslində qayğı üçün 
də, dərd-qəm üçün də kifayət qədər əsas səbəb vardır. Həmin parçada müəllifin oxucunun gözünə 
soxmadığı, amma şeirin bədii siqlətini tapmışdır. Buradan aydın olur ki, həmin uşaqlar  ağılsız, kef 
içində qazanılmış, biabırçılıq içində dünyaya gəlmiş və peşmançılıq, tövbə ilə atılmış “dədəli-nənəli 
yetimlər” deyillər. Onların ataları vətənin dar günlərində canlarından keçmiş, övladlarının vaxtsız-
vədəsiz həyatdan  getməsinə yol verməmək uğrunda həlak olmuşlar. (43, 14)  
Biz bilirik ki, əksmənalı sözlər üçün ən xarakterik işlənmə tərzi onların eyni subyekt, eyni 
obyektlə əlaqəli şəkildə işlənməsidir. Həm yazılı dildə, həm də şifahi nitqdə bu  ən işlək üsuldur. 
Bununla yanaşı,  əksmənalı sözlərin başqa-başqa subyekt və obyektlərlə əlaqədar işlənməsinə də rast 
gəlmək olur. Məsələn:  Quzu ayağı dirçələr, Qoyun ayağı incələr (Məsəl). Yaxud: Torpaq deyib: 
“Öldür məni, dirildim səni” (Atalar sözü). 
Bəxtiyar Vahabzadənin bir şeiri “böyük” və “kiçik”, “böyümək” və “kiçilmək” təsəvvürlərinin 
qarşılaşdırılması üzərində qurulmuşdur: 
 
  Məhəbbət istədin bir zaman məndən 
  Dedin ki, dar gəlir könlümə, könlün, 
  Utanıb o böyük məhəbbətindən  
  Mənim məhəbbətim böyüdü hər gün. 
  Elə böyüdü ki, kiçildi dünya 
 
 37
  Əriyib nöqtəyə döndü gözümdə 
  İtirdim dünyanı, 
  Dünyam sən oldun, 
  Həm məni, həm səni tapdım özümdə!  
(180, 106) 
 
Bu kiçik şeir parçası sintaktik cəhətdən bir-birini şərtləndirən, cəzb və rədd edən bir çox 
təsəvvürlərin qarşılıqlı fəaliyyəti üçün geniş meydan açır.  
Məhəbbət iki tərəf arasında baş verir; burada da belədir. Ancaq burada bir tərəf - “o qədər də 
böyük olmayan məhəbbət”lə, o biri tərəflə - “böyük məhəbbət”lə sevir. Sevən könüllər açıq-aşkar bir-
birinə tay deyil: biri geniş, o biri isə dar, darısqaldır. 
Müqabil tərəfin “böyük məhəbbət”indən utanmaqla  aşiqin məhəbbəti böyüməyə başlayır, artır 
(Mətndə: böyüyür). Bu hiss o qədər böyüyür ki, aşiqin gözündə dünya kiçilir, əriyib  nöqtəyə dönür. 
Şair aşiq dünyasını itirir, məşuq onun dünyası olur. 
Burada sən sözünün işə düşməsi ilə  “mən”- “sən” müqabilliyi də işə düşür: Həm məni, həm səni 
özümdə tapdım. Əslində Azərbaycan dilində bu cür demək düzgün deyil: “Həm özümü, həm də  səni 
özümdə tapdım” demək daha məqbuldur. Burada “mən” və “sən” müqabil tərəflərə bölünmə aradan  
qalxır, hər ikisi “özüm”ə keçir. 
 Qeyd etmək lazımdır ki, müasir Azərbaycan dilində “mən” – “sən” qarşılığı ilə yanaşı “özüm” – 
“özün” qarşılığı da vardır. Müqayisə et: Özüm-özünə qurban, gözlərim gözlərinə (Bayatı)  (28, 19). 
Şeirdə “özüm” və  “özün”  qarşılığı “mən və sən” qarşılığı ilə əvəz edilmişdir. Poetik dil 
baxımından bu tamamilə təbii səslənir: “Özü” və “özgəsi”, “özüm” və “özün” qarşılığında əkslik tam 
qarşılıq şəklində qalır. “Mən” və “sən” qarşılığında bu ifrat qarşıdurma yoxdur. “Mən” və “sən” 
müqabil tərəflərə bölünməyən  “biz”ə, hətta “özüm”ə keçir. Bu anlayış ifadə tərzi şairin böyük ustadı  
Füzuliyə gedib çıxır. 
Bəxtiyar Vahabzadənin əsərlərində təzad mümkünlə, olub-keçənlə imkan, namumkün, qeyri-
mümkün arasında münasibət kimi də özünü göstərir.  
   
  Həyat səni güldürəndə gülmüsən, 
  Hünərin var ağlayanda gül görüm.  
(182, 122) 
 
Əlbəttə, burada güldürəndə və ağlayanda, gülmüsən və gül görüm ifadələri kateqorial 
baxımından bir-birinin tam müqabili deyildir. Gül felindən sonra işlənən –dür şəkilçisi təsirsiz feldən 
təsirli fel düzəldən şəkilçidir, onun tam qarşılığı ağladanda olmasıdır. Hətta, bizdə belə bir qənaət 
yaranır ki, şeirdə ağlayanda formasının işlənməsi hansı isə bir səhvlə bağlı deyil ki? Gülmüsən felin 
nəqli keçmiş zaman formasıdır; ona müqabil olaraq, felin əmr formasında olan söz işlənmişdir. 
Lakin bu  bir beytin  təzadları təkcə bu qeyd edilənlərlə bitmir. Beytdə şəxsin iki vəziyyəti 
müqayisə yolu ilə qarşılaşdırılır: gülmək məqamında gülmək imkanı və ağlamaq məqamında gülmək 
qabiliyyəti. Bunlardan birinci adi bir haldır:  Gülməyi gələndə, kefi kök olanda kim gülməz? Amma 
tale səni ağladanda özündə gülməyə qüvvə tapmaq başqa bir keyfiyyət “hünər” istəyir. Bu “hünər”, bu 
qabiliyyət xalq ədəbiyyatında klassik Azərbaycan ədəbiyyatında dönə-dönə poetik ifadəsini tapmış, 
təqdir edilmişdir. Bəxtiyar Vahabzadə bunlardan xəbərdar sənətkardır. Bunlardan bəzilərini yadımıza 
salaq: 
Məcnun dərd əlindən dağa çıxdı, Dedilər:-Bəxtəvər, yaylağa çıxdı! Ölürəm  (yaxud: oxuram) 
dərd əlindən, Görən deyir: - Eşqə bax! (Bayatı). Şadlıqdan hər kəs gülər, İgidsən, bu dağdan gül! 
(Kərkük məsəli) (28, 133). 
Bəxtiyar Vahabzadəyə bunların hamısı məlumdur. Belə olduqda yuxarıdakı beyt dönə-dönə 
deyilmişlərin təkrarı deyil ki? Bizcə, yox. Həmin qarşılaşmanın məntiqi, semantikası eynidirsə, onun 
təzahür formaları müxtəlifdir. Necə ki, kiminsə dərdə mərdliklə dözməsi başqalarının oxşar şəraitdə 
mətanət göstərməsini qiymətdən salmaq, lüzumsuz etmək demək deyil. 
Bəxtiyar Vahabzadənin şeirlərində sinonim sözlərin eyni bir antonim sözlə qarşılaşdırılmasına, 
təbii olandan, əldə edilən, qazanılmış olanın qarşılaşmasına əsaslanan təzada da rast gəlirik: 
 Qara, şəvə saçları təbiət vermiş mənə, 
 Ağ saçları həyatda mən özüm qazanmışam. 
 (180, 99)     
 
Bu beytdə qara və ağ sözləri bir-birinin tam antonimidir. Şəvə  sözü də “qara” anlayışını ifadə 
 
 38
edir. Lakin bu məna şəvə sözünün birinci yox, ikinci, məcazi mənasıdır. Beytdə ikinci təzad qara 
saçların anadangəlmə  olması ilə,  ağ saçların uzun və gərgin əməklə əlaqədar olaraq meydana 
çıxmasının müqayisəsinə əsaslanır. 
Beləliklə, Bəxtiyar Vahabzadə dilimizin lüğət tərkibində olan antonim sözlərdən əsərlərinin 
mövzusuna, məzmununa, obrazların xarakterlərinə uyğun şəkildə, müxtəlif üslubi məqamlarda istifadə 
etmişdir. Şair antonimləri təsirli üslubi vasitə kimi işlətməklə hadisələr arasındakı ziddiyyətləri daha 
qabarıq şəkildə vermiş, qəhrəmanlarının daxili aləminin açılmasına, bədii mətləbin oxucuya təsirli, 
yaddaqalan şəkildə çatdırılmasına nail olmuşdur. Şair dildə mövcud olan antonim sözlərdən istifadə 
etməklə kifayətlənməmiş, sözlərin məcazi mənalarını da sintaktik əkslik  münasibətlərində götürmüş-
dür. 
 
2. Frazeoloji birləşmələr 
 
 Dilimizdəki frazeoloji birləşmələr dilin milli ruhunu, gözəlliyini, rəngarəngliyini əks etdirən 
vahidlərdən biridir. Xalqın yaratdığı obrazlı ifadələr frazeologiyanın əsasını təşkil edir. Frazeoloji 
vasitələrin üslubi xüsusiyyətləri bədii əsərlərdə haqqında bəhs edilən hadisələrin reallığı üçün, obrazlı 
təsviri, nitqə emosionallıq vermək üçün çox böyük əhəmiyyətə malikdir. Ümumxalq dilinin 
frazeologiyası söz sənətkarlarından ötrü tükənməz mənbədir. Əsərdə surətin daxili həyəcanının, psixo-
loji gərginliyinin dolğun əks etdirilməsində, milli koloritin verilməsində, şairin xalq dilindən istifadə 
etmək bacarığının üzə çıxarılmasında, onun təhkiyə dilinin ümumxalq dilinə yaxınlaşdırılmasında, 
əsərin ideyasının oxucuya  tez, aydın və bədii şəkildə çatdırılmasında frazeoloji birləşmələr böyük rol 
oynayır. 
Frazeoloji birləşmələri adətən xalq  yaradır. Doğrudur, ayrı-ayrı söz sənətkarlarının  özləri də 
bəzən frazeoloji birləşmələr yaradırlar ki, bu da fərdi-üslubi frazeoloji birləşmələr adlanır.  
Frazeoloji birləşmələr Bəxtiyar Vahabzadənin əsərlərinin dilinə xüsusi bədii təravət və gözəllik 
gətirən obrazlı dil materiallarındandır. Buna görə də onun şeirlərində işlənən frazeoloji birləşmələrin 
üslubi mövqeyini aydınlaşdırmaq, üslubu  boyalarını araşdırmaq olduqca vacibdir. 
Bəxtiyar Vahabzadənin əsərlərinin dil materialları içərisində frazeoloji birləşmələr şəkil və 
məzmunca, habelə üslubi funksiya cəhətindən nəzəri cəlb edir. Dilimizin çoxəsrlik inkişafı prosesində 
formalaşmış eyni sabit söz birləşmələri başqa şairlərin əsərlərinin dilində də işlənməkdədir. Lakin bu 
işləklik Bəxtiyar Vahabzadənin yaradıcılığında özünəməxsus xüsusiyyətlərlə seçilir. Şairin bədii 
dilində frazeoloji birləşmələr əsərlərin ideya-bədii məzmunu ilə ahəngdarlıq təşkil edir, misraların söz 
və ifadələri ilə üzvi şəkildə  əlaqələndirilir. 
Şairin əsərlərinin frazeologiyası üzrə aparılan müşahidələr göstərir ki,  orada feli frazeologiya 
daha geniş yer tutur. “Tərkib hissələrinin yekun mənası hərəkət, hal və proses ifadə edən frazeoloji 
ifadələr feli frazeoloji ifadələr hesab edilir” (90, 63).  
Frazeoloji birləşmələr müvafiq fellər ətrafında qurulsa da, onlar müəyyən bədən üzvləri adları və 
s. sözlərin işlənməsini də tələb edir. Frazeologizmin ümumi məzmunu çox vaxt bunlarsız təşəkkül tapa 
bilmir. Məsələn, yatmaq sözünü götürək. Yatmaq feli tərkibin ümumi strukturunu verir, ona qoşulan 
sözlərsə frazeologizmin məzmununun formalaşmasında iştirak edir: ürəyinə yatmaq,  ipə-sapa 
yatmamaq, bəxti yatmaq və s. 
Bəxtiyar Vahabzadənin əsərlərinin dilində feli frazeologiyanı genişləndirən amillərdən biri insan 
fəaliyyətində mühüm rolu olan bədən üzvlərini bildirən baş, göz, əl, ayaq, ürək və s. kimi sözlərdən 
tez-tez istifadə edilməsidir.  
1. Ürək sözü ilə feldən düzələn frazeoloji birləşmələr: ürəyinin teli qırılmaq (183, 210); ürəyinə 
salmaq (175, 217); ürəyinin başına köz yapışmaq (186, 218); ürəyini tel-tel eləmək (178, 100); ürəyinə 
xal düşmək (181, 220); ürəyi dağa dönmək (186, 221); ürəyinə su səpilmək (183, 123); ürəyinə od 
qoymaq (181, 207); ürəyini  gəmirmək (183,84); ürəyinə yatmaq (193,  84); ürəyinin səsini boğmaq 
(184, 72); ürəyi soyumaq (176, 198); ürəyi partlamaq (191, 15); ürəyi yerindən oynamaq (176, 125); 
ürəyi yumşaltmaq (181,  113); ürəyini üzmək (177, 120); ürəkdən  qovmaq (193, 155); ürəyi götürmək 
(177, 123); ürəyi ağrımaq (177, 112); ürəyinə dammaq (185,  15); ürəyinə salmaq (193, 38); ürəyində 
saxlamaq (190, 80); ürəyi sıxılmaq (185, 94); ürəyindən xəbər vermək (177, 70); ürəyinə daş basmaq 
(193, 170); ürəyini yemək (194,  47); ürəyini açmaq (187, 181); ürəyini deşmək (186, 151); ürəyini 
boşaltmaq (194,  180); ürəyi yanmaq (191, 155); ürəyi çırpınmaq (187, 156); ürəyi uçunmaq (194, 
130); ürəyini dağlamaq (186, 48); ürəyi titrəmək (190, 162); ürəyinə dağ çəkmək (188, 101); ürəyi 
darıxmaq (190, 98); ürəyindən keçirtmək (194, 109); ürəyində qalmaq (188, 109); ürəkdən gülmək  
(186,  139)  
2. Göz sözü ilə feldən düzəlmiş  frazeoloji birləşmələr; gözündən alov saçılmaq (190, 84); 
 
 39
gözləri allanmaq (184, 32); gözü almaq (188, 156); gözlərinə qaranlıq çökmək (191, 123); gözünün 
qabağına gətirmək (187, 124); gözündən qığılcım çıxmaq (195, 86); göz qoymaq (195, 49); gözü 
qorxmaq (194, 82); gözünün qorasını tökmək (194, 152); gözü qaralmaq (195, 27); gözünü qan tutmaq 
(194, 30); gözü dolmaq (192,  127); gözləri dörd olmaq (190, 103); gözə dəymək (194, 93); gözünə kül 
üfürmək (191, 65); gözü düşmək (195, 94); göz dikmək (194, 80);  gözünün yağı ərimək (187, 75); göz 
yaşı tökmək (194, 137); göz yummaq (191, 203); gözləri kəlləsinə çıxmaq (186, 71); gözünü çəkmək 
(191, 34); göz gəzdirmək (193, 21); gözləri gülmək (190, 140); gözü götürmək (191, 43); gözləri 
süzülmək (187, 164); gözü sataşmaq  (194, 99); gözdən salmaq (191, 95); gözü su içməmək (190, 25);  
gözdən oğurlanmaq (190, 94); göz olmaq (195, 105); gözünün odunu almaq (190, 79); göz verib-işıq 
verməmək (194, 54); göz vurmaq (194, 150); gözdən keçirmək (190, 104); gözündə pərdə olmaq (194, 161); 
gözlərinə tor gəlmək (195, 162); gözü torlanmaq (194, 42); gözdən iraq olmaq (195, 162); gözünü zilləmək 
(195, 102). 
3. Baş sözü ilə feldən düzəlmiş frazeoloji birləşmələr: baş açmaq (194, 110); baş sındırmaq 
(182,  28); başa salmaq (182, 82); baş çəkmək (194, 183); baş çıxartmaq (193, 176); baş endirmək 
(172, 170); baş götürmək (194, 171); başı daşa dəymək (194, 103); başına torba salmaq (189, 140); 
başında tərs dəyirman işlətmək (194, 58); başının üstündən iş görmək (192, 104); başının üzərini 
almaq (185, 116); başını yerə qoymaq (187, 148); başı yastığa əyilmək (191, 147); başına hava gəlmək 
(189, 52); başına oyun açmaq (187,  162); başını itirmək (189, 152); başı qarışmaq (182, 82); başına 
çəkmək (192, 106); başına iş gəlmək (189, 128); başından böyük danışmaq (194, 14); başından basmaq 
(195, 102); başı çıxmaq (194, 121); başından top-tüfəng atılmaq (195, 106); başını yemək (190, 72) və 
s. 
4. Dil sözü ilə feldən düzəlmiş frazeoloji birləşmələr: dil açmaq (187, 147); dilini dinc saxlamaq 
(194, 18); dilini dinməzinə qoymaq (195, 114); dilinə gətirmək (187, 172); dilindən qopmaq (191, 49); 
dilindən çıxmaq (193, 26); dili söz tutmaq (192, 170); dilə tutmaq (192, 16); dilə gəlmək (193, 20); 
dilini  gödək eləmək (192, 147); dilinə dil vermək (191, 52); dili ağzına sığışdırmamaq (193, 83); dili 
bağlanmaq (191, 112); dil tapmaq (193, 17); dilinin ucuna toplanmaq (193, 101); dilindən  düşməmək 
( 188, 106). 
5. Əl sözü ilə feldən düzəlmiş frazeoloji birləşmələr: əldən getmək (189, 48); əldən salmaq (191, 
66); əli başında olmaq (191, 62); əlini hər yerdən üzmək (190, 124); əlini ağdan-qaraya vurmamaq 
(187, 158); əldən çıxmaq (192, 110); əlinin altında böyümək (189, 128); əl üzmək (188, 146); əl çəkmək 
(189, 16); ələ salmaq (187, 116); əl qaldırmaq (188, 86); əldən düşmək (194, 109); ələ almaq (190, 112); 
əl aparmaq (187, 68); əlini bulaşdırmaq (193, 109); əl atmaq (194, 81) . 
6. Qulaq  sözü  ilə feldən düzələn frazeoloji birləşmələr: qulağı səsə düşmək (193, 109); qulağı 
dolmaq (194, 18); bu qulağından alıb, o qulağına vermək (193, 162); qulağına söz dəymək (187, 26); 
qulağı almaq (194, 34); qulağına siqnal dəymək (186, 49); qulağına çatmaq (194, 79); qulağından 
getməmək (186, 83) . 
7. Ayaq sözünün iştirakı ilə düzələn frazeoloji birləşmələr: ayağı kəsilmək (195, 132); ayağı 
yerdən üzülmək (195, 124); ayağı üzəngidən üzülmək (195, 162); ayağını dirəmək (184, 128); ayaq 
saxlamaq (194, 152); ayağa vermək (194, 48); ayaq başmaq (194, 148); ayağına gətirmək (195, 112); 
ayağına yıxılmaq (195, 145); ayağı dəymək (195, 113); ayaq açmaq (195, 149); ayaq saxlamaq (192, 
162); ayaq döymək (194, 121); ayağı çöldən yığışmaq (194, 122); ayağının altından yer qaçmaq (194, 
170); ayaqlarını döşəməyə mıxlamaq (195, 212); ayağa qalxmaq (194, 166); ayağı   yer tutmaq (184, 
159). 
Bəxtiyar Vahabzadənin əsərlərində işlənən feli frazeoloji birləşmələrin bir qisminin ilk tərkib 
hissəsi qoşa sözdən ibarətdir: əl-ayağa dolaşmaq (187, 151); əl-ayağa düşmək (194, 103); əl-ayağı 
yerdən üzülmək (187, 25); əl-ayaq çəkilmək (195, 144); əldən-ayaqdan salmaq (184, 78) və s. 
Ümumiyyətlə, şair obrazların əhval-ruhiyyəsini, daxili həyəcanını ifadə etmək üçün, əsasən, 
“şadlıq”, “fərəh”, “sevinc”, “qəm”, “qəzəb”, “qorxu”, “təəccüb”, “heyrət”, “ümidsizlik” kimi psixoloji 
momentlər bildirən aşağıdakı frazeoloji vahidlərdən istifadə etmişdir: dünya başına dolanmaq (186, 
52); dünya gözündə qaralmaq (188, 20); dünya bağışlamaq (186, 51); burnunun ucu göynəmək (191, 
69); qan başına vurmaq (189, 25); qanı qaynamaq (191, 24); ayaqları döşəməyə mıxlanmaq (189, 25); 
içəridən qovrulmaq (195, 134);  içəridən odlanmaq (195, 143); iki od arasında qalmaq (193, 105); üz-
gözündən nur yağmaq (195, 150); ürəyi yerindən oynamaq (193, 151); ürəyini gəmirmək (194, 84); 
üzünə nur çiləmək (194, 105);  gözlərinə qaranlıq çökmək (194, 123);  gözlərindən alov saçılmaq (189,  
84); gözləri dörd olmaq (189, 136); gözlərinə tor gəlmək (189, 89); gözləri kəlləsinə çıxmaq (194, 71); 
könlünü açmaq (194, 66);  tükləri biz-biz olmaq (193, 50); sinəsi atlanmaq (195, 124); od götürmək 
(193, 107); hikkəsindən partlamaq (189, 166); yasa batmaq (194, 109); sümüyü sancmaq (196, 52); cin 
atına minmək (194, 192); canına  üşütmə düşmək  (194,  147) və s. 
 
 40
Bəxtiyar Vahabzadə bu cür frazeoloji birləşmələrin köməyi ilə emosional-ekspressiv effekt əldə 
edir, obrazlara məxsus həyəcanların dinamikasını nəzərə çarpdırır. Nəticədə  emosionallıq xeyli artmış 
olur. 
 Ekspressivlik bildirən frazeoloji birləşmələr eyni zamanda güclü bədii qiymətvermə vasitəsidir. 
Şair surətlərin səciyyəsi xüsusiyyətlərini açarkən frazeoloji vahidlərindən bir vasitə kimi istifadə 
etmişdir. 
Bundan başqa, onun əsərlərində canı boğazına yığılmaq (189, 125); canı xirtdəyinə yığılmaq 
(191, 136); fikri dolaşmaq (194, 174); fikri hacalanmaq (194, 25); taqətdən kəsilmək (194, 218); nəfəsi 
kəsilmək (190, 108); dilindən söz çıxmaq (194, 26); dilindən söz qopmaq (191, 76); sözünə (sözə) yat-
maq  (189, 102)  məsləhətə yatmaq (190, 104); könül ovlamaq (189, 58); ürək ovlamaq (191, 96); qəlbi 
daşa dönmək (191, 52); insafı daşa dönmək (189, 39); ağlını itirmək (195, 119); başını itirmək (190, 
137); özünü  itirmək (194, 117); üz-gözünü bürüşdürmək (194, 63); üz-gözünü qırışdırmaq (190, 43); 
üz-gözünü turşutmaq (195, 80); beyninə batmaq (195, 19); ağla batmaq (191, 27); bircə-bircə 
doğramaq (191, 105); qıyma-qıyma doğramaq (190, 102); qan beyninə vurmaq (181, 183); qan başına 
vurmaq (168, 14); qulağına siqnal dəymək (194, 49); qulağına söz dəymək (195, 26); ciyərinə dağ 
çəkmək (195, 49); sinəsinə dağ çəkmək (174, 96); ürəyinə dağ çəkmək (182, 101); və s. kimi frazeoloji 
variantların zəngin silsiləsi diqqəti cəlb edir. 
Bəxtiyar Vahabzadənin bədii nitqi üçün cilalı, seçmə ədəbilik səciyyəvidir. Bununla belə, ara-
sıra  şairin dilində loru söz və ifadələr, gündəlik canlı ünsiyyət ünsürlərinə də  təsadüf olunur. Özü ilə 
bədii dilə canlı nəfəs  gətirən bu nümunələr şairin nitqində mövcud ansambla uyğunlaşır, ahəngdar 
şəkildə onun bədiilik koloritinə  hörülür: döyükmək, fışqıran, qarsıtmaq, yavan, latayır və s. kimi loru 
sözlər, daş-gildən, anasını ağlatmaq, anan ölsün, oxay demək, sünbəyə toxmaq, qadasını almaq kimi 
loru ifadələr, danışıq frazeologizmləri emosional yüklə şairin dilinə gəlir. Hətta bunların içində elələri 
vardır ki, onlara xas olan yüksək emosiyanı başqa heç bir vasitə ilə vermək olmaz; haray-həşirli, 
nərildəyə-nərildəyə (axmaq), qaqqıldaşa-qaqqıldaşa (axmaq), söz  qomu və s. 
“Frazeoloji vahid şeirin tərkibində işlənərkən, neçə hecadan ibarət olmasına baxmayaraq, həmin 
şeirin vəzninə tabe olub, onun tələblərinə uyğunlaşır”  (26, 24).  Məsələn:    
                                    Gəlmişəm, oğul, 
 Göydə Allah, yerdə sən, 
                                    Balama sən kömək ol. 
        Ətəyindən tutmuşam, 
          Qadan alım, tək sənin, 
         Əl mənim, ətək sənin!    
                                       (194,  306)  
 
«Əl mənim, ətək sənin» ifadəsi şeirin vəzn qəlibinə tam uyğundur. (Ancaq, Açdı sandığı, tökdü 
pambığı ifadəsi isə şeirin bir misrası şəklində işlənmişdir. Onun tərkibində heç bir dəyişiklik 
edilməyib).   
Bəzi frazeoloji vahidlər inversiyaya məruz qalmışdır. Daha doğrusu, bu inversiyanı vəzn, qafiyə 
və s. poetik amillər yaratmışdır. “B.Vahabzadə inversiya əsasında sabitləşməyən frazeoloji vahidləri 
mətnin tələbinə uyğunlaşdırır. Tərkib hissələrinin yerini şeirin vəzn və qafiyəsinin tələbinə görə 
dəyişdirir. Yerdəyişmə tərkib hissələri arasındakı məna sabitliyini pozmur”  (47, 83). Məsələn: 
 
Sərçə uçdu budağından - 
Budağını bəyənmədi. 
Bağa çıxdı çanağından - 
Çanağını bəyənmədi.  
(183,  143) 
 
Əslində burada frazeoloji vahidin (məsəlin) bu cür işlənməsi son məqsəd olmamışdır. Həmin 
məsəlin əsli belədir: Tısbağa çanağından çıxdı, çanağını bəyənmədi. Bəzən o, nəzakət xatirinə “Qoz 
qabığından çıxdı, qabığını bəyənmədi” şəklində də işlənir. Hər iki variantda mətnin sintaktik strukturu 
sabitdir. Bunlar arasında fərq tısbağa əvəzinə qoz sözünün işlənməsi və bununla əlaqədar meydana 
çıxan üslubi effektdir. 
Bəxtiyar Vahabzadə dildə müstəqil sürətdə işlənməyən, amma tısbağa və qurbağa sözlərinin bir 
ünsürü  kimi məlum olan bağa sözündən istifadə etmişdir. Belə bir əvəzetmə müvafiq məsəli (o, şəkil 
etibarilə nəsr formasıdır) iki misra şəklində verməyə imkan yaratmışdır. Burada inversiya yalnız 
mətnin birinci hissəsində baş vermişdir. 
 
 41
Adətən poetik müqayisənin bir növü olan istiarə frazeoloji vahidlərdə də özünü göstərir.Və bu 
zaman həmin vahidlərdə alleqorik istiarə daha çoxdur. Həm də bu təsadüfü deyil, belə ki, çünki istiarə 
və alleqoriya anlayışları bir-biri ilə bağlı olur.  Bir nümunəyə nəzər yetirək:  
 
  Qızım, təpik atma, gəl, öz baxtına. 
 (194,  63) 
 
Məqamında işlənib, insana aid olan hal-hərəkəti bildirir. Onun cansız əşyalara aid edilməsi 
istiarə olmaqla yanaşı, ifadəyə təzəlik, təravət bəxş etmişdir. 
Baxtına təpik atmaq ifadəsinin əsasında pirinə, tanrısına təpik atmaq  frazeologizmi dayanır. 
Təpik atmaq ifadəsi  daha çox iri heyvanlara (at, qatır, eşşək, qaramal, camış və s.) aid olan  hərəkəti 
bildirir və şıllaq atmaq  ifadəsində çox yaxındır. Mətndə pir sözünün əvəzinə baxt sözünün işlənməsi 
ifadəyə daha çox konkretlik, aydınlıq vermişdir.  Pirinə təpik atmaq ifadəsi ola bilsin ki, «hamıya  
məlum olmasın. Burada «necə», «nələr kimi», təpik  atmaq  mətləbinin gizli saxlanması, əyaniliyin 
olması onun istixarə  kimi fəaliyyət göstərməsini təmin etmişdir. Onu da qeyd edək ki, frazeologizmdə 
baxt sözünün olması hər cür əlavəni lüzumsuz edir.   
Xalq danışıq tərzindən istifadə sözlərin yapışıqlı olmasına, fikrin obrazlı səpgidə ifadəsinə və 
ümumən şeirin axıcı, səlis çıxmasına kömək edir. 
 
Belə gözəl gecədə 
Dağ da, daş da, qaya da  
Gecədən həyat umar... 
 (181, 96)                                                
 
Ummaq  sözü  açıq-aşkar ifadə edilmədən kimdənsə, nə isə istəmək, gözləmək mənasını daşıyır. 
 
  İyirmi yol yarpaqlar açdı, saraldı. 
(195, 302) 
 
Bu  fikri müxtəlif şəkildə demək olar: İyirmi il, iyirmi dəfə, iyirmi kərə... Şair bu mətnə ən çox  
münasib olunanı işlətmişdir: iyirmi yol. Xalq məhz belə deyir.   
 
   Dilim topuq çaldı, 
    yanıldım bayaq. 
(180, 94) 
 
Bu ifadənin əvəzində çaşdım, karıxdım, təntidim sözlərini də işlətmək olardı. Lakin bunlardan 
heç biri, şeirdə deyildiyi kimi, uzun illər oğul yolu gözləyən bir anaya «Sən kimsəsizsən» deyən və 
bundan vicdan əzabı çəkməyən lirik qəhrəmanın əhvali-ruhiyyəsini tam ifadə edə bilməzdi.  
Professor T. Əfəndiyeva yazır ki, “Metonimik frazeoloji vahidlərdə poetik, müqayisə 
elementlərinə də rast gəlmək olur. Bir qədər örtülü şəkildə olsa da bənzətmə, təcəssüm və s. özünü 
gösərir. Bu da məcaz növlərinin bir-birinə göstərdiyi qarşılıqlı təsirlə bağlıdır. Bəzi metonimik fraze-
oloji vahidlərin komponentləri təzadlıdır. Burada iştirak edən antonim səciyyəli sözlər iki hadisəni, 
fikri, anlayışı qarşılaşdırır. Ziddiyyət qarşılaşdırmadan doğur. Lakin ifadələrin məzmunu metonimi-
yadır” (39, 49). Bəxtiyar Vahabzadənin   
 
Ərim mənim köksümə vurub min yara getdi, 
Atıb körpəmlə məni, bilmədim, hara getdi... 
O vaxtdan kirpiyimlə əyilib od götürdüm,  
Bir saçımı zil qara, birisini ağ hördüm  
(187, 94)   
-misralarındakı frazeologizmlərin orijinalı müvafiq surətdə belədir: Kirpiyi ilə od götürmək;  saçının 
birin ağ, birin qara hörmək. 
Əslində “Təhkiyə dilində frazeoloji vahiddən əvvəl «atalar demiş», «babalar demiş», «necə 
deyərlər», «belə məsəl də var» və s. kimi ifadələrdən də istifadə olunur. Bu daha çox atalar sözü, zərb 
- məsəllərə aiddir. Atalar sözü,  zərb-məsəl belə hallarda bir növ sitat kimi çıxış edir”. (40, 92) 
Bəxtiyar Vahabzadənin şeirlərində belə hallara rast gəlmək olur: 
 
 
 42
  Öz qəlbinə görə arayar, istər, 
  Bu geniş dünyada insanı insan. 
  Belə məsəl də var: Dostunu göstər, 
  Mən deyim sən özün necə adamsan. 
(177, 66) 
 
El arasında isə belə deyilir: “Dostunu mənə göstər, deyim sən kimsən”. 
Bəxtiyar Vahabzadənin bol-bol işlətdiyi frazeoloji və idiomatik ifadələr onun əsərlərinin 
bədiiliyi və xəlqiliyini artırır. Aşağıdakı misallar xalq ifadələrinə yaradıcı yanaşmanın, ondan məqsədli 
istifadənin nümunəsidir:  
 
  Desəm dil alışar, deməsəm ürək, 
  Dilimin ucunda deyilməz oldun. 
  Yüz günün, min günün dəlisiyəm mən,  
  Nə ipə yatardım, nə də zəncirə.  
(192,  67) 
El arasında: “İpə-sapa yatmamaq”. 
 
  Mən suyu sovulan dəyirman oldum, 
  Döndü xatirəyə küylü çağlarım  
  Nəqd ömrün qədrini bilmədin bir an, 
  Eh... Suya vermisən sən çoxdan gönü.  
(193,  77) 
 
Gönü suya vermək «İş-işdən keçib» mənasına yaxın mənada işlənir. 
  Bizim ki, eşqimiz başdan-binadan 
  Axı aydan arı, sudan təmizdir. 
  Mən könül verəli bu şirin dərdə 
  Bir üzüm qaradır,  
  Bir üzüm ağdır. 
  Əhsən deyin  
  Əli bağlı. 
  Dili bağlı, 
  Bir millətin anasını ağladanda.   
 (192, 21) 
 
El arasında: “Aydan arı, sudan duru” 
 
   Yağış yağır 
   Ürəyinin yanğısına 
   Dağın, daşın 
    Tut ucundan sən göyə çıx, 
   Bu yağışın.              
(189,  90) 
 
El arasında: “Bir yağış yağır ki, tut ucundan göyə çıx”. 
Bəxtiyar Vahabzadənin əsərlərində frazeologiyanın zənginliyi bilavasitə orada təsvir olunan 
həyat hadisələrinin dolğunluğu, əhatəliliyi və müəllifin xalq dilinin incəliklərinə dərindən bələd olması 
ilə, dilin üslubi laylarını məna incəliklərinə görə həssaslıqla duyma qabiliyyəti ilə izah edilməlidir. 
Frazeologiya şairin bədii  dilində obrazlılıq və ifadəliliyin əsas vasitələrindən biridir. Canlı 
danışıq dilinin poetik mənzərəsini əks etdirən bir cür sabit söz birləşmələri əsərlərində üslubi ifadə 
gözəllikləri, canlılıq və aydınlıq əmələ gətirir. Bu da onunla əlaqədardır ki. frazeoloji birləşmələrdə 
ahəngdarlıq, axıcılıq, rəvanlıq və s. yüksək estetik kamillik yaradan məziyyətlər də mövcuddur. 
Bununla bərabər, onların tərkibində sabitləşmiş məcazlar, sinonimlər, bəzi üslubi fiqurlar da iştirak 
edir. Bu keyfiyyətlər öz növbəsində frazeoloji birləşmələrin ifadəlilik imkanlarına nəzərə çarpacaq 
üslubi üstünlük verir. 
Şairin poeziyasının frazeologiyasını öyrənmək həm də, ümumiyyətlə, frazeologiyaya xas olan 
müxtəlif cəhətləri üzə çıxarmaq və elmi ümumiləşdirmələr aparmaq baxımından da mühüm əhəmiyyət 
 
 43
kəsb edir. 
 
3. Atalar sözləri və zərb-məsəllər 
 
İnsanın şifahi və yazılı nitqi təkcə mövcud sözlər, söz birləşmələri və cümlə modelləri sayəsində 
baş tutmur. Hər bir şəxs mənsub olduğu xalqa məxsus olan mədəni irsə varisdir. O öz nitqində həmin 
mədəni sərvətdən yeri gəldikcə istifadə etməklə, öz nitqini qurur. Qeyd etdiyimiz mədəni irsə atalar 
sözləri, zərb-məsəllər, lətifələr, rəvayət və hədislər və s. yazılı və şifahi mənbələr, materiallar daxildir. 
Bildiyimiz kimi, azərbaycanlıların nitqi müxtəlif tipli (şifahi, yazılı) və müxtəlif mənşəli sitat 
xarakterli ifadələrlə dolu olur. Bunların içərisində atalar sözləri və zərb-məsəllər, hikmətli sözlər 
(aforizmlər) xüsusi yer tutur. 
Onların vasitəsi ilə danışan və yazan öz nitqini mövcud ənənə ilə bağlayır, assosiativ əlaqələr 
hesabına dediyini, yazdığını müqabil tərəf üçün daha anlaşıqlı, daha maraqlı edir. Bu qəbildən olan 
material ikinci, əlavə bir dil kimi özünü göstərir.  
Söz sənətkarlarının nə dediyini, nə yazdığını tam həcmdə başa düşmək üçün bütün bu materialı 
yüksək səviyyədə bilmək lazım gəlir. Bunsuz ünsiyyət baş tuta bilməz. 
Yazıçının fərdi dili ilə xalq danışıq dilinin nisbəti məsələsi bir çox dilçi mütəxəssislərin diqqət 
mərkəzində olmuşdur. Məsələn dilçi alim S.Ə. Abdullayev  göstərir ki, “Yazıçı nə qədər istedadlı olur 
- olsun, onun yonduğu, cilaladığı və, beləliklə də, meydana çıxardığı poetik incilər yenə də xalq dili, 
xalq təfəkkürü sayəsində mümkün olur” (2,  131). Elə buna görə də “Sənətkarın məharəti, ustalığı da 
məhz belə bir mənbədən necə istifadə etməsi, öz əsərlərinin dilində ümumxalq dili ifadələrini bədii 
əsərin dilində işlədəbilmə bacarığı ilə ölçülür. Çünki ümumxalq dili elə tükənməz imkanlara malikdir 
ki, onu heç bir fərdi yaradıcılıq məhsulu əvəz edə bilməz”. (116,  157) 
Bəxtiyar Vahabzadə  ümumxalq dilindən, xalqın çoxəsrlik və zəngin folklorundan, onun həyat 
təcrübəsinin dildə təsbit olunmuş, sabitləşmiş müdrik  deyimlərindən sənətkarlıqla istifadə etmişdir.  
  Həcmcə kiçik, mənaca dərin və təsirli olan atalar sözləri və zərb-məsəllər dolğun ifadə 
vasitələri olub, dilin  obrazlı  ifadələrinin mühüm hissəsini təşkil edir. 
Professor T.Hacıyev bildirir ki, “Atalar sözləri və zərb-məsəllər mükəmməl bədii-poetik 
nümunələr kimi  cəmiyyət və onun məişətinin müxtəlif sahələrini əhatə edir. Cəmi bir neçə sözdən, bir 
cümlədən ibarət olan atalar sözü və zərb-məsəl yazılı ədəbiyyatın böyük həcmli əsərlərinin   siqlətini 
özündə təcəssüm etdirir”. (52,  11) 
Bəxtiyar Vahabzadə öz əsərlərində atalar sözləri və zərb-məsəllərdən tez-tez və mətləbə uyğun 
şəkildə istifadə etmişdir. 
 Müşahidələr göstərir ki, şairin əsərlərində atalar sözlərindən istifadə iki şəkildə özünü göstərir. 
Birincisi, atalar sözləri və məsəllər əsərə heç bir dəyişikliyə uğramadan, canlı dildə olduğu kimi daxil 
edilmişdir. İkinci halda isə atalar sözləri və məsəllər konkret üslubi tələbə uyğunlaşdırılaraq   
işlənilmişdir. Məsələn: 
«Nağıl - həyat» kitabında  «El içində, öl içində» (189,  17); «Azca aşım, ağrımaz başım» (188,  
37); «Ot kökü üstündə bitər» (189,  55); «Yad yerin halvası şirin olar» (187,  55); «El gücü, sel gücü» 
(196,  121); «Niyyətin hara, mənzilin ora» (192,  122); «Kələk ilə gələn, külək ilə gedər» (189,  137); 
«Yalan ayaq tutar, amma yeriməz» (194,  137); «Tələsən təndirə düşər» (194, 138); «Öldü var,döndü 
yoxdu» (187,  140); «Xeyirlə şər qardaşdır» (193,  176); «Suyun lal axanı, insanın yerə baxanı» (192, 
178); «Ağzımı yandıran aş, bir aş olasan. Başıma düşən daş, bir daş olasan» (194,  193); «Arı şirəyə 
gələr» (194, 200); «Özgə atına minən tez düşər» (195, 201); «Daş qayaya rast gəlib» (194, 202); 
«Bıçaq sümüyə dirənib» (194, 204); «Sonrakı peşmançılıq fayda verməz» (194, 205); «Yüz fikir bir 
borcu ödəməz» (187, 207); «Yatağan  öküz yük götürməz» (194, 61);  «Kor nə istər, iki göz, biri əyri, 
biri düz» (195,  219);  «Azacıq aşın duzu deyil»  (194, 212) və s. kimi atalar sözü və zərb-məsəllərini 
olduğu kimi işlətmişdir. 
Şair  atalar sözlərindən istifadə zamanı müxtəlif daxiletmə üsullarını işə cəlb etmişdir: atalar 
deyib, məsəl var, atalar yaxşı deyib, deyiblər və s. Bunlar müəllif nitqi ilə istifadə olunan sitat arasında 
sintaktik və struktur əlaqə yaradır. Məsələn:  
 
Atalar düz deyib, tərs qoyulubmuş, 
Binədən dünyanın xımı, sən demə.  
(189, 125) 
 
Burada həmin məsələyə münasibət iki dəfə həm əvvəldə, həm də axırda ifadə edilmişdir: düz və 
sən demə  ifadələri ilə. Əlbəttə, bu iki ifadənin işlədilməsi təkcə modallıq münasibəti bildirməyib, 
 
 44
nitqin quruluşuna da xidmət edir.  
 
El deyib: «Ağıllı fikirləşincə 
Dəli vurub keçdi çayı bir anda».  
(191,  35) 
Daxiledici ifadə sitatdan əvvəl gəldiyi kimi, sonra da gələ bilir: 
Çox eşit, az danış! 
Demiş babalar. 
İki qulağımız, bir dilimiz var!  
(192,  150) 
Müəllif təkcə məsəlin mənbəyini göstərmir, məsəlin yerində deyildiyini insanın iki qulağı, bir 
dili olmasını qeyd etməklə təsdiq edir. Atalar sözünü  mətnə daxil edərkən qeyri-müəyyən «müəllif»ə 
(danışana) isnad üsulundan da istifadə olunur: 
 
  «Azca aşım, ağrımaz başım» deyənlər də var.  
(190,  110) 
 
Həmin nümunə struktur baxımından da maraqlıdır: sitat müəllif nitqinə  mənsub olan feli sifətə 
qoşularaq, cümlənin mübtədası olur (feli sifət tərkibinin bir hissəsi kimi). Həmin məsəlin əsli belədir: 
«Az aşım, ağrımaz başım». 
Bəxtiyar Vahabzadə bəzən atalar sözünü bir söz əlavə etməklə işlədir (burada da daxiledici ünsür 
qeyri-müəyyən səviyyədədir-dedilər): 
 
Dedilər axtaran axırda tapar - 
  Tapdım axırda səni, ah, nə deyim?! 
 (194,  43)  
 
Bu əlavə söz ikinci misrada da işlənir və burada olduqca mühüm bir praqmatik rol oynayır. 
Buradan başa düşmək olur ki, şair axtardığını axırdan-axıra tapmışdır, amma bu tapmağın heç bir 
əhəmiyyəti yoxdur, artıq gecdir. 
Eyni qayda üzrə şair aşıq poeziyasının bəzi nümunələrindən də istifadə etmişdir:  
 
Atalar həmişə gileylənibdir: 
«Ay  həzarat, bir zəmanə gəlibdir, 
Ala qarğa şux tərlanı bəyənməz          
Oğullar atanı, qızlar ananı, 
Gəlinlər də qaynananı bəyənməz»   
(189,  150) 
 
Şair bu şeir parçasının aşılılığa yox, yenə də «atalar»a isnad edir. Burada dolaşıqlıq yoxdur. Bu 
bənd, doğrudan da, atalar sözü kimi işlənir –bəzi  bayatılarımız, tapmacalarımız kimi… 
Bəxtiyar Vahabzadənin atalar sözlərindən istifadə etməsinin bir xüsusiyyəti də onun hər bir 
atalar sözünü başqa söz və ifadələr kimi öz yerində, məqamında işlətməsidir. Şair atalar sözünü formal 
olaraq  işlətmir, onu situasiyanın, hadisələrin axarına uyğun şəkildə əsərə daxil edir. «Yaxşı ki, 
bilmirik» şeirində «Gözə kül üfürmə» frazeologizmi və «Nağdını qoyub nisyə axtarma» atalar sözünü 
bir  misra  daxilində işlətmişdir. 
 
Xəyal qovulduqca qaçan bir pəri 
Bəzən kül üfürür gözlərimizə 
Alıb əlimizdən nəğd  günləri 
Nisyə gələcəyi bəxş edir bizə.  
(185,  140) 
 
Dilçi alimlərin qənaətinə görə «Atalar sözün, zərb-məsəlləri şeirə gətirməyin bir çox çətinlikləri 
vardır. Bəzən elə olur ki, hikmət xəzinəsinin zər-zibası olan atalar sözü şeirə gətirilir. Bunlar elə 
qaynayıb qovuşur ki, bunları bir-birindən ayırmağın, nəyin kimə məxsus olduğunu müəyyən etməyin 
özü açılmaz bir düyün olur». (22, 67)  Aşağıdakı nümunələrə fikir verək: Burada atalar sözləri, məsəl-
lərdən bir növ xammal kimi istifadə edilmişdir: 
 
 45
Namərddən kişilik, mərdlik gözləmək 
Mərdin özünü də alçaldar ancaq. 
 (194,  18) 
 
Bu beytin birinci misrası «Namərddən kişilik gözləmə» atalar sözü əsasında formalaşmışdır. 
Həmçinin müqayisə et: «Namərd gəlib mərd olmaz, Yüz ətəklə, yüz yalvar». 
Şeirin mətnində həm semantik, həm də struktur dəyişikliklər göz qabağındadır: Kişilik sözü 
mərdlik sinonimi ilə işlənmişdir. Bu söz namərd  sözü ilə eyniköklü olduğundan onunla xoşagəlimli 
assosiasiya yaradır. Bundan başqa, məsəldə cümlə əmr cümləsi, onun xəbəri isə felin əmr şəkli ilə 
ifadə olunmuşdur. 
Şeirdə həmin məsəlin əvəzi o biri cümlənin mübtədası mövqeyində işlənmişdir.  
Növbəti nümunəyə baxaq: 
 
Zalım öz gözündə tiri seçməyir 
Özgənin gözündə qıldan danışır. 
(183,  105) 
Həmin beytin əsasında «Öz gözündə tiri seçmir, özgənin gözündə tükü seçir» məsəli dayanır. 
Məsəl bəzi dəyişikliklərlə müəllif nitqinə daxil edilmişdir. Bu istiqamətdə mətnə «zalım» sözü ilə 
ifadə olunmuş mübtəda əlavə edilmiş, tük sözü  qıl  sözü ilə əvəz edilmişdir. Məsəldə tir və tük sözləri 
arasında faktik oxşarlığa əsaslanan alliterasiya münasibəti vardır. Şeirdə bu lazım olmamışdır. Burada 
şeirin qafiyə sisteminə qıldan forması daha  çox yaraşır. 
Danışıq dilində işlənməyən seçmir formasının əvəzində seçməyir forması işlənmişdir. Bu 
formanı hal-hazırda yalnız poeziyada, o da misrada çatışmayan bir hecanı doldurmaq məqsədi ilə 
işlədirlər. 
 
 
Güllə yarasına nə var? 
                         tez  gedər 
Getməz söz yarası 
               eyham yarası…     (183,  105) 
 
Beytin əsasında «Xəncər (yaxud: qılınc) yarası sağalar, dil (yaxud: söz  yarası sağalmaz» məsəli 
durur. 
Gördüyümüz kimi, şeirin lüğət tərkibi bir qədər müasirləşdirilmişdir: Xəncər (qılınc) sözləri 
əvəzinə güllə sözündən istifadə edilmişdir. Burada şairin istifadə etdiyi sitatın məzmununa 
münasibətini bildirən «nə var?!» modallıq  ifadəsini görürük. 
Məsəldəki «sağalar-sağalmaz» sintaktik əksliyi «gedər-getməz» əksliyi ilə əvəz edilmişdir. 
Getmək ifadəsi özünün həm birbaşa, həm də məcazi mənasında danışıq dilində və xalq ədəbiyyatında 
tez-tez istifadə olunan ifadələrdəndir. 
Nəhayət, şair dil yarası ifadəsindən sonra eyham yarası ifadəsini işlətmişdir. Doğrudur, eyham 
da sözdür, ancaq bunlar arasında bəzi incə məna fərqi də vardır. Sözü birbaşa «kişi kimi» üzə, açıq-
aşkar da demək olar. Eyham başa düşülməsi dinləyənin öhdəsinə buraxılan sözdür: özü də, o, dinləyən 
qanmaz yerinə qoyulanda çox acı, dözülməz olur. Əlbəttə, eyham yarası ifadəsinin işlənməsinin səbəbi 
təkcə bu deyil. Burada şeirin  ölçüsünün də öz payı  vardır. Şair bir çox hallarda atalar sözü və zərb 
məsəlin əsas, «təməl», «özül» tərkib hissələrindən istifadə edir. Ancaq həmin ifadələrin arxasında 
hansı sintaktik fonun dayandığını oxucu çox asanlıqla müəyyən edir, çünki bu ünsürlər hamıya aydın 
olan ifadələrdir. Məsələn: 
 
Deyən yox, yayını gizlədəcəkdin 
                         Bəs niyə, bəs hara atırsan oxu. 
       (182,  29) 
 
Bu beytin arxasında müxtəlif variantlarda işlənən «Oxun atıb, yayın gizlətmək» ifadəsi dayanır.  
«Balığı at dəryaya, Balıq bilməz, Xaliq bilər» məsəli bir rəvayətlə bağlıdır. Onun əxlaqi-mənəvi 
əhəmiyyəti  özündən bəllidir. Rəvayətdən bilirik ki, balıq balıqçıya borclu qalmır. Vaxtı gələndə o da 
ona yaxşılıq  edir. 
Məsəl şeir şəklində işlənərkən əsaslı dəyişikliklərə məruz qalmışdır: 
 
 
 46
Elə yaxşılığı,  sən  at dənizə 
Balıq bilməsə də, xalq biləcəkdir!  
(174 ,  14) 
 
Burada «yaxşılıq etmək» mətləbi daha da qabardılmışdır. Şərt məzmunu məsəldə felin qeyri-qəti 
gələcək zaman forması ilə ifadə olunduğu halda, şeirdə «şərt şəklində» modeli ilə ifadə olunan 
qarşılıq-güzəşt məzmunu ilə əvəz edilmişdir. Bilər forması biləcəkdir forması ilə əvəz edilmişdir. 
Ən böyük dəyişiklik xalıq (xaliq) sözünün başqa məzmunlu xalq sözü ilə əvəz edilməsi ilə 
bağlıdır. Bu iki söz həm fonetik, həm də semantik cəhətdən fərqli sözlərdir. Bu əvəzetmə  «Ay bəri 
bax» mahnısında «Allaha  da xoş gələr» misrasında  Allah sözünün «ellərə də», «hər görənə» ifadələri 
ilə əvəz edilməsini xatırladır və ola bilsin ki, eyni dövrün möhürünü öz üzərində daşıyır. Hər halda 
xalq da pis deyil, ancaq fonomorfoloji cəhətdən xaliq forması daha məqbuldur. 
Bəxtiyar Vahabzadənin bəzən bir yox, iki zərb-məsəldən dalbadal istifadə etdiyi olur. 
 
Niyə dəsmal bağladın  
Ağrımayan başına? 
Niyə soyuq su qatdın sən isticə aşına?    
(183,  190) 
Həmin misraların arxasında müvafiq surətdə «Ağrımaz başına dəsmal (yaxud: duz) bağlamaq» və 
(kiminsə) «İsti aşına soyuq su qatmaq» ifadələri dayanır. Dəyişikliklərə baxmayaraq, mövcud 
ifadələrin semantikası şeirdə tam şəkildə  saxlanmışdır. 
Ancaq bu həmişə belə olmur. Bəzi nümunələrdə (şeirlərdə)  məsəlin semantikası elə bir rol 
oynamır. Müəllif onların imkan verdiyi assosiativ əlaqələrdən istifadə edir. Bu, dilin lüğət tərkibindəki 
sözlərdən istifadə etmək kimi bir şeydir. Məsələn, aşağıdakı şeir parçalarında müvafiq surətdə «Köhnə 
hamam, köhnə tas», «Niyyət hara, mənzil ora», «Ot kökü üstə bitər» məsəllərinin əks-sədasını eşitmək 
olur.  
 
Yox, yenə də həmən hamam, 
Tas hamamın öz tasıdır. 
 (179 , 28) 
 
Bir eşq ilə mən düşmüşəm yollara, 
Niyyət hara, mənzil hara, yol hara  
(186,  122). 
Budaqları-bu çağlarım, 
Köklərisə dünənimdir 
Köküm üstə boy atmışam, 
Bu günümdə sabahımı yaratmışam.   
(191,  67) 
 
Göründüyü kimi, bu atalar sözləri və məsəllərin forması dəyişilsə də, onlar təsvir olunan hadisə 
ilə elə əlaqələndirilmişdir ki, oxucu onların mənbəyini müəyyənləşdirməkdə çətinlik çəkmir. Bu isə 
şairin  sənətkarlığını, onun dillə işlətmək bacarığını çox gözəl nümayiş etdirir. 
Bəxtiyar Vahabzadənin əsərlərinin dilində işlənən atalar sözləri və məsəllərin emosional gücü, 
üslubi funksiyaları müxtəlif və çoxcəhətli olduğu kimi, onlar mövzu cəhətdən də rəngarəngdir. 
Əsərlərdə işlədilmiş atalar sözlərini məna etibarilə aşağıdakı kimi qruplaşdırmaq olar: 
Xasiyyət və xarakter bildirənlər: Suyun lal axanı, insanın yerə baxanı (191,  31); Qaçan da 
allahı çağırır, qovan da (189, 39); Kor-kora «kor» deməsə, bağrı partlayar (189, 47); Nə qanır, nə də 
qandırır (190, 170); Qapıdan qovursan, bacadan girir (190,  62); Azca aşım, ağrımaz başım (193,  37); 
Gah nala döyür, gah mıxa (194,  52). 
 
El bir olsa, zərbi kərən sındırar, 
El gücündə, el dedi, sel gücü var.  
(191, 69) 
 
Müqayisə et: «El bir olsa, dağ oynadar yerindən. Söz bir olsa, zərbi kərəm sındırar», «El gücü, 
sel gücü». 
 
 
 47
Beş nəfərin yanmağından nə çıxar?! 
Xalq yanmasa, dönüb millət  olammaz.  
(190,  121) 
Müqayisə et:   
 
«Bir gülünən bahar olmaz».  
El gücü, sel gücü        (190,  121) 
         
Yaxşı görür el gözləri əzəni 
Gizlətməmiş el çuvalda nizəni.  
(189, 121) 
 
Müqayisə et: «Cidanı çuvalda gizlətmək olmaz». 
Qohumluq, yaxınlıq, tanışlıq, ailə münasibətlərini bildirənlər: Ot kökü üstündə bitər (179, 35); 
Yad yerin halvası çox şirin olar (183, 55); A qızım, sənə deyirəm, a gəlinim sən eşit (179, 13); Ürəkdən  
ürəyə yol  olar (174,  192). 
 
  Gülmə öz kökünə, ayıbdır sənə, 
 Ot kökü üstündə bitər, unutma.  
(182,  100) 
 
Qocalıq haqqında: Qocalar tamahlı olur (189, 172); Qocalıq əl verib, daha nə şişmək (182, 137). 
Təsəlli bildirənlər: Olan oldu, keçən keçdi (194,  110); Bir yandan bağlayan allah bir yandan da 
açar (189, 37); Yalan ayaq tutar, yeriyə bilməz (187, 137); Kələk ilə gələn külək ilə gedər (188, 137). 
Nəslinə, kökünə bağlılıq haqqında: Alma budağından gen düşməz; Ot kökü üstündə bitər, unutma 
(186,  55). 
Əməyə münasibət bildirənlər: İşləməyən dişləməz (193, 20); Bir əldə iki qarpız tutmaq olmaz 
(193,  11). 
Tənbəllik haqqında: Yağ yeyib yaxada gəzmək (191, 122). 
Kasıblıq, ehtiyac,  maddi imkansızlıq haqqında: Qəpiyə güllə atır (190,  73); Nə çulumuz var, nə də 
çuxamız (190,  121). 
Qocaqlıq, cəsarət, qorxaqlıq bildirənlər: Başqasının kölgəsində yaşayanın öz  kölgəsi olmaz 
(194,  130); Qorxan gözə çöp düşər (191,  95); 
Əsli belədir: Alma ağacından uzaq (iraq) düşməz. 
Sözün dəyəri haqqında: Söz sözü çəkər (189,  129); Əyri otur, düz danış (191, 60). 
Sirr saxlamaq və hər şeyi bəyan etmək haqqında: Qarğa məndə qoz var (192, 54); Yer  qulaqlıdır  
(190, 89); Bir daş altdan, bir daş üstdən (194, 90). 
Qətiyyət, möhkəmliklə əlaqədar olanlar: Öldü var, döndü yoxdur (191,  64). 
Doğruluq, düzlük haqqında: Əyri oturaq, düz danışaq. 
Bəxtiyar Vahabzadə xalqın mənəvi sərvətindən yüksək sənətkarlıqla istifadə edərək, xalq 
arasında işlənib, ədəbi  dildə işlənməyən bir sıra sözləri şeirə gətirmişdir. Həmin sözləri yerinə görə 
elə cilalayır ki, onlar bədii sözün bir çox əlamətlərini qazanır. Bəzən isə şairin poetik təcrübəsində 
canlı xalq danışıq dilinin, xalqın öz poetik ruhunun külçələşmiş bədii ifadə vasitələrinə rast gəlirik. Bir 
çox hallarda şair bu külçənin emalına ehtiyac duyur, bəzən də onu olduğu kimi götürüb, yeni fikir 
əhatəsində oxucuya təqdim edir:  
 
  Əsmə külək, amandır, 
  Hardan gəldi bu andır.   
  Mənim nəğmələrim – qızılım, zərim.  
  Sənə də gərəkmiş bu ziynət andır?  
(190,  66) 
 
Canlı danışıq dilindəki «andır» sözünün şeir dilində işlənməsi, şübhəsiz, şairin xalq dilinə, xalq 
ifadə tərzinə məhəbbəti ilə bağlıdır. Belə ifadələr şairin şeirlərinə  doğmalıq, məhrəmlik  verir:  
 
  Aydan arı, sudan belə durum mənim,  
  Ay yanıqlı «Şur»um mənim.  
(193,  66) 
 
 48
                                                  
  Hitler kül üfürüb gözlərimizə  
  Hücum etmədimi  qəfildən bizə!  
(188,  69) 
                                        
  Eşqim də qaxınc oldu mənim başıma hər gün 
  Bir eşqin ucundan nə qədər tənə yedim mən!  
       (189,  107) 
 
«Aydan arı, sudan duru», «yanıqlı», «kül üfürmək», «qaxınc olmaq», «tənə yemək» və s. kimi 
xalq ifadələrini poeziyada işlədən şair Azərbaycan dilinin zənginliyini, ifadə tərzinə gətirdiyi 
emosionallığı şeirlərində parlaq şəkildə nümayiş etdirir. 
Şair müdrik sözlərin zahiri görkəmini dəyişmiş, fikrinə uyğun qəlibə salmışdır. Bir Azərbaycan 
bayatısında deyilir: 
 
  Yel gəlsin, yelə dəysin, 
  Meh əssin, telə dəysin,  
  Tək əldən bir səs çıxmaz, 
  Əl gərək ələ dəysin. 
 (193,  18) 
 
Bəxtiyar Vahabzadənin «Təklik» şeiri öz ruhu etibarilə həmin bayatının deyim  tərzinə, mənasına 
söykənir. Bəlkə də, elə bu cəhət şeiri dillər əzbəri etmiş,  onun bəzi  misralarını zərb-məsələ 
çevirmişdir: 
 
  Yarpağı tez solar tək ağacın da, 
  Daldası yoxdursa, necə solmasın? ! 
  Meşələr sultanı, meşələr şahı, 
  Aslanın özü də yalqız olmasın. 
                                                   
  Od vurmasa, qabda su  daşa bilməz, 
  Quş da tək qanadla dağ aşa bilməz. 
  Kösöyün ikisi çöldə də yanar, 
  Biri ocaqda da alışa bilməz.  
(177 ,  106) 
 
Bəzən şairin özünün yaratdığı ifadələrlə, xalqdan aldığı nümunələr arasında sərhəd qoymaq çətin 
olur. Şairin öz kəlamları atalar sözü kimi iti, kəsərli  olur: 
 
  Yazıq söyüd! 
  Nə meyvəsi, nə barı var, 
  Onunçün də  
  Nə qeyrəti, nə arı var, 
  Nə kişilik vüqarı var.  
(190,  76) 
 
 
  Təlatümsüz ürəklər qovuq kimi boş olur. 
  Daim sevinc axtaran daim qəmə tuş olur. 
  Min dərd hücum etsə, könül, sıxılma, 
  Bir nəfər dərdbilən sirdaşın olsa. 
  Bağa tək qınına çəkilənlərə. 
  Ürək nə gərəkdir, dil nə gərəkdir?!  
(188,  96) 
 
Xalq arasında gözəl bir ifadə işlənir: «Yanlış da bir naxışdır». Yanılmağı, yanlışlığı təqdir etmək 
olmaz. Lakin bəzən yanılmanın özündə də bir xeyirxahlıq olur. Birinin yanlış hesab etdiyi bir 
başqasına həqiqət kimi görünə bilər. Bu mənada xalq ifadəsi şairin şeirində necə də yerinə düşür, onun 
 
 49
demək istədiyi fikri tamamlayır, artıq izahat tələb etmir, fikrə nöqtə qoyur. 
 
Bəli əsəbiyəm, çünki insanam, 
Mənim nifrətim var, məhəbbətim var. 
Quzuya da «bəli», 
Qurda da «bəli»! 
Deyirsən olmasın baxışım mənim? 
Nöqsanım budursa məgər... 
deməli, 
Ancaq naxışımdır, yanlışım mənim.  
(190,  209) 
 
Bəxtiyar Vahabzadə poeziyasının dilində folklor nümunələrinin təsviri aydın hiss olunur, həm 
ifadə baxımından onu zənginləşdirir, həm də ona emosionallıq verir. 
Folklor şairin dilinə bəzən hazır kütlə kimi daxil olur; 
 
Göy üzü damar-damar 
Göydən yerə nur damar… 
Belə gözəl gecədə  
Dağ da, daş da, qaya da 
Gecədən həyat umar. 
 
Şair folklor klişesi ilə mövzuya təhkiyə axarı seçir,  kontekstə emosional ton verir: 
 
Biri varmış, biri yoxmuş 
Ön sözüdür nağılların… 
Biri varmış, biri yoxmuş, 
Biri acmış, biri toxmuş. (194,  120) 
 
Şair beləcə folklor qəlibindən nəqarət kimi istifadə edir və hər dəfə təzə motiv-mətləb başlayır. 
“Bir gül ilə yaz açılmaz” adlı şeiri başdan-başa obrazlı xalq təfəkküründən yoğrulmuşdur. Burada 
folklor ab-havası şeirin həm forması, həm də deyimində duyulur: 
 
Bir evdə ki, könül ağlar, 
Toy-düyündən söz açılmaz, 
Nəslik elə nəs gətirər, 
Ah-amandan göz açılmaz. 
Nəfəsi də al dərindən, 
Dağı oynat öz yerindən. 
Sərçələrin ləpirindən, 
Qar üstündə iz açılmaz. 
Ürəyimiz oldu şan-şan, 
Aldığımız bu yaradan. 
Bir ötəri macəradan 
Ürəklərdə göz açılmaz.   
(191,  160) 
 
Bəxtiyar Vahabzadənin şeir dilinə şifahi xalq  yaradıcılığı bəzən bir məşhur ifadə ilə daxil olur: 
 
Gəlimli-gedimli qoca dünyaya 
Niyə gəldiyini bilirmi insan?  (179,  98) 
 
Qoca sözü istisna olmaqla, bu ifadə “Kitabi-Dədə Qorqud”dan gəlir:  Bəzən həmin cəhət  el 
arasındakı bir inama işarə şəklində duyulur: 
 
Çıraq işıqlanar sönməzdən əvvəl 
İnsan ömrünə də aiddir. 
Yuxuma gəlmişdin… 
 
 50
Yuxuda qurtardıq üzüntülərdən… 
Yuxumu sənə də danışmıram mən 
Yuxular tərsinə yozular, gülüm!   
 (182,  79) 
 
Başqa bir halda real mənzərə folklor mənşəli əfsanə ilə bağlı olub, hazırcavab el ifadələrindən, 
xalq məsəllərindən bəhrələnmişdir. 
Bu da nöqsanıdır Qorqud dədəmin… 
Oğulu anadan ayıran gəlin 
Gəlin yox, 
“ayıran” çağrılaydı kaş 
“Ayıran” dırnağı ətdən ayırdı. 
Bir deyən olmadı: a canı yanmış, 
Axı, diş yox ikən dodaq var idi!  
(183,  131) 
 
Göründüyü kimi, Bəxtiyar Vahabzadə folklor mühitinə elə düşür ki, sanki bir anlığa özündən 
uzaqlaşır, hadisənin iştirakçısı kimi danışır, el məsəllərinin içində qarğış da  təbii nitq axınına qoşulur. 
Məlum olduğu kimi, canlı dildən qidalanma, danışıq elementlərinə müraciət folklorla əlaqənin 
özünəməxsus şəkildə davamıdır. Bədii əsərin dilində işlənən atalar sözləri və məsəllər o zaman daha 
çox üslubi mahiyyət kəsb edir ki, onlar müəllifin ideyası və təsvir olunan hadisə ilə səsləşə bilsin. Bəx-
tiyar Vahabzadə bu mühüm cəhəti həmişə diqqət mərkəzində saxlamış, istifadə etdiyi atalar sözləri və 
məsəlləri təsvir olunan hadisələrlə elə uğurlu şəkildə əlaqələndirmişdir ki, bu hikmətli ifadələrin bədii 
dəyəri yeni cəhətdən özünü göstərir. 
 
 51
III FƏSİL  
 
BƏXTİYAR  VAHABZADƏNİN  DİLİNDƏ   
MƏCAZLAR  SİSTEMİ 
 
Bəxtiyar Vahabzadənin yaradıcılığında ekspressivlik yaradan vasitələrdən biri də məcazlardır. 
Dilimizin daxili gözəlliyini, zənginliyini, məna incəliklərini aşkara çıxarmaqda məcazlar mühüm rol 
oynayır. Çünki məcazlar bədii dili obrazlı, poetik təsiri olan ifadələrlə zənginləşdirir, eyni zamanda 
onların ifadəliliyinə, yığcamlığına xidmət edir(82). 
Həm də professor T.Əfəndiyevanın fikrincə «poetik əsərdəki əlvanlıq, daxili hərarət və hərəkət 
qüvvəsi də məhz söz-rənglərin tez-tez dəyişməsindən, müxtəlif məna çalarlarının intensiv olaraq 
əvəzlənmələrindən hasil olur» (40, 7). «Məcazlar obrazlı təfəkkürün məhsuludur. Sözün məcazi məna 
kəsb etməsi mətn daxilində onun başqa sözlərlə əlaqəsi zəminində meydana çıxır. Məcaz ifadənin 
obrazlılığı zərurəti ilə bağlıdır. Belə ki, bədii dildə söz fikir ifadə etməklə kifayətlənməyib, obyektiv 
varlığın obrazlı təsvirinə də xidmət edir» (2,  77).   
Əslində məcaz sözün semantikası ilə bağlı hadisədir. Məcazlaşma hadisəsi çox mənalılıq  prinsipinə 
söykənib onun nəticəsi kimi meydana çıxır. Həmin keyfiyyətə malik olmaqsa sözdən ifadəli və təsirli vasitə 
kimi istifadə etməyə imkan yaradır» (53, 36). Bu da, hər şeydən əvvəl misra daxilində adi sözlərin çox vaxt 
öz nominativ mənalarından uzaqlaşaraq məcazlaşması və yeni kontekstual mənalar qazanması hesabına baş 
verir. 
Bəxtiyar Vahabzadə canlı bədii obrazlar, yaddaqalan lövhələr yaratmaq üçün məcazlara tez-tez 
müraciət etmişdir. Sözlərin məcazlaşması, poetik məzmunla zənginləşərək obrazlılıq, ifadəlilik kimi 
keyfiyyətlərini genişləndirməsi şairin üslubunda mühüm yer tutur. Sairin əsərlərində işlənilən məcazlar 
sənətkarın fərdi axtarışlarının nəticəsi kimi diqqəti cəlb edir.   
Biz bu fəsildə məcazın bütün növlərindən deyil, Bəxtiyar Vahabzadənin şeirlərində daha çox 
işlək olan metaforalar, epitetlər və təşbehlərdən bəhs edəcəyik.  
 
1. Səciyyələndirici epitetlər silsiləsi 
 
Epitet Bəxtiyar Vahabzadə poeziyasının dilində ən çox işlənən məcaz növlərindən biridir. 
«Epitetlər müxtəlif üsullarla, müxtəlif səviyyələrdə yaradılır. Bu müxtəliflik nəticəsində insan 
xarakterinin daxili səciyyəsi, zahiri cizgiləri, hal-vəziyyəti  öz əksini tapır» (82, 46). 
Bəxtiyar Vahabzadənin əsərlərində müşahidə olunan üslubi xüsusiyyətlərdən biri də şairin rəğbət 
bəslədiyi qəhrəmanlarını xüsusi məhəbbətlə təsvir edib, onların portretlərini səciyyələndirərkən bədii 
ifadə vasitələri silsiləsindən istifadə etməsidir.   
Şair ayrı-ayrı ifadə vasitələrindən istifadə edir. Məsələn: «çığıran arzu», «çığıran duyğu», «söz 
darağı», «sətir-sətir ərimək», «uçurum illər»... 
Təzəlik təbiidirsə, şübhəsiz, onun təravəti özlüyündə emosionallıq saçır. Bunu həmin təyinlərin 
düşdüyü üslubi mühit, konkret kontekst bir daha təsdiqləyir.   
Şair  hər bir obraz haqqında danışarkən, onun zahiri və daxili aləminin təsvirini verərkən, həmin 
məqsədə müvafiq gələn epitetlər  işlədir. Bunların bəzisi ümumxalq dilinə məxsus olsa da, müəllif 
onları xüsusi qayğı və diqqətlə seçir. Məsələn: 
O dünənki   bər- bəzəkli kəlmələr  (177, 63) 
 
 Şəhdli-şirəli sözlər maça kimi sürtülüb  (190,  53) 
 
Ağızlarda şirin-şirin kəlmələr    (183,  44) 
Həmin təyinlərin üzərində bir qədər ətraflı dayanmağa dəyər. 
Bər-bəzəkli ifadəsi heç də mənfi məna bildirmir. Amma onun kəlmə  sözünə aid edilməsi belə bir 
effekt yaradır: bunlar qəsdən seçilən, bəzək-düzək vurulan sözlərdir. 
Şəhdli-şirəli ifadəsi də belə. Bunlar yaxın mənalı  ifadələr olub, təklikdə  işlənmir. Doğrudur, 
şirəli sözünü  təklikdə işlətmək olar, ancaq bu mənada yox, o buradakı effekti verməz. Bundan sonra 
maça kimi sürtülüb  ifadəsinin gəlməsi  mətnə tam mənfi məzmun verir. 
Bəxtiyar Vahabzadə portret yaratmaq ustasıdır. Onun istifadə etdiyi bədii təyinlər bu cəhətdən 
xüsusi əhəmiyyət kəsb edir. 
 
Gül qoxulu , bal ətirli nənələr, 
O yuxalı, o fətirli nənələr…   
 
 52
(191, 42) 
 
Bu beytdə  təyinlər cütlərinə rast gəlirik: gül qoxulu, bal ətirli. Bildiyimiz kimi, dildə  iylər üçün 
xüsusi adlar yoxdur. Ona görə də onlar aid olduqları (onlardan baş verdikləri) maddələrin, obyektlərin 
adı ilə bəlli olur: gül iyi, bal iyi, yağ  iyi, it iyi və s. 
Şeirdə şairin yaradıb işlətdiyi yuxalı, fətirli kontekstual təyinlərinə də rast gəlirik. Yuxa və fətir 
müvafiq surətdə nazik və qalın çörək növlərini bildirən sözlərdir. Doğrudur, yuxa sözünün lavaş 
sinonimi də vardır. Amma yuxa sözünün “nazik” mənası da olduğu üçün o, şeir üçün daha yararlı mate-
rialdır. 
Beytdə təkrar olaraq işlənən o işarə əvəzliyinə də rast gəlirik. O uzaqda olan əşya və predmetə 
işarə edir. Şeirdə həmin məna daha çox yarayır: “nənə” mənası “nəvə” mənası ilə assosiativ əlaqə 
yaradır və onunla “ata”, “ana” mənaları ilə bağlanır. Nəvə- ata ana – nənə baba. O işarə əvəzliyini  
nənə sözü ilə işlətmək çoxdan keçmiş  illərə işarə edir. 
Dodağında şirin-şirin şivələr 
Ey taxcalı, ey buxçalı nənələr    
(190, 69) 
   
Görünməsin üzündəki  
qara-qara kölgələr    
(194,  169) 
               
Taxçalı və boxçalı  təyinləri də keçmiş həyat və məişətə işarə edir. Taxça divarda düzəldilmiş və 
paltar, qab-qacaq yığmaqdan ötrü istifadə edilmişdir. Boxça xırda və rəngbərəng parça hissələrindən 
tikilib düzəldilmiş və əsasən qadın paltarlarını  saxlamaqdan ötrü istifadə edilmişdir. İndi nə taxça var, 
nə də boxça. Odur ki, onların ”nənələr dövrü”nə aid edilməsi tamamilə özünü doğruldur. 
Nəhayət, şeirdə eyni sözün təkrarı ilə düzələn şirin-şirin (şivələr) və qara-qara (kölgələr) 
təyinləri də işlənmişdir. Bunlar mürəkkəb sifət və zərflərin bir növüdür. Amma bunların ismə, yoxsa 
felə aid edilməklə işlənməsi arasında müəyyən  fərqlər müşahidə olunur. Məsələn, şirin-şirin danışmaq 
ifadəsində təyin  danışığın yalnız səciyyəsini bildirir (acı yox, məhz şirin). Amma şirin-şirin şivələr, 
qara-qara kölgələr ifadələrində onların aid edildiyi obyektlər  müxtəlifdir və sözlərin təkrar olunaraq 
işlənməsindən məqsəd məhz bunu ifadə etməkdir. 
Bəxtiyar Vahabzadənin, demək olar ki, bütün  əsərlərində obrazların portretinin yaradılmasına bu 
və ya digər dərəcədə yer verilir. Lakin ayrı-ayrı əsərlərdə portretin səciyyəsi, oynadığı rol müxtəlifdir. 
Şair bəzən surətin zahiri görkəminə, bəzən də daxili aləminə, xarakterinin səciyyəvi xüsusiyyətlərinə 
diqqət yetirir, bir çox hallarda onları vəhdət şəklində nəzərdən keçirir. 
Bəxtiyar Vahabzadə müəyyən bədii-estetik vəzifələrin həllində surətin zahiri görkəmindən bir açar 
kimi istifadə edir. Bu, daha çox obraz haqqında ümumi təsəvvür yaratmaq məqsədi güdür. Bu zaman 
surətin zahiri görkəmindəki nəzərə çarpan cəhətlərə (yaşı, boyu, görünüşü) diqqət yetirilir. Şair portret 
təsvirlərində epitetlərin köməyi ilə obrazın xarici görkəmini onun fərdi keyfiyyətlərinin təmsilçisinə 
çevirir. 
Epitetlər Bəxtiyar Vahabzadənin obrazlı təfəkkürü, bədii  düşüncə tərzi ilə üzvi şəkildə bağlı 
olan dil vasitəsidir. Onun əsərlərində işlənmiş saysız-hesabsız epitetlər yüksək bədii məziyyətlərlə 
səciyyələnir. Şair epitetləri  obrazların xarakterinə uyğun olaraq seçir; o, mənfi obrazı səciyyələndir-
məkdən ötrü ən kəskin ifadələrə müraciət edirsə, müsbət obrazlardan da ötrü səmimi, istiqanlı, 
mehriban ifadələri əsirgəmir, bu isə oxucunun əsəri  qavramasını müəyyən istiqamətə yönəldir. 
Üslubi məqsədlərə müvafiq olaraq işlənmiş epitetlər Bəxtiyar Vahabzadənin əsərlərinin dilini 
orijinal, özünəməxsus keyfiyyətlərilə təchiz edir. Bunlar təyin etdiyi sözün işarəetmə, ifadəetmə  
gücünü artırmaqla yanaşı, oxucuya da böyük emosional-estetik təsir göstərir. Məlum olduğu kimi, 
“epitetin əsas linqvistik (üslubi) vəzifəsi əşya, hadisə və hərəkət bildirən sözlərin mənasına qüvvət 
vermək, onları izah və təyin etməkdir” (40, 150). Bədii əsərlərdə epitetlərin əhəmiyyəti olduqca 
böyükdür. F.K.Mustafayeva onların bədii rolunu çox düzgün müəyyən edərək yazır: “Epitetlərdə 
yazıçının həyata, hadisəyə, insana münasibəti, onun heyrət və sevinci, nifrət və narazılığı ifadə oluna 
bilər. Epitetin seçilməsi təkcə zövqə görə deyil, həm də, onunla yanaşı, fikrin tələbinə görədir” (92,  
147). 
Bəxtiyar Vahabzadənin əsərlərində epitetlər üslubi tələbata, situasiyaya uyğun seçilib 
işlənmişdir. Onun əsərlərində eyni sözün müxtəlif bədii şərait və məqamlarla əlaqədar olaraq və 
onların tələbi ilə müxtəlif epitetlərlə işlənməsi diqqəti  çox cəlb edir. Məsələn, “söz” kəlməsi təyin 
etmək məqsədilə şair aşağıdakı epitetlərdən istifadə etmişdir: 
 
 53
Acı söz (181, 121); ağır söz (183, 112); ağılsız söz (179, 71); bayağı söz (189, 27); bekara söz 
(189, 26); qəribə söz (192, 43); quru və soyuq söz (194, 56); odlu-alovlu söz (187, 121); ilıq söz (186, 
102); heyrətli söz (187, 192); həyəcanlı, hərarətli söz (190, 146); köntöy söz (190, 96); kövrək söz 
(190, 87); gurultulu söz (191, 155); gözəl söz (196, 170); lazımsız söz (186, 172); dadını-duzunu 
itirmiş söz (187, 126); sərt söz (187, 120); xoş söz (191, 171); şirin söz (196, 181);  şirin ləhcəli söz 
(197, 180); təhqiramiz söz (191, 183); müdhiş söz (197, 133); nəzakətsiz söz (192, 119); dəhşətli söz 
(194, 125); ipək söz (194, 95); tikanlı söz (190, 65); sarsaq söz (195, 162); yanlış söz (195, 152) və s. 
 Göstərilən misalların mühüm bir qismi ümümişlək xarakterdədir, başqa sözlə desək, 
“müqəyyəd” epitetlərdir. Bunların  hər birinin özünəməxsus incəlikləri vardır. Həmin epitetlər “söz”ü  
ya müsbət, ya da mənfi cəhətdən təyin edir. Bununla da müəllif “sözlər”i danışanın (personajların) 
mədəni səviyyəsinin, əxlaqi-mənəvi  sifətlərinin göstəricisinə çevrilir. 
Bəxtiyar Vahabzadənin əsərlərində “göz” sözünə aid işlənmiş epitetləri heç də bunlardan az və 
sanbalsız deyildir. Bunlar obrazların psixoloji hallarının ifadəsinə kömək etmişdir. Məsələn: aydın 
gözlər (189, 184); işıqlı gözlər (192, 167); intizarlı, iztirablı gözlər (189, 186); ifadəli gözlər (189, 
190); donuq, ifadəsiz gözlər (187, 160); qorxunc gözlər (191, 123); qayğılı gözlər (190, 125); 
qaynayan gözlər (190, 84); qan sağılmış gözlər (197, 147); ehtirasla yanan gözlər (191, 176); 
düşüncəli gözlər (188, 122); dumanlanan gözlər (189, 162); yorulmuş gözlər (189, 137); yalvarışlı 
gözlər (197, 169); yorğun gözlər (191, 174); rəhmli gözlər (190, 58); tutqun gözlər (190, 195); kədərli 
gözlər (195, 145); kölgələnmiş gözlər (192, 46); gülümsəyən gözlər (194, 171); göyçək gözlər (194, 
56); parıltılı gözlər (195, 184); hikkəli gözlər (196, 125); həyəcanla parıldayan gözlər (194, 184); 
hüznlü gözlər (188, 142); heyrətlə dolu gözlər (194, 129); həsrətli, məftun gözlər (194, 125); ürkək 
gözlər (193, 34); mənalı  gözlər (186, 173); müdhiş gözlər (194, 180); uzaqgörən gözlər (190, 180); 
əzabla dolu gözlər (188, 46); laqeyd, təkəbbürlü gözlər (194, 156); məzəmmətli, təəssüflü gözlər (195, 
205); nəvazişli, hiyləgər gözlər (194, 201); parıltılı, təbəssümlü gözlər (189, 128); sakit baxışlı gözlər 
(194, 206); hirsli gözlər (190, 116); qəlb oxuyan gözlər (192, 14); oyanıq gözlər (194, 123) və s. 
Şairin əsərlərində  “səs” və “baxış” sözlərinə aid işlətdiyi epitetlər də maraq doğurur. Məsələn:  
açıqlı səs (179, 127); boğuq, qəzəbli səs (186, 182); codlaşmış səs (186, 72); deyintili səs (189, 176); 
gümrah səs (186, 106); güclü, nəriltili səs (187, 198); həzin səs (190, 35); hüznlü, dərdli səs (191, 58); 
haçalanan boğuq səs (196, 126); xırıltılı səs (171, 41); xoş, nəzakətli səs (191, 104); iniltili səs (194, 
141); kallaşmış səs (181, 145); kövrək səs (194, 42); istehzalı səs (195, 146); qürurlu səs (194, 162); 
qəhərli səs (191, 103); qalın və güclü səs (191, 13);  mehriban, həlim səs (182, 54); möhkəm səs (182, 
91); məlahətli, doğma səs (182, 17); nəzakətli səs (183, 104); nazik, cingiltili səs (183, 126); sakit, 
rəvan səs (183, 115); sinədən gələn səs (190, 100); yumşaq səs (197, 189); yoğun, zəhmli səs (196, 
211); titrək səs (194, 52); ürək kövrəldici səs (192, 37); şirin səs (187, 32); zəif səs (186, 142); zil səs 
(188, 152) və s. 
“Baxış” sözünə aid işlənmiş epitetlər: aludə baxış (194, 141); ciddi baxış (191, 144); dalğın 
baxış (194, 37); donuq baxış (195, 93); hirsli baxış (195, 143); iti baxış (190, 14); istehzalı  baxış 
(184, 149); qəmli baxış (195, 150); lal baxış (194, 195); məlul baxış (185, 41); narazı baxış (190, 42); 
nüfuzedici baxış (195, 213); ötəri baxış (194, 130); süzgün baxış (190, 191);  sakit baxış (195, 132);  
sərt baxış (189, 129); tələbedici baxış (186, 192); zəhmli baxış (192, 17) və s. 
Bəxtiyar Vahabzadənin əsərlərində işlənən epitetlər özlərinin  ifadə vasitələri və quruluş 
xüsusiyyətlərinə görə çox zəngindir. “Epitet həm bir, həm də bir neçə sözlə ifadə edilir. Sadə və 
düzəltmə olmağından asılı olmayaraq, bir sözlə ifadə olunan epitet  sadə epitet, bir neçə sözlə ifadə 
olunan epitetsə mürəkkəb epitet hesab olunur” (40, 119). 
Bəxtiyar Vahabzadənin əsərlərində həm sadə, həm də mürəkkəb epitetlər işlənmişdir. Sadə 
epitetlər, əsasən, isim, sifət, feli sifət ifadə olunmuşdur: 
Çinar qamət (189, 102); çisləmə yağış (180, 20); qızıl qan (179, 50); xan çinarlar (182, 51); balta 
dişlər (188, 90); qaraçı şəri (188, 109); hüznlü xatirələr (182, 114); ölü sükut (190, 159);  tutğun səs 
(190, 101); süvari qamət (190, 103); qəzəbli pıçıltı (192, 192); dumanlı əhvalat (192, 208); gecikmiş 
məhəbbət (182, 104); medallı dilənçi (174, 90); qapalı görkəm (174, 136); ilıq təbəssüm (179, 136); 
qartal burun (174, 37); güclü təəssürat (194, 150); şərt ayaz (194, 151); çılpaq budaqlar (194, 171); 
cansıxıcı günlər (182, 120); çiy iş (194, 117); təkəbbürlü baş (186, 168); mirvari dənələr (187, 179); 
şübhəli söhbət (176, 141) və s. 
Şairin əsərlərində feli sifət tərkibləri ilə ifadə olunan mürəkkəb epitetlərdən daha çox istifadə 
edilmişdir: qopub yerin altına düşən günəş (194, 204); xırda kol-kos dibinə qısılmış bənövşələr (194, 
204); ləngərli yerişlərinə xələl gətirməyən adamlar (186, 79); budaqlar arasında bir-birinə qısılmış 
quşlar (187, 80); torpağın üstünə nəm keçə kimi yapıxmış xəzəl (188, 114); küləyi yara-yara şığıyan 
maşının qıjıltısı (194, 197); tünd göy mürəkkəb rənginə çalan çay (189, 188); bol şehdən bozlaşmış 
 
 54
çəmənlik (190, 210) və s.  
Epitetlər Bəxtiyar Vahabzadənin əsərlərində bir də ona görə mənalı və təsirlidir ki, burada 
işlənilmiş bədii təyinlər maraqlı bir şəkildə sıralanır. Belə ki, əvvəl feli sifət tərkibləri ilə ifadə olunan 
təyinlər qrupu mürəkkəb epitetlər işlənir, sonra isə bir sözdən ibarət olan sadə epitetlər gəlir. Bu isə 
təsvirin səciyyəsini konkretləşdirir. Məsələn: 
Qalın qaşları altında kölgələnən yumulu gözlər (185, 215); yamyaşıl yarpaqların arasında qar 
tək ağaran şıx ləçəklər (183, 187); talaların üzərində şaqqaşaq dikələn oynaq, havalı quşlar  (177, 
121); qorxa-qorxa ordan-burdan baş qaldıran nazik, cılız pöhrələr (174, 112); qırmızı ipək  koftanın 
yaxasına sıxılıb titrəyən balaca əllər (174, 122); binaların başına sürtünən parça-parça boz buludlar 
(194, 197); dərin çuxurlardan azca şirin baxan xırdaca  gözlər (190, 34)  və s. 
“Bütünlükdə Bəxtiyar Vahabzadənin poetik dilində epitetlər frazeologizmlərlə də ifadə 
olunmuşdur. Bunlar emosional-qiymətverici keyfiyyət daşımaqla yanaşı, həm də şairin dilini  xalq 
danışığının ifadə tərzinə  daha da yaxınlaşdırır. 
 Ürək dağlayan xəbər (182, 114); ürəyi kövrəlmiş qoca (185, 16); ət tökən təbəssüm (181, 119); 
ağzı əppək kəsməyən oğul (174, 191); dedi-qodu gəzdirən (179, 56); anasının ciyərinə dağ  çəkən bala 
(174, 125); üzü üzlər görmüş adam (179, 15); əldən-ayaqdan düşmüş ana (174, 149); səbri tükənmiş ana 
(188, 63); intizar keçirən adam (188, 102); ayağını yerdən üzən hisslər (193, 69); heç kəsə boyun əyməyən  
qoca (193, 161) və s. 
Bu qəbildən  olan ifadələr də öz növbəsində yekcins deyildir. Bunların içərisində xalq danışıq 
dilində işlənənlər də var, mətnin tələbi ilə quraşdırılanlar da; xalq danışığına uyğun gələnlər də var, 
yazılı, ədəbi dilin  malı olanlar da. Onların içərisində açıq-aşkar səhv olanlarına da təsadüf etmək olur. 
Məsələn, ayağını yerdən üzən hisslər, heç kəsə boyun əyməyən qoca ifadələri Azərbaycan dilinə 
məxsus olan ifadələr deyildir. Bunlar da  yad dilə məxsus olan ifadə üsulundan  kalka edilmiş, ya da 
sərbəst surətdə düşünülmüşdür. Ət tökən (təbəssüm) dedi-qodu gəzdirən feli sifət tərkibləri mənşəcə 
müvafiq surətdə “Adamın əti tökülür” və “söz gəzdirmək” idiomatik ifadələri ilə bağlıdır. Onları bu  
şəkildə  işlətmək məqbul deyildir. 
“Ağzı əppək kəsməyən (oğul)” ifadəsi də bunun kimi. Biz yuxarıda “ağzı qatıq kəsməmək” 
frazeologiyası ilə qarşılaşmışdıq. Birinci əppək  sözü körpə uşaq dilinə məxsus olan sözdür. O, “çörək” 
deməkdir. Çörəyi isə ağızda kəsmirlər, kəsib, doğrayıb ağıza qoyurlar...   
Ağaran sıx ləçəklər ifadəsi də açıq-aşkar səhvdir. Yəqin, burada birçək sözü nəzərdə tutulur. Ləçək qadın 
baş örtüyünün adıdır. 
 Üzü-üzlər görmüş (adam) ifadəsi predikativ quruluşlu bir məsəlin əsasında formalaşmışdır. 
Həmin məsəl belədir: “Onun üzü-üzlər görüb,…. Burada üzü sözü üçüncü növ təyini söz birləşməsinin 
ikinci tərəfidir. Bütövlükdə məsəl olduqca mənfi, nəzakətsiz məqamda işlənir. Ona görə də onun 
ümumiləşdirilərək işlənməsi düzgün deyildir. 
Qan sızmış gözlər  ifadəsi başqa yerdə qan sağılmış şəklində işlənmişdir. Sağılmaq sözünün bu 
məqamda işlənə bilməsi ilə, bir şübhəmiz yoxdur. Ancaq müasir dil üçün  sağılmaq ifadəsi arxaik 
ünsür təsiri bağışlayır.  
Yekun olaraq deyə bilərik ki, Bəxtiyar Vahabzadənin işlətdiyi epitetlər həm dildə sabitləşmiş 
ünsürlər, həm də, təşəkkül prosesində olan dil hadisələrinin özündə birləşdirir. Bunların ikisi də 
obrazlılığa xidmət edir, şeir dilini daha zəngin, daha çevik edir. 
 
2. Metaforalar 
 
Bəxtiyar Vahabzadənin əsərlərinin dilində obrazlılığı təmin edən vasitələrdən biri də 
metaforadır. «Metafora ədibin obrazlı təfəkkürü sayəsində əşya və hadisələr, predmetlər arasında 
qeyri-adi, assosiativ əlaqələri görə bilməsi hesabına yaranır» (82,   26). 
Şair obrazlar və hadisələr haqqında canlı, parlaq təsvir yaratmaq məqsədilə bir sıra məqamlarda  
sözləri metaforikləşdirir. Dahi filosof Aristotel yazır ki, «gözəl metaforalar yaratmaq-müxtəlif varlıq 
formaları arasında müəyyən təbii oxşarlıq və müqayisə imkanını görə bilmək  istedad  nişanəsidir. 
Aristotel məcazlar əsasında yaranan obrazlılığı «bəzəkli dil» adlandırmışdır. «Bəzəkli dil» anlayışını  
ahəngi, harmoniyanı, nəğməni özündə ehtiva edən dil kimi izah edir» (24,  137). 
Bəxtiyar Vahabzadənin şeirlərində işlənən  metaforalar öz əlvanlılığı, ifadə qüdrəti ilə əsərin 
dilini canlandırır, onun obrazlılığını, cazibədarlığını artırır. «Metaforik söz və ifadələrin əsas 
keyfiyyəti bədii təsvirlə üzvi surətdə bağlılığı və təcəssüm etdirdiyi obrazlarla yaxınlığındadır» (64,  
101). 
Şairin metaforik məqamda işlətdiyi sözlərdən aşağıdakıları qeyd edə bilərik.      
Dəmir ağac. -    Ax! Bu dəmir ağaclar  («Antenna»). 
 
 55
Şeirdə bu ifadə antenna  barəsində işlənir. 
 Qeyd etmək lazımdır ki, eyni tərkib hissələrindən ibarət olan ifadə (dəmir ağacı) ağac 
növlərindən birinin adı kimi işlənir. Dəmir ağaclar ifadəsində məcazilik  bütövlükdə ifadənin üzərinə 
düşür. O,  şairin fərdi yaradıcılığının məhsuludur. 
Dəmirağacı mürəkkəb adında isə məcazilik birinci tərəfə xasdır; bütövlükdə  ifadə Azərbaycan 
dilinin lüğət tərkibinə daxildir.  
Dəmir göz,  polad qulaq -  Burada oxşar sözdüzəltmə (frazayaratma) üsulundan istifadə 
olunmuşdur: «Birinci tərəf metal adı ikinci tərəf insanın bədən üzvünün adı». Bu münasibətlə  başqa 
terminologiyadan da istifadə edə bilərik: Birinci tərəf  atributiv  məqamda işlənmiş metal adı insanın 
bədən üzvünün adıdır. 
 
 
Dünyanın o başını 
Eşidərək, görürük 
Bu dəmir gözlərlə biz, 
Polad qulaqlarla biz.   
(188,  74) 
 
Qanad çubuq, polad çubuq, idrakın təntənəsi, bəzəyi, süsü çubuq, nəhəng qanad çubuq, günün 
gözü çubuq, səs körpüsü  çubuqlar – şair bu sözləri antenna barəsində işlətmişdir: 
Dəmir, polad çubuqlar 
Bir dam üstə göyərib 
Cahanı qucaqlayan 
Nəhəng qanad çubuqlar 
Günün gözü çubuqlar 
İdrakın təntənəsi 
Bəzəyi, 
Süsü çubuqlar. 
Şəhərlərdən-şəhərə 
Səs körpüsü çubuqlar.   
(«Antenna») 
 
Biz bu şeirdə bir obyekt barəsində bu qədər ifadə vasitələrinin işlənməsini qeyd etməklə yanaşı 
onların yekcins olmadığını da unutmamalıyıq. Dəmir ağac, dəmir çubuq, polad çubuq ifadələri 
antenna sözü əvəzinə işlənmişdir. Ancaq, o biriləri səciyyələndirici ifadələr olmaqla yanaşı, cümlədə  
predikativ mövqedə işlənmişlər. Bunların linqvistik statusu o birilərinkinin eyni deyildir. Sonuncu 
halda antenna ilə  real oxşarlıq barəsində söhbət ola bilməz. Bunların hamısının mənbəyi insan idrakı, 
təsəvvür, təxəyyül aləmidir. 
 
Qartal familiyası – Soyumuz, 
Kökümüzlə!… 
Yetər, yetər deyirəm, 
Qartal familiyasıyla 
Bu gün xırda quş olmaz. 
                           («Bəsdir») 
 
Əxlaq tarlası, din tarlası - Dünya barəsində: 
 
Bu əxlaq tarlası, bu  din tarlası 
Keçirir sınaqdan hamını dən-dən. 
                     («Dünya bir işvəkar») 
 
Saxta xallar – saxta məharət  göstərmək barəsində: 
 
Sazımda eybəcər  səslər uyduran 
Saxta xallar vuran cavanlar da var. 
    («Nəsənsə özün ol») 
 
 
 56
Arxalı köpək -  bu ifadə ilə arxasına güvənməklə zalımlıq, haqsızlıq edənlər nəzərdə tutulur:  
 
Arxalı köpəklər qurd basan zaman 
Quzunun gümanı Allaha qalmış.  
                  («Gəldi bic əyyamı…») 
 
Həmin ifadə «Arxalı köpək qurd basar» məsəlindəndir. Şerin adı da diqqət tələb edir. Bu ad  
Koroğluya isnad verilən bir şeirlə əlaqədardır: Müqayisə et: «Gəldi bic əyyamı, namərd dünyası-
Mənmi qocalmışam, ya zəmanəmi?». 
 
Ellər atası -  Stalin nəzərdə tutulur: 
 
Bilmirsən? Dünyanı lənətləmişdim, 
«Ellər atası»na düşmən demişdim. 
 («Ellər atası») 
Həmin ifadə yəqin ki, rusca «отец народов»  ifadəsindən  kalkadır. 
Qansız soyuqluq -   biganəlik nəzərdə tutulur: 
 
Neçin özgəsinin dərdinə insan 
Yad olur? 
Bu qansız soyuqluq nədir?  
(«Soyuqluq») 
 
Söz pəhləvanı, söz alağı – şairin «Söz alağı» şeirində sözünün yiyəsi olmayan adamlara işarə 
edir: 
 
İndi meydan sulayır neçə söz pəhləvanı, 
Qanadlı nitqlər basıb söz alağı. 
 («Söz  alağı») 
 
Söz pəhləvanı deyimi dil pəhləvanı ifadəsinin əsasında yaradılmışdır. Söz alağı tamamilə orijinal 
ifadədir. Bu şeirdə qanadlı nitq ifadəsi də diqqətəlayiqdir. 
Söz cəbhəsi – ciddi məsələlər barəsində sözgüləşdirmə  halları nəzərdə tutulur: 
 
Natiqlər yarışır, bu da bir  cıdır! 
Yaman döyüş gedir söz cəbhəsində. 
   («Zülmət əriyərsə») 
 
Cıdır sözünün işlənməsi «natiq»ləri yarış atlarına bənzədir. 
Dəlibaş –    cəsarətli adamlar  nəzərdə tutulur: 
 
Dəlibaş atəşdir, o keçər daşdan, 
Şumlar daş dözümü, əridər  səbri  
 («Qeyrətmi, ağılmı») 
 
Dəlibaş təyini adətən dəliqanlı adamlara aid edilən işarədir. Burada, gördüyümüz kimi o, atəşə 
aid edilmişdir. Belə düşünmək olar ki, bu ifadə rusca «Шальная пуля» ifadəsindən kalka edilmişdir.  
Özgə yumruğu, özgə qoltuğu - Vətənini atıb gedənlərə işarə olunur: 
Bu halda sən kimsən, nəçisən- düşün, 
Xalqının başında özgə yumruğu!  
Ömrünü-gününü qoltuqda sürdün, 
Səni istədimi özgə qoltuğu.  
                                   («Cavab») 
 
Bəyaz xeyir – «Ləkəsiz, xeyirli əməl» barəsində işlənmişdir: 
 
Mənim bəyaz xeyrimi qara şərə yozdular 
Hər sözümü, kəlməmi min bir yerə yozdular. 
 
 57
            («İki qəbahət») 
 
Bəyaz sözü fars mənşəli söz olub, «ağ» mənasına gəlir. Bəzi məqamlarda təyinedici söz kimi 
işlənir. Müqayisə et:  bəyaz gecələr (şimal qütbünə yaxın yerlərdə işıqlı gecələr barəsində). 
Cahil könülsüzlər – Məlum olan «könülsüz»,  «könülü olmayan» mənasında deyil, «ürəkdən 
məhrum olan», «könül əhli olmayan» mənalarında işlənmişdir. 
 
Öz içimdə kordursa öz içimin gözləri, 
Mən qınaya bilmərəm məni görə bilməyən 
Cahil könülsüzləri. 
                       («İçim-çölüm») 
 
Sirli açar –Ümid mənasında işlənmişdir: 
 
O, bütün qıfıllara 
Düşən bir sirli açar.   
        («Ümidə heykəl qoyun») 
 
Qatıq kəsməyən ağızlar: - Arxasında əməl dayanmayan sözbazlıq, sözünün kəsəri olmayan 
yüksək  məmurlar nəzərdə tutulur: 
Boş-boş əmrlər ilə qaralanır kağızlar, 
Qatıq kəsməyən ağızlar. 
 (189,  148) 
 
Mənşə etibari ilə «Ağzı qatıq kəsmir» məsəli  ilə bağlıdır. Buradan hasil olan qənaət belədir: 
Qatıq asanlıqla kəsilən maddədir. Qatığı kəsə bilməyən, gör ki, necə ola bilər! (Əlbəttə, burada  şəxs 
və onun ağzı (sözü) nəzərdə tutulur).    
Qartal baba, sərçə oğul – Nəsillərin bir növ cırlaşması nəzərdə tutulur: 
 
Niyə bəy, xan babadan bir belə qullar törədi? 
Niyə qartal babadan sərçə oğullar törədi? 
                                                («Sabirə cavab») 
 
Medallı dilənçi-Vətən uğrunda vuruşan, öz haqqının ala bilməyənlər nəzərdə tutulur: 
 
«Medallı  dilənçi» sarsıtdı məni, 
Göz yaşı içində bu günə yandım  
                            («Medallı dilənçi») 
 
«Bu günə» ifadəsi xalq danışıq dilində işlənən «bu vəziyyətə» mənasındadır. 
Şeytan, İblis –  Bu sözlər dini-mövhumi  anlayış və təsəvvürlərlə bağlıdır. Müxtəlif dövrlərdə 
şər, bəd əməl, bədniyyət adamlara aid edilmişlər. Yadımıza salaq ki, görkəmli dramaturq  Hüseyn 
Cavidin pyeslərindən biri belə adlanır: «İblis». Bəxtiyar Vahabzadənin bir şeirində həmin sözlər er-
məni millətçilərinə və onların rusiyalı havadarlarına aid edilmişdir. 
İplər qırılsa da, bilmirəm hələ 
İpin ucundakı o qırman nədir. 
Uzaqdan qurulur bizə min tələ, 
Şeytanın barmağı evimizdədir. 
   
Ölməyib o İblis, o Şeytan hələ 
Hələ ümid verir ona «bəlkə»lər, 
   
Düşməyib amirlik taxtından hələ, 
Yoğrulub İblisin mayası kindən. 
                                       («Əgər qorunmazsa   istiqlalımız») 
 
Gur  yağış –  Sürəkli alqışlara aid edilir. Bildiyimiz kimi, şiddətli yağışı ifadə etmək üçün 
Azərbaycan dilində müxtəlif sözlərdən istifadə edilir:  leysan yağışı,  gürşad və s. Buradakı alqış sözü 
 
 58
də təkmənalı deyildir. Onun birinci mənası qarğış sözünün  əksini təşkil edən mənadır: xoş məramla 
ifadə olunan dilək (cansağlığı və s. arzusu). Bu mənada alqış sözü  Sovet dövründə, ondan sonra və 
onun təsiri ilə təcrübədə olan çapan (çəpik) çalmaqla müşayiət edilən təqdiretmə, bəyənmə adəti 
nəzərdə tutulur. Beləliklə, görürük ki, şeirdə yağışın ümumi ifadəsi və təyinedici sözlərdən istifadə 
olunmuşdur. 
Şeirin adı da cəlbedicidir: «Alver». Bu ad təsvir olunan  hadisənin mənfi aspektinə işarə edir. 
 
Təriflərin gur yağışı, 
Göy gurlayır, şimşək çaxır 
Bu kürsüdən, o kürsüyə  
                              («Alver») 
Dığa – Erməni mənşəli söz olub «oğul» «oğlan» mənasına gəlir. Hətta erməni dığası şəklində də 
işlənir. Şeirdə söyüş kimi işlənmişdir. Dığa  sözünə Azərbaycan folkloru nümunələrində də rast 
gəlmək olur.         
 
A dığa, dığa, şan dığa 
Dədən gedib pambığa. 
                        («Uşaq şeiri») 
 
Dığalar yenə də yolunu azmış  
Məndən yuxarıya şikayət yazmış.  
(«Torpaqdan pay olmaz») 
 
Dərd sapı – Sap  sözü əyrilmiş yun, barama, pambıq və s.-dən toxuculuq, tikişdən istifadə edilən 
materialın adını bildirir. Beytin mənası budur ki, dərd sapından (bəlkə də ipindən) toxunmuş köynək də 
elə dərd köynəyi olar. 
 
Ağamız dərd sapından bizə köynək toxuyur, 
Hələ bayquş səsinə mürgü döyür el-obamız. 
(«Sabirə cavab») 
 
Gözəl afət– Afət sözü  «can alan», «bəla» və s. mənalarında işlənən bir sözdür. Klassik 
Azərbaycan şeirində  kələkbaz gözələ aid edilərək işlənmişdir. 
Azərbaycan şeirində dünya özü də dəyişkən, səbatsız, etibarsız bir varlıq forması kimi 
səciyyələndirilmişdir. Bu barədə belə bir məsəl də olduqca işləkdir. «Süleymana qalmayan dünya kimə 
qalacaq?! (yaxud… heç kimə qalmayacaq)». 
Şeirdə hər iki təsəvvür  bir ifadədə birləşib:  gözəl afət. O öz  obyektini həm gözəl, aldadıcı, 
əyləndirici, yoldan çıxara bilən, həm də cana bəla gətirən, qənim kəsilən, taleyi öz normal axarından 
çıxara bilən varlıq kimi səciyyələndirir. İşvəkar  gəlinə bənzəyən  dünya gözəl olsa da, o  ailə qurmaq, 
bəxtəvər  olmaq üçün deyil. Onun işi  oyunbazlıqdır. 
 
Dünya bir işvəkar gəlinə bənzər, 
Gözəllik taxtından heç enməmişdir. 
Milyon il keçsə də, hələ bir nəfər 
Bu gözəl afətlə evlənməmişdir. 
                                  («Dünya bir işvəkar») 
 
Qumarxana – «Qumar oynanılan yer». Şair dünyanı belə bir mənfi səciyyəli məkana bənzədir: 
 
Dünya bir qumarxana-   
Gör kim uda, kim uduza! 
(«Baxmır») 
 
 Beləliklə, biz  görürük ki, Bəxtiyar Vahabzadənin şeirlərində metaforalar iki mənbədən gəlir: 
Birincisi - Azərbaycan poeziyasında ənənəvi olaraq işlənmiş metaforalar. İkincisi - Bəxtiyar 
Vahabzadənin özünün yaradıb işlətdiyi metaforalar. Bunlardan  təklikdə və yaxud başqa bədii ifadə 
vasitələri ilə birlikdə istifadə olunmuşdur. 
 
 
 59
3. Bədii müqayisələr 
 
Müqayisə ünsiyyəti təmin edən vacib üsullardan biridir. O, real həyat və məişətdə təsadüf edilən 
əşya, predmet və hadisələrin öz cinsindən olan (hətta olmayan) başqa təsəvvür obyektləri ilə 
tutuşdurulması, müqayisə edilməklə təqdim olunmasından ibarətdir. Müqayisədən məqsəd ya məluma 
görə məchulun müəyyən cəhətlərini nəzərə çarpdırmaq, ya da sadəcə olaraq nitqə canlılıq, obrazlılıq 
keyfiyyəti verməkdir. Müqayisənin həm canlı danışıq dilində, həm də yazılı nitqdə geniş şəkildə 
istifadə olunur. 
 Müqayisə etmək üçün üç əsas şərt lazımdır: aralarında oxşarlıq olan tərəflər (bunlar subyekt və 
obyekt  kimi təqdim oluna bilir); müqayisənin əsası (müştərək əlamətlər); müqayisəni təmin edən dil 
vasitəsi (qoşma, bağlayıcı, ədat, leksik, sintaktik, paralellik). Bənzədilən “müqayisə obyekti”, təsviri 
məqsədi daşıyan o biri tərəfsə, “müqayisə obrazı” adlanır. 
V.Tarasova müqayisənin iki növünü qeyd edir. Bunlar fərdi müqayisənin və ümumişlək 
müqayisədir. O göstərir ki, “Müqayisələr fərdi və hamının qəbul etdiyi sabit söz birləşmələri şəklində 
ola bilər. Fərdi müqayisələrdən məqsəd daha çox əşyanı müxtəlif cəhətlərdən səciyyələndirməlidir. 
Bundan daha çox əşyanın təkrarolunmaz cəhətlərini əks etdirmək üçün istifadə olunur. Hamı tərəfindən 
qəbul olunmuş  müqayisədə  sabit söz birləşmələrinin köməyi ilə keyfiyyətin dərəcəsi bildirilir. 
Keyfiyyətin özü ayrıca ifadə edilir. Fərdi müqayisə əksər hallarda iki hissədən ibarət olur: müqayisə 
olunan əşyaya işarə və onun nə ilə müqayisə olunmasının təsviri” (155,  43). 
Azərbaycan dilçiliyi və ədəbiyyatşünaslığında müqayisə anlayışını ifadə etmək üçün “təsvir”, 
“oxşatma, “bənzətmə”, “təşbeh”, “müqayisə” terminlərindən, müqayisə vasitələri üçünsə “təsvir ədatı”, 
“bənzətmə ədatı”, “bənzətmə qoşması”, “müqayisə ədatı” ifadələrindən istifadə olunur. 
Bədii ədəbiyyatda obrazın ifadə vasitəsi kimi müqayisədən geniş şəkildə istifadə olunur. 
Müqayisə müxtəlif şəkildə aparılır. O, metaforaya da xasdır. “Metaforada bənzədilən olur, bənzətmə 
obyekti isə işlənmir. Müqayisədə isə tutuşdurulan  tərəflərin ikisi də  iştirak edir, müqayisə ən azı iki 
söz, yaxud bir söz və bir qoşmadan ibarət olur” (22, 127-128). Bəxtiyar Vahabzadənin şeir 
yaradıcılığında orijinal və maraqlı müqayisələrə rast gəlirik. Bunlar müxtəlif leksik və qrammatik vasi-
tələr əsasında qurulmuşdur. Onu da qeyd etmək lazımdır ki, şairin əsərlərində müqayisə obyektləri və 
müqayisə obrazları çoxdur, müxtəlifdir və bunların bir hissəsi müəllifin öz qələminin məhsuludur. 
Məsələn: Dəniz kimi kükrədilər, dalğa kimi  gərdilər Harınlamış polislərə onlar yumruq göstərdilər 
(195, 324.); Sarmaşıq zoğu tək qıvrım sallanan Buruq tellərində işarır yağış (194, 327); Elə bil ki, 
paltar sıxır Bədənini məngənə tək (194,  339). Uşaqkən getmişdi, indi cavandır Sərv ağacı kimi boyu 
ucalmış (171, 46); Könlüm yarpaq kimi titrəyib əsir Yenə bu yollardan ötüb keçəndə (184, 16); Ondan 
bir azca sonra bir qızım oldu mənim, Elə bil ki, gül açdı son baharda gülşənim (184, 14); Dolanıram 
başına  dolanan dövran kimi, Yer günəşin başına müdam dolanan kimi (182,  163).  
Şairin əsərlərində işlənən müqayisələrin bir qismi danışıq dili, şifahi xalq ədəbiyyatı nümunələri 
əsasında qurulmuşdur. Aşağıdakı müqayisələr dediyimizə misal ola bilər:  xoruzbeçə kimi dikəldi (183,  
21); Arı pətəyi kimi  şan-şan oldu (180, 42); gün altında qalmış zoğal kimi boğub qırmızı rəngə çaldı 
(187, 17); ilan  vurmuş kimi yerindən sıçradı (195, 271); qızıl ilan kimi parlayıb (194, 190); yerindən 
qopmuş bir dağ kimi (195, 93); külək qarşısına düşmüş bulud kimi uçurdu (189, 192); dişi aslan kimi 
dayanan (194, 274); Simruqdan soraq  gətirmək kimi baxır (194, 129);  quruya düşmüş balıq kimi atılıb 
(191, 295);  könlüm yarpaq kimi titrəyib əsir (188,  16);  qələminin gövdəsinə o sarıldı ilan tək  (191,  
105); elə bil ki, başından bir duman çıxır (194, 136);  Vətənin qoynuna  bala tək sığın (189, 60); bu 
gülüşdən ananın üstünə elə bil ki, qaynar qazan töküldü (188,  16); İllər axıb keçdi, axar su kimi (194,  
299); görən necə uzadım ona kömək əlimi? O ki, məni böyütmüş doğma balası kimi (194, 308); Qoca 
heykəl kimi quruyub ancaq (195, 316); Palçıq saqqız kimi yapışıb möhkəm,  Qopmur uzunboğaz 
çəkmələrimdən (195, 326) və s. Belə müqayisələr  əsərin dilini  zinətləndirir, ona obrazlılıq məziyyəti 
verir. Məsələn:  Payız  yarpağı tək  pərişan olur, Dolablar küncündə qalan məktublar (194, 448); Bil 
ki, iradəsiz, məqsədsiz bəşər, Payasız meynə tək ayağa düşər (195, 351); Tutdu sillə kimi bu sözlər 
onu, Bir cavab tapmayıb çıxdı qapıdan (194,  367) və s. 
Həmin müqayisələr struktur baxımından da maraqlıdır. Bunların bəzilərində əşyanın hərəkəti, 
hal-vəziyyəti müqabil tərəfinki ilə müqayisə edilir. O, xoruzbeçə kimi dikəldi (194,  406). İllər axıb 
keçdi axar su kimi (195, 510).  
Müqayisə təsvirləri feli xəbərə aid olur. Burada belə bir cəhət də qeyd olunmalıdır. Müqayisə 
edilən tərəflərin statusu bərabər deyildir; özü də onların müqayisə edilən hal-vəziyyətlərindən birinin 
adı çəkilir, o birinin yox, çünki bu vəziyyətlər təxminən eynidir, onları təkrar verməyə ehtiyac yoxdur. 
Başqa hallarda, paralel vəziyyətlər müqayisə edilir, müqayisə açıq-aşkar verilmir. Ancaq bunlardan 
birinin halına görə o birisinin hal-vəziyyəti barəsində təsəvvür əldə etmək olur. Bu xüsusiyyəti 
 
 60
aşağıdakı nümunələrdə görürük. 
 Anamın üstünə elə bil, qaynar su töküldü.  
Müqayisələrdə başqa bir cəhət də diqqətəlayiqdir. Bu, müqayisə edilən tərəfin öz təyinləri ilə 
birlikdə işlənməsidir. Belə çıxır ki, həmin tərkib hissələri ilə ifadə olunan hal-vəziyyət müqayisədən 
ötrü zəmin təşkil edir. Onlar olmayanda müqayisə üçün əsas da aradan qalxır.  
Bəxtiyar Vahabzadənin əsərlərində işlənmiş bədii müqayisələrin bir qismi də məişətə, kənd 
təsərrüfatına aid söz  və terminlər əsasında yaranmışdır. Məsələn: dolaşıq düşmüş kələf kimi (183, 66); 
Körükdə qızardılmış bir cüt dəmir parçası kimi (190, 67); Qəlibə tökülən ərinmiş yağ damcıları kimi 
(187, 220); Nəhəng ot tayasıtək (191,  21); qırmızı kərpic tozu kimi (185,  29);  yaş kömür kimi (190, 
146); Çəkməni yox, onların özlərini zibiltək süpürüb atmaq gərək  (195, 292); Sevənin mənliyi suda 
şəkər tək (195, 245); Çətir kimi açılıb kölgə salıb havada (195, 103); Mən özüm yanıram bir çıraq kimi 
(195, 171);  Fırlanır karusel bir təkər kimi (189,  142) və s. sonuncu iki cümlədə bir sözü ümumi 
isimlərlə işlənməklə onlara xas olan ümumiliyə qeyri-müəyyənlik  əlavə edir. 
Bəzi müqayisələrdə bir  yox, iki əlamət irəli sürülür: 
Nərildəyib köhlən kimi birdən şahə qalxması, Göy üzündə bərq vuran ildırımın çaxması (177, 
34);  Sonra sinəsi körük kimi qalxıb-endi, yenə aramla nəfəs almağa başladı (179, 44). 
Şairin əsərlərində müqayisələr, əsasən aşağıdakı üslubi məqsədlər üçün işlənmişdir: 
a) Obrazın daxili aləmini, keçirdiyi hiss və həyəcanları göstərmək üçün işlənənlər:  
Vüqarla dayanan ağaclar kimi, Ölmək istəyirəm mən ayaq üstə (184,  44); Şahın gözlərindən 
yenə sel kimi, Yaşlar süzülürdü… Şah ağlayırdı (187, 37); Yaşar od içində köz yanan kimi, Ölər o, 
yanmaqdan usanan kimi (184, 84); Od kimi  istiqanlı, Sel tək dəliqanlıyam (195, 181); Od kimi 
yandıranam. Su kimi söndürənəm (185, 181); Nə dilbərsən, nə gözəlsən, Çıraq kimi yanır çöhrən (184,  
72); Bir soyuq baxışdan, bir haqsız işdən Dərhal göylər kimi tutuluram mən (195, 255); Məsləkim 
yolunda bir əsgər kimi Həmişə mərdanə dayanır könlüm (195, 46); Dəniz kimi çalxalandım,  Qaya kimi 
lal dayandım (194, 50); Duyğuların ləpəsindən dəniz kimi dalğalandı (191, 22). 
 Bu misalların bəzilərində eyni cümlədə müqayisə bir yox, iki obyektlə aparılmışdır, özü də 
bunlar bir-birinin əksini təşkil edən vəziyyətlərə  aiddir. 
b) Surətlərin zahiri görkəmini təsvir etmək üçün istifadə edilən müqayisələr. Belə müqayisələrdə 
həşərat, heyvan, quş adlarından istifadə olunur: 
Gülüş var, könlünə fərəh gətirir, Ucaldır  quş kimi səni göylərə (189, 53); Şirin arzuları göyərçin 
kimi, Uçub istədiyi budağa qonmuş (192, 47); Dedim: “Gəl, tərk  eylə bu  şıltaqlığı, Dedin:”Mən 
oynağam kəpənək kimi (189, 44);  Qovdular bir  qarğa kimi, Bu gün şeirimizdən (195, 94);  Yardı  şir 
kimi inildəyərək Dedi: “Bu vaxtımda məni tək qoyma” (187, 198); Ey könül, sən də yan səməndər 
kimi, Yaşat diləyimi, yaşat eşqimi! (196, 84); İstəyirəm döyüşəm qayaların başında, Düşmənlə qartal 
kimi (191, 9); Gözləri ölü qoyun gözləri kimi (195, 208). 
Misallardan göründüyü kimi, şair bu müqayisələr vasitəsilə personajları səciyyələndirməyə, hər 
biri haqqında canlı, obrazlı və inandırıcı təsəvvür verməklə, onların bədii portretini yaratmağa nail 
olmuşdur. 
Bu tipli müqayisələrdə bir cəhət xüsusi qeyd olunmalıdır. Bunlarda müqayisə qoşması (kimi, tək 
və s.) müvafiq adlara qoşulur. Ancaq həmin cümlələrdə faktiki olaraq “göyərçin”lə və s. “gülüş” 
“quş”la “şirin” arzular müqayisə olunmur. Həmin varlıq formaları, təsəvvür sahələri arasında oxşarlıq 
onların hərəkət, hallarına görədir. Yuxarıda verilmiş cümlələrin yalnız birində müqayisə olunan 
tərəflərin bir “hissə”si (gözləri) tutuşdurulur. O da ki, ellipsis səciyyəli ifadədir.  
Buradan belə bir nəticə çıxarmaq olur ki, müqayisədə açıq-aşkar məqamlarla yanaşı implilit gizli 
məqamlar da olur. 
c) Müqayisə edilən tərəflər arasında mövcud olan, yaxud bu və ya digər situasiya ilə əlaqədar 
fərz edilən  münasibətləri əks etdirmək üçün işənilən müqayisələr: 
Kənarda tapılan dəfinə kimi, Misir talan oldu, Misir soyuldu. Ehramlar ölkəsi bir iynə kimi, 
aləmi bəzədi, özü  lüt oldu (195, 129); Ayağın altında qalan ot kimi, Ötürsən yanımdan nə saymazyana 
(195, 172); Baxıram gövdəsinə, gövdəsi dağ kimidir, Bu kölə haliylə o, əsən yarpaq kimidir (183, 26); 
Başını uca tutub əcnəbi ehram kimi, Ərəb gəzməyə qorxur öz yurdunda xam kimi (182,  77). 
ç) Bəzi məqamlarda şair müqayisələrdən – bənzətmələrdən  təbiətin obrazlı şəkildə təsviri üçün  
istifadə edir: 
Meşə geymiş öz əyninə qar donunu… Hər yan dümağ, İşıldayır almas kimi göz  qırparaq yaxın-
uzaq (171, 13); Ləçəklər qar topaları tək sıx-sıx tökülüb talanın yaşıllığı üzərinə səpələnir (176, 14); 
Meşə üzərində yüksələn günəşin altında bərq vurub, Böyük talanın başının  tacı kimi ucalırdı (183, 
138); Ağaclar: O günlər hanı, bəs hanı? Deyə gileylənir bir yetim təki Ağaclar tökdükcə yarpaqlarını 
(195, 50); Sütun tək uzanır işıq yollara, Göydən birər-birər səpələnir qar (194, 307); Ürəyini 
 
 61
boşaltmasın, Bu gün göylər insan kimi (179, 75); Ağ-ağ daşlar kimi səpələnibdir, Göllərə, düzlərə 
qoyun-quzular (184,  19). 
Bəxtiyar Vahabzadənin əsərlərində işlənilmiş müqayisələr ən çox aşağıdakı leksik və qrammatik 
vasitələrin iştirakı ilə yaranmışdır. 
Qoşmaların vasitəsilə yaranan müqayisələr: 
a) kimi qoşması ilə: 
Təəssüf edibmiş qayıtdığına, Ömrü zindan kimi gəlirmiş ona (195, 199); İndi düşmən kimi 
belimdə naqan, Onun qapısını olarmı açmaq (195,  201);  Çatılır qaşları yay kimi birdən, Açılır çöhrəsi 
ay kimi birdən  (194, 170); Sinəmdə quş kimi çırpınır ürək (195, 171); Ömür azlığından gileylənmədi, 
Ömrü insan kimi başa vuranlar (194, 104);  Yerin layları kimi göyün qatları kimi, Fikrim açılır hərdən 
göz önümdə qatbaqat (190, 96); Çağlamaq istəyirəm dağda şəlalə kimi, Səpilmək istəyirəm çöllərə 
lalə kimi (187,  9) və s. 
“Kimi” qoşması bir sıra hallarda feli sifətlərə və yaxud onların iştirakı ilə əmələ gələn tərkiblərə 
qoşulur. Belə hallarda subyekt və obyektlər yox, onların hərəkətləri müqayisə olunur.  Məsələn: Mən 
qəfəsdə vurnuxan kimi, Otaqda dala-qabağa getməkdən yoruldum (192,  84);  Qaraquş sərçə qovan 
kimi, yazığı ordan-bura qovursan, burdan- ora (194,  294); Bütün günü daş daşımış kimi, qəribə 
yorğunluqla qayıdıb, bayaqkı yerində oturdu (194,  497). 
b) təki, tək (in)  qoşması ilə:  
Yaşadılar ölü tək, nəfəsləri olmadı, Getdilər iş dalınca, ürəkləri getmədi (186, 8); Sənsə mənim 
qəlbimdə, Balam tək bəslədiyim Duyğulardan doğuldun (190, 115); Arzuları çıraq tək yandır (191, 
127);  Uşaq tək ağlayır o yana-yana (188, 31); Ovcumun içi tək görürəm  aydın (192, 58);  Adamın 
gözünə batır iynə tək, Çılpaq ağacların dik budaqları (192, 147);  Doldur  ürəyimi dolmuş göy təkin 
(190, 102). Quş tək uçur xəyalım hardan-hara gecələr (191, 65); Torpaqdan boy atan ağaclar təki, İndi 
ucalsaq da, bağlıyıq yerə (191, 10); Mənə, bir də o quş tək süzən qoca anaya, Verir gözaydınlığı bütün 
qohum-qonşular (194, 14); İlk dost  bunu deyir sənə… güzgü tək (184, 64); Vətənin qoynuna bala tək 
sığın, Tək onun önündə baş əy, sən əyil (190, 66); Çıxaraq zamanın imtahanından, Şerin düşmənləri 
kəsdi qılınc tək (196,  102); Ürəkdir coşduran məni dəniz tək (192,  136). 
Bəzən eyni mətndə bir yox, iki müqayisə ilə rastlaşırıq. Özü də bunlar bir yox, iki müqayisə 
qoşması ilə mətnə daxil edilir: Eşqi, hissi, həvəsi su kimi şəffaf idi, Kəndin təbiəti tək ürəyi də saf idi 
(188, 164). 
Bax, burada qətiyyətlə deyə bilərik ki, müəllif təkrardan qaçmaq üçün müxtəlif müqayisə 
qoşmalarından istifadə etmişdir. Ancaq burası da şübhəsizdir ki, yalnız bu yolla şeirin ölçüsünü 
saxlamaq olardı. 
c) Elə bil (ki), sanki bağlayıcılarının iştirakı ilə yaranan müqayisələr: 
Budaqdan, ürəksiz gül də dərəndə, Elə bil başımdan bir duman çıxır (187, 136); Hopub elə bil ki, 
gur nəfəsləri, O doğma məktəbin divarlarına (189,  9);  Elə bil ki, canım qalıb iki  közün arasında (194, 
117);  Gecə isə elə  bil ki, Dünya görmüş bir qocadır (189, 41);  Ana təbiətin bu ahəngi də, Elə bil 
müqəyyəd qafiyələrdir (189, 41); Ey könül!… Elə bil ki, sən dağların başında ucalan bir qayasan (190, 
108); Ay buludlar xəlbir kimi dəniz üstə nur çiləyir, Sarı telli şəfəqlər də elə bil ki, nəğmə deyir  (186,  
27);  Deyir sanki göy yerə qızışdıqca at ha at (188,  112);  Heyrətdən od saçır sanki gözləri (197, 216); 
Buludlar  al şəfəqlərdən taxıb sanki boyunbağı (190,  27) və s.  
Elə bil (ki), bağlayıcısı həm danışıq dili, həm də yazılı dildə işlənən bağlayıcıdır. Sanki 
bağlayıcısı yazılı ənənədən gəlir. O, danışıq dilində işlənmir. 
ç) Necə, necə ki, nə sual əvəzliklərinin iştirakı ilə yaranan müqayisələr. 
d) Nə, necə, necə ki, nə kimi nisbət bildirən ifadələrin iştirakı ilə yaranan müqayisə (tərkibləri). 
Bunların hamısı  mürəkkəb cümlə şəklində tərtib olunur. Məsələn: 
Bəzən “necə” sözünün iştirakı ilə yaranan müqayisələrdə müqayisənin ikinci tərəfində “elə” sözü 
işlədilir. 
Uzun ayrılıqdan sonra adam uşaqlıqda, lap körpəlikdə yatdığı çarpayısını görəndə necə olursa, O 
da elə bir hiss keçirdi (194, 243); Qəzəbdən dumanlanmış beyinlə, Nifrətdən sıxılan ürəklə, qorxudan 
titrəyən əllə nə yazarlarsa, Mən də onu yazdım (194, 410); Zülmkar, qatil Məhəmməd öz niyyətini 
həyata keçirmək üçün nə kimi sözlər, ifadələr axtarıb taparsa, mən də o sözləri tapıb yazdım (194,  
215); Dağ da, daş da, qaya da yuma bilmir gözünü, Bəs insan necə yatsın (194,  108); 
Bu müqayisələrdə birincisi, müqayisə üçün cəlb edilən obyektlərin sayının üçə çatdırılması 
(beyin, ürək, əl, dağ, daş, qaya). İkincisi, müqayisə bağlayıcısı əvəzinə sual əvəzliyinin işlənməsi 
nəzəri cəlb edir. Misalların əksəriyyətində müxtəlifliklər arasında oxşarlıq, sonuncuda isə ümumi 
müqayisə sifəti olduğu halda müxtəliflik diqqət mərkəzindədir. 
e) İsmin çıxışlıq hal şəkilçisi vasitəsilə yaranan müqayisələr: 
 
 62
Mən qızıl teştə tamah salıb axırda, İçinə qan qusanlardan deyiləm! (194, 256); Əsgər ailələrinin 
qabağında boyum qıldan nazikdi! (190, 36); İnsanın üzü daşdan bərkdi (195,  326). 
Bu tipli müqayisələrdə aşağıdakı cəhətlərə fikir verilməlidir: birincisi müqayisə edilən tərəflərin 
sintaktik statusu eyni deyildir (onlardan biri ismin adlıq, o biri isə çıxışlıq halında işlənir): ikincisi, bu 
cür konstruksiya sifətlərlə ifadə olunan sabit ünsürlər olur (və məhz sifətin tələbi ilə ondan isim qabaq, 
çıxışlıq halda işlənir).  
ə) Müqayisə cümlələrinin bir qismi müxtəlif zamanlarda baş verən hal və hadisələrin 
tutuşdurulması yolu ilə ifadə olunur. Burada müqayisə vasitələri kimi zaman zərfləri, feli sifətlər (feli 
bağlamalar) müqayisə bağlayıcılarından da istifadə olunur. Məsələn: 
Onda olduğu kimi, indi də buludluq keçirdi (194, 263); Min il əvvəl olanları bilsəm də mən, Bir 
an sonra olacağı bilməyirəm (194,  46); Sonra deyirlər ki, indi adamlar, Olur birdən-birə dağ uçan 
kimi (195,  240); İzsiz günlər kimi lap  unudulur, Bir vaxt könlümüzü alan məktublar (190,  244). 
Beləliklə,  məlum olur ki, Bəxtiyar Vahabzadənin şeirlərində istifadə etdiyi müqayisələr, bir 
tərəfdən, Azərbaycan dilinin mövcud sintaktik  üslubi qaydalarına ciddi əməl etdiyinə görə, o biri 
tərəfdənsə, onların şairin konkret əsərlərində qarşıda duran mətləblərə yararlılığa görə qiymətlidir. 
                         
 
 63
 
N Ə T İ C Ə 
 
1. Bəxtiyar Vahabzadənin ədəbi irsinə onun şeirləri, poemaları, nəzmlə yazılmış (mənzum) 
dramları, publisistik məqalə və iri həcmli əsərləri daxildir. Şairin ədəbi irsi müxtəlif aspektlərdə 
öyrənilmiş və öyrənilməkdədir. Mövcud tədqiqatlar içərisində Bəxtiyar Vahabzadənin poetik irsinin 
dilçilik aspektində öyrənilməsi mühüm əhəmiyyət kəsb edir. Belə ki, belə bir araşdırma Azərbaycan 
ədəbi dilinin inkişafında Bəxtiyar Vahabzadənin iştirakının əhəmiyyətini, şairin bu sahəyə gətirdiyi 
yeni meyl və tələbləri açıb göstərməyə imkan verir. 
2. Bəxtiyar Vahabzadənin şeir dili, ümumiyyətlə, Azərbaycan ədəbi dilinin inkişaf təmayülləri 
ilə, yaşadığı və fəaliyyət göstərdiyi dövrə xas olan ictimai-siyasi, mədəni-maarif  mühitinin tələbləri 
ilə sıx əlaqə və təmasda özünü göstərmişdir. O bir sənətkar, elm adamı, siyasi xadim və maarif işçisi 
kimi bu tələblərin işlənib hazırlanmasında fəal iştirak etmiş və qələmə aldığı əsərlərin janrına müvafiq 
olaraq özünün ədəbi-dilçilik platformasını həm nəzəri səpkidə bəyan etmiş, həm də əməli olaraq 
nümayiş etdirmişdir.  
3. Bəxtiyar Vahabzadənin şeir dili onun bədii yaradıcılığı boyu dəyişməz qalmamışdır. O, 
yaradıcılığının ilk dövrlərində ədəbi-siyasi dəbə uymuş, pafoslu ifadə tərzinə, təmtəraqlı, ağılkəsməz 
söz və ifadə üsullarına meyl etmişdir.  Yaradıcılığının bu dövrünə xas olan mənfi təmayüllər həm 
tənqidçilər, həm də onun özü tərəfindən dönə-dönə qeyd olunmuşdur. O, tənqid və özünütənqid 
təşəbbüslərindən müsbət nəticə çıxarmış, əsərlərinin bədii sənətkarlıq xüsusiyyətləri ilə yanaşı, ədəbi 
dili üzərində də ciddi surətdə çalışmış, geniş oxucu kütləsinin rəğbətini qazanan  əsərlər ortaya 
qoymuşdur. Bunun nəticəsidir ki, o tezliklə  yaradıcılığının kamil dövrünə qədəm qoymuş, sadə və 
maraqlı poeziya nümunələri yaratmağı bacarmış, Azərbaycan dilinin bilicisi kimi tanınmışdır.  
4. Bəxtiyar Vahabzadənin poetik dili iki mənbədən qidalanmışdır:  
1) Azərbaycan ədəbi-bədii dilinin özünəqədərki və müasir təzahür formaları;  
2) Azərbaycan xalq danışıq dili, Azərbaycan folklorunun bitməz-tükənməz  qaynaqları. 
Şair xalq həyatını, onun dil fəaliyyətini ədəbi-bədii dilin fəaliyyətini, ədəbi-bədii dilin 
zənginləşdirilməsi, daha da təkmilləşdirilməsi, az sözlə çox məna bildirməsi, özü də emosional, 
ekspressiv bir dil kimi formalaşdırması istiqamətində işin rəhni bilmişdir.  
5. Bəxtiyar Vahabzadənin şeir yaradıcılığı, onun publisistikası, mədəni-maarif yönəmli yazı və 
fəaliyyəti ilə sıx təmasda inkişaf etmişdir. Bir çox ağrılı-acılı mətləb onun həm poeziyasının, həm də 
publisistikasının, söhbət və müsahibəsinin mövzusunu təşkil edir. 
6. Bəxtiyar Vahabzadənin şeir dili dövrdən, ictimai-siyasi mühitdən, sənət adamları və ziyalıların 
üzləşdiyi maneə və çətinliklərdən asılı olaraq dəyişmiş, oxucuların ayıq-sayıqlığına, arifliyinə ümid 
bəsləməklə seçilmişdir. Məsələn, onun sovet dövrü  yaradıcılığında sətiraltı mənalar çox qüvvətlidir. 
Şair yalnız Azərbaycan müstəqillik qazandıqdan sonra sözünü bir başa müstəqim deməyə imkan 
qazanmışdır.  
7. Bəxtiyar Vahabzadənin şeir dili uzun müddət və səmərəli surətdə bədii yaradıcılıqla məşğul 
olmuş, Azərbaycanın mədəni həyatının bütün sahələrinə bələd olan, xalqının bütün nailiyyətlərinə 
sevinib, bütün uğursuzluqlarından kədərlənən, sarsılan bir şəxsin dilidir. O, bütün mövzularla əlaqədar 
olaraq yerinə düşən sözlər axtarıb tapmaqda ustadır. O, ömrü boyu Azərbaycan dilinin qeyrətini 
çəkmiş, milli mədəniyyətə, dilə, bədii düşünсəyə yabançı olan bütün hərəkətlər onu təbdən çıxarmış, 
onun haqlı etiraf və tənqidinə səbəb olmuşdur.  
8. Bəxtiyar Vahabzadənin şeir dili  bədii ifadənin yığcamlığı, mətləbə müvafiq qəliblərə vurulmuş 
mütəhərrik və yapışıq bir dildir. O, quru cansıxıcı olmayıb, poetik fikrin aydın ifadəçisidir. Bu keyfiyyətə 
görə də o, böyük bədii zövq mənbəyidir.  
9. Bəxtiyar Vahabzadənin şeirlərinin dil xüsusiyyətləri bitməz-tükənməzdir. Ona görə də hazırkı 
monoqrafiya da  şairin yaradıcılığında daha çox nəzərə çarpan xüsusiyyətlər seçilib götürülmüşdür 
(sinonimlər, antonimlər, frazeologizmlər, məcazlar sistemi, bədii xitablar)  
10. Leksik-semantik söz qrupları üzrə dil materiallarının öyrənilməsi aşağıdakılardır: 
Sinonim sözlər müvafiq mətnlərdə öyrənilmiş və sinonimik cərgələr şəklində nəzərdən 
keçirilmişdir. Qeyd etmək lazımdır ki, hansı sinonimlərin seçilib-işlənməsi mətnin tələbi ilə şərtlənir. 
Bu, həm mütləq sinonimlərə, həm də nisbi sinonimlərə aiddir. Nisbi sinonimlərin işlədilməsi şairin 
yaradıcı təxəyyülünün yeni-yeni assosiativ əlaqələr axtarışlarına borcludur.  
Antonim sözlər də şairin yaradıcılığında həm dilin lüğət tərkibinə məxsus olan sabit assosiativ 
əlaqələr zəminində, həm də müəyyən anlayış və təsəvvürlərin okkazional olaraq qarşılaşdırılması 
zəminində müəyyənləşdirilmişdir.  
11. Bəxtiyar Vahabzadənin şeirlərində frazeoloji vahidlər həm əsas ünsürlərin ifadəsinə görə, 
 
 64
həm də frazeologizmin işlənmə tərzinə (dilin frazeoloji sistemində olduğu kimi, dəyişdirilmədən və s.) 
görə nəzərdən keçirilmişdir. Burada frazeologizmin mətnə daxil edilməsinin müxtəlif üsulları da diqqət 
mərkəzində olmuşdur.  
12. Bəxtiyar Vahabzadə şeirlərində istifadə olunmuş məcazlar sistemi metafora, epitetlər, bədii 
müqayisələrlə təşkil olunur. Burada fərdi yaradıcılıq məhsulu olan ifadələrin sayı çoxdur. Seçilmiş 
nümunələr həm ifadə etdikləri əlamətə görə, həm də onların aid olduqları obyektlərə görə nəzərdən 
keçirilmişdir. Burada məcazların əmələgəlmə üsulları da xüsusi olaraq öyrənilmişdir.  
13. Bəxtiyar Vahabzadənin şeirlərində bədii keyfiyyət daşıyıcısı olan amillərdən biri də onlarda 
bədii xitablardan bol-bol istifadə olunması ilə bağlıdır. Xitablar sintaktik göstəricilərinə, ifadə 
vasitələrinə və müəllif-oxucu münasibətlərinin ifadəsinə görə nəzərdən keçirilmişdir. Bütün bunlar 
xitabların şeir quruluşunda oynadıqları mühüm rolu açıb göstərir. Ümumiyyətlə xitablar kimi, bədii 
xitablar da cümlə üzvü olmasalar da cümlənin təşkili və təsirli olmasında mühüm rol oynayırlar. Bədii 
xitab mətnə canlılıq gətirir, səmimilik bəxş edir. 
 
 65
İSTİFADƏ EDİLMİŞ  ƏDƏBİYYAT  
 
 
1. Abdullayev S. Ə. Dil və bədii qavrayış. Bakı, Yazıçı, 1984. 
2.  Abdullayev C. Səməd Vurğun  poetikası. Bakı,Gənclik, 1976.  
3. Ağayev Ə. İlhamlı və zəhmətli yaradıcılıq yolu-Azərbaycan 1970, №3. 
4. Ağayev Ə.Əsrin tərənnümü. Bakı, Azərnəşr, 1980. 
5. Ağayev Ə. Poeziyanın qələbəsi.- Bakı, 1984, 7 noyabr. 
6. Ağayeva İ.S. Bədii və elmi-üslub. Bakı, Maarif, 1988. 
7. Adilov M. Azərbaycan dilində sintaktik  paralezim -ADU-nun elmi əsərləri. Dil və ədəbiyyat  seriyası. 
1974, №4. 
8.  Adilov M. Qanadlı sözlər.  Bakı, Yazıçı, 1988. 
9. Adilov M., Mərdanov V. Uşaq və şeir. Bakı, Maarif,  1983. 
10. Adilov M.Y. Süleyman Rəhimovun bədii üslubu və «Şamo»nun dili haqqında Azərbaycan jurnalı, 1965, 
№7. 
11. Adilov M. Sənətkar və söz . Bakı, Yazıçı, 1984. 
12. Axundov  A.A. Dil və üslub məsələləri. Bakı, Yazıçı, 1970. 
13. Axundov A. A. Dil və mədəniyyət. Bakı, Yazıçı, 1992. 
14. Axundov A. A. Dilin estetikası. Bakı, Yazıçı, 1985.  
15. Axundov A. A. Şeir sənəti və dil. Bakı, Yazıçı, 1980.  
16. Adilov M. Klassik ədəbiyyatımızda  dil və üslub. Bakı, Maarif, 1992. 
17. Azərbaycan dilinin üslubiyyatı. Elmi, rəsmi və eristolyar üslublar. Bakı, Elm, 1990. 
18. Azərbaycan dilinin izahlı lüğəti. I cild, Bakı, Çıraq, 1997.  
19. Azərbaycan bədii dilinin üslubiyyatı. Oçerklər.Bakı,Elm, 1970. 
20. Azərbaycan dilçiliyi məsələləri. (Məqalələr məcmuəsi )- Bakı, Azərb. SSR EA nəşriyyatı, 1967. 
21. Azərbaycan ədəbiyyatının tarixi poetikası. Bakı, Elm, 1989. 
22. Azərbaycan bədii dilinin üslubiyyatı (Oçerklər) Bakı, Elm, 1970. 
23. Arif M. Ədəbi-tənqidi məqalələr. Bakı, Azərnəşr, 1958. 
24. Aristotel. Poetika. Bakı, Azərnəşr, 1974.   
25. Alışanov Ş. Sözün estetik yaddaşı. Bakı, Yazıçı, 1994. 
26. Bağırov Ə.A. Azərbaycan dilinin üslubiyyatı. Morfologiya, Bakı,  Yazıçı, 1985. 
27. Bağırov  Ə.A. Ədəbi dilin üslubları haqqında (mühazirə mətni),  Bakı, Azərnəşr 1967. 
28.  Bayatılar. Bakı, Azərnəşr, 1956. 
29. Budaqova Z.İ., Nağıyev T.İ. Azərbaycan dili. Bakı, Elm, 1992. 
30. Cabbarov N. Öyrənən də mənəm, öyrənilən də (B.Vahabzadənin yaradıcılığı haqqında)-Azərbaycan , 
1978, №6. 
31. Cəfərzadə V. Füzulinin dilində sinonimlər-Tədqiqlər, I c., Bakı, 2006. 
32. Cəfərov N. Cənubi Azərbaycanda ədəbi dil: normalar, üslublar. Bakı, Elm, 1990.  
33. Cəfərov N. Bəxtiyar Vahabzadə. Bakı, Azərbaycan, 1996. 
34. Cəfərov S. Azərbaycan dilində söz yaradıcılığı. Bakı, BDU, 1960. 
35. Cəfərov S. Müasir Azərbaycan dili. Bakı, Yazıçı, 1982. 
36. Dəmirçizadə Ə. Azərbaycan dilinin üslubiyyatı. Bakı, Yazıçı, 1962. 
37. Dəmirli M.B.Vahabzadə və klassik poeziya. Bakı, Azərbaycan SSR EA nəşriyyatı, 1999. 
38. Dəmirli M., Şairin ədəbi görüşləri. Bakı, Elm, 2000. 
39. Əfəndiyeva T.Ə. Azərbaycan dilinin bədii ifadə vasitələri. Bakı, Yazıçı, 1973. 
40. Əfəndiyeva T.Ə. Azərbaycan dilinin leksik üslubiyyatı. Bakı,  Elm, 1980. 
41.  Əkrəm Cəfər. Əruzun nəzəri əsasları və Azərbaycan əruzu. Bakı, Yazıçı, 1977. 
42. Əliyev Ə.A. Bədii üslub və onun əlamətləri - Azərbaycan SSR EA Xəbərləri. Ədəbiyyat, dil  və incəsənət 
seriyası. 1974, №2, s.24-27  
43. Əliyeva İ. B.Vahabzadənin şeirlərində təlim-tərbiyə məsələləri- Azərbaycan məktəbi , 1975,  №.8. 
44. Əliyeva İ. B.Vahabzadənin lirikası. Bakı, Yazıçı, 1983. 
45. Əliyeva İ.B. Bəxtiyar Vahabzadə. Biblioqrafik göstərici. Bakı, Yazıçı, 1997. 
46. Əlioğlu M. Şair  ləyaqəti, şair sevgisi.- «Ədəbiyyat və incəsənət»  1972, 26 fevral. 
47. Əliyev İ.M. Azərbaycan şeirinin vəznləri. Bakı, ADU nəşri, 1983. 
48. Əliyev S. Azərbaycan dili və əruz vəzni - ADU-nun Elmi əsərləri. Dil və  ədəbiyyat seriyası, 1966, №5  
49. Əsgərova S. Anarın dili: Fil. elm. nam... dis. Bakı, 2005. 
50. Hacıyev T.İ. Azərbaycan dili tarixi. Bakı, Maarif, 1976. 
51. Hacıyev T.İ. XX əsrin əvvəllərində Azərbaycan ədəbi dili. Bakı, Maarif, 1977. 
 
 66
52. Hacıyev T.İ. Yazıçı dili və bədii təhlili. Bakı, Yazıçı, 1979. 
53. Hacıyev T.İ. Sabir: qaynaqlar və sələflər. Bakı, Yazıçı, 1980. 
54. Hacıyev T.İ. Düşüncəli istedadlı dil - Ulduz, 1983, №7. 
55. Hacıyev T.İ. Azərbaycan ədəbi dili tarixi. Bakı, Maarif, 1987. II hissə. 
56. Hacıyev T.İ. Sənətkarın dolğun portreti -«Kommunist», 1987, 18 mart. 
57. Hacıyev T.İ. Şeirimiz, nəsrimiz, ədəbi dilimiz. Bakı, Yazıçı, 1990. 
58. Hacızadə N. Yaxşı ki, bu yurdumun Bəxtiyarı var. «Yeni Azərbaycan», 2003, 1 iyun. 
59. Hacıyeva M. Müdriklik çeşməsi. Bakı, Yazıçı, 1980. 
60. Hacıyeva T.İ. Azərbaycan klassik aşıq poeziyasının üslubi  poetik sintaksisi. Fil. elm. nam… dis., Bakı, 
2001. 
61. Həsənzadə N. Düşündürən poeziya. «Azərbaycan», 1995, 15 avqust. 
62. Hüseynzadə M. Müasir Azərbaycan dili. Bakı, 1983. 
63. Hüseynov M.A. Mirzə İbrahimovun romanlarının dili və üslubu: Fil.elm.nam... dis. Bakı, 1982. 
64. Hüseynov M.A. Yazıçının dili və üslubu.Bakı, Maarif, 1981. 
65. Heydərov Z. XX əsrin əvvəllərində Azərbaycan uşaq ədəbiyyatının dilində frazeoloji vasitələr -Tədqiqlər, 
№2. Bakı, 2007. 
66. Xəlilov Q. Həyat və idrak. Bakı, Maarif, 1980. 
67. Xəlilov R., Əbilov A. Şeirdə ədəbi dil normaları haqqında. «Bakı», 14 oktyabr, 1968. 
68. Xəlilov R. Azərbaycan sovet ədəbiyyatı. Bakı, Yazıçı, 1966. 
69. Xəlilov T. Əqidə və inam poeziyası - Ulduz, 1985, № 1  
70. Xəlilov Q. Lirikamızda lakoniklik. Bakı, Yazıçı, 1986. 
71. Xəndan C. Ədəbiyyat nəzəriyyəsi. Bakı, Yazıçı, 1950. 
72. İbrahimov M. Xəlqçilik və realizm cəbhəsindən. Bakı, Azərnəşr, 1961. 
73. İslamzadə M.İ. Azərbaycan «Yeni nəsr»nin dili və üslubu. Bakı, Çaşıoğlu, 2008. 
74. Kərimova S.Y. B.Vahabzadə ana dilinin tədrisi haqqında - ADPU-nin Xəbərləri. Humanitar və təbiət 
elmləri seriyası, Bakı, 2004,  №4.  
75. Kərimova S.Y. Bəxtiyar Vahabzadə yaradıcılığında tərbiyə məsələləri. Fil.elm. nam… dis. avtoref, Bakı: 
2005. 
76. Qafarlı R. Dilimiz - ruhumuz, eşqimiz cismimizdir. «525», 2003, 8 noyabr. 
77. Qarayev Y., Salmanov Ş. Poeziyanın kamilliyi, Bakı, Azərnəşr, 1985. 
78. Qarayev Y. Düşündürən poeziya. Bakı,  Azərnəşr. 1975. 
79. Quliyev İ. Dilə sənətkar münasibəti. «Azərbaycan müəllimi», 1986, 29 oktyabr. 
80. Quliyev V. Fərdi üslub-Azərbaycan SSR EA Xəbərləri. Ədəbiyyat, dil və incəsənət seriyası, 1980, №4. 
81. Qurbanov A.M. Dil və üslub. Bakı, Azərbaycan, 1992. 
82. Qəmbərov A.R. Müasir  Azərbaycan dilində metafora: Fil. elm. nam… dis. Bakı, 1986. 
83.  Məmmədov  M. B. Filioloji düşüncələr. Bakı,  Nurlan, 2005. 
84. Məmmədov M. B.  N..Nərimanovun publisist üslubu. Bakı, Yazıçı, 1985. 
85. Məmməd R. Xalqın istəyincə. Bakı, Yazıçı, 1971. 
86. Məmmədzadə V., Şirvani S.Ə. Anadilli poeziyamızda bədii dil. Bakı, Yazıçı, 1990. 
87. Məmmədov C. Poetik yüksəklik.  «Bakı» , 30 mart, 1979. 
88. Məmmədov N., Axundov A. Dilçiliyə giriş. Bakı, Maarif. 1980. 
89. Məmmədli F. Bədii dilin estetik mənbələri - Ulduz jurnalı, 1986.  №1. 
90. Məmmədov N. Azərbaycan dilinin nəzəri əsasları. Bakı, Yazıçı, 1971. 
91. Murtuzayev S.N., M.F.Axundovun komediyalarının dil və üslub xüsusiyyətləri. Bakı, Azərnəşr. 1962. 
92. Mustafayeva F.K. Azərbaycan bədii dilinin epitetlər lüğəti. Bakı, Elm, 1995. 
93. Mustafayeva Q. Adların üslubi imkanları. Bakı, Azərbaycan, 1990. 
94. Mustafayev T. Ədəbi tənqiddə üslubların öyrənilməsinə dair- Azərb.SSR EA   Xəbərləri. Ədəbiyyat və 
incəsənət seriyası, 1989, №2 
95. Məhərrəmova R.C. Sabirin satirik şeirlərinin leksikası. Bakı, Elm, 1968. 
96. Nəbiyev B. Müasirlərimiz bədii ədəbiyyatda. Bakı, Yazıçı, 1983. 
97. Nəbiyev B. Təzə illər sorağında. Bakı, Yazıçı, 1979. 
98. Nəbiyev B.  Söz ürəkdən gələndə. Bakı, Yazıçı, 1884. 
99. Nərimanov N. Məqalələr və nitqlər. I cild, Bakı, Azərnəşr, 1971. 
100. Seyidov Y. Yazıçı və dil. Bakı, Yazıçı, 1981. 
101. Seyidov Y. Sözün qüdrəti. Bakı, Yazıçı, 1983. 
102. Seyidov Y. Şairin fikir dünyası. Bakı, Kommunist, 1985. 
103. Seyidov Y. Dilin gözəlliyinə fikir verməli. «Ədəbiyyat və incəsənət»,  1958, 15 mart. 
104. Seyidov Y. Şair və zaman. «Azərbaycan gəncləri», 1964. 
 
 67
105. Seyidov Y. Şairin fikir dünyası. Bakı, Maarif, 1985. 
106. Seyidov Y. Ədəbi tənqid və bədii dil. Bakı, Yazıçı, 1986. 
107. Vurğun S. Azərbaycan ədəbiyyatının gələcək vəzifələri. «Ədəbiyyat», 27 iyun, 1945. 
108. Salmanov Ş. Poeziya və tənqid. Bakı, Yazıçı, 1987. 
109. Orucova Ş. Türk dillərində xitab. Bakı, Nurlan, 2007. 
110. Verdiyeva Z., Ağayeva F., Ədilov M. Azərbaycan dilinin semoasiologiyası. Bakı, Maarif, 1979. 
111. Vəliyeva X.X. Bəxtiyar Vahabzadə poemalarının dili və üslubu. Fil.elm.nam…avtoref. Bakı, 2007. 
112. Vəliyeva M.B. Azərbaycan xalq şeirinin poetik fonetikası. Fil.elm.nam… dis.,  1986. 
113. Rüstəmxanlı S. Ömrün payızında. Bakı, Yazıçı, 1981. 
114. Rəhimli İ.B. B.Vahabzadə dramaturgiyasında üslub problemi Qobustan, 1982, № 4,  
115. Rəsul Rza  Bəxtiyarlıq.  «Ədəbiyyat və incəsənət», 1975, 23 avqust. 
116. Rəhimov S. Şahin şöhpərli şair- Azərbaycan, 1975, № 10. 
117. Kazımov Q.Ş. Komik – bədii vasitələr. Bakı, Yazıçı, 1983. 
118. Ulutürk  X.R. Ustadım Bəxtiyar Vahabzadə haqqında. Bakı, Yazıçı, 1999. 
Türk dilində 
119. Hacıyev T.İ. «Dede Korkut kitabı» dilinin iki sintaktik hüsusiyeti hakkında. Türk dili araştırmaları yıllığı. 
Ankara,1994. 
120.  Əhməd Bican Ercilasun Bir Azeri şairi: B.Vahabzade «Milli ekitim və kültür» dergisi, 1979, mart, № 2. 
121  Mehmet Koplan. «Brilyant gibli bir şiir «Türk edebiyatı» dergisi, ocak, 1984.   
 
Rus dilində 
 
122. Брандеc М.П.  Стилистический анализ.  М., Высшая школа,   1971. 
124. Анализ литературного произведения. Л., 1976. 
125. Вакуров В.Н.  Основы стилистики фразеологических единиц. Изд. Моск. ун-та, 1983.  
126.  Виноградов В.В.  О языке художественной литературы. М., 1959. 
127.  Виноградов В.В.  Стилистика. Теория поэтической речи. М., 1963. 
128.  Виноградов В.В.  О теории художественной речи. М. Высшая школа, 1971. 
129.  Винокур Т.Г.  О содержании некоторых стилистических понятий. –В Кн.: «Стилистические 
исследования». М., 1972. 
130. Винокур Т.Г.  Закономерности стилистического использования языковых единиц. М., 1980. 
131. Вопросы лексикологии, стилистики и сопоставительного изучения языков. Л., 1959. 
132. Гаибова М.Т. Прагмалингвистический анализ художественного текста. Б., 1986. 
133.  Гальперин И.Р. О понятиях «стиль» и «стилистика» // ВЯ, 1973, №1. 
134.  Гальперин И.Р. Текст как объект лингвистического исследования. М., Наука, 1981. 
135. Гей Н.К.  Искусство слова о художественности литературы. М., Наука, 1967. 
136. Долинин К.А. Стилистика французского языка. М., Просвещение. 1978. 
137. Ефимов А.И.  О языке художественных произведений. М., 1954. 
138. Жирмунский В.М. О некоторых проблемах теории тюркского народного стиха - ВЯ, 1968, №1. 
139. Кожина М.Н.  К основаниям функциональной стилистики. Пермь, 1968. 
140. Кристалл Д., Дейви Д.  Стилистический анализ. Новое в зарубежной лингвистике IX. 
Лингвостилистика. М., Наука, 1980. 
141. Леонтьев А.А.  Понятие «стиль речи» и «стиль языка» в ряду других понятий лингвистики речи. – 
Сборник научных трудов МГПИИЯ им. Мориса-Тореза, 1973. 
142. Лустрэ Л.Х.  Типы выдвижения как средство экспрессивного синтаксиса.  В сб.: «образные и 
экспрессивные средства языка. Межвуз. сбор. науч. трудов». Ростов-на-Дону, 1986. 
143. Мавлова Н.И.  Образ автора в системе художественных средств. – В сб.: Образные и экспрессивные 
средства языка и Межвуз. сбор. науч. трудов. Ростов-на-Дону, 1986. 
144.  Наркович И.Ф.  Пародия и экспрессивность. – «Образные и экспрессивные средства языка».  
145.  Норма и социальная дифференциация языка. М., Наука, 1969. 
146. «Образные и экспрессивные средства языка. Межвуз. сбор. науч. трудов». Ростов-на-Дону, 1986. 
147. Походья С.И.  Языковые виды и средства реализации иронии. Киев. Наукова. Думка, 1989. 
148. Реферовская Е.А. Формирование романских литературных языков: Французский язык. Л., 1980. 
149. Риффатер М. Критерии стилистического анализа. Новое в зарубежной лингвистике IX. 
Лингвостилистика. М., 1980. 
150. Ричардс А.А. Поэтическое творчество и литературный анализ. – Новое в зарубежной лингвистике. 
IX,  
151. Розанова Г.З. О литературном статусе перифраза как категории стилистики – «Образные и 
 
 68
экспрессивные средства языка». 
152. Синтаксические модели фразеологизмов. Межвуз. сбор. науч. трудов. Челябинск, 1983. 
153.  Скребнев Ю.М.  Очерк теории стилистики. Горький, 1975. 
154.  Слово и образ. Сборник статей. М. Просвещение. 
154. Содружество наук и тайны творчества. М., Искусство, 1968. 
155. Солганик Г.Я. Синтаксическая  стилистика.(Сложное синтаксическое целое). М., Высшая школа, 
1973.  
156. Тарасова В.К. О метафорической номинации. Семантика слова и предложения в английском 
языке. Л., 1980. 
157.  Томашевский В.В.  Стилистика и стихосложение. Л., 1959. 
158. Трофимова З.А., Паламарчук Н.Т.  О видах связи  в абзацах, содержащих фактуальную и 
подтекстовую эмоциональную информацию. В св: «образные и экспрессивные средства языка». 
159.  Ухмилина Е.Д. Лексика современного русского языка в стилистическом отношении. Горький, 
1956. 
160.  Ульман С.Т.  Стилистика и семантика – Новое в зарубежной лингвистике. IX. М., 1980. 
161.  Чичерин А.В.  Идеи и стиль о природе  поэтического слова. Изд. 2-е. М. Советский писатель. 1968. 
162.  Школьник Л.С., Тарасов Е.Ф. Язык улицы. М., Наука, 1961. 
 163. Шмелев Д.Н. Русский язык в его функциональных  разновидностях. М., 1977.  
164.  Ярмоленко Г.Г.  Экспрессивность синтаксиса внутреннего монолога. В св.: «образные и 
экспрессивные средства языка» 
165.  Щербак А.М. Соотношение аллитерации и рифмы  в тюркском стихосложении. «Народы Азии и 
Африки». М., 1961, №2 
 
 69
BƏXTIYAR  VAHABZADƏNIN ƏSƏRLƏRI : 
1. Şeirlər 
166. Vahabzadə B. Mənim dostlarım. B., Azərnəşr, 1949 
167  Vahabzadə B.Bahar.  B. , Uşaqgəncnəşr, 1950 
168. Vahabzadə B. Dostluq nəğməsi. B., Uşaqgəncnəşr, 1953 
169. Vahabzadə B. Əbədi heykəl. B., Azərnəşr, 1954 
170. Vahabzadə B. Çinar. B., Uşaqgəncnəşr, 1956 
171. Vahabzadə B. Sadə adamlar. B., Azərnəşr, 1956 
172. Vahabzadə B. Ceyran. B., Uşaqgəncnəşr, 1957 
173. Vahabzadə B. Aylı gecələr. B., Azərnəşr, 1958 
174. Vahabzadə B. Şeirlər. B., Azərnəşr, 1961 
175. Vahabzadə B. İnsan və zaman (şeirlər və poemalar). B.,  Azərnəşr, 1964 
176. Vahabzadə B. Bir ürəkdə dörd fəsil (şeirlər və poemalar)., B., Azərnəşr, 1966 
177. Vahabzadə B. Seçilmiş əsərləri. B., Gənclik, 1967 
178. Vahabzadə B. Köklər…budaqlar. B., Gənclik, 1968 
179. Vahabzadə B. Dəniz-sahil. B., Gənclik, 1969 
180. Vahabzadə B. Bir baharın qaranquşu. B., Gənclik, 1971 
181. Vahabzadə B. Dan yeri. B., Gənclik, 1973 
182. Vahabzadə B..Açıq söhbət. B., Gənclik, 1977, 172 s. 
183. Vahabzadə B..Açılan səhərlərə salam. B., Yazıçı, 1979, 232 s. 
184. Vahabzadə B..Payız düşüncələri. B., Yazıçı, 1981, 366 s. 
185  Vahabzadə B..Vətən ocağının istisi. B., Gənclik. 1982 
186. Vahabzadə B. Seçilmiş əsərləri. I c., B.,Yazıçı, 1983; II c., B., Yazıçı, 1984 
187  Vahabzadə B..Özümlə söhbət. B., Azərnəşr, 1985 
188. Vahabzadə B. Axı, dünya fırlanır…B., Yazıçı, 1987 
189. Vahabzadə B. Lirika, B., Azərnəşr, 1990 
190. Vahabzadə B. Nağıl-həyat. B., Yazıçı, 1991 
191. Vahabzadə B. Ümidə heykəl qoyun. B., Yazıçı, 1993 
192. Vahabzadə B. Vətəndaş. B., Gənclik, 1994 
193. Vahabzadə B.Bir ömür yuxu. B., Azərnəşr, 1998 
194. Vahabzadə B.  Əsərləri. I c., B., Azərbaycan, 2001; II c., 2002 
195. Vahabzadə B. Əsərləri. B., Azərbaycan, 2003 
196.   Vahabzadə B. Etiraf. Şəbi-hicran (poemalar). B., Uşaqgəncnəşr, 1962 
 
2. Publisistika; məqalələr (toplusu) 
 
197. Vahabzadə B. Sənətkar və zaman. B., Gənclik, 1976 
198. Vahabzadə B. Sadəlikdə böyüklük. B., Yazıçı, 1978 
199. Vahabzadə B.  Dərin qatlara işıq. B., Yazıçı, 1986 
200. Vahabzadə B..Gəlin açıq danışaq (məqalələr toplusu), B., Azərnəşr, 1988;  II nəşri 1989 
201. Vahabzadə B. Şənbə gecəsinə gedən yol. B., Azərnəşr, 1991 
202. Vahabzadə B. Yanan da mən, yaman da mən (publisistika), B., Göytürk, 1995 
203. Vahabzadə B. Azərbaycanın Bəxtiyarı (həyatı, yaradıcılığı, ictimai fəaliyyəti haqqında məqalələr toplusu).,B., 
Azərbaycan, 1995 
204 Vahabzadə B..Zaman və mən. B., Azərnəşr, 1999 
205.Vahabzadə B. Ağıl başqa, ürək başqa, B., Azərbaycan, 2000 
206.Bəxtiyar Vahabzadə. Biblioqrafik göstərici. Tərtibçi: İ.S.Əliyeva. B., Maarif, 1997 
 
 
3. Müxtəlif toplularda verilən materiallar: 
 
Vahabzadə B. «Sənətkar və zaman»: 
Müasirlik və şeirimiz (Sovet yazıçılarının III qurultayı qarşısında)  (1958) 
Adlar, ləqəblər (1967). 
Sənətkar və zaman (1967) 
Müəllim (1967) 
Nəsənsə, özün ol (1968) 
Adidə qeyri-adi (1969) 
 
 70
Xoşbəxt o şagirdlərdir ki….(1969) 
Dildə təbiilik və gözəllik («Nitq mədəniyyəti. III «) 
Ana laylası, uşaq dünyası (1973) 
Vətən sevgisi (1973) 
Mən necə yazıram (1975) 
 
4. «Sadəlikdə böyüklük» 
 
Vahabzadə B. Folklor və S.Vurğun poeziyası (1964). 
Mənim Azərbaycanım (1970) 
Sadəlikdə böyüklük (1971) 
Yazıçı, zaman və oxucu (1971) 
Vətəni sevməyən insan olmaz (1973) 
Xalqın oğlu dünyanın oğludur (1976) 
İraq-Türkmən şairi Ə.Bəndəroğlunun suallarına cavablar (1976) 
Sözün şəhdi, dilin nəğməsi (1978) 
 
5.«Şənbə gecəsinə gedən yol» 
 
Vahabzadə B. Tarix, dil, ənənə (1989) 
Qoşa qanad (1981) 
Birliyi əldən verməyək (1988) 
Suallar, suallar… (1983) 
Ana dili bir məktuba cavab (1987) 
Dil haqqında sorğu (1988) 
Elmimiz niyə geri qalır? (1987) 
Avtobioqrafiyam (1990) 
 
 
6. Məqalələr 
 
207.  Vahabzadə B. Poeziyamızda sənətkarlıq məsələsinə dair. «Ədəbiyyat və incəsənət», 17 oktyabr 1953. 
208.  Vahabzadə B. Şeirimizin bəzi məsələlərinə dair – «Ədəbiyyat və incəsənət», 13 noyabr – 1954. 
209. Vahabzadə B. Şeirimiz haqqında bəzi mülahizələr. «Ədəbiyyat və incəsənət» ,1955, 23 oktyabr. 
210. Vahabzadə B. Adlar, ləqəblər - «Bakı» qəz., 1967, 4 sentyabr. 
211. Vahabzadə B. «Mən» yoxsa «biz» «Ədəbiyyat və incəsənət», 1971, 9 oktyabr. 
212. Vahabzadə B. Mən aşiqəm, yasaq yoxdur dilimə. Ulduz, 1972,  №5. 
213  Vahabzadə B..Böyük sənət uğrunda (SSRİ yazıçılarının VI qurultayı qarşısında) – «Ədəbiyyat və incəsənət» , 
1976, 10 iyul. 
214. Vahabzadə B. Dildə təbiilik və gözəllik.– Dil mədəniyyəti,  Bakı, 1979. 
215. Vahabzadə B. Özünü görmək bacarığı. «Ədəbiyyat və incəsənət» , 1979, 11 may, №19,  
216. Vahabzadə B. Böyük ideallar şairi (S.Vurğunun anadan olmasının 75 illiyi münasibətilə) «Kommunist» 
1981, 20 mart. 
217.  Vahabzadə B. Ədəbi tənqidin səviyyəsini qaldıraq -  Azərbaycan , 1982, №2, 
218.  Vahabzadə B. Dərin qatlara işıq. (M..Adilovun «Niyə belə deyirik?» kitabı haqqında).  «Ədəbiyyat və 
incəsənət», 1983, №1. 
219.  Vahabzadə B. »Dədə Qorqudu oxuyarkən» -  «Ədəbiyyat və incəsənət», 1985, 12 iyul. 
220.  Vahabzadə B. İnsan amili « Ədəbiyyat və incəsənət»,  1987, 20 fevral. 
221.  Vahabzadə B. Qoşa qanad - «Kommunist», 1988, 5 noyabr. 
222. Vahabzadə B. Gənclərə həqiqəti demək lazımdır. «Azərbaycan gəncləri», 1988, 23 iyun. 
223.  Vahabzadə B.Şeir dərdlərimin danışan dilidir.  «Ədəbiyyat», 1994, 11 mart. 
224.  Vahabzadə B. Mən təklif edirəm ki…«Ədəbiyyat», 1996, 19 iyul. 
225.  Vahabzadə B. Eyni dərd, eyni düşüncələr «525», 1997, 5 noyabr. 
226. Vahabzadə B. Ədəbiyyatşünaslığımızda fərəhli hadisə – «Ədəbiyyat», 1997, 31 dekabr. 
227.  Vahabzadə B. Oxuyun və düşünün. «Ədəbiyyat», 1990, 16 yanvar. 
228.  Vahabzadə B. Biz niyə özümüz olmağı istəmirik?  Azərbaycan jurnalı, 2000, №8,  14-37 s.  
229.  Vahabzadə B. Mənəvi sərvətimiz. Kitabi-Dədə Qorqud-1300  «Ədəbiyyat» qəz., 2000, 7 aprel. 
230.  Vahabzadə B.  Biz niyə  özümüz olmağı istəmirik? «Yeni müsavat», 2000, 18 iyul.   
 
 71
 
 
 72
S.M.Almammadova  
 
LANGUAGE OF POESY OF BAKHTIYAR VAHABZADE  
 
SUMMARY  
 
The monograph is devoted to investigation of language and style of poetry creativity of people’s poet 
Bakhtiyar Vahabzade. The thesis consists of introduction, three chapters, conclusion and used bibliogra-
phy.  
The information on actuality of the subject of chosen research work and its scientific innovation is subs-
tantiated in the introduction of the thesis, its purposes and duties, research object and subject, practical and 
theoretical importance, approbation is reflected in the introduction of the thesis.  
The first charter of the thesis is named “Languages mattes in the creativity of Bakhtiyar Vahabzade and 
its poetry language” and comprises of three paragraphs. Herein the considerations of the poet on language 
and artistic language, his creativity, the poetic language of the poet were investigated on the mirror of 
available investigation mirrors.  
The second charter of the poet is named “Lexical stylistic characters of languages of works of Bakhtiyar 
Vahabzade” and consists of three paragraphs. Lexical semantic word groups, phraselogical units, proverbs 
and Arabic sayings used in the poetry creativity of the poet have been investigated and analyzed in this 
charter.  
The third part of the thesis is named “Tropes in the language of Bakhtiyar Vahabzade” and consists of 
four paragraphs. Artistic addresses, chain of characterized epithets, metaphors, artistic comparisons used in 
the poetry of Bakhtiyar Vahabzade have been investigated and analyzed in this charter.  
С.М.Алмамедова 
ЯЗЫК  ПОЭЗИИ  БАХТИЯРА  ВАГАБЗАДЕ 
 
Р Е З Ю М Е 
 
Исследовательская работа была посвящена изучению языка и стиля поэзии народного поэта Бах-
тияра Вагабзаде. Moнoграфия состоит из введения, трех глав, заключения и списка использованной 
литературы. 
Первая глава мoнoграфии называемая «Языковые вопросы и язык стихотворный язык поэзии Бах-
тияра Вагабзаде» состоит из трех параграфов. Здесь были исследованы взгляды поэта на художест-
венный язык, в рамках его исследования, также был исследован поэтический язык поэта. 
Вторая глава мoнoграфии называемая «лексически-методологические характеристики языка про-
изведений Бахтияра Вагабзаде» состоит из трех параграфов. В этой главе анализированы лексиче-
ски-семантические языковые группы, фразеологические соединения, пословицы и поговорки ис-
пользуемые поэтом в своей поэзии. 
Третья глава мoнoграфии  называемая «Тропы на языке Бахтияра Вагабзаде», также состоит из 
четырех параграфов. Здесь исследованы художественные обращения, ряд характерных эпитетов, ме-
тафоры, художественные отличия использованные в поэзии Бахтияра Вагабзаде. 
В заключение дается общий итог на мoнoграфии . 
 
 73
Səbinə Məmməd qızı Alməmmədovanın  
«Bəxtiyar Vahabzadə  poeziyasının dili»  
adlı monoqrafiyasına 
R Ə Y  
Müasir dövrdə Azərbaycan ədəbi dilində gedən inkişaf proseslərini izləmək, bu prosesdə yazıçı 
mövqeyini müəyyənləşdirmək üçün bu və ya digər yazıçının dilinin tədqiqi son dərəcə əhəmiyyətlidir, aktualdır. 
Çünki bədii əsərlərin dili üslubiyyatın elə bir sahəsini təşkil edir ki, burada neytral leksik vahidlər obrazlı 
təfəkkürün ifadə vasitəsinə çevrilə bilir. Belə ki, bədii ədəbiyyatda dil, dilə münasibət, canlı dildən, xalq 
yaradıcılığı nümunələrindən istifadə, söz işlətmək bacarığının özü də yaradıcılıqdır. Bu yalnız yeni söz 
yaratmaq, neologizm cəhətindən deyil, sözün geniş mənasında dil mədəniyyətinin bütün sahələrindən, varlığı, 
faktları, həyat həqiqətlərini, insanın mənəvi aləmini obrazlar sistemində  yenidən canlandırmaq, xarakter 
yaratmaq, obrazların dilini fərdiləşdirmək və bir çox daha başqa amillər baxımından da  yazıçı dili, sənətkar dili 
yaradıcılıqdır. Əgər danışıq dilində söz ünsiyyət vasitəsidirsə, bədii ədəbiyyatda söz varlığı yenidən canlandırır, 
janr, mövzularla bağlı sözlər yeni rənglər qazanır, yazıçının fərdi üslubu formalaşır; sənət və ideya bütövlüyü 
dillə vəhdətdə müxtəlif formalarda təzahür edir. Biz bu təzahür fomalarını məhz hər bir dövrün qabaqcıl şair və 
yazıçıların şəxsində görürük, çünki onların bədii əsərlərində dilin bütün səviyyələrində onun ruhu, estetikası, 
nitq mədəniyyəti, özünəməxsusluğu, sözlərdəki mənalar, yeni rənglər, çalarlar yaratmaqdadır. Məhz elə bu 
baxımdan yazıçı dilinin tədqiqi həmişə aktuallığını saxlayır. 
İddiaçı S.M.Alməmmədova müasir poeziyamızın zirvəsində duran, onu yeni, obrazlı sözlərlə 
zənginləşdirən, dünyanın gözəlliklərini yaradan insana, vətənə, dilə məhəbbətini tərənnüm edən lirikanı, böyük 
ustadı Bəxtiyar Vahabzadənin şeirlərinin dilini tədqiqat obyekti kimi seçməsi onun əhəmiyyətini, aktuallığını 
şərtləndirir. 
Birinci fəsil giriş xarakterlidir. Burada şairin yaradıcılığında dil məsələləri – onun ədəbi dillə bağlı 
müxtəlif istiqamətlərdə – alınma sözlər, «ortaq türk dili» məsələsinə  münasibəti fikirləri və şairin yaradıcılığı 
dili ilə bağlı mövcud əsərlərə nəzər salınır, ümumiləşdirmələr aparılır. Fəslin ikinci yarımbölməsində «Bəxtiyar 
Vahabzadə yaradıcılığında dil mövzusu» adlanan bölməsi diqqəti daha çox cəlb edir. Şairin  ana dili məsəlləri, 
dilə məhəbbəti, onun saflığının qorunması kimi fikirlərinin müxtəlif şəkildə tərənnümü nümunələr əsasında 
verilir. 
II fəsil «Bəxtiyar Vahabzadə əsərlərinin leksik-üslubi xüsusiyyətləri» adlanır. Bu fəsildə leksik-semantik 
söz qrupları (sinonimlər, antonimlər) frazeoloji birləşmələr, atalar sözü və zərb-məsəllərdən bəhs olunur. Şairin 
qələminin fərdiliyi, dilinin estetik keyfiyyətləri hər şeydən əvvəl canlı xalq dilinə, şifahi xalq yaradıcılığı nümu-
nələrinə söykənərək dilə gətirdiyi yeni keyfiyyətlər, ifadə  tərzləri sinonim cərgələri genişləndirmək, antonim 
sözlərdən istifadə yolu ilə fikirlərini yeni lövhələrlə ifadə edə bilməsindədir. Monoqrafiyada sinonim və 
antonimlər şeirlərdən seçilmiş dil faktları əsasında quruluşlarına, funksiyalarına görə  qruplaşdırmış, şairin 
sözlərə gətirdiyi yeni keyfiyyətlər təsir və təhlil edilmiş, onun həyat hadisələrini, qələmə aldığı aləmə, obyektə 
öz şəxsi münasibətini yüksək estetik zövqlə vermək üçün sinonimlərdən, omonimlərdən öz yaradıcılıq 
təbiətindən doğan, fərdi ifadə vasitələri ilə yüksək emosionallıqla verə bilməsi göstərilmişdir. S.Alməmmədova 
bütün bu cəhətləri duya bilmiş, onları dilçilik baxımından geniş izah edə bilmişdir. Sinonim cərgələr, antonim 
qoşalar, sözlər şeirlərin dilinə xüsusi təravət gətirməklə yanaşı onun təsir qüvvəsini artırır, təsvir olunan 
hadisələrin, ümumiyyətlə şairin fikirlərinin, ideyasının oxucusuna poetik formada çatmasına kömək edir. 
Monoqrafiyada sinonimlərin quruluşu, sinonim cərgələri təşkil edən komponentlərin nitq hissələri  ilə ifadəsi, 
ümum dil sinonimləri ilə yanaşı, şairin işlətdiyi yeni modellər, Bəxtiyar Vahabzadənin şeirlərindəki sinonim-
lərin üslubi dəyəri, sinonim cərgələrin seçilməsində şairin sənətkarlığı düzgün qiymətləndirilmişdir. 
Sinonimlər kimi antonimlər də dilin, xüsusilə bədii mətnin ən qüvvətli ifadə vasitələrindən olub fikrin 
emosional, obrazlı ifadəsində mühüm rol oynayır. Antonim sözlər insanı əhatə edən maddi varlığın bütün 
cəhətlərini, həyat tərzindəki bütün sahələri, onun mənəvi həyatı ilə bağlı olan hər şeyi əhatə edir. Şairin 
antonimlər vasitəsilə yaratdığı təzadlar çox güclüdür, bu şairin fikrini açmaq üçün dərin məna daşıyır və 
antonimlərin köməyi ilə öz sözünü deyir. Antonimlərin müəyyənləşdirilməsində sözlərin çoxmənalılığı, məcazi 
mənaların mühüm rolu vardır. Odur ki, monoqrafiyada antonimlərə geniş yer verilmiş və  Bəxtiyar Vahab-
zadənin şeirlərindəki antonimlərin işlənmə məqamları, funksiyaları gözəl izah edilmişdir. 
Fəslin ikinci bölməsi frazeoloji birləşmələrə həsr olunmuşdur. Xalqın milli xüsusiyyətlərini özündə 
cəmləşdirən, əsrlərdən bəri  yaranmış frazeoloji birləşmələr zəngin dil materialıdır. Bu ifadələrin böyük 
əksəriyyəti dildəki leksik vahidlərə ekvivalent olub nominativ səciyyə daşıyır, həm də yüksək obrazlılığa, 
emosionallığa malikdir. Frazeoloji ifadələr bədii ədəbiyyatın elə mühüm ifadə vasitələridir ki, onları 
öyrənmədən hər hansı bir yazıçının dilini, üslubunu hərtərəfli tədqiq etmək mümkün deyildir. 
Bütün dövrlərdə ədəbi dilin lüğət tərkibi frazeoloji ifadələrlə zəngin olmuş, sənətkarlar xalqın yaratdığı bu 
ifadələrdən bəhrələnmişlər. Dilini sevən, onu dərindən bilən, ona söykənən B.Vahabzadənin bütün əsərləri belə 
ifadələrlə zəngindir. Monoqrafiyada frazeoloji  ifadələr həm semantik, həm struktur, həm də qrammatik 
cəhətdən təsnif edilərək tədqiq edilmişdir. S.Alməmmədova  topladığı materiallar əsasında  çox doğru olaraq 
qeyd edir ki, frazeoloji ifadələrdən istifadə onun əsərlərinin dilinə xüsusi gözəllik vermiş, şeirlərinin dili ilə 
ahəngdarlıq təşkil etmişdir. Monoqrafiyada  bu ifadələr nitq hissəsinə görə qruplaşdırılmışdır. Məlumdur ki, 
 
 74
frazeoloji ifadələrin böyük bir hissəsi semantik leksika əsasında (baş, göz, üz, dodaq, dil, ürək, əl və s.) 
formalaşır. Müəllif bu sözlərin iştirakı ilə düzəlmiş ümumdil ifadələri ilə yanaşı, müəllifin fərdi üslubu ilə bağlı 
ifadələrdən də bəhs etmişdir. 
Xalq dilinin zəngin, tükənməz xəzinəsini yaxşı bilən şairin əsərlərində atalar sözü, zərb məsəllərdə 
işlənmə tərzinə, məqsəd və vəzifələrinə görə onun üslubu ilə sıx bağlamış şeirlərinə xalq dilinin şirinliyini, 
təravətini gətirmişdi. Müəllif bu ifadələrə də xüsusi yer ayırmış, şeirlərindəki atalar sözü, zərb məsəllərdən 
şairin fərdi istifadə məqamlarından, üsullarından nümunələr əsasında bəhs etmiş, onun yaradıcılığına məxsus bir 
sıra xüsusiyyətləri aşkar etmişdir. 
Monoqrafiyanın üçüncü fəsli «Bəxtiyar Vahabzadənin dilində məcazlar sistemi» adlanır. Burada bədii 
əsərin təsir qüvvəsini artıran, bədii dilin əsas komponentlərindən olan məcazın növlərindən (metafora, epitet, 
müqayisə) bəhs olunur. Bu poetik fiqurlar bədii əsərə, onun dilinə obrazlılıq gətirir, təsvirlərdə, tablolar 
yaratmaqda bunlarsız keçinmək mümkün deyildir. Bunlar əsərin dilini oxunaqlı edir, onun bədiiliyini artırır, 
sözün dərin qatlarında olan mənaları üzə çıxarır, dilin ifadəlilik vüsətini artırır. S.Alməmmədova seçilmiş faktlar 
əsasında şairin işlətdiyi metafora, epitet və müqayisələri təhlil edərək düzgün qiymətləndirə bilmişdir. Müəllif  
epitetlər, onların quruluşu, nitq hissələri ilə ifadəsi, frazeoloji ifadələrlə işlənən epitetlərə dair maraqlı 
nümunələr gətirir, şairin sözlərdən istifadə bacarığını üzə çıxara bilir. Metaforalara aid gətirdiyi dəmir göz, 
polad qulaq, qansız soyuqluq, bəyaz xeyir və s. şairin fərdi üslubunu, yaradıcı bacarığını bir daha təsdiq edən 
nümunələrdir. Bu hissədə bədii müqayisələr də diqqəti cəlb edir. Şairin şeirlərində müqayisələrin bir qismi 
danışıq dili, şifahi xalq ədəbiyyatı əsasında, bir qismi isə fərdi yaradıcılığı ilə bağlıdır. Müəllif bu müqayisələrin 
hansı məqsədlərlə: obrazın daxili aləmi, keçirdiyi həyəcanları, zahiri görkəminin təsviri, təbiətin obrazlı 
təsvirində işlənməsini, müqayisə vasitələrini (qarşılaşmalarla, bağlayıcılarla) təhlil etmiş, şairin qələminə 
məxsus üslubi cəhətləri ümumiləşdirə bilmişdir. Şairin dili üçün səciyyəvi olan xitablar, onların işlənmə yeri, 
şeirə gətirdiyi xüsusi intonasiya, onların şeirdə işlənmə yeri, nitq hissələri ilə ifadəsi, şəxsə, cansızlara, təbiət 
hadisələrinə müraciət formaları nümunələr əsasında izah olunur. Beləliklə də dilin hər bir vahidinin bədii dildə, 
sənətkarın qələmində qazandığı mənalar, bədii dili gözəlləşdirən məna tutumları üzə çıxarılır. 
Nəticə hissəsində fəsillərdə qoyulmuş məsələlər ümumiləşdirilmiş və tədqiqat nəticəsində alınmış konkret 
yekunlar verilmişdir. Ədəbiyyat siyahısı da göstərir ki, müəllif mövzu ilə əlaqədar elmi ədəbiyyatlardan kifayət 
qədər istifadə etmişdir. 
Bütün bunlar bir daha təsdiq edir ki, Səbinə Məmməd qızı Alməmmədovanın təqdim etdiyi «Bəxtiyar 
Vahabzadə poeziyasının dili» adlı monoqrafiyası yüksək səviyyədə yazılmışdır. Monoqrafiyanın çap 
olunmasına etiraz etmirəm. 
 
    Rəhilə Cavad qızı  Məhərrəmova 
                                          filologiya elmləri doktoru, professor 
 
 75
Səbinə Məmməd qızı Alməmmədovanın 
«Bəxtiyar Vahabzadə  poeziyasının dili» 
adlı monoqrafiyasına 
 
R Ə Y 
 
Müasir ədəbiyyatımızın görkəmli nümayəndələrindən olan B.Vahabzadənin poeziyası mövzu 
rəngarəngliyi, obraz müxtəlifliyi, üslub orijinallığı, ifadəetmə yeniliyi və s. baxımından zəngindir. Məhz buna 
görə də 50 ildən artıqdır ki, onun əsərləri ədəbiyyatşünaslıq və dilçilik prizmasından tədqiq edilir. Dəqiq desək, 
M.İbrahimov, M.Hüseyn, İ.Əfəndiyev kimi yazıçılar, M.Arif, Y.Qarayev, T.Hacıyev, N.Cəfərov kimi alimlər 
B.Vahabzadə yaradıcılığı üçün səciyyəvi olan ideya, məzmun, dil və üslub xüsusiyyətlərini təhlil süzgəcindən 
keçirmiş və bu kontekstdə də şairin fərdi, həm də fərqli yaradıcılıq üslubunu müəyyənləşdirmişlər. Bundan 
başqa, İ.Əliyeva «B.Vahabzadənin lirikası» (1983) adlı monoqrafiya yazmış, X.Vəliyeva «Bəxtiyar Vahabzadə 
poemalarının dili və üslubu» (2007) adlı namizədlik dissertasiyası müdafiə etmişdir. Bütün bunlar bir daha 
təsdiq edir ki, B.Vahabzadə poeziyasının dili ayrılıqda, həm də geniş və sistemli şəkildə linqvistik tədqiqata cəlb 
edilməyib. Bu mənada S.Alməmmədovanın təqdim etdiyi «Bəxtiyar  Vahabzadə poeziyasının dili» adlı 
monoqrafiyası aktuallığı və orijinallığı ilə diqqəti cəlb edir.  
Monoqrafiyanın I fəsli «Bəxtiyar Vahabzadə yaradıcılığında dil məsələləri və onun şeir dili haqqında» 
adlanır. Tədqiqatçı «Bəxtiyar Vahabzadənin şeir dili» adlı 1-ci bölmədən əvvəl  B.Vahabzadəni Azərbaycanın 
görkəmli şairi və ədəbiyyatşünası kimi səciyyələndirir, onun şəxsiyyətinin formalaşmasına təsir edən amilləri 
ictimai və fərdi münasibətlər kontekstində şərh edir. 
S.Alməmmədova «Bəxtiyar Vahabzadənin yaradıcılığında dil mövzusu»na xüsusi olaraq diqqət yetirir. O, 
konkret faktlarla əsaslandırır ki, B.Vahabzadə təkcə ana dili və onun taleyi məsələsini öz poeziyasının mövzusu 
etməklə kifayətlənmir, həm də bəzi dilçilik terminlərini bədii təsvir vasitələri sırasına gətirir, şeirində isim, sifət, 
fel kimi nitq hissələrini qarşılaşdırır, feli döyüşkənlik, fəaliyyət rəmzi kimi mənalandırır. Tədqiqatçı 
B.Vahabzadənin «Şəbi-hicran» poemasına istinad edərək yazır: «Bəxtiyar Vahabzadə ədibləri xalqla daim 
təmasda olmağa, xalqın canlı danışıq dilindən öyrənməyə çağırır, ana dilinin dərin qatlarında yatan, hər kəsin 
görə bilmədiyi, duymadığı məna çalarlarını arayıb üzə çıxarmağa səsləyir». Müəllifin qənaətləri elmi və 
inandırıcıdır. 
«Bəxtiyar Vahabzadə əsərlərinin dilinin leksik-semantik xüsusiyyətləri» adlanan II fəsildə leksik-semantik 
söz qrupları, frazeoloji birləşmələr, atalar sözləri və zərbi-məsəllər təhlilə cəlb edilir. Müəllif onların hər birinin 
mətn daxilindəki poetik çəkisini, bədii-estetik təsir qüvvəsini müəyyənləşdirməyə çalışır. Məsələn, 
B.Vahabzadənin şeirlərindəki sinonimlərin işlənmə formalamarını dəqiqləşdirir: 1) Eyni tematik sahəyə mənsub 
olan sözlərdən təşkil olunmuş qoşa sözlər şəklində; 2) Cümlədə, mətndə bir-birilə yanaşı bir-birinin ardınca, biri 
o birisinin əvəzində işlənən dil vasitələri şəklində. Bu qruplara daxil olan sinonimlərin nitq hissələri baxımından 
sistemləşdirilməsi də maraqlı qarşılanır: a) isimlər: dost-tanış, abır-həya, öyüd-nəsihət; b) sifətlər: dinsiz-
imansız, yurdsuz-yuvasız, odlu-alovlu; c) zərflər: başdan-binadan, tez-tələsik, tək-tənha; ç) feli sifətlər: ötən-
keçən. 
Bədii əsərlərdəki antonimlərin roluna müxtəlif prizmalardan yanaşan müəllif belə qənaətə gəlir ki, 
B.Vahabzadənin şeirlərində antonimlər iki formada işlənir: 1. Cümlədə sintaktik vəzifəsi eyni olan sözlər kimi; 
2. Sintaktik vəzifəsi müxtəlif olan sözlər kimi. 
B.Vahabzadənin poeziyasında işlənən bədii təyinlər, səciyyələndirici epitetlər silsiləsi, metaforalar və 
bədii müqayisələr monoqrafiyasının «Bəxtiyar Vahabzadənin dilində məcazlar sistemi» adlı III fəslində tədqiqat 
obyekti kimi götürülür. Müəllif şairin yaradıcılığında qabarıqlığı ilə seçilən epitetləri aşağıdakı kimi 
qruplaşdırır: 1) «söz» kəlməsi ilə bağlı olaraq işlənən epitetlər: acı söz, ağılsız söz, ilıq söz…; 2. «göz» sözünə 
aid işlənən epitetlər: aydın gözlər, ifadəli gözlər, müdhiş gözlər…; 3) «səs və baxış» sözlərinə aid işlənən 
epitetlər: gümrah səs, mehriban səs, nüfuzedici baxış…. B.Vahabzadə poeziyası baxımından səciyyəvi olan 
metaforalar (şeytan, iblis, dəmir ağac…) və bədii müqayisələr (dəniz kimi kükrəmək, qızıl ilan kimi parlamaq, 
payız yarpağıtək pərişan olmaq…) araşdırılarkən V.Tarasovanın, xüsusən də T.Əfəndiyevanın əsərlərinə istinad 
olunmuşdur. 
Bütün bunlar bir daha təsdiq edir ki, Səbinə Məmməd qızı Alməmmədovanın təqdim etdiyi «Bəxtiyar 
Vahabzadə poeziyasının dili» adlı monoqrafiyası yüksək səviyyədə yazılmışdır. Monoqrafiyanın çap 
olunmasına etiraz etmirəm. 
  
 
Əzizxan Vəli oğlu Tanrıverdi 
filologiya elmləri doktoru, professor 
 
 
 76
 
