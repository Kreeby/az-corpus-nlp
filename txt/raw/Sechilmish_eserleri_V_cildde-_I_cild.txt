________________________Milli Kitabxana________________________ 
1 
 
 
 
 
________________________Milli Kitabxana________________________ 
2 
 
SƏMƏD VURĞUN 
 
 
 
 
 
 
 
 
 
 
SEÇİLMİŞ 
ƏSƏRLƏRİ 
 
BEŞ CİLDDƏ 
 
I CİLD 
 
 
 
 
 
 
 
 
 
 
 
 
 
 
 
 
 
 
"ŞƏRQ-QƏRB" 
BAKI-2005 
  
 
________________________Milli Kitabxana________________________ 
3 
 
 
Bu kitab "Səməd Vurğun. Əsərləri. Yeddi cilddə. I cild" 
(Bakı, Elm, 1985) nəşri əsasında təkrar nəşrə hazırlanmışdır 
 
 
Tərtib edəni:                                                   Aslan Salmansoy 
 
Redaktoru:                                                   Aybəniz Vurğunqızı 
 
 
 
  
 
894.361 - dc 21  
AZE 
Səməd Vurğun. Seçilmiş əsərləri. Beş cilddə. I cild. Bakı, "Şərq-Qərb",  
2005, 264 səh. 
 
Dədə Qorquddan gəlib Qurbanidən, Aşıq Abbasdan, Sarı Aşıqdan, Aşıq Ələsgərdən keçən yolun 
boyük bir zirvəsi xalq şairi Səməd Vurğundur. O, elə xoşbəxt sənətkarlardandır ki, ömrü yaratdığı şeir, 
həyatı danışdığı dil qədər yaşarıdır. 
Səməd Vurğun Vətənin və poeziyanın yaddaşında təkrarsız poetik şəxsiyyət, milli və beynəlmiləl 
ictimai xadim, elm və sənət təşkilatçısı, qeyri-adi şair, dramaturq, mütərcim və mütəfəkkir kimi yaşayır. 
Xalq ədəbiyyatı ilə yazılı ədəbiyyatnı bizə yaxın ən böyük körpüsü sayılan ölməz sənatkar əsasən 
heca vəznində yazdığı şeirləri və dram əsərləri ilə dilimizin bütün zənginliyindən və şirinliyindən 
bəhrələnərək dillər əzbəri olan poeziya örnəkləri yaratmışdır. "Azərbaycan"ı yurdumuzun poetik 
tərənnümünə çevrilən ustad sənətkarın xalq şeri səpkisində yazdığı qoşmaları, əruz vəznində lirik 
qəzəlləri, ictimai-siyasi və fəlsəfi mövzulu bir çox şeirləri ədəbiyyatımızın qızıl fonduna daxil 
olmuşdur. 
Səməd Vurğunun "Seçilmiş əsərləri"nin bu cildində qüdrətli şairin  1924-1937-ci illərdə yazdığı 
şeirlər toplanmışdır. 
 
 
ISBN 9952-418-44-X 
© "ŞƏRQ-QƏRB", 2005 
  
 
________________________Milli Kitabxana________________________ 
4 
 
 
 
________________________Milli Kitabxana________________________ 
5 
 
 
AZƏRBAYCAN ƏDƏBİYYATININ VURĞUN DÖVRÜ 
 
Məni yelkən kimi qərq etsə də dəryada zaman,  
Vurğun öldü deməyin, bir əbədi sənəti var... 
 
Səməd Vurğun 
 
Azərbaycan ədəbiyyatı tarixində "sovet epoxası" deyilən dövrün böyük 
poeziyasını yaradanların sırasında Səməd Vurğunun adı xüsusi ehtiramla çəkilir. 
O, Vətənin və poeziyanın yaddaşında təkrarsız poetik şəxsiyyət, milli və 
beynəlmiləl ictimai xadim, elm və sənət təşkilatçısı, qeyri-adi şair, draramaturq, 
mütərcim və mütəfəkkir kimi yaşayır. 
Səməd Vurğun (Səməd Yusifoğlu Vəkilov, 21 mart 1906-27may 1956) təkcə 
şerimizin yox, təbiətimizin də milli timsalı idi. "Muğan" poemasını, ceyran 
obrazını o, təbiət-şəhər müxalifətində ikincinin hələ "kult" təşkil eldiyi dovrdə 
yaratmışdı. Folkloru və sazı, qopuzu və ozanı, təbiəti və dağları xatırladan kolorit 
və əda onun həm şəxsiyystini, həm də poeziyasını eyni vaxtda ifadə edirdi. 
Səməd Vurğun həmişə tribunaya da qartal kimi sinə gərərdi və bu tribuna nə 
qədər uca olsaydı, Vurğun ona bir o qədər yaraşardı. Ov dalınca çıxdığı qaya 
başından təbiətə boylanarkən bütünlüklə zirvələr, dağlar Vurğun ilhamının şaha 
qalxdığı, at oynatdığı oylaq və meydan üçün vüsət və ucalıq ölçüsü yox idi. Şair 
kosmosun fəthi dövrünü görsəydi, ayrı heç nəyi yox, məhz kosmik peyki planetə 
müraciət etmək üçün, ən münasib tribuna adlandırardı və həmişə olduğu kimi, 
Vurğun monoloqu belə bir tribunaya yenə də yaraşardı! 
Şübhəsiz, Vurğun üçün ən böyük tribuna, kosmik orbitdən də uca xitabət 
kürsüsü isə poeziya idi. Məhz bu tribunadan şair bütün planeti görür və bütün 
planetdən görünürdü. Lakin daha mənalı olan odur ki, dünya və planet 
auditoriyasına da o, həmişə "Azərbaycan" monoloqu ilə müraciət edirdi. Vətəndaş 
və vətənpərvər şair üçün ana Vətənin adından uca poetik xitab yox idi. 
Bir sözlə, bütün dünya bu poeziyada öz əksini tapırdı. Lakin dünyanın da 
mərkəzi bu poeziyada - Azərbaycan idi! 
Bir metafora kimi Azərbaycan o illərdə ən iri, ən möhtəşəm bədii əksini bu 
şeirdə tapmışdı. "Ayrılarmı könül candan, Azərbaycan, Azərbaycan" -dillər əzbəri 
bir beyt bu gün də Vətənə məhəbbət etirafının riyazi düsturu olaraq qalır - "Könül 
və can" bərabərdir. "Vurğun və Azərbaycan" - milli bədii fikirdə son yüzilin ən 
klassik poeziya tənliyi ilə, şeirdə "Vurğun arifmetikası" 
  
________________________Milli Kitabxana________________________ 
6 
 
isə belə idi! Və həmin tənliyin ən klassik həllini də öz poeziyasında Vurğun özü 
vermişdi. 
Könül və can kimi, Vurğun və Azərbaycan da bir-birindən ayrılmaz idi: 
"Ayrılarmı könül candan?" - bu, kiməsə, yaxud nəyəsə yönələn ritorik sual deyil, 
şairlə vətən arasında "elani-eşq" və "əhdi-peyman" idi. Təsadüfi deyil ki, bir bədii 
metafora kimi Azərbaycan Vurğuna qədər hələ heç bir şeirdə bu qədər bütöv, bu 
qədər tam olmamışdı. Heç nə bu rəmzi əbədi, mənəvi vəhdəti parçalamağa qadir 
deyildi. 
Səməd Vurğunun qartal kimi sinə gərdiyi, səmasında pərvaz etdiyi ən uca 
tribunaların biri - Yazıçılar İttifaqının ikinci qurultayının xitabət kürsüsü oldu. 
Səməd Vurğun həmin kursüdən sovet poeziyasını uçmağa hazırlaşan qartala 
bənzədir və bu sözləri deyərkən kürsüyə sinə gərmiş şairin özü işlətdiyi obrazın 
əyani heykəlinə çevrilirdi. Vurğun bu qartalı daha da uzaqlara, romantik zirvələrə 
səsləyirdi. Ümumiyyətlə o, romantikadan həmişə romantik bir ehtirasla danışırdı. 
Bütün sovet ədəbiyyatında M.Qorkidən sonra romantikanın böyük bayraqdarı 
Səməd Vurğun idi! 
Poeziyanın "Vurğunlu tribuna" obrazına üçüncü bir xitabət kürsüsünü də əlavə 
etmək olar: şair "Ölüm kürsüsü" əsərində bolqar öndəri Dimitrovu, "Zəncinin 
arzuları"nda isə rəssam zəncini xitabət və ittiham kürsüsündə təsvir edir. 
Nəhayət, onun özünün Londondakı ziyafət kürsüsündən dünyaya yayılan gur 
səsi, romantik portreti realist bir qələmlə şeirdə həkk olundu. K.Simonovun 
"Dostum Səməd Vurğunun Londondakı ziyafətdə nitqi" adlı məşhur şeri 
"Vurğunlu tribuna" obrazını rus poeziyasında da yaratdı. 
Bu yüksək tribunadan o, uca fikirlər, işıqlı, qanadlı ideallar təbliğ və tərənnüm 
edirdi. Lakin "sovet poeziyasının problemlərini" şair yalnız yüksək xitabət 
kürsülərindən söylədiyi elmi-nəzəri çıxışlarda həll etmirdi. Vurğun ilhamının ən 
uca orbiti poeziyanın səması idi: o, hələ "Muğan" poeması ilə özündən sonrakı 
poetik perspektivin - Tvardovskinin və Yeqor İsayevin gələcək epik axtarışlarının 
— "Üfüqlərdən üfüqlərə" və "Yaddaşın məhkəməsi" üslubunun ilk özül daşlarını 
qoyur. Elmi-texniki inqilabın təbiət əleyhinə çevrilən nəticələrinə qarşı poeziyanın 
böyük üsyanını elan edir. XX yüzilin təbiəti müdafiə salnaməsinin ilk səhifəsinə 
məhz Səməd Vurğunun "Muğan" poemasındakı ceyranın emblemini həkk etmək 
lazımdır. 
Daha sonrakı poemasında - "Zamanın bayraqdarı"nda Səməd Vurğun sovet 
hakimiyyəti dövründə həqiqi istedadın həmişə qarşılaşdığı böyük bədii çətnliyi 
yenidən və uğurla həll edir: mühüm ideoloji sosial-tarixi mövzunun konyunktur 
çərçivədə "adi siyasi təfsir"ini yox, əsl fəlsəfə və poeziya səviyyəsində həllini verir. 
Repressiya dövrünün ən sərbəst sulı o illərdə Vurğun poeziyasından eşidilir: "Qalib 
gələcəkmi cahanda kamal!". Həm qədim intibahın, həm də bizimlə çağdaş illərin 
bu Hamlet sualnı o, "İnsan" dramında əsl bir Tolstoy vüsəti ilə XX yüzilin "Hərb 
və sülh"ü barədə bədii və fəlsəfi düşüncələr əzəməti ilə yenidən, özü də hamıdan 
________________________Milli Kitabxana________________________ 
7 
 
əvvəl irəli sürür! Bu gün həmin mövzu xüsusilə aktual səslənsə də, sonrakı ikinci 
"İnsan"ı səhnəmiz və poeziyamız hələ də gözləməkdədir. 
Səməd Vurğunun poeziyası da, bioqrafiyası da bilavasitə xalqın tarixinin və 
taleyinin iradəsidir. Onun gəncliyi müsibətdə, ölüm və qanlı keçmişindən ayrılan 
və əzablar içində təzədən doğulan ölkənin ilk gəncliyi ilə eyni tarixi dövrə təsadüf 
edir. Yenj epoxa ictimai-siyasi həyatda aprel çevrilişi ilə, çağdaş milli poeziyada 
isə Səməd Vurğunla və onun təmsil etdiyi ədəbi nəsillə başlayır. Şəxsiyyətinə və 
yaradıcı lığma məxsus bədii və inqilabi miqyaslar şairin, bütünlükdə milli 
poeziyanın da bioqrafiyasında tarixi yerini və xidmətini müəyyənləşdirir. 
Nizaminin və Xaqaninin, Nəsiminin və Füzulinin, Vaqifin və Sabirin böyük varisi 
və xləfi rolunda indi o tayda Şəhriyar, bu tayda Vurğun çıxış edirdi! 
Azərbaycan xalqının milli-ictimai düşüncə, əxlaq və mənəviyyat, bədii təfəkkür 
və intellekt ənənəsi XX yüzilin ortalarında öz təkrarsız əksini bu bədii-tarixi 
fenomendo - Səməd Vurğun poeziyasında tapır. Qanadlı və romantik bir 
vətəndaşlıq amalına, bədii-estetik və ləlsəfi ideala xidmətdə miqyaslı, qlobal 
meyarlar və hüdudlar onu yalnız böyuk sələfləri ilə yox, həm də böyük müasirləri 
ilə müqayisə edəndə görünür, 
Xüsusən, o dövrün böyük romantik ənənəsi hamıdan çox Səməd Vurğunun adı 
ilə bağlı idi. Füzulidən və Hafizdən, Bayrondan və Puşkindən, Əbdülhəqq 
Hamiddən və Namiq Kamaldan, Məhəmməd Hadidən və Hüseyn Caviddən sonra 
romantik poeziyada ən böyük yeri Səməd Vurğun tuturdu. Romantika ona, o, 
romantikaya yaraşırdı. Poetik ərşə və zirvəyə yüksəltdiyi Vaqiflə, Fərhadla, 
Şahbazla birlikdə o, özü də romantik ucalığı və zirvəyə yüksəlirdi. 
Özünün möhtəşəm nəzəri-estetik irsində və poeziyasında Səməd Vurğun bütün 
sovet ədəbiyyatının, dünya və Şərq şerinin problemlərini həll edirdi. Sovet 
dövründə yeganə şair idi ki, xaricdəki, Londondakı çıxışına K.Simonov özü poema 
həsr etmişdi. Bütün keçmiş sovet məkanında poetik fikrin axtarışı, hərəkəti və 
perspektivliyi haqda manifesti - II Qurultayda hesabat məruzəsini ona etibar 
etmişdilər. 
Səməd Vurğunun müharibədən sonrakı ilk epik dastanları ("Leninin kitabı", 
"Muğan", "Aygün", "Zamanın bayraqdarı" poemaları) xalis mündəricə, bilavasitə 
movzu, obraz, ideya və fikir baxımından olmasa da, sənətkarlığın, poetikanın, bədii 
dil və üslubun nəzərə çarpacaq dərəcədə yeniliyi, novatorluğu baxımından həm 
özünün, həm də bütünlükdə poeziyanın inkişafında yeni mərhələnin  əsərləri və 
hadisələri  kimi  səslənirdi.  Növbəti  mərhələ - 
  
________________________Milli Kitabxana________________________ 
8 
 
altımışıncı illər - bir də məhz bədii poetikada, sənətkarlıqda bu nümunələrin 
imkanları zəminində formalaşa bildi. 
Dövrün hakim siyasi ideya dəbinin, sosioloji ritualın onlarda bu və ya digər 
dərəcədə öz əksini, izini tapmasına baxmayaraq, bu əsərlər hamısı həmin illərin 
fitri istedad, sənətkarlıq səviyyəsinə qalxan poeziya hadisələri, şerin daha sonrakı 
möhtəşəm qalasının bürcünə va divarına qoyulan daşlar idi. Bu qalanın bu və ya 
digər divarını, bürcünü, tağını uçurmadan, onların heç birini şerimizin 
xarakterindən silmək, binasından qoparıb atmaq olmaz. Zamanın tarixi salnaməsi 
olmaqla yanaşı, onlardan hər birinin bədii möhürü və izi bugünkü tərəqqinin də 
sənətkarlıq uğurlarında yaşayır. 
Bədii dildə, üslubda belə bir təmizlənmənin ("katarsisin"), xüsusilə qabarıq 
nümunəsi isə Səməd Vurğunun son fəlsəfi şeirləri idi. "Şair, nə tez qocaldın sən?!", 
"Gödəkçə", "Unudulmuş təkməzar", "Mən tələsmirəm" kimi nümunələr hamısı 
ustad şairin həsrət məqamından ("Körpünün həsrəti" şerindəki ayrılıq 
körpüsündən) keçdikdən sonra yazdığı nümunələr idi. Hələ "Komsomol 
poeması"ndan, "Zəncinin arzuları"ndan, "Ölüm kürsüsü"ndən, "Aygün"dən, 
"Muğan"dan formalaşan və həqiqi epizm səviyyəsinə qalxan gərgin psixoloji 
fabula, fikrin, dramatizmin va emosiyanın süjeti burada son həddə çatır və həmin 
nümunələri klassik miniatür şedevrə çevirirdi: 
 
Sellərdən, sulardan yeyin axsam da,  
Şimşəklə yanaşı göydə çaxsam da.  
Nə şadlıq səyirtsin atını, nə qəm,  
Heç yana, heç yerə mən tələsmirəm. 
 
Bütün bu nümunələr hamısı birlikdə həyatın dərkində yeni imkanlar axtaran 
poetik təfəkkürün altmışıncı illərə doğru yolda artıq arxada qoyduğu ilk sınaqlar 
idi. 
Hər halda gərək unutmayaq ki, hətta "Zamanın bayraqdan"nda da bizimlə 
danışan, əslində poeziyanın bayraqdandır. Və həmin poema dövrün ədəbi 
zirvələrindən birini təşkil edən şeir incisi, peşəkar bədii sənət hadisəsidir. Sənət isə 
ideologiyadan həmişə yüksək, həmişə dərindir. 
Ritorika ilə, ehkamla kəmistedadlıq həmişə bir yerdə olur. Konyunktura adətən 
orta intellektə yol tapır. Hakim ehkama və dəbə yalnız ortabab açıq olur. 
Qrafomanın özünü təsdiq edə bilməsi, irəli getməsi üçün ayrı imkan və vasitə 
əslində heç olmur da. Əsl istedadın (fenomenin!) qələmində isə hətta vulqar 
ehkamın, bolşevik ritorikanın da hədəfi və predmeti, normativ istilah sistemi, rəsmi 
ədəbi mənada, tərənnüm leksikonu nüvədə, alt qatda (obrazlı, fəlsəfi mənada və 
məzmunda!) hərfi məzmundan və sənətə yabançı tullantıdan mütləq təmizlənir, 
böyük sənətin hədəfinə, fitri poetik stixiyanın 
 
________________________Milli Kitabxana________________________ 
9 
 
  
predmetinə çevrilir. Məsələn, elə həmin Səməd Vurğuna məxsu istedadın, poetik 
təfəkkürün əsl miqyası və möhtəşəmliyi məşhur "Dünya" və "Yadıma düşdü" 
rədifli qoşmalarda yox, məhz "Zamanın bayraqdarı", "Komsomol poeması", 
"istiqbal təranəsi" tipli böyük bədii strukturlarda axıra qədər gerçəkləşir və sonacan 
əyani gorünür. Həmin əsərləri zamanın tozlu arxivinə verməyə tələsmək lazım 
deyil. Əksinə, zamanın, günün tozundan yaranan pərdəni, empirik, hərfi qatı 
onlardakı sözlərin və sətirlərin üstündən silmək, daxildən, içdən gələn saflığı 
özünün təmizlədiyi "təzə" mətni yenidən oxumaq lazımdır, bu gün əcdad Nizamini, 
Füzulini hakim rəsmi etiketdən təmizləyərək oxuduğumuz kimi! 
Nisbətən sonrakı nəsillərin bu dövrdəki yaradıcılığına gəldikdə isə, hətta 
onların bədii mətnlərinə münasibətdə də "toz silmə" əməliyyatına ehtiyac nisbətən 
az olsa da, tamam yox olmur. 
Təsadüfi deyil ki, məhz sənətkarlıq xüsusiyyətlərinə görə, Azərbaycanda ilk 
sovet poeziya məktəbi də "Səməd Vurğun məktəbi" kimi formalaşmışdı. Məhz bu 
məktəbin dərsləri bu gün də milli poeziya təhsilndə "ali kursları" təşkil edir. Onu 
ümumiyyətlə, klassik sovet şeir məktəbinin ən yaxşı ənənələrindən ayrı təsəvvür 
etmək mümkin deyildir. Belə ki, Səməd Vurğun hər poemasında, hər pyesində o 
dövrkü "sovet poeziyasının problemlərini" həll edirdi, dünya şeir hərəkatının ən 
mütərəqqi inqilabi meyllərini təsdiqləyir və aşkarlayırdı. Məhz onun tərənnüm 
etdiyi humanizm, beynəlmiləlçilik və azadlıq ideallarının əsrlərdə və qitələrdə 
davam edən yürüşü bu sözü indi də bir daha və ucadan deməyə haqq verir. 
Səməd Vurğun böyük şair və böyük poeziya təcəssümü idi. Müasirləri üçün 
"Vurğun" anlayışı poeziyadan da geniş idi. Vurğunla şeir arasında təmas qarşılıqlı, 
ikitərəfli idi: bu təmasdan, hər şey poeziyanın, poeziya isə Səməd Vurğunun 
səviyyəsinə qalxırdı! Vurğunun poeziyası həyat, şəxsiyyət və şeriyyət adlı üç 
dünyadan ibarət idi. 
XX yüzilin və planetin qayğıları bu üç dünyaya sığışırdı. Vurğun ilhamının 
poetik məcrası, onun sənətkar marağının bədii əhatə dairəsi ən geniş fəlsəfi 
miqyasları, coğrafi üfüqləri birləşdirirdi. 
Bütün yer üzündə - "qara qitə"də və Amerikada, Avropa və Hindistanda, 
Arktika buzlarında və Xəzər dalğalarında, ərəb səhrasında və Muğan düzündə, 
Bakıda və Təbrizdə baş verən hadisələr hamısı bu şeirdə eyni məhəbbət, 
nigarançılıq və hərarətlə qələmə alınırdı. Onun poetik həssaslığının səviyyəsi 
dünənlə sabah, bu günlə keçmiş arasındakı yollarda da dəyişməz qalırdı; ulu əcdadı 
Nizaminin orta əsrlərdən qalan ən qədim əlyazması da onun yazı stolunda eyni bir 
nəfəsin hərarəti ilə isinirdi. Ənənə ilə yeniliyin, milliliklə böyük miqyasda 
vətəndaşlığın məhz belə bir qaynağı 
  
________________________Milli Kitabxana________________________ 
10 
 
və vəhdəti ona müasirliyin beynəlmiləlçi bir şairi və mütəfəkkiri kimi ittifaq və 
dünya şöhrəti qazandırdı. 
Şübhəsiz ki, o, hər şeydən əvvəl Azərbaycan xalqının öz milli qəhrəmanlıq 
keçmişinin və ağrılı, dramatik bu gününün nəğməkarı idi. 
Hər şerində Vurğun - eyni vaxtda üç qatda, Azərbaycan, Dünya və Tarix adlı üç 
məkanda yaşayan filosofdur. Onu bu və ya digər məhdud zamanın konyunktur, 
ibtidai, merkanlilist süzgəcinə salıb, ona orada qiymət vermək ən böyük 
məhdudluq olardı. Sözlərin, sətirlərin adi mənası bu obrazın ancaq görünən qatı, 
səthi və zahiri tərəfidir. 
Səməd Vurğunda nisbi həqiqətlərin hər birindən qlobal həqiqətlər görünür. 
Bədii düşüncədə ən vulqar, ehkamçı, unitar dövrün ən sərbəst fəlsəfi sualım 
poeziyada Səməd Vurğun verib: "Qalib gələcəkmi cahanda kama!", zorakılıq, 
repressiya, "kazarma sosializmi" deyilən dövrün, kamalın - yəni marksizmin qəti 
qələbəsi sayılan epoxanın Hamlet sualı, Tolstoy “Hərb və sülh” ü, həm bəşəri, həm 
də ilahi komediyası "İnsan" faciəsi idi. Zamana Gete və Faust xitabını da yeni 
şeirdə məhz Vurğunun dilindən eşidirik: 
 
Bu dünyaya neçə dəfə keçib sonradan,  
Öz elimlə uzadaydım günün ömrünü. 
 
O, yer kürəsinə sığmırdı, "sovet ideologiyasına" necə sığa bilərdi? Sonsuzluğa, 
intəhasızlığa sığmırdı, "bolşevik sxolastikaya" necə sığa bilərdi? 
Şair cahana sığmayan ruhunu, sərhədsiz düşüncəsini sıxdığı üçün zamana 
üsyan edir, faniliyi və müstəqilliyi üçün vaxtın (!) özünü qınayır: 
 
Uzadaq ömrünü hər bir anın da  
Yel kimi ötməsin vaxt üstümüzdən! 
 
Yaxud: 
 
Bulud tez keçməsin başımın üstdən,  
Çay da yavaş axsın sular boyunca.  
Qoy dünya böyüsün, zaman uzansın,  
Bir günün ərzində aylarla yansın  
Al günəş gözündən nur yağa-yağa.  
Ömrün kitabını tamamlamağa  
Çox da can atmasın əlimdə qələm.  
Bu saat, bu dəm  
Heç yana, heç yerə mən tələsmirəm. 
  
________________________Milli Kitabxana________________________ 
11 
 
Təkcə tələsən vaxtı yox, hətta tələsən fırçanı, qələmi təhdid edir: 
 
Ömrün kitabını tamamlamağa  
Çox da tələsməsin əlimdə qələm. 
 
Nəhayət, bütün tələsənləri, dünyaya bütün kəmfürsət və kəmhövsələ baxanları 
giley hədəfi edir: 
 
...Qoy uzansın gecə, geciksin səhər, 
...Bu saat bu dəm  
Heç yerə, heç yana mən tələsmirəm. 
 
Tamlığa, sonsuzluğa o, yalnız ömür adlı zamanda yox, həm də "Azərbaycan" 
adlı məkanda, Vətəndə nail olub. 
Ən mükəmməl "Azərbaycannamə" - 40-60-cı illər şerində hamıdan çox 
Vurğunun poeziyasıdır. Könül və can kimi Vurğun və Azərbaycan da bu şeirdə bir 
yerdədir: "Ayrılarmı könül candan, Azərbaycan, Azərbaycan". Onu bir (janr, bir 
oğul kimi yaradan Azərbaycanı o, şeirdə yenidən yaradır. Milli himn şəklində, 
"Muğan" şəklində, "Bakının dastanı", "Aslan qayası" şəklində, hətta "Lökbatan" 
şəklində! Muğanın, Bakının, Lökbatanın ikinci dastanı bu tamlıqda, bu 
möhtəşəmliklə daha heç kəsdə yoxdur. 
Digər tərəfdən, Azərbaycanın şeir dilini Vurğun yenidən yaradır. Bu tamlıqda, 
duruluqda, saflıq və gözəllikdə Azərbaycan türk şeir dili o illər hamıdan çox 
Vurğuna xas idi. 
Nəhayət, Azərbaycanın qəhrəmanlıq keçmişinin ruh və yaddaş tarixinin şeirdə 
ən mükəmməl salnaməsini o illər yenə hamıdan kamil məhz Səməd Vurğun 
yaradır: Zərdüştün, Hürmüzün, Şirinin, Fərhadın, Vaqifin, Söhbətin, Şahbazın 
obrazları səhnədən bizim tarixə məhz Vurğunun dili və sözü ilə daxil olur. 
Sovet dövrü ədəbiyyatında həqiqi milli xarakterin, realist zadəgan-kübar 
(mülkədar) obrazının ilk tutumlu nümunəsi sayılan Cahandar ağanın da (İsmayıl 
Şıxlı, "Dəli Kür") daha qədim, ilkin Gəray bəy mənşəyini Səməd Vurğunda tapmaq 
olar. Poemada ("Komsomol" poeması) romantik Cəlal şərəfsiz və qəddar 
Kəbleyinin qurşun yağmuruna hədəf olur, amma Gəray bəyin özünü Səməd 
Vurğun "Komsomol qurşunu" ilə öldürmür; onu Humayın teyfi Kürdə qərq edir. 
Bu, Gəray bəyin hətta ölümünə şairin rəğbətinin ifadəsi idi. 
  
________________________Milli Kitabxana________________________ 
12 
 
* * * 
 
Səməd Vurğunun adı, şaxsiyyəti, milli, poetik "mən"i ilə ən çox bağlı əsər 
"Vaqif" dir. 
Tarixən Vaqifin həm də dövlət xadimi kimi Azərbaycan ədəbi-ictimai fikrinin 
inkişafında görkəmli xidmətləri olmuşdur. Şair Vaqif poeziyada realist xəlqiliyin 
milli-etnoqrafik koloritin və xalis dünyəvi nikbinlik fəlsəfəsinin bərqərar 
olmasında müstəsna rol oynamışdır. Qarabağ xanlığının vəziri, ayıq va müdrik 
dövlət xadimi, alim, Zaqafqaziya xalqlarının doslluğunun carçısı və Avropaya 
rəğbətin ilk tərəfdarlarından biri kimi də Vaqifin tarixi siması işıqlı və 
cazibədardır. Bütün bu keyfiyyətlər ümumiləşdirilmiş və Səməd Vurğun 
Azərbaycan sovet dramaturgiyasında Xəyyamdan sonra ikinci böyük şairin 
romantik bədii obrazını yaratmışdır. 
Süjetin mərkəzində qüvvətli şəxsiyyətin durmasına baxmayaraq, hadisələr 
miqyaslı xalq dramı və sosial dram məcrasında cərəyan edir. Pyes boyu sanki 
güclü yeraltı təkanın uğultusu kəsilmir, uzun-uzun illər feodal hakimlərin zülm 
etdiyi məzlum təbəqələrin səbr kasasının daşacağı anı tamaşaçı intizarla gözləyir. 
Lakin "Vaqif" - həm də şair və onun taleyi barədə dramdır. Pyesdə "şairin taleyi"- 
elin taleyinə qaynayıb qarışır. Vurğun Vaqifi xalqa, elə arxalanır, onun qəhrəman, 
zəhmətkeş və sənətkar oğullarına qarşı təşkil edilən və planlı şəkildə idarə olunan 
hakim zorakılıqla barışmır, təkcə öz mövcudluğu ilə hər cür fiziki və mənəvi 
müstəbidliyə müqavimət göstərir. Müstəbid və ziyalı problemi həm Vaqif- İbrahim 
xan, həm də Vaqif  Qacar xətlərində qoşa davam etdirilir. Bu xətlərin hər ikisində 
tarixi təfərrüatla yanaşı müasir, fərdi-avtobioqrafik məqamlara da aşkar işarələr 
var. Nəzərə alsaq ki, "Vaqif" 1937-ci ildə yazılıb və 1938-ci ilin 5 oktyabrında 
tamaşaya qoyulub, onda burada təsvir olunan XVIII əsr hadisələrində 1937-ci ilin 
"podteksti"ni də tanımaq çətin olmaz. 
"Xanlar" (1939) dramında şair artıq yaxın keçmiş - Bakı proletariatını tarixi-
inqilabi mübarizəsi mövzusuna müraciət edir və məşhur inqilabçı Xanlar 
Səfərəliyevin surətini yaradır. XVIII əsrin şairi və cəngavəri kimi, XX yüzllliyin 
Bakı fəhləsi də əslində, mahiyyatcə geniş xalq kütləsinin milli-mənəvi və ictimai 
mənafeyinin təmsilçisi olaraq qalır. Lakin hadisələrin bədii rəsmində, üsyana 
qalxan xalqın taleyi və mübarizəsinin bolşeviklər partiyasının inqilabi fəaliyyəti ilə 
sıx əlaqədə təsviri, xüsusən Koba surətinin ideya şərhində şəxsiyyətə pərəstiş 
kultunun o illərə xas ədəbi stereotipləri də aşkar şəkildə özünü göstərir. "Xanlar" - 
tarixi koloritli, obrazlı-fəlsəfi miqyası ilə "Vaqif" səviyyəsinə qalxmasa da, tarixi-
inqilabi mövzunun romantik-epik həlli istiqamətində dövrün axtarışlarnı əks 
etdirən orijinal bir nümunə kimi əhəmiyyətini qoruyub saxlayır. 
  
________________________Milli Kitabxana________________________ 
13 
 
Digər tərəfdən, "Xanlar"ı "Vaqif"lə və bütünlükdə Vurğunla birləşdirən əsas tel 
burada Xanlar deyil, bəlkə doktor Söhbətdir. Şairin əbədi-əzəli əxlaq, vicdan idealı 
və mövqeyi burada məhz onun simasında öz davamını və inkişafnı tapır: 
 
Yoxdur məslində nə ölüm, nə qan,  
Vicdan düzəkləcək həyatı, vicdan!.. 
 
"Xanlar"ın bir fəlsəfi-ideya dramı kimi ən güclü cəhəti - Söhbətlə, ən zəif 
cəhəti - Şaumyanla, Koba ilə, Vanya ilə bağlı cəhətlərdir. Onların adları kimi, 
özleri də əsərdə yad səslər, xarici notlardır. 
"Vaqif"də Vidadi Tanrıya üsyan etdiyi kimi, "Xanlar"da da Söhbət Vətənə 
xitab və etirafını bildirir: 
 
Əgər gec tapdınsa haqqın yolunu,  
Bağışla, ey Vətən, şair oğlunu! 
 
Vidadi nahaqqa üsyan və etiraz kimi, bir anlığa Tanrıdan "üz döndərməkdə" nə 
qədər haqlı idisə -Söhbət də mənəvi-milli dəyərlərdən üz çevirməkdə, bolşevik qan 
və sinif təliminə iman gətirməkdə bir o qədər haqlı idi. 
Lakin şair özü kommunist dünyagörüşü üçün "bağışla, vətən" etirafı ilə xalqa 
xitab etməyib. Bu, doğru da olmazdı. Kommunizmin ideologiyasının mədhi altında 
öz ənənəvi-milli fəlsəfi kredosunu Vurğun alt qatda həmişə qoruyub saxlayırdı. 
Eyni sözləri "İnsan" dramı və Şahbaz obrazı barədə demək olar. "İnsan"da 
Hürmüz-Əhrimən, xeyir-şər, Odisseya, Faust, Hamlet sualı və fəlsəfəsi ilə bağlı 
əbədi düşüncə davam edir. Əql (Şahbaz), Qılınc (İslam), Əxlaq (Səhər) üçlüyü 
hətta Şərq irfan və təsəvvüf idealını yada salır. 
"İnsan" haqqında ədəbi tənqidin səhifələrində "Qalib gələcəkmi cahanda 
kamal?" - sualını primitiv sayıb, Şahbazı isə fəlsəfə maraqlısı sayanlar da, onu XX 
yüzilliyin Habili, Fauslu. Hamleti hesab edənlər də olub. Şübhəsiz, həqiqələ 
ikincilər daha yaxın olub. 
Əsər - müharibədən otuz il sonranın təsviri ilə bitir - beynəlmiləl, ideal 
"Qardaşlıq şəhəri"nin! Otuz yox, altmış il keçib, amma şair xəyalının utopik şəhər 
axtardığı eyni ərazidə, coğrafi məkanda bu gün biz məhz "qardaşlıq şəhərinə" 
parodiya olan "işğal şəhərlərini" görürük. Elə bu gerçəklik özü "Qalib gələcəkmi 
cahanda kamal?" sualına həyatın özündəki bir cavabdır. 
"Fərhad və Şirin" (1941) dramatik poeması isə Səməd Vurğun sənətinin şəksiz 
uğurları sırasına daxildir. 1941-1945-ci illər müharibəsinin ən ağır, dramatik bir 
çağında şair sanki həm məzmun, həm də tarixcə zamandan uzaq 
  
________________________Milli Kitabxana________________________ 
14 
 
bir keçmişə müraciət edir, lakin müasir və aktual, romantik və vətənpərvər bir əsər 
yaradır. Şərq şerinin klassik eşq dastanına müəllif yeni məna verir və bu zaman 
süni, zahiri, modern ifratlardan təmamilə yan keçə bilir. 
Səməd Vurğun məhəbbət süjetinin əxlaqi mahiyyətini ön plana çəkərək, müasir 
bir sosial-vətənpərvərlik istiqaməti aşılayır. Fərhad - qudrətli daşyonan-memardır. 
Vətənə, xalqa məhəbbəti yolunda çapa bilməyəcəyi qaya və dağ yoxdur. Eyni 
qayaları Fərhad külüngü, Azər baba isə müdrikliyi ilə fəth edə bilir və bu iki 
silahın hər ikisi torpağın, Vətənin ağır günündə xalqa eyni dərəcədə lazım olur. 
Səməd Vurğun Şirin naminə eşq rəqabətinin də mənasına yeni sosial çalar artırır. 
Şirini sevən Xosrov qanlı bir fateh, müstəbid və tirandır. Fərhadın qoruduğu qala 
isə Vətənin namusunu yad əllərdən və nəfəsdən qoruyan bir məhəbbədir. Vətən 
qızı Şirinin də məhəbbətində ikilik yoxdur. Onun Xosrova və Fərhada münasibəti 
tərəddüdsüz olaraq yeganə meyarda -xalqa, torpağa məhəbbətlə müəyyənləşir. 
Nizamidə qəhrəman - Şirin aşiqi Xosrov, Vurğunda qəhrəman - Fərhad aşiqi 
Şirindir. 
Məhəbbətdə də şah olmaq istəyən Xosrov məğlub, eşqinə qul olmağa hazır 
Fərhad qalib gəlir. 
Eşq və hakimiyyət problemi, hakimiyyət əlində əsil sənət problemi (Şapur), 
mənəvi yoxsa fiziki güc qarşıdurması mövzusu - bunlar müxtəlif fəlsəfə idi. Dövr 
üçün dağ yaran Fərhadla qala tikən Fərhad arasında fərq də mənalı idi. 
 
* * * 
 
Ömrünün son illərində şairi əbədi insani problemlər, həyatın və taleyin fəlsəfi 
və tragik məqamları düşündürür. O, ömrün amansızcasına tez ötüb keçdiyini hiss 
edir, lakin həyat eşqini, fəlsəfi nikbinliyini yenə də itirmir. Əksinə, əsl bir dirilik 
aşiqi və Faust təmkini ilə bir daha və ucadan bildirir ki, "heç yerə, heç yana mən 
tələsmirəm". 
Görkəmli ədiblərdən biri deyir ki, ölüm sənətkar həyatına əlyazmasının son 
səhifəsi kimi daxil olmalıdır. "Gödəkçə", "Şair, nə tez qocaldın sən?". "Yada sal 
məni", "Mən tələsmirəm" hələ təzə başlanan yeni bir əlyazmasının sonu yox, ilk 
səhifələri idi. Yeni sosial, mənəvi əxlaqi mühitlə birlikdə yenidən doğulan Səməd 
Vurğunun ilk proqram şeirləri idi. Səməd Vurğunun yenidənı doğumu ilə ölümü 
eyni vaxta düşmüşdü - bəlkə də bu, Azərbaycanda milli poeziyanın tarixində böyük 
təbii ədalətsizlik və faciə ifədə edən ən dramatik məqamlardan biridir. 
Lakin bütövlükdə Səməd Vurğun fenomeni poeziyanın ölümə qalib gəldiyinə, 
əbədi yaşadığına nümunə kimi daha mənalı və nikbin bir həqiqətin ifadəsidir. 
 
  
  
________________________Milli Kitabxana________________________ 
15 
 
* * * 
 
Bu gün müasir, azad, suveren Azərbaycanda milli idealın, ideoloji və mənəvi 
həyatın bütün sahələrində qlobal siyasətin baş xəttinə çevrildiyi bir dövrdə 
Vurğunun poeziyası öz tarixi vətəndaşlıq missiyasını bir daha, yenidən təkrar edə 
bilir. Məhz əxlaq və mənəviyyat saxtalığına, mənəvi ətalətə qarşı bədii mübarizədə 
həmişə cəngavər və sərkərdə şairin mübariz poeziyası, onun xalqa və Vətənə, 
ictimai ədalət və humanizm ideallarına romantik və fədakar bir sədaqətlə xidmət 
edən siqlətli, monumental qəhrəmanları bu gün də müasir ideoloji döyüşlərdə 
bizimlə bir sırada addımlaya və vuruşa bilirlər. 
Səməd Vurğun Vətən və poeziya sözlərini həmişə bir yerdə, sinonim kimi 
işlətmiş, bir sənətkar və ictimai xadim kimi bu təlimin cəngavər carçısı, əsgəri və 
sərkərdəsi olmuşdur. Odur ki, bu gün "Vurğun" sözünün özünü də "Vətən" və 
"poeziya" sözlərinə qaynayıb-qarışmış şəkildə görürük. Onları da bir-birindən 
ayırmaq qeyri-mümkündür. Nə üçün? Çünki, yenə də şairin öz sualı ilə cavab 
vermək olar: "Ayrılarmı könül candan!" 
 
Yaşar Qarayev 
Bakı, 2002-ci il 
  
________________________Milli Kitabxana________________________ 
16 
 
 
________________________Milli Kitabxana________________________ 
17 
 
CAVANLARA XİTAB 
 
Mənim düşkün könlüm sizdən eləyir  
Bu fərz* olan təmənnanı, cavanlar.  
Unutmayın bəşər sizdən diləyır,  
Elm, ədəb, həm irfani, cavanlar. 
 
Bəşər gülşəninin bülbülüsünüz,  
Şanlı firqəmizin sağ əlisiniz,  
Zalım əllilərin cəlladısınız,  
Dəvasızların dərmanı, cavanlar. 
 
Carəsız dərdlərə çarə etməyə, 
Quşu vurub həm imdada yetməyə,  
Həyatı ağ, nə kı qarə etməyə  
Sərf ediniz hər zamanı, cavanlar. 
 
Yaşayarsa bəşər, yaşar sizinlə,  
Soğulmuş† çeşmələr axar sizinlə,  
Zalımlar geridən baxar, sizinlə  
İnqilabın qəhrəmanı, cavanlar. 
 
Çünki tələb edir zavallı bəşər,  
Gərək keçə sizdən ona bir əsər.  
Yoxsa qan ağlayar yenə sərbəsər,  
Olmaz da dərdinə çarə, cavanlar. 
 
İstəsəniz, ölkəmiz, abad olar,  
Ellərin məhbusları azad olar,  
Onda da Vurğunun könlü şad olar, 
Verər sizə can qurbanı, cavanlar. 
 
1924 
  
                                                          
*Vacib, zəruri  
†Qurumuş, tutulmuş 
 
________________________Milli Kitabxana________________________ 
18 
 
 
  
MAYDAN 
 
...Haman sənə məhəl-məmuriyyətim* olan Köçəsgər kəndindən  180 
rübləyə bir maydan at almşam. Bu qiymətə həqiqətən layiq idi öz rahat yerişi ilə. 
Pis və mənfi xasiyyətlərindən birisi də bu idi: daima qaçıb kəndin bağ-bostan və 
pambığını tələf edirdi. Kəndçilər də deyirdi: 
- A müəllim, atını qoyma! A müəllim, atını qoyma! 
Doğrusu şu† hərif bana‡ çox xəcalət verirdi. Əlavə, hər cün, kənd sözü, obaşdan 
obaşdan durub cənabənin hörüyünü dəyişmək məni yuxusuz qoyduğundan ağzım 
Allahda idi ki, bu zalım itib, ya da tələf olsun. Bir səhər tezdən, adətim üzrə, bunun 
hörüyünü dəyişməyə qalxdım. Qalxdım nə gördüm? Maydan yoxdur. Üstünə 
yüngüllük, elə bil ki, zindandan qurtuldum. Görək bu hicrana şair nə dedi: 
 
 
Səhərdən axşama gəzdim hər yanı,  
Bilməm nerdə başı bəlalı maydanı?  
Dolaşdım piyada bütün obanı,  
Səni də görmədim vəfalı, maydan!.. 
 
Gözündən ki getdin bir axşam çağı,  
Taladın bütüncə bostanı, bağı.  
Çədkin ciyərimə alosman dağı,  
Olasan gözündən yaralı, maydan. 
 
Söylə, gəzdin hansı dağı, dərəni?  
Bəni düzdə qoyub aşdın bərəni§.  
Vurdun yerə on səkkizcə tüməni,  
Qorxdu gözüm səni alalı, maydan. 
 
 
 
  
                                                          
*Xidmət yerim  
†Bu  
‡Mənə   
§Keçid, aşırım 
 
________________________Milli Kitabxana________________________ 
19 
 
 
Söyləmərəm ki, dağılsın bu kəndi,  
Layiqdir bu dağılmağa hərçəndi.  
Mənim atım nazənin, gülbədəndi,  
Heyrətə salmışdı mahalı maydan. 
 
Örəsiydim* sana bir yaxşı tovla  
Ki, içinə yalnız sən qoyula.  
Nə bilim ki, axır olacaqmış böylə,  
Eylədi Vurğunu cəfalı maydan. 
 
1925 
  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
                                                          
*Tiksəydim
 
________________________Milli Kitabxana________________________ 
20 
 
 
 
 
 
GÖYGÖL 
 
Əhməd Cavada 
 
Qucağında bir vaxt bəslədi sizi,  
Görmədi sizləri vəfalı Göygöl.  
Nişan vermə ona ayı, ulduzu,  
Artıq unutmuş o xəyalı Göygöl. 
 
* * * 
Əsrlərdən bəri ömrü xar idi.  
Zülm əlindən həyatdan bizar idi.  
Özü bir yoxluqkən, adı var idi,  
Görməmiş ömründə bu halı Göygöl. 
 
* * * 
Bu tutduğu işdən olmaz peşiman,  
Sən də əbəs yerə olma pərişan,  
Müftəxorlar artıq bulamaz imkan,  
Yaratdı zəhmətkeş əhali Göygöl. 
 
* * * 
Neçə illər bundan qabaqkı çağı,  
O solğun bağçam, o viran bağı,  
Xatırlamazmısan, ey "böyük dahi"?  
Yaşarmı sizinlə səfalı Göygöl. 
 
* * * 
Milli təəssübü atıb araya,  
Qanlı Göygöl yaratdın füqəraya,  
Çürümüş bir qatıq bir daha maya  
Dutamaz qılıyor izlıar Göygöl. 
  
________________________Milli Kitabxana________________________ 
21 
 
* * * 
     Onun ehtiyacı yox həsbi-hala,  
Nifrəti var əski ulduz, hilala.  
Sənin kimi bir əfsanə xəyala,  
Uyğunlaşsa, yaşar cəfalı Göygöl. 
 
* * * 
Cözəlliyi bəlli, məşhuri-cahan,  
Qismət olmaz bir də sizlərə inan.  
Sizlərə çəkilən o dağa dərman,  
Verməyəcək, gəzsən mahalı Göygöl. 
 
1926, yanvar 
  
________________________Milli Kitabxana________________________ 
22 
 
ŞİKƏSTƏYƏ MƏKTUB 
 
Başına döndüyüm, əziz Şikəstə,  
Dinlə məni, halı yaman olmuşam.  
Qəlbdən yaralı, könüldən xəstə,  
Nanı* zəhər, ruzu† fəğan olmuşam. 
 
Çatandan bəridir on beş yaşıma  
Çox bəlalar gəlib qanlı başıma,  
Baltalar vurulub ömür daşıma,  
Bu eşqin yolunda yaman olmuşam. 
 
Kəsilib qanadım, uça bilmirəm,  
Eşq məhbusuyam qaça bilmirəm.  
Heç kəsə dərdimi aça bilmirəm,  
Böylə halı çox pərişan olmuşam. 
 
Gərçi istər çəkim cövrü cəfa yar,  
Mən dilərəm sürsün çoxlu səfa yar,  
Qəsd eyləyir mənə o bivəfa yar,  
Qəsdinin altında talan olmuşam. 
 
O mələk simalım, şahbaz baxışlım,  
O dodağı ballım, ceyran yerişlim,  
Həm o siyah‡ tellim, turac gülüşlüm  
Yandırıbdır məni, yanan olmuşam. 
 
[1926]§ 
 
 
 
 
 
 
 
 
 
                                                          
*Çörəyi  
†Günü  
‡Qara 
§ Bu və sonrakı kvadrat mötərizələr şeirlərin yazılma tarixinin dəqiq olmadığını göstərir. 
 
________________________Milli Kitabxana________________________ 
23 
 
 
 
SIZILTILARIM 
 
Möhtərəm və əziz Hüseyn Cavidə 
 
Xastayım, yalnızım ürəyimdə qəm,  
Nəyə dəyər həyat, olmasa həmdəm?  
Sevgisiz, sevdasız həyatı sevməm,  
Gəl çıxalım seyrə, günlər ötüşsün! 
 
Sürmədim bir həyat canlı dünyada,  
Şövkətli dünyada,qanlı dünyada,  
Şu* xəstə konlümdən qopan fəryada  
Bülbüllər dillənsin, güllər ötüşsün! 
 
Həsrətlər yorğunu, şikəstə könlüm,  
Ah, şu dərdli könlüm, şu xəstə könlüm,  
Görmədi mürüvvət bir kəsdə könlüm,  
Mən gülmərəm aylar-illər ötüşsün! 
 
Yer üzü fanidir, uzaq gəzəlim,  
Vicdan sədasını əldə edəlim,  
Bir qaranlıq küncə həp† çəkiləlim,  
İllərcə paslanan dillər ötüşsün! 
 
Əskimişdir‡ yaram, artiq sağalmaz,  
Sevdayi-naləmi bir könül almaz.  
Bu xəstə Vurğunun dərdi azalmaz  
Qoy sınıq könlümdə tellər ötüşsün! 
 
1926, 11 iyul 
 
 
 
 
 
 
                                                          
*Bu 
†Həmişə  
‡Köhnəlmiş, dərinə işləmişdir 
 
________________________Milli Kitabxana________________________ 
24 
 
 
 
 
TƏRLANIM 
 
Tərlanım, tərlanım, gözəl tərlanım!  
Sənə qurban olsun bu Düşgün canım.  
Görünsə gözünə bivəfa xanım,  
De ki, Vurğun gədalara dönübdür, 
 
Tərlanım, tərlanım, bir qalx havaya,  
Bir yazığın gəlsin mən binəvaya,  
Məni əğyara satan o bivəfaya  
De ki, Vurğun gədalara dönübdür. 
 
Tərlanım, tərlanım, artıbdı qəmim,  
Dəryayi-eşqində qərq oldu gəmim.  
Görünsə gözünə xəyal həmdəmim.  
De ki, Vurğun gədalara dönübdür. 
 
[1926] 
  
________________________Milli Kitabxana________________________ 
25 
 
** * * 
 
Bir gün məni lap boğurdu hicran,  
Hicran deyə bir səyahət etdim...  
Yarəb!.. Nə yazıq olarmış insan,  
Boynum bükük ol məkanə getdim;  
Baxdım, onu görmədim o yerdə,  
Sordum deyən olmadı ki, nerdə?...  
Ey vah, o xəyal pərisi nolmuş?  
Ömrüm qəmü-həsrət ilə dolmuş...  
Röyamı, nədir bu gördüyüm, ah?!  
Xülyamı, nədir bu aləm, ey vah!?  
Artıq günəşin ziyası sönsün,  
Artıq bu diyar məzara dönsün!  
Əflakı† ahım dumanı sarsın,  
Varlıq sürüşüb zavala varsın! 
 
[1926] 
 
 
 
 
 
 
 
 
 
 
 
 
 
 
 
 
 
 
 
                                                          
*Harada  
†Fələklər, göylər mənasında 
 
________________________Milli Kitabxana________________________ 
26 
 
ŞUŞA 
 
Qoynuna girməyə qalmışdır bir az,  
Könül fərəhlənib eylədi pərvaz;  
Ölməyib görəydim seyrini hər yaz,  
Səndə vardır başqa lətafət, Şuşa! 
 
Dağlarından qopar havalı yellər,  
Ah, o sərin yellər, səfalı yellər;  
Dağıdıb huşumu divanə eylər,  
Vüsalın hər kəsə səadət, Şuşa! 
 
Xırdaca-xırdaca yağışin yağar,  
Çən-çisək içindən günəşin doğar,  
Bir ağız bir bulaq suyunu soğar*,  
Eyləyirsən yenə qiyamət, Şuşa! 
 
Bir əcəb gülşəndir torpağın, daşın  
Dumanlı dağlardır həyat yoldaşın,  
Bir ağrı gördümü ömründə başın,  
Ey fitrən xəlq olmuş təbabət, Şuşa! 
 
1926 
  
 
 
 
 
 
 
 
 
 
 
 
 
 
 
 
 
                                                          
*Sonadək içər 
 
________________________Milli Kitabxana________________________ 
27 
 
 
 
 
ZEYNAL 
 
Köhnə bir evciyəz gördüm, içi toz, torpaq,  
Sökük divarları var hisli, paslı.  
Önündə bir baca, içində çılpaq  
O səfalətzadə uyuyur yaslı... 
 
* * * 
Elə bir yasli ki, daima xəndan.  
Mavi gözlərinin ufuklar kadar  
Varsa incəliyi, yenə də giryan,  
Gəliyor nəzərə yenə də ağlar... 
 
* * * 
Boş deyildi, onun vardı sənəti,  
Tar, kamança, tütək, qaval yapardı.  
Tutur kimi saza qəmli xilqəti,  
Oxuyar, bağırar, sonra yatardı. 
 
* * * 
O könül pək incə, pək də mənalı,  
Baxışları vardı həp süzgün-süzgün.  
Rəqib imiş ona dadlı xəyalı,  
Demişdi dərdini o mənə bir gün. 
 
* * * 
Hər qürub zamanı pəncərəsindən,  
Baxar üfüqlərn sanki bir xəyal...  
Qayalar inlərdi onun səsindən,  
Mənimdir kainat diyordu Zeynal. 
 
1926 
  
 
________________________Milli Kitabxana________________________ 
28 
 
ÇİÇƏK 
 
Gözəl çiçək, dalğalanır dağ döşü,  
Nədir o tərpəniş, dəryamı yoxsa?  
Söylədilər səni könlümün əşi*,  
Həqiqətmi, o da xülyamı yoxsa? 
 
O seyran† buludlar, o boylu çinar  
Həp sənə gülümsər, sənə çırpınar.  
Deyirsən titrədir məni ruzigar,  
Bu dərdə mübtəla dünyami yoxsa? 
 
Əmərdim hüsnündən min incə duyğu,  
Sardımı çöhrəni xəzan soyuğu?  
Əlvida, əlvida, daldığım uyğu‡ 
      İnanmam ölümmü, röyamı yoxsa? 
 
1927 
 
 
 
 
 
 
 
 
 
 
 
 
 
 
 
 
 
 
 
 
 
                                                          
*Həmdəm 
†Seyr edən, gəzən  
‡Xəyal 
 
________________________Milli Kitabxana________________________ 
29 
 
 
 
 
DAN YILDIZI 
 
Öpərkən gecələr dəsti-səbahi*  
Duyurdum hərəkət namütənahi†...  
Çəməndə bir gözəl xeyli ilahi,  
Üzündə zülfünü tarimar gördüm. 
 
Titrəyirdi çəmən, titrəyirdi gül,  
Oxurdu nəğmələr sabaha bülbül,  
Bükmüşdü boynunu saralmış sünbül,  
Qoxladım o yeri, laləzar gordüm. 
 
Uçurdu dağlara quş kimi ceyran,  
Boylana-boylana səmada tərlan,  
Oxurdu türkülər səmiə‡ pünhan,  
Birləşin! - dedilər, bir şüar gördüm. 
 
Buludlar dağılıb doğdu bir pəri,  
O sevda yerinin doğma dilbəri,  
Göz atdım gözünə, himlədim bəri,  
Dayandı şir kimi, pürvüqar gördüm 
 
Əsirdi durmadan birbaşa yellər,  
Döyürdü bağrını dağ-daşa sellər...  
Gülürdü al geyib, ağlayan ellər,  
Bu haqqı danamam, aşikar gördüm. 
 
1927, yanvar 
 
 
 
 
 
 
 
                                                          
*Sabahın əlini  
†Hüdudsuz, sonsuz   
‡Qulağa 
 
________________________Milli Kitabxana________________________ 
30 
 
 
 
 
 
 
BİR QƏTRƏ YAŞ 
 
Saqiya! Saqiya! Gətir gizlicə,  
Görənlər olmasın divanələr var.  
Nəşələr əməyim bu qəmli gecə,  
Bağrına od basan pərvanələr var. 
 
Həyatin sonuymuş bir solğun çiçək,  
Qəmləri öldürən qəm olsa gərək,  
Açmadı ağlayan üzləri fələk,  
Cahanda göz yaşı, qəmxanələr var. 
 
Saqiya! Dustağam zindan görməmiş  
Vüsalın dadı yox, hicran görməmiş,  
Bir mömin babayam quran görməmiş,  
Onda da şübhələr, əfsanələr var. 
 
Nəsibim oldusa bu ahu-vaylar,  
Dün* gecə əl verib bahara yaylar,  
Ucaldı göylərə şanli saraylar,  
Düşünməz nerədə† viranələr var. 
 
Saqiya! Saqiya! Yetir özünü,  
Cahanı görməyim, bağla gözümü.  
Şərqə söyləyirəm bu son sözümü:  
Yavrusuz‡ üşüyən boş lanələr§ var. 
 
1927 
 
 
 
 
                                                          
*Dünən  
†Harada 
‡Körpəsiz, uşaqsiz  
§Yuva, ev 
  
________________________Milli Kitabxana________________________ 
31 
 
 
 
 
 
SƏYAHƏT 
 
Ey vətən! Ey ana! Açıldı yolum,  
Ümidim sənəmi, qurbanın olum?  
Nədəndir demədin heç mənə - oğlum.  
Dolandın nerələr*, de hankı yerlər? 
 
Laçınlar yuvası, haylar ocağı,  
Kəsilmiş anacan, vəhşət† ayağı.  
Yanırkən o gecə birliyin dağı,  
Titrədi Qafqazın qoynunda yellər. 
 
Mən Ağrı dağında dayandım bir az,  
Bir qaya zirvəsi oxurdu şahbaz‡ 
O şiddətli qışın sonunda bu yaz  
Yuyurdu tozları kükrəmiş selər... 
 
Başdan ayağadək geymiş qırmızı,  
Oxurdu türkülər bir gürcü qızı  
Parladı gün kimi o dan yıldızı,  
Üzündə mərcimək§, köksündə tellər. 
 
Açılsın o gülün, baharım olsun,  
Lalə tək qızaran bir yarım olsun.  
Sonunda ömrümün məzarım olsun  
Gəlinli çeşmələr, sünbüllü çöllər. 
 
1927 
 
    
 
 
 
                                                          
*Haralar  
†Vəhşilik, qorxu 
‡Quş adı, burada "quş kimi" mənasında  
§Bitki adı, burada "xal" mənasında 
 
________________________Milli Kitabxana________________________ 
32 
 
 
 
 
 
 
* * * 
 
Sorma aqil kimsələrdən, sorma heç dünya nədir,  
Böylə bir düstur qocalmış ideal olsun gərək! 
 
"Hər kimin vicdanı pakdırsa o bir divanədir", - 
Bu kəlamın barəsində qilüqal olsun gərək! 
 
Çünki boşdur nalə qılmaq, çünki boşdur ahu-zar,  
Göz yaşindan gözlənən məlhəm mahal olsun gərək! 
 
Aqil olmaq istəyənlər bir-birindən küsməsin,  
Əhli-haldan dəm vuran kəs əhli-hal olsun gərək! 
 
Hər bəlaya şir tək görməkdəyəm mən sinəmi,  
Vurğunun "Düşkün" adi Rüstəmi-Zal olsun gərək! 
 
1927 
 
 
________________________Milli Kitabxana________________________ 
33 
 
DAĞLAR 
 
Yenə nə durursan pəhləvan kimi,  
Çirməyib qolunu mərdanə, dağlar!  
Könül yenə bəhri-bipayan* kimi  
Səslənir çalxana-çalxana, dağlar! 
 
Mən çox istərdim ki, sənin heç zaman  
Örtməsin o dilbər hüsnünü duman.  
Elin zərərindən mənfəət uman  
Boyansın, demişəm, al qana, dağlar! 
 
Zirvəndəki söyüd göylərə çatır,  
Kölgəsində yorğun yolçular yatır;  
Maralın, ceyranın min işvə satır,  
Su göndər bu yerdə yanana, dağlar! 
 
Çox gözəl olursan ellər köçəndə,  
Suyundan gəlinlər, qızlar içəndə;  
Qıy vurub tərlanın yel tək keçəndə,  
Bir vəlvələ düşər hər yana, dağlar! 
 
1927   
 
 
 
 
 
 
 
 
 
 
 
 
 
 
 
 
 
                                                          
*Ucsuz-bucaqsız, sahili görünməyən dəniz kimi 
 
________________________Milli Kitabxana________________________ 
34 
 
 
 
 
ANA 
 
Pək çocuqdum yerə gömdülər səni,  
Həyata qanadsız atdılar məni.  
Bax, necə pozulub ömrüm gülşəni,  
Həyat sənsiz mənə zindandır, ana! 
 
Qoynunda bəslənir gözəl diləklər,  
Layiqdir səcdəyə sənə mələklər,  
Nerdəsən, ah gözlərim həp səni bəklər,  
Bax övladın nasıl giryandır, ana! 
 
Sən bir günəş idin, doğdun da batdın,  
Yazıq övladını qəmlərə atdın.  
Bir cavab ver, hankı murada çatdın  
Torpaqlarda neçə zamandır, ana! 
 
Bir ah çəksəm sənsiz, qopmazmı tufan?  
Əzizim anacan, gözüm anacan!  
Yumuq gözlərini aç da bir oyan,  
Şimdi zaman başqa zamandır, ana! 
 
Yıxılıb payinə* öpməki stərəm,  
Analıq mehrini görmək istərəm,  
Səni görmək üçün ölmək istərəm,  
Təsəllim ah ilə fəğandır, ana! 
 
[1927]  
 
 
 
 
 
 
 
 
                                                          
*Ayağına 
 
________________________Milli Kitabxana________________________ 
35 
 
 
BİZİM DAĞLARIN 
 
Dün oxdum şerini, düşdü yadıma  
Gülümsər dövranı bizim dağların.  
Oxudum ki, yoxdur sizin yaylada  
Gülü, gülüstanı bizim dağların. 
 
Bilməm kaç əsrdir yaranmış durar,  
Cansız cəsədlərə dirilik urar  
Səhər irişincə* bin† nəğmə qurar  
Şahbazı, tərlanı bizim dağların. 
 
Əlvan çiçəkləri saralmaz, solmaz,  
Baxdıqca onlara konüllər doymaz,  
Çeşmələr başından heç əskik olmaz  
Zurna-balabanı bizim dağların. 
 
Ətrafı taladır, ceyran yuvası,  
Ruhları məst edər sərin havası,  
Sizin yerdə olmaz, onun səfası,  
Cənnətdir hər yanı bizim dağların. 
 
Yasəmənlər, gül reyhanlar ocağı,  
Bizim dağlar bir təbabət qucağı,  
Dişləri göynədən soyuq bulağı,  
Genişdir meydanı bizim dağların. 
 
Bir-birindən gözəl vardır meşəsi,  
Səs versən, səs salar hər yana səsi.  
Qazanar hər kəsdən sevinc həvəsi  
Çölü, biyabanı bizim dağların. 
 
Şeh düşər otların üstə gecədən,  
Doymaq olmaz orda xoruz-beçədən,  
Dəyəsi‡ qurular qalın keçədən  
Dərdlərin dərmanı bizim dağların. 
                                                          
*Səhərin gözləri açılan kimi  
†Min  
‡Alaçıq 
 
________________________Milli Kitabxana________________________ 
36 
 
 
 
Qoyun, quzu bir-birinə qarışar,  
Qulplu qazanlardan qatıqlar daşar.  
Böylə həyat içrə yüzdən cox yaşar  
Zəhmətkeş dəliqanı bizim dağların. 
 
Bəslədiyi kök quzulardan kəsər,  
Bolluq içrə ömür sürər sərbəsər.  
Boynun əyib çeşmələrdən su içər  
Maralı, ceyranı bizim dağların. 
 
Xırdaca-xırdaca yağar yağışlar,  
Xəstə Vurğun bu dövranı alqışlar.  
Möhtərəm qarelər* məni bağışlar,  
Cavandır yazanı bizim dağların. 
 
[1927] 
  
 
 
 
 
 
 
 
 
 
 
 
 
 
 
 
 
 
 
 
                                                          
*Oxucular 
  
________________________Milli Kitabxana________________________ 
37 
 
 
 
 
 
 
MÜƏLLİMLİK 
 
Müəllimlik - bu bir incə sənətdir,  
Bu yolu hər gedən olmalı incə.  
Saralmaz bir çəmən o göyərincə,  
Həyata pək yaxın bir məhəbbətdir. 
 
Almanlar etmişdir çox kərə təkrar – 
Mənimdir gələcək... müəllimim var...  
Dinlə vətəndaşım! Belə bir şüar  
Hər qəlbə tac verən bir fəzilətdir. 
 
Qələlər, zindanlar, qorxunc diləklər,  
Atəşli vicdanlar, çılğın ürəklər,  
Üfqündə məbud* bir boşluq bəklər,  
Baxdım keçmişlərə, bu həqiqətdir... 
 
Ey göylər suları, sən boşalma, dol!  
Tutduğun çiçəkli, reyhanlı bu yol  
Hər qəlbə sevinclər vəd edər bol-bol...  
Bu günün qayəsi çünki zəhmətdir. 
 
1927, iyun 
  
 
 
 
 
 
 
 
 
 
 
                                                          
*Məbud sözü burada sonsuzluq mənasında işlənmişdir. 
  
________________________Milli Kitabxana________________________ 
38 
 
 
 
 
 
 
 
 
 
 
ŞƏKİ 
 
Dünki* bir lövhə ki, hər səmti viran,  
Dünki bir sinə ki, başdan-başa qan.  
Dünki hicranla, səfalətlə gülən,  
O gülüşlərlə belindən bükülən  
Yeni bir səhnədə cövlan edirəm,  
Sisli, yağmurlu sokaklar† gedirəm.  
Qəlbi yox, duyğusu yox, şir kimi nər  
Bu yerin dağları hər gün bəzənər.  
Bəzənər, sanki xəyalımla tanış,  
Nə qədər fitri, gözəl bir yaranış  
Ki, dəyişməm onu heç bir gözələ.  
Bir zaman bəlkə də əllərdən ələ  
Düşərək ömür eləmiş zillətlə.  
Əski, pək əski röya, bidətlə‡...  
Həələ çaylardakı coşqun cərəyan,  
Bana bir başqa xəyalatı bəyan  
Ediyor. Böylə deyirlər ki, bu gün  
Ucalır göylərə bir şanlı dügün.  
Bən də təbrik edirəm iş bu halı,  
Artacaq yurdumun əlbət cəlalı. 
 
1927, iyul 
 
   
 
 
 
                                                          
*Dünənki, keçmiş mənasında  
†Küçələr - çətin, əzablı yollar mənasında  
‡Etiqad, inam mənasında 
 
________________________Milli Kitabxana________________________ 
39 
 
 
 
 
 
 
 
 
 
 
 
ONDAN DA GÖZƏLDİR 
 
Göylər ki, müləvvən* o şəfəqlərlə bərabər,  
Dəryalara, səhralara min cilvə† sərasər- 
Ərz etmədə, bilməm nə zamandan bəri aləm  
Göylər deyə, göylər deyə çalxandı dəmadəm‡.  
Çalxandı nəhayətsiz olan boşluğa əfkar§,  
Ən sonra təbiətdəki hikmətlərə naçar,  
Məruz olaraq enməyə bir cəbr ilə döndü,  
Min dürlü ziya parladı, min ah ilə söndü.  
Sönmək! O qaranlıq ki, çıxılmaz yolu var, ah!..  
Ömrün sonu ad verdi bu mənalara  
Allah! Allah! O nədir? Məncə təxəyyül cərəyani,  
Görmək dilərəm, varsa görünsün o "əyani".  
Atəş, su, bulud bir zaman Allah idi əlbət,  
Heyhat! Onu məhv etdi xəyalən bəşəriyyət.  
Dönmüş, o da dönmüş və dəyişmiş, bunu bildim,  
İndiysə onun eşqini çirkab ilə sildim,  
Sildim və inanmam ki, bunun hökmü əzəldir,  
Torpaqlara can verməyim ondan da gözəldir. 
 
1927, iyul 
 
 
                                                          
*Rəngarəng, əlvan bəzənmiş, boyanmış mənasında  
†Gözəllik vermək, əlvanlaşdırmaq  
‡ Daima, həmişə  
§ Fikirlər 
 
________________________Milli Kitabxana________________________ 
40 
 
ORDA... 
 
Uzaq, bu həyatdan uzaq bir yer var  
Yaşıl dağlarında sərin bir ruzgar.  
Orda nə qəm vardır, nə bəla vardır,  
Desəm inanmazlar, etila* vardır  
Ki, bütün varlığım, həp duyğularım,  
Müxtəlif dərdlərim və qayğılarım  
Orda, o ilahi çöhrədə gülər,  
Qarşımda saraylar, taclar bükülər.  
Həm də bidətlərdən†, dürlü imandan  
Bir əsər görunməz, çünki hər yandan  
Hər qəlbə müsavi‡ məşəllər doğar,  
Bütün məsləkləri bir məslək boğar:  
Bu isə yaşamaq, həm yaşatmaqdır,  
Yarınkı dünyaya bu gün çatmaqdır. 
 
1927, iyul 
  
 
                                                          
*Ucalıq, yüksəklik 
†Etıqad, inam  
‡Bərabər 
 
________________________Milli Kitabxana________________________ 
41 
 
SALYAN GÖZƏLİ 
 
Mənə hər gün bu yaxın pəncərədən  
Dəli bir gözlə baxırsan, bu nədən?  
Yoxsa qəlbimdəki gizlin əməli  
Bəlkə bilmişsən, a Salyan gözəli!  
İndi bil söyləyirəm mən də açıq,  
Səni görmək dilərəm, yollara çıx!  
Çıx ki, arxanca mən eyvah eləyim,  
Sonra əhvalımı izhar eləyim,  
Sən qərib, mən də qərib... yox yananım, 
                                         dərd qananım... 
Yenə mhum dəli, yurdsuz kələbək*  
Kimi izlər sən torpaqda çiçək.  
Mənə dünyada bu cür ənı göyçək,  
Ən gözəl qüvvə ki, parlar bədənin,  
Belə derlər ki, xəyalında sənin  
Bir çocuq var... onu at! Ey gözəlim!  
Sənə layiq deyil, əlbət, o çocuq. 
 
[1927]  
 
 
 
 
 
 
 
 
                                                          
*Kəpənək 
  
________________________Milli Kitabxana________________________ 
42 
 
BƏLKƏ 
 
Deyirlər Şəkinin bu yaxın dağı  
Bəsləmiş bir maral-hər qəlbə yağı.  
Üçüncü gündür ki, aldım sorağı,  
Bulacaq dərdimə bir çarə bəlkə... 
 
Əyilsin səcdənə ulduzlar, aylar,  
Əskimiş* məbədlər, yeni saraylar.  
Bir qərib könül var, səni haraylar,  
Əlindən sağala bu yarə bəlkə. 
 
Nə deyim! Böylədir əzəldən işim,  
Gözəllik yoludur mənim gedişim.  
Ağarsa saçlarım, tökülsə dişim,  
İstərəm yetişəm o yarə, bəlkə... 
 
1927  
 
 
 
 
 
 
 
 
 
                                                          
*Köhnəlmiş 
 
________________________Milli Kitabxana________________________ 
43 
 
ONA... 
 
Bunu idrak edib də bir öyrən,  
Sənə məhkum mən olmadım fikrən.  
Nə rəvadır vüsala aldanmaq,  
O titrəyən səsinə həp yanmaq.  
İstəmişsə də qəlbi-məcruhim*,  
Dəyişdim indi başqa bir ruhim.  
Azacıq varsa da vicdan əliniz.  
Məni bir qul kimisə dinləyiniz.  
Nə zamandan bəri, yavrum, solaraq,  
O sönən eşq ilə sərməst olaraq,  
Endim eyvah ki, endikcə dizə,  
Yenə hicran, yenə dərd qaldı bizə...  
İştə, bundan məni sarsıtdı həyat,  
İstəyər... istəyə varmaz bu qanad.  
Lakin ümmid, o böyük dəsti-kərəm†  
Oxuyur qəlbimə bir başqa sənəm:  
Ki, şəbabin‡ üzü bir gün güləcək,  
Ağlayan gözləri oxşar, siləcək,  
Yeni bir səhneyi-ülfət§ doğacaq,  
Qaralar zəhrimi birdən soğacaq.  
O zaman Fikrəti təqib edərək  
Bu yaxın dağları dümdüz gedərək,  
Oxuyub keçmişə lənət, yaşaram,  
Toxunub göylərə bir gün coşaram  
Məni məhv etsə də fikrim, ələmim  
Yazacaq "Hamleti" coşqun qələmim 
 
[1927] 
 
 
 
 
 
                                                          
*Qırıq, yaralanmış qəlbim 
†Kərəm əli - ümid, çıxış yolu mənasında  
‡ Gəncliyin  
§Dostluq münasibətləri 
  
________________________Milli Kitabxana________________________ 
44 
 
NƏ VAXT GÜLƏCƏYƏM? 
 
Nə qədər məyus, ah, nə qədər ölgün,  
Nə qədər cansızam yenə mən bu gün.  
Dəyişmiş gördüyün köhnə şiri-nər,  
Əsərxəyalıma nəsimi-kədər*.  
Hələ gör nə halda, gör nə dəmdəyəm?  
Bütün varliğimla yəs, ələmdəyəm.  
Vücudum torpaqda, sürünür daşda,  
Xəyalımsa durur hamıdan başda;  
Rəqs edər o mavi, ağ buludlarda,  
Enər, nəfəs alar yaşıl otlarda.  
Gəzər-gəzər öylə durmadan bir an,  
Arar-arar, yavrum, bir geniş meydan;  
Öylə bir meydan ki, gülsün azadə,  
Çəkdiyim zillətlər düşməsin yadə.  
Bəşər dedikləri duyğusuz vicdan,  
O boyalı sima, o dönük iman  
Bir az da çırpınsın, gülsün, əylənsin  
Ucalmaq istərsə, bir qədər ensin;  
Ensin, qaranlıqdan kamiyab† olsun,  
Qürurun gülşəni saralsın, solsun!  
Dəmir qollarıyla fəxr edən kütlə,  
Bağırsın, hayqırsın, həm də cürətlə,  
Qursun bir ailə... bircə ailə...  
Müjdələr gəlsin bu şeyda bülbülə,  
O zaman gülərəm, gülərəm, heyhat...  
Bilməm gələcəkmi bir böylə həyat?.. 
 
[1927] 
  
 
                                                          
*Kədər yeli  
†Arzusuna çatan 
 
________________________Milli Kitabxana________________________ 
45 
 
DAĞLARA XİTAB 
 
Dağlar! Sizdəki şu böyüklük, vüqar  
Nə olur bir zaman olsaydı bəndə.  
Bəlkə sayılardım o gün bəxtiyar,  
Vicdanımı yaxan bu zəhri-xənd*.  
Bəlkə çəkilərdi bir duman kimi.  
O zaman bu xəstə qəlbim əsəbi  
Və coşqun sulara məxsus ahənglə,  
Lazım gəlsə məşğul olardım cənglə...  
Əvət! Tapdalardım, döyər, əzərdim  
İnsanlığın† məğrur, dönməz başını... 
     Ən sonra qayğısız, bihuş gəzərdim,  
     Nə dərdi sevərdim, nə göz yaşnı. 
 
[1927] 
 
 
                                                          
*Zəhərli, atı gülüş  
†Nadanlıq nəzərdə tutulur 
 
________________________Milli Kitabxana________________________ 
46 
 
ELLƏR GÖZƏLİ 
 
Nal tökən dağları yel kimi keçər,  
Hər zümrüd yamacdan bir çiçək seçər,  
Qaynar bulaqların gözündən içər  
O ellər gözəli, o el yavrusu. 
 
Teylənər* dağların qılinc yalında,  
Bəzən açıqlıqda, bəzən qalında,  
Elə bil ay durur bulud dalında,  
O ellər gözəli, o el yavrusu. 
 
[1927] 
 
ONU GÖRÜRKƏN... 
 
Alovlan, ey könül, yenə alovlan!  
Bu gün lap dəyişib o günkü canan.  
Dilbərin yorulub səyahətindən,  
Düşübdür o keçən təravətindən.  
Bir zaman o pəri yalnız yaşardı,  
Quş kimi sıldırım dağlar aşardı.  
İndi bükülmşdür böylə tez beli,  
Sığal verilməyən o qumral teli  
Tarimar görürəm... Bu bəsdir mana,  
Ey məni tərk edən, qal yana-yana! 
 
1927 
  
 
                                                          
*Qaçar 
 
________________________Milli Kitabxana________________________ 
47 
 
ŞİKAYƏT 
 
Mənəm bu dünyada bəlalar çəkən  
Nakişi, naşükür insan əlindən.  
O hankı vicdan kı, ağlar, ay aman!  
Gündə bir don geyən dövran əlindən?!. 
 
Qalmamış qüdrətim... dalğınam çoxdan,  
Unutdum varlığı... dönmədim yoxdan...  
Fələklər tac saldı mən atan oxdan,  
Çıxmadım bu qanlı meydan əlindən. 
 
Sürün, sürün, iştə durmadan bir an,  
Sən ey vəhşətindən feyz alan insan!  
Yarın* gülmək üçün, ağlasın cahan  
Bu Tövrat, bu İncil, Quran əlindən. 
 
[1927] 
 
 
                                                          
*Sabah, gələcəkdə mənasında 
 
________________________Milli Kitabxana________________________ 
48 
 
* * * 
İllər, qərinələr keçirsə aləm,  
Yadımda saxlaram hər zaman səni.  
Dərdimi bilməyən varmı bir adəm?  
Bu bir həqiqət ki, sevdi can səni. 
 
Dün öylə gedirdin ahəstə, rəvan,  
Bulandı su kimi gözlərimdə qan,  
Bir mənim başıma gəlmədi hicran,  
Kim basdı bağrına canhacan səni?.. 
 
O axşam, röyada gəzişə çıxdım,  
Aramızı vuran bir evi yıxdım...  
Titrəyə-titrəyə əlini sıxdım,  
Baxdım, zəhərləmiş o ilan səni... 
 
Baxırdın, sevdiyim, sən məlul-məlul,  
Çırpınar, gülərkən sevdalı ilul*.  
Bağırdım gülərək... ey ləkəli dul!..  
Məndən başqa sevməz bir insan səni! 
 
[1927] 
 
 
                                                          
*İyul 
  
________________________Milli Kitabxana________________________ 
49 
 
SƏNƏT 
 
Düyünlü dağları kökündən vuran  
Əmək cəbhəsində “amansız”* duran,  
Əqrəbli çöllərdə bağ-bostan quran,  
Zəhməti güldürən sənət olacaq. 
 
Azəri yurdunun zəhmətkeş oğlu,  
Ürəyi sevinclə, ümidlə dolu,  
Çəlikdən† duruşu, dəmirdən qolu,  
Zəhməti güldürən sənət olacaq. 
 
Ey göylər suları, sən boşalma, dol!  
Tutduğun çiçəkli, reyhanlı bu yol,  
Hər qəlbə sevinclər vəd edər bol-bol,  
Zəhməti güldürən sənət olacaq! 
 
[1927] 
 
 
                                                          
*Möhkəm dayanmaq mənasında   
†Polad kimi möhkəm 
 
________________________Milli Kitabxana________________________ 
50 
 
DİLCAN DƏRƏSİ 
 
Yenə gördüm səni, Dilcan dərəsi,  
Yadıma çox köhnə zamanlar gəlir.  
Ömür dedikləri bir karvan yolu,  
Nə canlar gedərək, nə canlar gəlir. 
 
Fələklər yaratmış bu yeri cənnət – 
Desəm, çox münasib həqqindir əlbət.  
Səndə var doğruluq, var səmimiyyət,  
O ibrət bağrına loğmanlar gəlir. 
 
Yazda gülümsərkən bütün kainat,  
Sən də bəzənərsən açarsan qanad; 
……………………………… 
Hər axşam səcdənə dumanlar gəlir. 
 
Qaşlar yarılanda günün telindən,  
Əmərsən dağların qarlı selindən.  
Sənə qonşu olan Qazax elindən  
Vəfalı, vəfasız mehmanlar gəlir. 
 
Yüksələr tar səsi hər eyvanından,  
Quşlar qanad salar keçsə yanından.  
Daşlar boyanmışdı bir gün qanından,  
Xəyalına qara dövranlar gəlir... 
 
1927 
  
________________________Milli Kitabxana________________________ 
51 
 
HAZIR OLUNUZ! 
 
Önümdə tufan var, hazır olunuz,  
İgid Qafqazımın köhlən atları!  
Poladdan möhkəmdir sizin qolunuz,  
Quraq tərkinizdə pulemyotları! 
 
Çılğın dühalar ki, hökm edər Qərbə,  
Səbəb olacaqdır bir geniş hərbə  
Əminəm, vurduğum bu sonku zərbə  
Əyəcək yüksələn o qanadları!.. 
 
Əyəcək bilirəm, məndədir qüvvət,  
Biriikdə can bulur hər qərib niyyət.  
Ey cəbini* Qərbin, sizdəsə əlbət  
Hikmətin ən qorxunc aparatları. 
 
Məndə də möhtəşəm, əlçatmaz vüqar,  
Yediyi buz həmən, içdiyi də qar,  
Sağlam bir ölkənin möhkəm fikri var.  
Yarılsın nərəmdən dağın qatları!.. 
 
1927  
 
 
  
                                                          
*Müti, boyun əyən, qorxaq mənasında 
  
________________________Milli Kitabxana________________________ 
52 
 
UNUT... 
 
Unut, dedim, unut! Gətirmə yada,  
Bir daha dünyada sən, ey səs, məni!  
Sevdanın uğursuz o yollarında  
Daş-qalaq eylədi hər bir kəs məni. 
 
Çəmənlər, bağçalar, bağlar sarmsa,  
Fəzalar dönərək sular qararsa  
Hər şeyi bir ölüm qorxusu sarsa,  
Əyilməm bir daha... bir həvəs məni  
 
Hər dürlü matəmdən, qəmdən uçurdu  
Xəstə xatirimdə bir həyat qurdu.  
Tərk etdim o Qazax adlanan yurdu,  
Orda zəhərlədi bir nəfəs məni. 
 
Qoy gülsün taleyim, gülsün həyatım,  
Silinsin əskimiş hər xatiratım.  
Baxdım ki, bu yeni-yeni ayatım*  
Deyir sıxmayacaq bir qəfəs məni. 
 
1927 
 
ÇƏKİL... 
 
Çəkil, çəkil artıq yoruldum, bıqdım†,  
Yanarsan, çox yaxın durma, ahımdan.  
Bir gün mən başqa bir dünyaya çıxdım  
O əski, pək əsk qərargahımdan.  
Bax, bu seyr etdiyim işçinin yurdu  
O bədbin qəlbimə çox ağır vurdu.  
Şikayətçi idim bəlkə xilqətdən,  
Bu gün qüvvət aldım mən təbiətdən,  
Bəlalar tanrısı o məhəbbətdən,  
Çəkindim və döndüm qibləgahımdan... 
 
1927 
                                                          
*Yeni yazdıqlarını, fikirlərini, düşüncələrini nəzərdə tutur.  
†Yoruldum, bezdim 
 
________________________Milli Kitabxana________________________ 
53 
 
 
 
ƏYİLMƏ! 
 
Həyat! O çox zaman görünür iyrənc,  
Bu səhnədə min bir qanlı pərdə var  
Sən bu çətinliyə düşsən də, ey gənc,  
İçində saxlanan qüdrətə yalvar! 
 
Zaman! O amansız, qatil bir düşkün  
Bəzən dünyaları döyər şiddətlə.  
Səni də məhv etmək istərsə bir gün,  
Hər şeyə qarşı çıx, həm də cürətlə. 
 
Cürət! Odur bizi güldürən hər an,  
Cürətsiz bir həyat məhv olur, inan.  
İştə bu düsturu öyrənib də sən,  
Ər oğlu ər kimi tab et bəlayə. 
 
Mən bu sözlərimlə nə dedim bil sən,  
Çırpın üfüqlərə, uç etilayə!  
Ey gənc! Səadəti bir xəyal bilmə,  
Nə olursa-olsun, yalnız əyilmə! 
 
[1927] 
  
________________________Milli Kitabxana________________________ 
54 
 
ADSIZ ŞEİR 
 
Mən o sevdalı qızın,  
O qanadlı yıldızın  
Hər halını sevərkən,  
Bu bəlaya pək erkən  
Düşməyimi bilmədim.  
O zamandan gülmədim.  
İtginəm, aranamadım.  
Mən buna yaranmadım.  
Unut sən də gözəl qız!  
Mənə dünyada yalnız,  
Yalnız qaldı kölgələr,  
Qarlı, buzlu ölkələr...  
Hey gedirəm durmadan,  
Bir yuvacıq qurmadan,  
Səbəb nədir bu işə?  
Bu sərsəri gedişə... 
 
1927, sentyabr 
 
 
 
 
 
QADIN 
 
Qadın! O sevimli, süslü bir sona,  
Mən əsirəm, əlbət, əsirəm ona.  
O bəzən bir mələk, bəzən iblisdir,  
Çünki başdan-başa zövqdür, hissdir;  
Onda sevinclər var, iztirablar var.  
Bütün mənasilə etila, vüqar  
Həp ondan, qadindan, o gözəldəndir,  
Bu bır yeni deyil, bu əzəldəndir. 
 
1927, noyabr 
  
________________________Milli Kitabxana________________________ 
55 
 
* * * 
Bir qəlb ki, çalxalanar, hər zaman coşar,  
Tufanlar keçirən dəryaya bənzər.  
Qafqazda çırpınar, Altaya qoşar,  
Dağlardan atılan bir yaya bənzər. 
 
Of... bu yerlər yazıq ruhuma dardır,  
Kəsilmiş yollarım dumandır qardır.  
Vaxta ki, bu hüdud, bu sərhəd vardır,  
Ömür dedikləri röyaya bənzər. 
 
Sən ey mərhəmətsiz, duyğusuz, casus!  
Ey sərvət dünyası, sən sürün, sən sus!  
Bəşər qardaşlığı tərk etmiş, əfsus!  
Hər əməl dumanlı xülyaya bənzər. 
 
1927, 2dekabr 
 
ANDIM 
 
Mən and içmişəm ki, bir də qələmim  
Gözəllərdən ilham almayacaqdır.  
Peymanını pozan xəyal həmdəmim  
Dərgahıma sayə salmayacaqdır. 
 
Keçindim nə yaman dərdi-hal ilə,  
Bir qara üzlü, ah, ideal ilə...  
Açılmaz ürəyim hər vüsal ilə;  
Onlardan yadigar qalmayacaqdır. 
 
Hesablaşmaq istər könül xilqətlə,  
Bir sevdiyim deyil, hər təbiətlə;  
Gülsəm, güləcəyəm, əbədiyyətlə,  
Sazım gəldi-gedər çalmayacaqdır. 
 
1928, 7 yanvar 
  
________________________Milli Kitabxana________________________ 
56 
 
BAYRAM QABAĞI 
 
Mayıs' üçün 
 
Gənclər! Bu gün sizi ülvi, ziqiymət*,  
Bir gün qarşısında görürəm əlbət  
Həyata can verən bu qızıl sancaq†,  
Hörmətə şayestə‡, layiqdir ancaq. 
 
Ey gənc! Unutma ki, hər səadəti,  
Uğursuz bir qüvvə güdər, eşit ha!  
İştə həyatın bu sərsəm adəti,  
Tarixə kölgələr əks edər hala?! 
 
Əvət zəman-zəman bu düsturi bən,  
Düşündükcə bəza§ qalıram məyus.  
Vəqta bu acizlik çox da sürmədən,  
Önümdə səslənir bu günə məxsus.  
Əvət o... o böyük, o cəsur heykəl,  
Diyor mətanəti gəl bəndən öyrən. 
 
Oxuyum, öyrənin o dühayi siz,  
Odur quranımız, odur ayəmiz.  
Gənclər! Alovlardan xəlq olunduq biz,  
Yaşamaq, yaşamaq, budur qayəmiz. 
 
1928 
 
 
  
 
 
                                                          
*May 
† Qiymətli, əlamətdar –  
‡ Qiymətli, əlamətdar –  
§ Bayraq 
________________________Milli Kitabxana________________________ 
57 
 
HƏYATA DOĞRU... 
 
Yetər! Yetər artıq boş əyləncələr,  
Can almaq vaxtıdır bu gün xilqətdən...  
Günəşli gündüzlər, aylı gecələr,  
Bir ağızla deyir: yaz təbiətdən! 
 
Yetər telli sazlar, şikəstə "ney"lər,  
Bu nalələr bizi dağıdar, eylər.  
Yetər, zənn edirəm xəyali şeylər,  
Bir az da bəhs edək biz maddiyyatdan. 
 
Uyduq əzəl gündən hər xəyala biz,  
Buludlarda söndü hissiyyatımız...  
Boğuldu dərdlərlə kainatımız,  
Qayə bunlarmıdır incəsənətdən? 
 
Yetər vaxt itirmək təranələrlə,  
Yetər oda yanmaq pərvanələrlə,  
Həyat geri qaldı əfsanələrlə,  
Uzaqlaşmalıyıq hər təriqətdən. 
 
Gəlin! Gəlin bu gün fürsət əldəykən,  
Qanlı dəryalara göndərək yelkən...  
Sən, ey dünyasından əlini çəkən!  
Nə tapdın o sonsuz göyə xidmətdən? 
 
Zavallı! Bir dön də ətrafına bax!  
Bir bax ki, gecələr nə qədər parlaq!  
Qaranlıq qəlbində sən dəxi od yax,  
Günəşli gündüzlər doğar zülmətdən. 
 
1928 
  
________________________Milli Kitabxana________________________ 
58 
 
QAFQAZ 
 
Bilsin axtaranım, tanışım, dostum,  
Eşitsin dənizlər, qaralar* məni  
Adım çəkiləli qan, irin qusdum.  
Çox incitdi mübhəm yaralar məni. 
 
Gələli dünyaya Məhəmməd, İsa,  
Qırdı qardaşlığın şah damarını  
Onların qoyduğu məscid, kəlisa  
Hələ də sormada xaiqın varını. 
 
Əyildim şahlara, xanlara xeyli  
Vuran vurmayana "Sən də vur" dedi.  
Ölüm pəncəsində yaşamaq meyli  
Cəlladlara qızdı "Bir az dur" dedi. 
 
Əsdi zərbələrlə duyğusuz ruzgar  
Dedim "Qara günün, ağ günü" də var.  
Artıq aradığım o gün doğalı,  
Dillərdə nəğmə var, sularda lalə, 
 
Qoynumda dost əli mehman olalı  
Zümrüd yamacların bitirdi lalə.  
Haqqın, ədalətin dönməyən qolu  
Açdı hər qapıya bağlanan yolu 
 
[1928] 
 
                                                          
* Quru, torpaq, insanlar mənasında 
  
 
________________________Milli Kitabxana________________________ 
59 
 
ŞERİM 
 
Hörmətli əmizadəm İbrahimə 
 
Sən nəsən? Hər zaman, hər an çalxanan,  
Bu darğın qəlbimin həyəcanısan.  
Artıq unudulmuş keçən günlərin  
Gözümdə canlanan son nişanısan. 
 
İncəlik hər qəlbi qəhr edər gerçək!  
Gəl bu əninindən*, ahından əl çək.  
Sən ey yazıq şerim, ey solğun çiçək  
Matəm dəryasısan dərd ümmanısan. 
 
1928, 31 may 
 
ACI GÜLÜŞLƏR 
 
Sən ey altun qəfəslərdə xumarlanan, süzulən,  
Bilirmisən hüsnünlə hankı qəlbdir üzülən?  
O qəlbdir ki, həyatında min bir acı yemişdir,  
Əzəl gündən gəncliyini sənə qurban demişdir.  
O qəlbdir ki, yetimlikdə, yoxsulluqda boğuldu,  
Təbiətin ən qarışıq bir günündə doğuldu...  
İştə, məni qəhr edirkən bu sayğisız səfalət,  
Vurulduğum o gözlərdə mən axtardım səadət  
Fəqət, sən ey zənginlərin, böyüklərin yavrusu,  
Dünyalara hakim olan bir şairin qayğusu  
Əsdi qara yellər kimi, gəlib keçdi yanından,  
Mən doymaram ovuc-ovuc içsəm belə qanından...  
Özün gəl, ey sevdiciyim, özün çıx meydanıma.  
Ya qanına mən boyanım, ya sən boyan qanıma... 
 
1928, 31 may 
  
                                                          
* Dərd 
________________________Milli Kitabxana________________________ 
60 
 
* * * 
Bir yaz sabahının ilk əzanıydı,  
Süzüldü gözlərim xumarlanaraq.  
Xilqətin mənalı bir zamanıydı,  
Sular səslənirdi dalğalanaraq. 
 
Açdım önümdəki bir pəncərəni,  
Adamı şiddətlə döydü küləklər.  
Mən seyrə dalırkən dağı, dərəni,  
Uzaqdan gülürdü güllər, çiçəklər. 
 
Ağarırkən göyün siyah kəfəni,  
Bu gün bir coşqunluq vardı qanımda.  
Mən əski qəlb ilə anaraq səni,  
Demişdim: "Ah, Əkrəm olsan yanımda!" 
 
1928, 1 sentyabr 
  
________________________Milli Kitabxana________________________ 
61 
 
* * * 
Çəkdiyim ağrılar bir yana dursun,  
İnsafı, mürvəti sən atmadınmı?  
Mən sənə yar desəm dilim qurusun,  
Yarı, məhəbbəti sən satmadınmı? 
 
Qırdın qanadımı, qırdın qolumu,  
İtirdin qəlbini, azdın yolunu.  
Tərlan xəyalımı, laçın könlümü  
Aldadıb-aldadıb oynatmadınmı? 
 
Vurğunun ahları yüksəlir göyə,  
Sormadın bu sirri, sormadın niyə?  
Dünyada bir şöhrət, bir altun deyə  
Şahmarın qoynunda sən yatmadınmı? 
 
1928, 20 oktyabr 
  
________________________Milli Kitabxana________________________ 
62 
 
İşçi 
 
Əyilsin səcdənə yıldızlar, aylar,  
Sənsən dünyaların fəxri, şöhrəti.  
Qarşında diz çökdü "Şanlı saraylar".  
Çünki qollarının vardır qüvvəti! 
 
Mən səni çox zaman gördüm əzilən,  
Ummadın kimsədən imdad, mərhəmət,  
Sən ey dost bağçası, sən ey dərd bilən!  
Sən öz qüdrətinə sığındın əvət! 
 
O günkü keçmişin məşəli söndü,  
Bir yeni kainat çıxdı qarşına.  
O qara qüvvələr xəyala döndü,  
Beş guşəli yıldız taxdın başına. 
 
Uzaqdan çınladı əmək səsləri,  
Sən də dayanmadan dedin: - İləri. 
 
1928 
  
________________________Milli Kitabxana________________________ 
63 
 
* * * 
Ey uzaq göylərin yaxın elçisi!  
Şərqi təmsil edər mənəviyyatın.  
Rəngi-ruyimə bax, soldurdu məni  
Şübhələrlə dolu bir çox ayatın*. 
 
Sən dedin ki, ruhum, fikrim azadə,  
Üfüqlər yolçusu dəli bir quşdur.  
O sağır göyləra açdığın cadə†  
Zəif qanadlarçün, bil ki, yoxuşdur. 
 
Məncə, istəklərin olsaydı burda,  
Qapanardı sənə göylərin yolu;  
Açiq bir nəzərlə baxsan hər yurda  
Qanlı bir xəncərdir bəşərin qolu... 
 
Böylə bir tarixdə öylə bir dünya  
Bilməm ki, şairim, mümkünmü qurmaq?  
Məndə də bir zaman vardı o röya,  
Uzaq kəhkəşanda qavallar vurmaq. 
 
1928 
 
 
                                                          
* Ayələrin, burada düşündüklərin, dediklərin mənasında.   
† Geniş, böyük yol 
 
________________________Milli Kitabxana________________________ 
64 
 
ÖMRÜN PƏRİŞAN GÜNLƏRİ 
 
Açılıb gülsün, əzizim, hər çəmən, hər laləzar,  
Solmasın, yavrum, a Leyla, novbaharın gülləri. 
 
Şerimin qəlbi qədər qoy saf olub gülsün həyat,  
Oxşasın hər ruhu, qəlbi gülşənim bülbülləri. 
 
Özgə bir aləm olub hökm eyləsin hər ürəyə,  
Ellərin məsum həyatı, çöllərin sünbülləri. 
 
Nə rəvadır bir qızın fikriylə məhv olsun bəşər!  
Qıyma boğsun Vurğunu ömrün pərişan günləri. 
 
1928 
 
İNGİLİS 
 
Bilirəm hər qəlbin mən iç üzünü,  
Bir çoxu fitnəli, həm böhtanlıdır  
Yenə qan içməyə dikib gözünü  
O yer ki, krallı və soltanlıdır. 
 
Qərbin üfüqündə bir bulud gəzər,  
Əqrəbə, əfiyə, ilana bənzər.  
Uzaq Şərq elinə qılsanız nəzər,  
Könüllər zədəli və hicranlıdır. 
 
Anlamaz cahanda nə vicdan, nə hiss  
O, insan donunda qocaman iblis.  
Çox da öyünməsin xain ingilis,  
Mənim aslan könlüm dəliqanlıdır. 
 
1928 
 
________________________Milli Kitabxana________________________ 
65 
 
UZAQLARA DOĞRU 
 
Arkadaş, deyirlər Əfqanda, Çində 
İnsanlar boğulur qanlar içində. 
Yenə də hökm edir xain istismar, 
Ağrıyan başların bəlaları var. 
Hər gün yeni bir dərd, yeni bir ələm, 
Qartal pəncələrdə qəhr olur aləm. 
Qəhr olur insanlıq, qəhr olur insan. 
Get-gedə tərk olur, alçalır vicdan; 
Həm də, gözdən iraq, gəlinlər qızlar 
Əlləri qoynunda zarıyar, sızlar; 
Sızlar qoca Şərqin məhkum yavrusı 
Çoxunun bir parça əkmək* qayğusu 
O qarlı dağlara kim açacaq yol? 
Komsomol ... komsomol ... yalnız komsomol... 
 
1928 
 
  
 
 
 
 
 
 
 
 
 
                                                          
* Çörək 
________________________Milli Kitabxana________________________ 
66 
 
ŞEİR 
 
O axşam gəldim sizə,  
Nə hörmət etdin bizə?  
Bir durarıq diz-dizə,  
Qanında yox hərarət. 
 
Eşqimi qanmadınız,  
Heç də inanmadınız;  
Neçin utanmadınız?  
Heç satılırmı afət? 
 
Bir şairəm yaralı,  
Sevdiyimdən aralı;  
Siz satdınız maralı,  
Mən çəkirəm xəcalət. 
 
Dağlardakı saf suyam,  
Eşqimin yolçusuyam.  
Demirəm ki, qoçuyam,  
Yerində dur farağat! 
 
1928 
 
 
 
 
 
 
 
 
________________________Milli Kitabxana________________________ 
67 
 
* * * 
Bilməm nə xəyal ilə oyandım yenə erkən;  
Bir quş ki, uça düzlərə, səhralara azad  
Axşamları öz yurduna həsrətlə dönərkən,  
Çırpınmağa başlar yenə ruhumdakı fəryad. 
 
Qafqaz! O xəyal şahpəri röyama gələrkən 
Bir səs mənə qalx, qalx, - deyə qəmlərdə gülümsər... 
Yalqız quzu madər* deyə ağlar və mələrkən 
Bir pəncə əzər qəhr ilə vicdanımı yeksər. 
 
Əlbət məni, təqib edəcəklər ki, bu fəryad  
Bədbinlərə məxsus, bizi şad etməyəcəkdir.  
Eyvah ki, min pəncədən olsam da həp azad  
Məndən o vətən zövqü uzaq getməyəcəkdir. 
 
[1928] 
 
 
 
 
 
 
 
 
 
 
 
 
                                                          
* Ana 
 
________________________Milli Kitabxana________________________ 
68 
 
* * * 
Həyat dedikiəri şübhəli bir şey,  
Ölümsə şübhədən çıxmaq deməkdir.  
Bu qəmgin təranə... bu kədərli ney  
Varlığı heçlikdə boğub yeməkdir... 
 
Mən də yolçusuydum bir zaman, əlbət,  
Bu köhnə dünyanın, fəqət nə gördüm?  
Hər gülən dodaqda bir qəmü həsrət,  
O qızın saçından mən ilham hördüm. 
 
Əsdi qara yellər, qanadı dizim,  
Gəncliyim tükənməz məlala düşdü.  
Mən bir karvanam ki, qalmadı izim,  
Ömrümün ilk günü zavala düşdü. 
 
[1928]  
 
 
 
 
BAHAR ŞƏRQİSİ 
 
 
Körpələrə 
 
Günəş doğdu, yayıldı,  
Yatan ellər ayıldi.  
Açdı çiçəkli güllər,  
Dilə gəldi bülbüllər.  
Qar, çovğun gözdən itdi,  
Dağlarda lalə bitdi.  
Qanadlandı buludlar;  
Yerdəki əlvan otlar  
Cücərib boy atdılar,  
Aləmə naz satdılar.  
Artdı suların səsi,  
Sevindirdi hər kəsi. 
 
1928 
  
________________________Milli Kitabxana________________________ 
69 
 
MATƏM NƏĞMƏSİ 
 
Gedərkən sükuta gecənin qəlbi,  
Eşitdim sularda matəm nəğməsi.  
Bilmədim nəymiş o qətlin səbəbi,  
O hadisə heyran qoyur hər kəsi. 
 
Ey insan! O yazıq, o tökdüyün qan  
Deyilmidir səndən, deyilmidir can?!  
O alçaq işləri duyduqca vicdan,  
İnsanın həyata qalmır həvəsi. 
 
Ölən bir deyildir, eşit, ey cəllad!  
Min bir yuvanı, bax, sən etdin bərbad,  
İnsan! Nədir o səs! Nədir o fəryad? – 
Dul qalan gəlinin odlu naləsi! 
 
Sən ölmədin, qardaş! Ölmədin, inan!  
Eşqin intiqamı yaşar hər zaman,  
Qəlbimdən axan bu kiçik dastan  
Arar qaranlıqda ədalət səsi? 
 
1928 
  
________________________Milli Kitabxana________________________ 
70 
 
İLƏRİ... 
 
Erkən günəş tellərini yer üzünə saçmadan,  
Ceylanlar* öz sürüsüylə səhralara qaçmadan.  
Mütəfəkkir düşünürdüm bir xəyalın izincə;  
Bu yaz sabahı xilqətin təsvirinə gəlincə,  
Hər şeydə həddindən artıq bir sükunət yaşardı,  
Yalnız ayrı dağlardakı suların nərəsi vardı. 
 
İştə, təbiətə bu gün hökm edən bir sükunət  
Dünyaları qəhr edərdi bəlkə bulsaydı fürsət. 
Azca keçməmişdi həmən minarənin başından 
Ayazların şiddətilə donan soyuq daşindan, 
Möminləri çağırırdı ucalan "Allah" səsi, 
O ənini† boğmadaydi zavodların nərəsi. 
 
Artıq şəhər oyanmişdı... başlanmışdı hərəkət,  
Harda hərəkət yaşarsa, orda yaşar bərəkət.  
Qarşı dağın göbəyindən zər qanadlı bir pəri.  
Gülümsəyən gözlərilə söyləyirdi "iləri!" 
 
1928 
 
 
 
 
 
 
 
 
 
 
 
 
                                                          
* Ceyranlar   
† Qəm, kədər ifadə edən inilti mənasında 
 
________________________Milli Kitabxana________________________ 
71 
 
İKİ KÖRPƏ 
 
Birincisi oynaq, qayğısız xoş üz,  
İncə bir musiqi andırır səsi.  
Yaşar gözlərində canlı bir gündüz,  
Ətrafı güldürür hər qəhqəhəsi. 
 
Yox onun qəlbində nə qərəz, nə kin  
Bütün varlığında bir hərəkət var.  
Şahin baxışla olduqca kəskin,  
Sarsıdamaz onu nə çovğun, nə qar. 
 
Digəri daha xoş bir qız yavrusu,  
Lalədən rəng alıb gülür varlığı.  
Onun nə dərdi var, nə də qayğusu,  
Qazanmış əsrindən bəxtiyarlığı, 
 
Mən bu səhnəciye inandım gerçək,  
Var imiş həyatm xoş zamanları.  
Bizdən daha parlaq günlər görəcək,  
Bu yeni dünyanın qəhrəmanları. 
 
1925 
  
________________________Milli Kitabxana________________________ 
72 
 
SAHİLDƏ 
 
Ey vahi ki, ruhim yenə bır əski xəyalla... 
Sevdayi o halla 
 
Titrər və əsərkən qoca sahillərə baxdım. 
Sellər kimi axdım.  
Dəryada da qorxunc, dəli bir fırtına vardı. 
Artıq su qarardı*.  
Sevdalara, xülyalara bənzərdi bu axşam 
Üfqümdəki hər şam,  
Öz əksini salmışdı suyun bağrna, əlan 
Fikrimdəki tufan  
Dünyaları gəzmək deyə xülyalara vardı, 
Bilməm nə arardı?.. 
 
[1928] 
  
                                                          
* Qaraldı 
________________________Milli Kitabxana________________________ 
73 
 
HƏRƏKƏT 
 
Nazim Hikmətə 
 
Hərəkət! 
Hərəkət!  
Bu gün damarlarımı dolaşan 
bu qan  
Heç də dünənkinə bənzəmir, inan! 
Fəqət mən yenə  
enərək gecənin dərinliyinə,  
Hər gün dolaşdığım ucsuz-bucaqsız, 
odsuz, ocaqsız,  
Tikanlı çöllərin bir yolçusuyam. 
Eşit, ey! 
aradığım şey  
Artıq nə eşqdir və nə də hicran. 
Bu hiss, həyəcan  
qəlbimdən gəlmədi, fikrimdən doğdu: 
Hərəkət! 
Hərykət! 
Bü gün varlığımda dəmirdən möhkəm,  
Tükənməz qoca bir qüvvə var desəm,  
Çox da düşünməsin o afəti-can; 
çünki hər insan,  
Yaşamaq istəyən hər dərdli könül, 
hər çiçək, hərgül  
Azacıq sevinmək, çırpınmaq istər 
Nə qədər dilbər,  
qayğısiz bir halım var bu axşam. 
Qarşımdakı şam  
azacıq sönməmək üzrə yanarsa,  
bir an dayanmadan coşacaq qələm 
Nə dərd, nə ələm,  
nə də göz yaşları ənisim* deyil. 
 
 
 
 
                                                          
* Həmdəm, dost 
 
________________________Milli Kitabxana________________________ 
74 
 
 
Anla! Bil! 
Bil ki, göylər nə qədər azad, bəxtiyar  
ruhumla çırpınan bir əməlim var:  
Hərəkət!  
Hərəkət! 
İncilin, quranın yarpaqlarını  
Sovurur göylərə şimai yelləri.  
Şərqin elləri 
yazın yazın 
Bu gündən şöhrətli və şanlı bəklər.  
Açan çiçəklər 
artıq yaz gününə bir nişanədir.  
"Cahan qəmxanədir" 
fəlsəfəsi  
son nəfəsi, 
Son hıçqırığını çəkmək üzrədir.  
Hərəkət!  
Hərəkət! 
Buludlar qoynunda himalaylar,  
Səssiz gecələrdə ulduzlar, aylar,  
Tənha bir şairin uzaq xəyalı, 
şairlik halı,  
Qüruba yaxın həzin bir mənzərə 
susuz bir dərə,  
Dağlarla qucaqlaşan əlvan buludlar, 
yam-yaşıl otlar  
Uçurar fikrimi dumanlar kimi.  
Bunlar, 
bu saydıqlarım,  
Sən 
və mən, 
Hər ikimizdən törəyən,  
Həp bu hərəkətdəndır,  
Bu sonsuz surətdəndır. 
  
________________________Milli Kitabxana________________________ 
75 
 
LEYLASIZ 
 
Çökərkən axşamın qaranlıqları  
Gözümdə bir qara bulud dolaşar.  
Sənsiz xərab olan yazıq ömrümün  
Hər dəqiqəsində bir ölüm yaşar. 
 
Fəqət sən vüqarlı, süzgün bir gözlə,  
İncidirsən məni cürbəcür sözlə;  
Unutma, qarışar gecə gündüzlə,  
O zaman ulduzlar, aylar sayrışar. 
 
Nədir bu cəlalın, bu qiyamətin?  
Nə qədər zalımsan, yox ədalətin.  
Xəyalı güldürən o xoş qamətin,  
İnan ki, şairə, şerə yaraşar. 
 
1929, 18 may 
  
________________________Milli Kitabxana________________________ 
76 
 
SƏHƏRƏ YAXIN 
 
Yığılın başıma, qohum-qardaşlar!  
Qoyun bir ah çəkim ərisin daşlar!  
Mehriban insanlar, əziz yoldaşlar!  
Bu çərxi-dövrandan aldım bir yara! 
 
Gözəllər dünyası, dilim əzbəri,  
Bəlalıdır başım əzəldən bəri;  
Halıma yanmayan o gözəl pəri  
Deyin üz qoyubdur hansı diyara? 
 
Bilənlər bilir ki, bu yollarda mən  
Ağrılar çəkirəm, hər səhər erkən – 
Mənim yazıq ruhum ağlar, inlərkən  
O mənim adıma deyir "avara". 
 
Bumudur bəşərin vicdanı bilməm?  
Nədir bu çəkdiyim - bu bəla, bu qəm?  
Ah, o könül quşu, o nazlı həmdəm  
Bəlkə, bu dərdimə bulacaq çara. 
 
1929, 19 may  
  
________________________Milli Kitabxana________________________ 
77 
 
KÜR ÇAYI 
 
Sanılıya 
Ayrı dağlar kimi qol-qanad atan,  
Coşqun dalğaları buluda çatan,   
Qəmzələr göstərən, işvələr satan  
Çox olur qonağın, yığnağın sənin. 
 
Qorxunc qayaları yellər tək enən,  
Günəşdən rəng alıb, ayla bəzənən,  
Nələr andırırsan bu gedişlə sən,  
Şanlı, şöhrətlidir ocağın sənin. 
 
Tiflisin arxası, Qazağın beli  
Hər ikisi sənin, sənə dost eli ...  
Boşalar qoynuna dağların seli,  
Körpə bulaqlardır ortağın sənin. 
 
Çoxları hüsnünə heyran qaldılar,  
Çox igidlər səndən ilham aldılar.  
Top-tüfəng atdılar, nərə çaldılar,  
Keçdi o dəmlərin, o çağın sənin. 
 
Ulduzlar qoynuna şəfəqlər saçar,  
Səsindən ordular, karvanlar qaçar, 
Sən gəzdiyin yerlər gül-çiçək açar,  
Çünki uğurludur ayağın sənin. 
 
Bağlanan yolların açılar hər yaz,  
Səni görən gözlər səndən ayrılmaz. 
Könlüm tək dalğalı, dəlisən bir az,  
Alınır aləmdə sorağın sənin. 
 
Ay doğub, sinənə kölgə salanda, 
Deyər: "gülməmişəm sənsiz qalanda". 
Çobanın, naxırçın tütək çalanda  
Gümrah olar yanın, yançağın sənin. 
 
1929 
  
________________________Milli Kitabxana________________________ 
78 
 
KAPİTAL 
 
Hər zaman qəlbimi bir qüvvə əzir, parçalayır,  
O mənim sinəmin üstündə ocaqlar qalayır.  
Dağıdır fikrimi sərməst olaraq inləyirəm,  
Bu uğursuz, bu köpəkdən daha qorxunc qüvvət,  
Məni bir an belə duymaz və buraxmaz rahət.  
Nədir aya, o nədir, söylə, nədir, ah nədir'?  
Kapitaldır ki, bəşər əski zamandan bəridir.  
Ona bir Tanrı qədər səcdə qılar, hörmət edər,  
Ən uzaq bir günəşin kölgəsini seyrə gedər.  
"Dəli şair" də həyatın bu sönük kölgəsinə,  
Çox zaman aldanaraq qoşdu onun səcdəsinə. 
 
Kapital məncə qərəzdir, kindir,  
Bir mələk olsa da pək çirkindir.  
Nə qədər varsa da dünyada bu səs,  
Ala bilməm ki, mən azadə nəfəs. 
Komsomol! Sərvətə can vermə, sakın!  
O ilandır, ona sən durma yaxın.  
Sənə alqış, sənə qüvvət, sənə can,  
Sənə sönməz əbədi bir həyəcan. 
 
[1929] 
 
  
________________________Milli Kitabxana________________________ 
79 
 
ŞƏRQİN QAPISI 
 
ŞƏHƏR OYANIRKƏN 
 
Günəş qısqanaraq ürkdü gecədən,  
Boğdu qaranlığı, can aldı yenə.  
Şair ən inadkar bir çocuq kimi  
Endi xəyalın dərinliyinə... 
 
Qayıqlar sahildə səssiz-səmirsiz...  
Uzaq yollar gələn yolçular kimi;  
Sakit bir yuxuya getmişdi dəniz,  
Dərin bir məqsədi, fikri var kimi. 
 
Bənzərdi ən böyük, ən xoş əmələ  
Günün üfuqlərdə alışan rəngi.  
Söylədi: keçmişdən əsər var hələ, - 
Uzaqdan çalınan kəlisa zəngi. 
 
Ağardı kainat günəş gülərkən  
Qalmamışdı göydə nə ulduz, nə ay;  
Gündüzün eşqilə hamıdan erkən  
Səkirdi quş kimi yerdə tramvay. 
 
Çoxaldı get-gedə, artdı hərəkət,  
Artıq keçinmişdi gecənin qəlbi;  
"Qudok"un səsindən canlanan sürət  
Andırırdı sağlam, polad bir qəlbi... 
 
Azacıq keçmədən cəsur insanlar  
Qoşdu iş başına, tərpəndi şəhər...  
Ucaldı göylərə qara dumanlar,  
Həyatı yaşadar çalışqan əllər. 
 
  
________________________Milli Kitabxana________________________ 
80 
 
AXŞAM 
 
Günəş çəkilirkən dağlar ardına  
Üfüqlər qaraldı, sular qaraldı...  
Dedim: bir şey yazım - həyat adına.  
Bu axşam fikrimin qanadı vardi. 
 
Duyurdum hər gözdən bir hissi-hörmət,  
Xəyalım ən yüksək şeylər andıqca.  
Duyurdum fikrimdə böyük bir qüvvət  
Xəzər ləngər vurub dalğalandiqca. 
 
Təbiət nazənin, təbiət dilbər,  
İnsanlar qayğısız, həyat bəxtiyar.  
Sevirəm əsrimi, - söyləsəm əgər,  
Bir şair qəlbinin buna haqqı var. 
 
 
MƏDƏNİYYƏT SARAYI 
 
Xumarlandı gecə, istilər söndü,  
Yüksək buludlardan gülümsədi ay.  
Canlı insan kimi dil açdı birdən  
Gördüyüm bir bina, bir yüksək saray. 
 
Danışdı radio Çindən, Əfqandan,  
Səsləndi qəlbimin sədəfli sazı;  
Ən sonra gəlirdi ta uzaqlardan  
Neyin şikəstəsi, tarın şahnazı. 
 
Deyirlər burada, bu şən sarayda,  
Vaxtilə güllələr, bombalar varmış.  
Duyğusuz insanlar qışda və yayda  
Haqq istəyənlərə atəş açarmış. 
 
Deyirlər qan içən ağır zamanlar  
Böyük bir kütlənin başına darmış;  
O kəsilən başlar, tökülən qanlar  
Duyan ürəkiəri çox ağladarmış. 
 
  
________________________Milli Kitabxana________________________ 
81 
 
SON SÖZ 
 
Sən ey mədən torpağından qüvvət alıb gülən diyar,  
İgid ərlər meydanısan, qəhrəmanlar yuvasısan.  
Səndə sönməz bir əməlin göylər qədər mənası var.  
Sən inqilab ocağısan, əməkçilər obasısan. 
 
Qarlı dağlar şahid durur keçirdiyin dövranlara,  
Çox zamanlar zülm elinin bir kölgəsi sayılmısan.  
Dənizlər dalğalandiqca, səs düşdükcə ormanlara,  
Xoş baxışlı bir günəşin gülüşündən ayrılmısan... 
 
Ancaq unutma bir şeyi, unutma ki, bu dünyada  
Ehtiyatsız bir gözəli qara yellər tez soldurar.  
Burjua qanlı bir dəniz, sən ortalıqda bir ada,  
O dalğalar zaman-zaman sənə coşar, səni vurar. 
 
Gözəl ölkəm! Sən gözəlsən, gözəlsən öz əməlinlə.  
Zəncirlərdən azad olan bir dünyanı yapasısan.  
Bu da mənim son sözümdür, dinlə məni, bir az dinlə:  
Sən bu sağlam şüurunla qoca Şərqin qapısısan. 
 
1929 
  
________________________Milli Kitabxana________________________ 
82 
 
DOSTLAR XƏBƏRİ 
 
Bir xəbər almışam dostlar əlindən:  
Əğyarın başına dünya dar olub.  
Gedibdir əlindan hər ixtiyarı,  
Pozulub şövkəti tarımar olub. 
 
Mən demişdim ona: eşit, ey insan!  
Qalmayacaq sənə sürdüyün dövran.  
Bilir Azərbaycan, bilir Dağıstan,  
Dərdim el içində bir şüar olub. 
 
Arif ol, ey Vurğun, uyma şöhrətə,  
Alışdır özünü barı möhnətə;  
Bir bax tarixlərə, bax təbiətə  
Ağ günlərin sonu ahu-zar olub. 
 
Artıq bu sözlərin nə mənası var?  
Başımda bir köhnə qəm havası var.  
Onun Vurğun kimi mübtəlası var,  
Bir baxın ki, gedib kimə yar olub?.. 
 
1929, 16 sentyabr 
  
________________________Milli Kitabxana________________________ 
83 
 
ÖLÜMÜN MƏHKƏMƏSİ 
 
Soyuq bir qış axşamında süzərək kainatı,  
O, mənalı baxışlarla tərk elədi həyatı...  
Acımadan gəncliyinə parlaq əməllərinə,  
Həyatmı qurban verdi öz qatil əllərinə.  
Sayğısız bu yaramazlıq, ömrün bu iyrəncliyi  
Gələcək günlər eşqinə düşündürdü gəncliyi; 
 
B i r i n c i  s ə s 
 
O bizim kəndliydi, ta çocuqluqdan  
Birlikdə çalışar, əkin əkərdik;  
Yaşıl yamaclarda, dağlar başında  
Bir deyib, bir gülüb ləzzət çəkərdik. 
 
Uğursuz bir gündə acı bir külək  
Dağları, daşları bir yerə qatdı;  
O soyuq ruzgardan xəstələnərək,  
Yazıq il yanından ziyadə yatdı. 
 
O gündən bəridir təbiətində,  
Doğrusu, düşkünlük ağırlıq vardı;  
Seyrək eşitdiyim hər söhbətində  
Ölüm düşünərdi, ölmək arardı. 
 
İ k i n c i  s ə s 
 
O çox mütəfəkkir, çox xəyalpərvər,  
Həyata, hər şeyə biganə idi.  
Görüb düyduğumu söyləsəm əgər,  
Bəlkə bir sayğısız divanə idi.  
Ömründə bir dəfə gülməzdi üzü,  
Çünki dumanlıydı düşüncələri.  
O bir qarşılardı gecə-günduzü  
Dadlı xəyallara uyandan bəri ... 
 
  
________________________Milli Kitabxana________________________ 
84 
 
Ü ç ü n c ü  s ə s 
 
Əsrin geniş addımları sürət tapandan bəri  
Çoxlarına çətin gəlir mübarizə günləri;  
Axan sellər qarşısında aciz, miskin qalırlar.  
Sonra sonsuz bir heçlikdən dönüb "ilham" alırlar. 
 
Həyatı bir kölgə kimi, röya kimi duyanlar,  
Çətinlikdən çəkinib də hər xəyala uyanlar  
Yeniliklər dünyasına yummaq istər gözünü,  
Anlamaz ki, bu gedişlə o aldadır özünü ... 
 
1929 
  
________________________Milli Kitabxana________________________ 
85 
 
ÇÖRƏK DOSTU 
 
      Bir az yeyər, içər keyfi durular, 
açılar rəngi,  
Sonra sərməst olub, qızar gözləri. 
Onun sözləri  
O qədər mənalı olur ki, inan, 
Hər duyan insan  
Fəxr edər bəşərin bu övladilə,  
O da insanlığın böyük adilə, 
Bizi alqışlar, 
nitqlər başlar: 
"İçək bu bakalı o sağlığa ki,  
Xəyalı yüksəkdir, qəlbi ləkəsiz,  
Əyilməz bir kəsə qalsa əkməksiz*".  
Yazıq üzülüncə meyxanalardan  
Büsbütün dəyişər, dönər ahəngi, 
açılmaz rəngi... 
Təəccüb gəlməsin sizlərə bu iş,  
Onu danışdıran meyxana imiş. 
 
[1929] 
 
 
 
 
 
 
 
 
 
 
 
 
 
 
 
                                                          
* Çörəksiz 
 
________________________Milli Kitabxana________________________ 
86 
 
VƏTƏN HƏSRƏTİ 
 
Elindən, günündən ayrılan könül,  
Arabir vaxt tapıb ağlasın gərək.  
Əziz kimsələri qırılmış kimi,  
Yas tutub qaralar bağlasın gərək. 
 
Demirəm incidib üzsün özünü,  
Əl üzüb dünyadan yumsun gözünü.  
Nə qədər olsa da Vətən sözünü,  
Duysun ürəyində, anlasın gərək. 
 
Bir şikəstə neyəm, bir qırıq kaman,  
Görmədim bir bəla-həsrətdən yaman,  
Vurğun ellər deyib ağlar hər zaman,  
Onun qaydasıdır, ağlasın gərək. 
 
1929 
  
________________________Milli Kitabxana________________________ 
87 
 
SƏFİL QADIN 
 
Oxuyun! 
     Oxuyun şerimin 
sizə bağışladığı həyat səhnəsini,  
Oxuyun onun 
xəyala hökm edən odlu səsini.  
Mən söylədiyim, 
söyləmək istədiyim bu səhnə 
köhnə, pək köhnə  
Fahişələr yurdundan bir nümunədir,  
O nədir?  
Ağarmış saçında qarlı qışların, 
boranlı giinlərin kölgəsi yaşar  
Ölgün gözləri göylərlə qucaqlaşar.  
Çünki yerdən, 
yerdəki cinayətdən, 
hər qanundan, hər adətdən,  
Yemiş dönə-dönə və diksinmişdir.  
Kinli gözlərdən uzaq, 
   pək uzaq bir küncə sinmişdir.  
Ey qadın!  
Ey ana!  
Bu gün sana  
soyuq baxan gözlər daşamı döndü'? 
          Yoxsa gözlərinə çirkinmi göründü?  
Dedilər sən böylə deyildin əzəl,  
Çiçəklərdən təmiz, güllərdən gözəl.  
Bəlkə də arxanca titrəyib qoşan  
illərin yorğunu bir könül varmış.  
Fəqət indi? 
Belin bükülmüş,  
saçın ağarmış,  
Nə dərdini bilən var,  
nə üzünə gülən var! 
 
[1929] 
  
________________________Milli Kitabxana________________________ 
88 
 
İNQİLAB YURDU 
 
Dedilər hər sabah, hər axşam yenə  
Baxırsan yollara həsrətli gözlə...  
Mən də az anmıram o günləri ki,  
Alardın könlümü bir şirin sözlə. 
 
Söylə, yadındamı o zaman ki, mən  
Əlvida söylədim tanışlarıma;  
Duydum ki, inlədin, sızladın qəlbən,  
Dönüb göz gəzdirdin baxışlarıma... 
 
O gündən bəridir heç görüşmədik,  
Mümkünmü duymamaq keçən günləri?  
Nə bir danışmadıq, nə gülüşmədik  
Ayrılıq hökmünü verəndən bəri. 
 
Get, - deyirdi mənə o baxışların,  
Hicran günlərinin ömrü az olar.  
Qaydadır, boranlı, qarlı qışların  
Sonunda çiçəkli, güllü yaz olar. 
 
O sözün ağlımı yığdı başıma,  
Unutdum hər eşqi, unutdum yarı;  
Bir yeni kainat çıxdı qarşıma  
Öpürkən alnımı şimal ruzgarı! 
 
Başqadır burada həyat, hərəkət,  
Yazamam günlərin bu sürətini,  
Dünya dəyişmişdir, dönmüşdür əvət!  
Torpaqdan almışdır öz qüdrətini... 
 
Bu yerdə nə hicran, nə qayğı, nə qəm,  
Nə Sənan eşqi var, nə də intizar;  
Böyük fikirlərlə məşğuldur aləm,  
Bəşərin ölməyən dühaları var!.. 
 
  
________________________Milli Kitabxana________________________ 
89 
 
Söylə, nə göstərim bu günə dair?  
Könüllər sərbəstdir, duyğular azad...  
Bu yeni dünyanın yolçusu - şair  
Dərdli günlərini heç edərmi yad? 
 
Budur bax, gözlərim qəlbim kimi şən,  
Bütün kainatım, bütün varlığım,  
Sanasan çiçəkli, güllü bir gülşən...  
Bitib-tükənməyir bəxtiyarlığım. 
 
İndi mən ömrümün bahar çağları  
Bilmədiklərimi bilirəm burda;  
Könlüm çox axtarır uca dağları,  
Bir gün dönəcəyəm çıxdığım yurda... 
 
1929, 26 noyabr 
  
________________________Milli Kitabxana________________________ 
90 
 
KONSERT AXŞAMI 
 
Gecəydi... 
Moskva hər günkü kimi 
insan dalğasilə dalğalanırdı. 
Kim bilir, fikrim 
nələr düşunürdü, nələr anırdı? 
Yorğun-arğın insanlar 
işdən sonra 
Yığışmışdı, divarları 
daş aynalı bir salona 
Konsert olacaq!.. 
Ömrün varlığını izləyən şair 
bu günə dair 
nə isə düşünürdü haman salonda. 
Bu axşam onda 
büsbütün başqa bir həyəcan vardı, 
Həyata çox sağlam inamı vardı. 
Bu aralıq 
Bütün varlığilə gümrah, qayğısız, 
səmimi bir qız 
ona yaxınlaşaraq. 
-Bayaq sizi göstərəmk arkadaşım səylədi ki,  
O sadə gənc uzaqlardan, Şərq əlindən qonaq gəlmiş;  
Məqsədiniz bu torpaqdan qüvvət alıb dönmək imiş.  
Söyləsəniz çox xoş olar, düzmü onun dedikləri?  
Hansı qüvvət, hansı məqsəd bu yerlərə çəkdi sizi?  
Düşündürün bu xüsusda, azca əyləndirin bizi.  
Şair: 
- O yerdə ki, günəş gülər, dəniz gülər, göy gülər,  
O yerdə ki, sarı bülbül yaz gününü qarşılar,  
O yerdə ki, quşlar oxur, söylənilən türkülər,  
Andırır ki, o torpağın zəngin təbiəti var;  
Axşamları, səhərləri çox xoş olur, o diyar – 
Hər könülə ilham verər, hər yolçunu saxlayar. 
  
________________________Milli Kitabxana________________________ 
91 
 
O, Qafqazdır ki, şairlər vurulmuşdur nazına,  
Könül oynar ixtiyarsız təbiətin sazına. 
- Heç anırmı xatiriniz o nəşəli günləri? 
Sıxılırm! varlığınız? 
- Heç sormayın onu siz! 
Yenə dalğın xəyalımdan nələr keçdi bilsəniz!  
O zaman ki, çiçəklərin arasında bəxtiyar  
Dolaşırdım öz-özümə, coşub əsdikcə ruzgar;  
O zaman ki, məni Günəş salamlardı yar kimi,  
Çırpınardım ürəyimdə bir xəstəlik var kimi...  
O zaman ki, qarlı dağlar örtünərdi dumana,  
Dənizlərin dalğasından səs düşərdi ormana,  
Uca, qorxunc qayalardan ilham alib yazardım;  
Qaranlıqlar çökən zaman düz yolumu azardım;  
Gecələrdim təbiətin qucağında çox zaman,  
Mən nə idim, bir çöl quşu... 
- Çöldə yaşarmı insan? 
- Köçəridir xalqımızın çox hissəsi əzəldən, 
Nə söylədimsə doğrudur, yaratmadım bunu mən.  
Günəş azca qızan kimi çəkilərdik bağlara,  
Dağlar bizə mehribandır, sığınaraq dağlara.  
Üç ay yayı keçirərək göy yaylaqlar başında,  
Yurd salırıq o yerlərin torpağında, daşında.  
Şahinlərin qıy vurması, buludların axması,  
Uzaq-yaxın üfüqlərdə şimşəklərin çaxması,  
Ürəklərə naşə səpər, könül səadət izlər;  
O yerlərdə cana gələr sarı, solğun bənizlər...  
Nə zaman ki, arabalar köç yoluna düzülər,  
Kəndli yoldaş əkinindən, biçinindən üzülər,  
Yazlıq əkin işlərini unudurlar tamamən.  
Yaşamışıtm dönə-dönə çox görmüşəm bunu mən.  
Tarladakı sünbülləri dənlər köçəri quşlar,  
Gecələr çox səssiz olur, yalnız ular bayquşlar.  
Yayın orta aylarında gün otları yandırır,  
Hərəkətsiz o təbiət məzarlığı andırır. 
  
________________________Milli Kitabxana________________________ 
92 
 
Salon səssiz bir hal aldı, hərəkətdən əsər yox.  
Səhnədəki oynaq bir gənc söyləyirdi monoloq:  
- Buludlar oynaqdır, sanma şaşqındır. 
Dənizlər dalğalı, sular daşqındır; 
Həyat dedikləri hərəkətdədir, 
Bu ölməyən qanun təbiətdədir. 
Fikirlər, duyğular, əməllər hər an 
Dönər, təzələnər, çünki hər insan, 
Dünyada hər könül yüksəliş arar, 
Varlığın nə ilki, nə axırı var. 
 
1929 
  
________________________Milli Kitabxana________________________ 
93 
 
ƏMƏK VƏ TƏBİƏT 
 
Günəş doğub yayılmadan qayaları dələrək  
Balta vurar, külüng çalar yorulmayan qolları.  
Elektrik qüvvəsindən min bir cana gələrək,  
O hazırlar yer altında şöməndüfər* yolları. 
 
Sonra qatar sürətilə trak... trak... tra... rak...  
Elçiləyər uzaqları dağı, daşı yırtaraq. 
 
Quş qonmayan o dağlar ki, nərəsindən yıxılar,  
Buludların rəngi qaçar bu sürətin səsilə;  
Nə yoruldum söyləyər o, nə də qəlbi sıxılar,  
Yıxar, qurar təbiəti bu günün nəğməsilə. 
 
O bilir ki, döyünməyən, hərəkətsiz bir ürək,  
İztirablar keçirirkən mumlar kimi sönəcək;  
O bilir ki, bu dünyada bəslənilən hər dilək,  
Çətinlikdən çəkinərsə bir xəyala dönəcək. 
 
Odur ki, bax, güvənərək qolundakı qüvvətə,  
Dəyişdirir kainatı, yeni bir donda qurur.  
Dalğalanan bu axın ki, məni salır heyrətə,  
Zaman axır sular kimi, saatlar çox tez vurur. 
 
Əsrlərin qurduğuna qarşı duran bu sürət  
Güldürəcək, şübhəsiz ki, görüb duyan kəsləri;  
İnsanlığın qüdrətinə təslim olur təbiət,  
Şair nəşə içindədir, duyur zəfər səsləri. 
 
1929 
 
 
 
 
 
 
 
 
                                                          
* Dəmir yolu 
 
________________________Milli Kitabxana________________________ 
94 
 
 
 
 
 
ELLƏR DÜNYASI 
 
Al-yaşıl geyinmiş uca dağların  
Qartallı qoynundan uzaqlaşmışam;  
Könül bulandıran, xəyal küsdürən  
Tozlu bir diyarla qucaqlaşmışam... 
 
Burada hər tərəf – yerdən göyədək,  
Doğrudan yandırır, yaxır insanı;  
Acı bir hiss ilə gülümsəyərək,  
Deyirəm: gəzdiyim o yerlər hanı? 
 
Hanı ağ suların xoş təranəsi?  
Burda nə ildırım, nə şimşək çaxar:  
Yadıma düşdükcə Dilcan dərəsi  
Başından tüstülər, dumanlar qalxar. 
 
Gecələr ay gülməz buludlar qara,  
Boğulur varlığım hər bir addımda.  
Mən çox dırmanmışam qarlı dağlara,  
O ellər dünyası yaşar yadımda... 
 
[1929] 
  
________________________Milli Kitabxana________________________ 
95 
 
SƏRİYYƏNİN ÖLÜMÜ 
 
Mən görmədim, söyləyirlər bir gecənin sonunda  
Sənə qıyan mərhəmətsiz, soyuq bir əl qudurdu.  
Bu gün qurmaq istədiyin yeni həyat yolunda,  
Ağ sınənə sağalmayan isti yaralar vurdu.  
Dalğalandı bu xəbərdən xəyalımın dənizi,  
Uzaq-uzaq keçmişləri xatırladım nifrətlə...  
Bu hal mənə düşündürdü hər qulu, hər kənizi,  
Ancaq mən öpdüm onları şerimdəki hörmətlə...  
Mən görmədim söyləyirlər hənuz körpə yaşında,  
Ayrılaraq can evindən altunlara satıldın:  
O qaranlıq gecələr ki, gəlib durdu qarşında,  
Sevmədiyin bir qocanın qollarına atıldın.  
Sən sizi çəkdiyin soyuq ahlar buludlara toxundu,  
Baxdım ömür dəftərinə, nə dastanlar oxundu...  
O gündən ki, al şəfəqli bir günəşin dalğası,  
Buludların arasından sıyrılıb cilvələndi,  
O gündən ki, məzlumların safa çıxdı yarası,  
Başqa bir göz salmıladı hər şəhəri, hər kəndi.  
Artıq sənə ilham verdi, yeni həyat, yeni saz,  
Sən də sevinmək istədin, gülmək istədin bir az;  
Məbədləri, məscidləri, Məhəmmədin dinini  
Ayaqladın şərqə məxsus əfsanələr yurdunu...  
Saf havalar udmaq üçün, unutmaqçün dərdini  
Sən atıldın klublara, el, oba gördü bunu.  
Uzun qara saçlarını parça-parça kəsərək,  
"Yetər əyləncə olduğum!" - deyə bir gün bağırdın.  
Bu tufanlar əsrində sən yellər kimi əsərək,  
Qımıldandm dodaqaltı, xoş mahnılar çağırdın  
Və beləcə gündən-günə aşıb-daşdı əməlin,  
O səfalət yuxusundan diksinərək oyandın.  
Nə yazıq ki, çox sürmədən ən duyğusuz bir əlin,  
Dayanılmaz zərbəsilə qızıl qana boyandın. 
  
________________________Milli Kitabxana________________________ 
96 
 
TABUT KEÇİRKƏN 
 
Sarılıqlar çökmüş kimi buludların rənginə, 
Günəşdən yox bir nişan; 
Bütün aləm pərişan...  
Ağır karvan yürüşilə dalğalanır insanlar, 
Həm də qızlar, oğlanlar, 
Komsomollar, pionerlər, məktəblilər, qadınlar  
Öndə gedən bir tabutun arxasınca addımlar... 
Dalğalanırdı Bakı, 
Onun qarşısındakı  
Salamlanan bu tabut ki, azadlığa verdi can, 
Hər gözdə bir həyəcan,  
Hər baxışdan kin püskürür o qatil qəlbə qarşı, 
Çalınır matəm marşı... 
Həzin-həzin bu nəğmədən döyünürdü ürəklər,  
Çıldıran bir quduz kimi səslənirdi küləklər... 
 
1930 
  
________________________Milli Kitabxana________________________ 
97 
 
MƏKTUB 
 
Nəşədir yaşamaq nəşədir həyat!  
Mikayıl Rəfili 
 
Nə qədər "xoş gəldi" qulaqlarıma 
Bir əfsanə qədər dadlı sözlərin... 
Duyduqca dərin, 
Dərin bİr yalan var bu sözdə, yalan! 
Çılpaq çiyinləri günəşdə yanan 
Zəncirdəki zənci demozdi bunu! 
Deməzdi, inan! 
Küləkləri zəqqum qoxuyan 
qum çöllərinin,  
Görmədiyim, 
Fəqət tanıdığım şərq ellərinin  
qocası və gənci deməzdi bunu!  
Fəqət sən,  
Sən dedin, ey "şair", 
bunu kef üstdən...  
Çünki sən. 
qızğın qurşunlara sinə gərmədin,  
Atlı nəfərlərə yol göstərmədin...  
Çünki o yolu, 
O yol ki, varlığı üsyanla dolu,  
sən görmədin o yolu  
Yumşaq və ağ dərin  
İpəklər içində xumarlandıqca,  
Yosma gözəllərə dastanlar dedin,  
Nəşələr yedin!  
Görmədin meşin jaketli  
rus işçisinin qızıl 
gülləsini, 
O top-tüfəng səsini.  
Görmədin sən,  
Aclığından dişləri kilidlənən 
  
________________________Milli Kitabxana________________________ 
98 
 
Qatar-qatar 
bölük-bölük, 
yığın-yığın canları, 
fədakar insanları;  
Sən görmədin o ili,  
Görmədin, Rəfili! 
 
* * * 
 
Rəngi qan, 
qəlbi qan, 
Göylərin ən qatı qatına qalxan,  
Bir günün zərrəsindən, 
tufanların səsindən  
yaranan bu həyat qanadlandıqca,  
Yolçular atlandıqca,  
Bu axın səni də aldı qoynuna;  
Sənsə "ona könül verdin  
Və sarıldın boynuna"...  
Dəyişdi adət, 
Gəzdi ürəkləri sevinc, səadət.  
Al saçaqlı şəfəqlərə bələndin,  
Sevindin, nəşələndin...  
Gözlərinə 
Sarı bir eynək taxdın  
Həyata hər şeyə biganə baxdin...  
Ancaq eşit  
Söyləyirik biz; 
Bu gündən sonradır mübarizəmiz.  
Yalandır həyatı nəşədə duymaq,  
Yalandır həyata nəşədən uymaq! 
  
 
 
1930
________________________Milli Kitabxana________________________ 
99 
 
*** 
 
Dinlə məni, gozəl bahar! 
                          Qəlbinlə dinlə.  
Sənə deyiləcək 
                           sözüm var:  
Bilirəm sən, 
                   İlk duyğularımın şahidisən!  
Unutmadım sizi mən.  
Unutmadım  
adımı dolaşıq çağıran  
suların düyümlü səsini...  
Mənə çox görməsin zaman  
Çalışıb yaşamaq həvəsini... 
 
1930 
  
________________________Milli Kitabxana________________________ 
100 
 
ŞAİRİN SƏSİ 
 
Mikayıl Müşfiqə 
 
Axşamdan bəridir könlümdə yenə  
Hirsli fırtınalar, qasırğalar var.  
Çox da uymayıram könlüm deyənə,  
Gözlərim hər şeydə bir hikmət arar. 
 
İçim dalğalanır sanki bir dəniz,  
Mən bu dalğalarla qucaqlaşıram,  
Nələr düşünürəm, duya bilsəniz!  
Sanki varlığımdan uzaqlaşıram... 
 
Bezən də fikrimin qanadlarını  
Küləklər qoparıb, qaldırır göyə.  
Sürürəm əsrimin qır atlarını,  
"Bu axın başqa bir axındır", - deyə, 
 
Bütün arzularım gülür yarına  
Xəyaldan ilhamlar almamaq üçün;  
Baxıram Leninin kitablarına  
Dəstədən geridə qalmamaq üçün. 
 
1930 
  
 
 
________________________Milli Kitabxana________________________ 
101 
 
DÖNÜŞ 
 
Ah, nə zaman ki, duyğularım ac,  
Gözlərim səmimi bir şerə möhtac,  
Dolanır günlərim; 
Duyuram bəzən  
Gizli varlığını kölgələr gəzən  
Yapma bir gözəllik..  
Xəstə bir əməl...  
O çağırır məni, söyləyir: gəl, gəl!  
Yazıq bilməyir ki, unutdum onu,  
O sonsuz gecənin yox imiş sonu.  
Haydı get!.. 
İndi mən uzaqlarda tək  
Yaşaram; kimsəsiz yaxamdan əl çək!  
Sənin xəyalınla od tutub yanmaq,  
O yalan varlığa bir də inanmaq  
Nə qədər gülüncdür. 
Şöhrətinlə sən 
Yenidən qəlbimə hökm edə bilsən  
Mən bu həqiqətə təslim olmaram. 
 
1930 
________________________Milli Kitabxana________________________ 
102 
 
BİR AZ GÜLMƏK ÜÇÜN 
 
Qardaşım Osman Sarıvəlliyə 
 
Söylə sən ey, təbiət! Yoxmu sənin günəşin?  
Bu qaranlıq gecələr həmişəlikmi əşin?  
Mən də bir insanam, ah! Məna ver sözlərimə,  
Bəlkə də kor kimiyəm, işıq ver gözlərimə,  
Mən də görüm varlığı, Ayı, Günü, ulduzu;  
Hər çiçəyi, hər gülü, hər qadını, hər qızı  
Oxşamaqdan yoruldum; 
Başqalşmaq istərəm.  
Qanadlı bir quş kimi dağlar aşmaq istərəm.  
Arzularım çoxalır, mən acizəm uçuşda,  
Karvanım çıxdı yoldan bir çıxılmaz yoxuşda...  
O qaranlıq gecədə mən itirdim yolumu,  
Həyat bükdü belimi... Həyat qırdı qolumu...  
Sən ey quduz təbiət! Sən ey zəhərli ruzgar!  
Bu nəşəsiz günlərin, söylə, nə mənası var?  
Bəlkə də hər bir ağ gün bir qara gün deməkdir...  
Bəlkə də hər şirinlik bir acılıq yeməkdir...  
Bəlkə yalandır Günəş, həqiqətdir gecələr,  
Yordu mənim beynimi bu saysız bilməcələr.  
Sorsalar bu pərdəli fəlsəfələr neçindir?  
Deyin bu göz yaşları bir az gülmək üçündür. 
 
1930, 5 dekabr 
 
________________________Milli Kitabxana________________________ 
103 
 
MƏN HAZIRAM 
 
Bu gün mənim 
Sağlam bədənimdə qan-tərə batan 
Və yatan 
Bir saat kimi 
qəlbimi 
Bir şad xəbər salamladı:  
Dedilər: "Sinif qovğasıdır"  
Gələcək hərbin adı.  
İgid bir əsgər 
və qəhrəman  
Bir komandan kimi bəzən  
İçimdə mən 
Qalın və dolama yollar aşaraq – 
Şrak!  
Şrak!  
Şrak! 
Atılan güllələrə sinə gərirəm,  
Düşmən ordugaha yol göstərirəm 
və deyirəm:  
Qollarında qüvvət,  
Ürəyi sağlam bir gənc üçün  
Yaralanmış bir göyərçin kimi  
Qanadlarını sallayaraq  
Ucuz ölmək gülncdür.  
Burax, dedim - 
Məni burax!  
Dayanılmaz hərəkət...  
Azad nəfəs aldığım bu məmləkət  
Halal etməz igidlərin qanını,  
Mən hücumdan geri qalsam!  
Dəmirdir əsam. 
Nişan alsalar da gözlərimin qarasına – 
Bolşevik qəlbimlə, 
hazıram mən də  
Gələcək sinif qovğasına! 
 
1930 
 
________________________Milli Kitabxana________________________ 
104 
 
MƏN DƏ BİR ƏSGƏR KİMİ 
 
Nəbilərin,  
kralların, 
şahların 
ölümünə qərar yazırıq!  
Biz 
hərb istəmirik,  
hərbə hazırıq.  
Yoldaş firqə!  
Qanımız, 
canımız, 
bütün həyəcanımız  
Günəşin istisilə doludur.  
Bizi  
Qaranlıqdan 
işığa çıxaran  
və hər zənciri qıran  
Son məqsədin 
son yoludur.  
Bu yolun yolçusu 
daşqın bir su 
Və dənizlər kimi dalğalanan,  
Dəmir qapılardan intiqam alan  
Proletar!..  
Bölük-bölük, 
qatar-qatar  
çoxaldıqca nəslimiz,  
Dünyanın hər yerində biz.  
Gözlərimiz ayıq 
oxumalıyıq  
beynəlmiləl havasını,  
Bu 
son əməl  
havasını. 
 
  
________________________Milli Kitabxana________________________ 
105 
 
Qoy 
qarımış kapitalın  
Çürük 
və laxlamış 
dişləri ağarsın...  
Qoy 
onların,  
O ipək döşəməli 
salonların  
hər bəxtiyarlığı,  
bütün varlığı 
heçliyə varsın!  
Qoy 
dəmir barmaqlarımız  
Soyuq 
və qaranlıq gecələrin 
bağrını dəlsin!  
Düşmən qüvvələr  
qarşı-qarşıya gəlsin 
və başlansın  
Yerləri, 
göyləri 
titrədən bir hərb;  
Cənub, 
Şimal, 
Şərq,  
Qərb  
Bölünsün iki düşmən 
və barışmaz cəbhəyə!  
O zaman 
mən 
"daloy istismar!" – deyə,  
qızıl süngümü soxmaliyam  
piyli və yekə qarınlara!  
Vurduğum yara 
 
  
________________________Milli Kitabxana________________________ 
106 
 
gərək bir də sağalmasın!  
Düşmən ordugahdan  
nişan qalmasın!  
Nəbilərin, 
kralların, 
şahların 
ölümünə qərar yazırıq!  
Biz hərb istəmirik,  
hərbə hazırıq!.. 
 
1931 
 
  
________________________Milli Kitabxana________________________ 
107 
 
RAPORT 
 
Bakı mədən işçilərinə 
 
GİRİŞ 
 
Mən 
nəfəsləri benzin 
və kükürd qoxulu 
milyonların şairiyəm, 
Düşməniyəm onların — 
Divarları məxmər  
və ipək döşəməli  
salonların... 
 
RÜCU* 
 
Vur, 
dedin, vur! 
Zərbələrini 
bərk vur! 
Mənim arzum budur:  
Qollarına 
yeni qüvvələr gəlsin,  
və sənin 
əlinlə yüksəlsin  
Kirli, 
yamaliqlı kəndimiz,  
üklü, 
alıqlı kəndimiz!.. 
 
SALAM 
 
Salam sizə!  
Sizin qəlbinizlə 
yaşayan, 
 
 
                                                          
* Müraciət 
 
 
________________________Milli Kitabxana________________________ 
108 
 
və matorlu kəlmələri 
çiynində daşıyan  
      yeni şerin 
yeni şairindən 
salam! 
Şöhrətim kəndli  
Qapımız ömründə 
                  xırman görmədi  
məhsullu 
və bərəkətli... 
Yaşatmadım 
qanadımın altında  
      bir an,  
Ustamızın yolundan 
sapanlan,  
və qurtuluş gününü 
keçmişdə tapanları.  
Mənə 
bu dərsi 
verdi zaman.  
Qırdım zaman-zaman 
gözlərimə dolaşan  
      biri çaş, 
biri sarı 
gözlüyü mən,  
Sirrini görmədiyim dünya  
Gözlərimə 
göründü yenidən;  
Unutdum  
tüstülü daxmasında 
yemlik yediyim  
Babamın 
aciz xülyalarını.  
Unutdum 
o səfil gecələrin 
sərxoş röyalarını 
  
________________________Milli Kitabxana________________________ 
109 
 
və təkrar 
anmadım 
adım dolaşıq çağıran  
suların 
duyumlu səsnini..  
Mənə 
çox görmədi zaman  
çalışıb 
yaşamaq 
həvəsini...  
Gördüm 
damarlarımı dolaşan 
o köhnə qanın 
və onu yaradan 
köhnə romantikanın  
ən xəstə qurdunu... 
Öldürdüm onu!  
Öl- 
dür- 
düm!  
Və dedim: 
"Tarixi yaradan 
insanlar özudur.  
Bu, 
ən böyük 
ustamızın 
ən böyük sözüdür.  
Yenə dedim:  
Əlimi mən də vermeliyəm 
işçilərin əlilə;  
Mən də 
daş atmalıyam  
Sosialist 
Vətənimizin  
təməlinə!  
Alqış! 
  
________________________Milli Kitabxana________________________ 
110 
 
      Dəmir əllərilə 
daxmaları sökən,  
yerində saraylar tikənlərə!  
Ölüm! 
Sarı gözlüyünə  
qaranlıq çökən,  
gözünü köhnə dünyanın 
heçliyinə dikənlərə.  
Alqış!  
Sosialist yurdumuza, 
Kanallar çəkən,  
İlanlı çöllərdə  
ağ pambıq əkən 
zərbəçilərə!  
Ölüm! 
Başını paçasının  
arasında saxlayan  
Və ömrü yumurta kimi laxlayan 
tək atlı çərçilərə!  
Vur, 
dedim,vur!  
Zərbələrini 
bərk vur!  
Mənim 
arzum budur.  
Qollarına 
yeni qüvvələr gəlsin,  
və sənin! 
əlinlə yüksəlsin  
Kirli, 
yamaliqlı kəndimiz,  
üklü, alıqlı kəndimiz.  
Hey!.. 
Hey!..  
Addımlarını möhkəm at! 
  
________________________Milli Kitabxana________________________ 
111 
 
Sənin çiyinlərində yüksəlir 
Bu yeni həyat!  
Bu həyatda gördüm:  
Kirli gömləyini əynindən atanların  
döşündəki beş bucaqlı qırmızını. 
Ayaqları dolaşa-dolaşa 
məktəbə gedən  
anamın qalstuklu qızını.  
Gördüm 
adsızlığını 
və savadsızlığını 
ləğv edən,  
Kəndimizə 
özək katibi gedən 
bolşevik işçiləri.  
Günlər axır irəli!..  
Görəcəyəm: 
canındakı 
sönməyən həvəslə,  
və kolxoza bir səslə 
yazılan əməkçilərin 
ağ saçlı qarısını.  
Mən 
onları duymaqla keçirdim  
ömrümün yarısını...  
Görəcəyəm  
Quduran 
və bığlarnıı kişmişlə buran  
əyriburun 
hampaların ölümünü, 
onların son gününü.  
Zaman axıcı bir su, 
görürəm bunu.  
Dəyişir 
və dönür 
 
  
________________________Milli Kitabxana________________________ 
112 
 
Bəşər fikri, 
bəşər duyğusu.  
Zaman axıcı bir su...  
Bu suyun 
ən qüvvəli  
motoru 
və requlyatoru* - 
Proletar ordusu!  
Zaman axıcı bir su!  
Hey!.. 
Hey!..  
Addımlarını möhkəm at! 
Qat-qat çoxalt  
Kəndimizə yaraşıq 
və işıq 
verən elektrik tokunu.  
Mən 
onlara bağışlayım 
şerlərimin çoxunu  
və yazım:  
bu tok, 
bu toku yaradan "blok"  
İşçi-kəndli birliyidir!  
Bu birlik  
şəhərlə kəndin 
ən gözəl diriliyidir!  
Qoy 
kəndimizin üstünü  
Bulud kimi bürüyən 
və ətəyini sürüyən 
dumanlar 
Dağların ardına çəkilsin!  
Kəndimizə su gəlsin, 
dəmir yolu çəkilsin! 
 
 
 
 
 
                                                          
*Nizamlayıcı  
________________________Milli Kitabxana________________________ 
113 
 
 
  
Qoy 
minsin elektrik qatarına  
Sabaha salam versin  
Yarışa çıxanların 
zərbəçi dəstəsi.  
Sabahı da  
bu gün kimi,  
qura-qura  
Söyləyək:  
Ura!  Ura!!! 
 
1931 
  
________________________Milli Kitabxana________________________ 
114 
 
ÖLƏN ŞEİRLƏRİM 
 
"Tərbiyəçi olmaq üçün  
tərbiyə olunmaq lazımdır"  
K.Marks 
 
İncə bir bahar buludunn andıran 
və gəncliyi 
bir göl kimi dalğalandıran 
mavi gözlərə 
Yazdığım dastanlar 
Bu gün məndən uzaqsınız. 
Sizi mən 
ölən  
günlərin heçliyinə 
öz əlimlə göndərdim.  
Vərəmli 
və sıtmalı gecələrimi 
günəşli gündüzlərə döndərdim - 
“Dürrənin səsi”, 
“Dilcan dərəsi”,  
“Gözəllərim”, 
“Qəzəllərim”,  
...lərim..., lərim... 
və nələrim... 
Artıq gözlərimdən uzaqlaşdınız;  
Ölən bir cahanla siz 
gülüşsüz qucaqlaşdınız...  
O gün mən, 
ağır  
və ən 
çətin daqiqələrə qatlandım.  
Sərt  
və oynaq küləklər kimi, 
mən də qanadlandım.  
Bu bir uçuşdur! 
  
________________________Milli Kitabxana________________________ 
115 
 
Fikrim 
ruzgar, qanadlı bir quşdur.  
Axsadığım günlər oldusa bəzən  
mən yıxılmadım,  
Tarixə bolşevik yazılsın adım!  
Bayrağım 
damarlarımdakı qanlar kimi qırmızı,  
Polad nəslimizin varlığı beton!  
İnanmadı gələcəyin bu gününə 
nə Berkley. 
nə Platon. 
Kapital 
qotur itlər kimi tükunü tökür; 
Onların uzağı görməyən gözlərinə 
qaranlıq çökür... 
Tarix 
açır xəyanətini sosial-faşistlərin. 
Bu xəbər üşüdür varlığını 
menşevik "kommunistlərin".  
Belə bir gündə 
mavi buludların rənginə uymaq  
və gecələrin sarımtıraq,  
Çarpaşıq görünüşündə 
həyat duymaq 
Yaramaz!.. 
Odur ki, mən 
Siniflər doyüşündən törənən 
bir əsgər kimi, 
Şeirlərimi şüarlara döndərdim.  
Onları son döyüşün 
ilk cəbhəsinə göndərirəm. 
 
1931 
  
________________________Milli Kitabxana________________________ 
116 
 
QIZIL ŞƏRQ 
 
İnlədi Şərq, 
inlədi... 
Tunc əsrlərin dəmir çəngəlində. 
Çiyni zər paqonlu şahların, 
"gözə görünməyən allahların" 
əlində  
inlədi Şərq. 
Suların səsində matəm 
və göz yaşı dinlədi Şərq... 
Utanmadı, 
Böyük Britaniya lordları 
Utanmadı.  
Boynu zəncirli 
və kirli  
Şərqin 
"halına yanmadı".  
Odlara diri-diri qalandı Şərq.  
Dönə-dönə parçalandı Şərq – 
Altay, 
Tibet,  
Himalay,  
alay-alay 
o dağlar 
üzünü günəşə göstərmədi.  
Üyləri* qabar tutan əllər 
əyilib öz gülünü dərmədi...  
Bunu görməyən.  
İdealist əmələlər rənglədi maskasını,  
Günü-gündən, 
həmən  
açdı Şərq  
qollarını 
dərin 
 
 
 
                                                          
* Barmaqların bükükləri 
  
 
________________________Milli Kitabxana________________________ 
117 
 
və dibsiz göylərin 
"mələkli" boşluğuna, 
"tanrmın" sərxoşluğuna.  
Budur 
Şərqin ciyərlərini gəzən  
və onu bəzən 
       öldürən ilk azar,  
Bunun uzun tarixi var,  
Heyhat!..  
Ağarıb saçları, qocaldıqca 
        gəncləşir həyat.  
Gördü Günəş, 
       gördü Ay 
       ki, doldu tay-tay  
Kitayın ipək malı 
Parisin şantanlarına; 
Ümidim özgədir yarına.  
Qoy 
Yaxın gələcəyi görsün  
ve get-gedə hirsindən ölsün!  
Gecələr qayıq gəzintisinə çıxan  
Yanaqları boyalı London xanımları  
Bilsinlər ki, Şərqin varı  
Boşalmayacaq Avropanın limanlarına. 
Ümidim özgədir yarına.  
Çoxaldı bax, 
                  çoxaldı!  
Hər üsyana səbəb olan 
    böhran  
yenə çoxaldı.  
İşçilər işsiz qaldı,  
Çoxaldı  
qarnı açıq və yurdsuz 
     yavruların sayı.  
Doldu dar keçidli sokaklara*  
üsyançıların alayı. 
 
 
                                                          
* Küçələrə 
 
________________________Milli Kitabxana________________________ 
118 
 
 
 
Trak... 
Trak... 
Tra...raq...  
Divarları yırtaraq  
"Gəlin! 
Gəlin!"-dedilər.  
və hər gücünə güvənən 
düşmənə hücum başladı.  
İrilər sanldı silaha, 
körpələr daşladı...  
Yazıq!  
Kəsdi yolumuzu yenə 
faşizmin atlı dəstəsi,  
İşlədi gecənin dərinliyinə 
topların səsi,  
Demək, 
Düşmən hələ qüvvəidir.  
Ona bəzən 
kömək edən 
"işçilərin" öz əlidir.  
Aha!.. 
Az qaldı sabaha, 
ağarır dan yeri;  
Cəbhədə sağ qalanlar 
Dənməsin geri,  
ağarır dan yeri... 
 
1931 
  
________________________Milli Kitabxana________________________ 
119 
 
PAMBIQÇILAR 
 
Günün saçaqları yayılır düzə,  
Çünki təslim olur gecə gündüzə.  
Könül xumarlanır duyduqca dərin,  
Üfüqlər ləkəsiz, havalar sərin;  
İndi son bahardır, gəlib keçdi yay,  
Göydə təkər kimi yuvarlanır ay.  
Çöldə traktorun səsi canlanır,  
Obalar şənlənir, həyəcanlanır.  
Səslənir yamaclar, dağlar, dərələr,  
İnsanı güldürür bu mənzərələr.  
Oğru qarğalara tüfəng atılır,  
Qocalmış torpağa dərman qatılır.  
O biri yanda da bir böyük dəstə,  
Dillərdə bayatı, kəsmə şikəstə  
Arxın kənarında pambıq dərirlər.  
Dalda qalanlara yol göstərirlər.  
Biləklər çirməkli, döşlər önlüklü,  
Hamısı torbalı, hamısı yüklü,  
Tökür alınları puçur-puçur tər.  
Birisi yorulub deyir ki, - yetər,  
Gəlin nəfəs alaq, bir az dayanaq,  
Günün qabağında bir az da yanaq.  
Soyusun tərimiz, sonra başlayaq,  
Artıq dərənləri çox alqışlayaq.  
Olmaz! Olmaz! - deyir komsomol Pəri, - 
Bir şey yığmamışıq gələndən bəri,  
Nə tez yoruldunuz? Qoyun iş görək!  
Eyvaz bir asqırıb, bir öskürərək:  
Çox sağ ol, ay qızım, yamanca şeysən,  
Halaldır donunu qızıldan geysən;  
Yaraşır adına komsomolkalıq.  
Qarışdı, səsləndi birdən aralıq  
Yaşasın zərbəçi komsomol Pəri! 
 
  
________________________Milli Kitabxana________________________ 
120 
 
Bu hal düşündürdü tənbəl Əskəri;  
Başını qaldırıb yerindən qalxdı,  
Təzədən döşünə- bir önlük taxdı  
Qarışdı dəstəyə, qarışdı işə,  
Dostlar sevinəcək belə gedişə. 
 
Gəldi günorta çağı,  
Gün qızarıb yanırdı.  
Azca külək də vardı,  
Otlar dalğalanırdı.  
Zərbəçilər gəldilər  
Arxın kənarlarına: - 
Azarlarıq, - dedılər, - 
İşləsək ac qarına.  
Şirin söhbət içində,  
Çoxları bir biçimdə,  
İştahlanıb yeyirlər;  
Qızlar mahnı deyirlər.  
Yetmək üçün murada  
Xumar baxır Murada;  
O da bilib əhvalı  
Oynadır qaş-gözünü,  
Bir az çəkir özünü...  
Hamı duyub bu halı,  
Gülüb qaqqıldaşdılar,  
Köpüklənib daşdılar. 
 
Uzun boylu, ala gözlü dağ gövdəli birisi,  
Odur kolxoz gənclərinin danışıqdan dirisi,  
Pəhləvandır bu qəhrəman, zərbəçidir öz adı,  
İçlərindən baş qaldırıb şahin kimi sıçradı:  
-Bu gün işə çıxmayanlar, dünənkindən daha çox...  
Elə tənbəl insanların cərgəmizdə yeri yox.  
Əsmər qarı süməklənir kulakların yanında,  
Eloğlu da nağıl deyir xanlığın eyvanında. 
  
________________________Milli Kitabxana________________________ 
121 
 
Qasım kişi dünən gecə qoşub ulaqlarını,  
Ortaq olub Məcid bəyə - gedib odun satmağa.  
Gərək tutub yaxşı çəkək onun qulaqlarını,  
Bir də cürət eləməsin kolxozu aldatmağa.  
Gülpəri də dalaşmışdır! ərilə, birdən-birə  
Acığından gövdəsini qaldirb çırpmış yerə;  
Deyirlər ki, bərk naxoşdur yazıq, uşaq salmışdır,  
A yoldaşlar, yenilikdə köhnəlik çox qalmışdır.  
Xanpaşa da dünən gecə işdən çıxıb gedəndə  
Tərli-tərli su içmişdir, qanı donmuş bədəndə.  
Gərək bütün burdakılar bir əl kimi çalışaq,  
Çətinliyin hər qeydinə, hər dərdinə alışaq.  
Qüvvə bizim, motor bizim, torpaq bizim, su bizim.  
Öz əlimiz qursun gərək bu yurdda sosializm. 
 
Yedilər, içdilər qəhrəmanlarım,  
Üstünə od kimi düşdülər işin.  
Mənim də qəlbimdə coşdu qanlarım,  
Çünki yolçusuyam mən bu gedişin. 
 
1931 
  
________________________Milli Kitabxana________________________ 
122 
 
TİKANLI SÖZLƏR 
 
Mən yazmamış bilirəm  
və sevinib gülürəm 
ki,  
xoşuna gəlməyəcək. 
bu şerim.  
Yanaqlarına 
tək xal qoyanların;  
Bu dünyada 
nə mənsəbdən 
nə şöhrətdən 
doyanların.  
Çünki mən  
nə gülləri, çiçəkləri sayrışan 
tər cunalı yazların,  
nə sarı simləri 
sarılıq gətirən 
ağ sədəfli sazların,  
nə də ki, 
zurnalı düyünlər şairiyəm.  
Mən 
günəşi yarışa çağıran 
böyük günlər şairiyəm...  
Yox deyil bizim kəndlərdə  
ətəyinin altında rüşvət alanlar.  
Yuxulu, 
yorğun 
şikayətçiləri  
get-gələ salanlar;  
Açılır örtülü pərdə...  
Sənriyə-sənriyə 
piyləndikcə 
göbəklərindəki qatlar.  
Dərisinə siğmayan bürokratlar  
Yox deyil kəndlərdə; 
 
________________________Milli Kitabxana________________________ 
123 
 
Açılır örtülü pərdə...  
 Əgər 
etmirəmsə səhv,  
Onlar olur 
gah "firqəvi",  
gah bitərəf;  
Hər ikisi birdir,  
onlar əlbirdir.  
Budur, bax 
muxbirin yazdığı kağıza,  
Dolaşır ağızdan-ağıza:  
Tanıyın Salyanda  
Yıxılıb küp dibində yatan  
və hökümət atlarını  
yarı qiymətinə satan  
köhnə çovdar Şirəlini.  
Qırmızıları 
güllələdiyi zaman 
aparmışdı top əlini.  
O, Tiflisdə 
Qızıl verib sağaltmışdı topalını...  
Tanıyın Qazaxda  
Gündüzləri 
birliyin hesabına yaşayan,  
Gecələri 
banditlərə 
güllə daşıyan 
O yöndəmsiz Qulunu;  
Pirinə təpik atan 
kəndin o yoxsulunu.  
Tanıyın Gəncədə 
Həftəsi tamam olmamış 
kənddən şəhərə qaçan 
bir gənc müəlliməni;  
heç açmadı bu məni...  
Söylə şəhər, 
 
  
________________________Milli Kitabxana________________________ 
124 
 
neçə nəfər 
divarlarının arasında 
gizlənənlər var?! 
Səsini kəndlərdə qeyb edənlərdən, 
Söylə, şəhər, 
neçə nəfər? 
İnanmıram sənə mən!  
Edilən cinayətlərin 
adını 
tut onlardan xəbər al!  
Küçələrə məni də sal,  
Örtülü düşmən  
daha qorxuludur. 
 
 
1931 
  
________________________Milli Kitabxana________________________ 
125 
 
ŞEİR VƏ XALTURA 
 
"Kəndə, kəndə və kəndə 
və yenə də kəndə!" 
Belə yazdı bəziləri 
Şerin başında turp əkəndə. 
Sevmədim 
Qurama sözlərin 
cansız hərəkətini, 
və beynimə 
zorla 
pərçimlənən 
bu sözlərin ləzzətini... 
Sevmədim 
imzasını görünmək üçün atan, 
Qəlbi şablon 
və şarlatan 
şairlərin 
yerində şıllaq atmasını; 
Sevmədim 
onların sənət adına  
xaltura yaratmasını. 
Qoy 
oxucu gözlərinə 
gözlük taxsın 
və bu "şeir" adını daşıyan 
sözlərə bir də baxsın: 
"Kəndə, kəndə və kəndə 
və yenə kəndə!" 
Məncə bu "şeir" 
açıqca deyir: 
İçəriyə pəncərələrdən 
göz atanların 
Görüb yaşamadığı 
Həyat səhnəsini 
  
________________________Milli Kitabxana________________________ 
126 
 
Və qəlbini pula satanların 
Ən aciz səsini...  
Daloy  
qəlbini proletarın 
qəlbi 
kimi  
duymayan 
və şeirdə 
şerilik izi qoymayan 
bu qafiyəli dəllallar! 
Sənətin bazarına sürülməsin 
bu saxta mallar! 
 
1931 
 
 
 
 
 
* * * 
Keçdi günlər ki, sənin hüsnünə pərvanə kimi  
Gərərək köksümü yandım uca eşqimlə həmən;  
İndi sənsiz gəzirəm çölləri divanə kimi,  
Çıxıram böyləcə bəzən o xəyal dağına mən. 
 
Baxıram, keçdiyimiz yollara bir-bir baxıram,  
O keçənlər hələ sövq etmədə röyaya məni...  
Mən, zarafat deyil, ey sevdiciyim, can yakıram...  
Sənsən, əlbət, düşürən bu qara sevdaya məni. 
 
  
________________________Milli Kitabxana________________________ 
127 
 
** * 
Sən o deyilsən, ah!.. Dəyişdin, döndün,  
Buludlar qoynunda parladın, söndün?!  
Söndün mənim ruhum, amalım kimi,  
Artiq, xəyal olan xəyalım kimi. 
 
Nerdə, bir söylə, ah, nerdə o camal?  
Nə tez xarab oldun? Söylə, bu nə hal?  
Yararmı nazənin, incə bir çiçək  
Böylə iyrənc olsun...Yaramaz gerçək! 
 
Yaramaz şu boya, şu qırmızı rəng,  
İştə dodaqların nə diyər mələk?  
Nədir o sünilik, nədir ah, aman!  
Mən buna vicdanən ağladım, inan! 
 
Bir zaman dağlarda vəhşi lalə tək,  
Nə qədər gözəldin...Gülümsəyərək;  
O zaman mənim bu şikəstə ruhum,  
Bu darğın xəyalım, qəlbi-məcruhum  
Və bütün varlığım bir kölgə kimi  
Qoşardı arxanca yorulmadan,ah!..  
Həyat amansızdır...səndə nə günah?!  
Uydun böyüklərə, şana, şöhrətə,  
Uydun hər keçici eyşü-işrətə.  
Unutdun hər zövqü, qəlbi, vicdanı,  
Aradın bir şöhrətpərəst insanı.  
Sonra min rəng aldın və sürtdün boya,  
Kəndini sevdirmək istədin ona...  
Heyhat! Səni görcək iyrəndim bəlkə,  
Nədir üzündəki o çirkin ləkə?  
Sil! Sil onu, artıq görməyim bir də,  
Mən dözə bilmərəm bu sonsuz dərdə,  
İştə bax, nədənsə...nədənsə bilməm  
Mən yazmaq istərkən, qırıldi qələm... 
 
1931 
  
________________________Milli Kitabxana________________________ 
128 
 
ROT FRONT 
 
Gözlərim sancılarkən bu bayrağın rənginə,  
İçimdə dalğalardan gurultu qopdu yenə...  
Bu bayraq ki, üfüqsüz dənizlərdən keçərək  
Tutuldu güllələrə qızıl qanlar içərək;  
Şrapnellər ötürkən sağından və solundan,  
Bir çox döyüşdən çıxdı, qayıtmadı yolundan.  
O dolaşdı Berlinin sokaklarında* bəzən,  
Havasında bir ölüm, bir də ayrılıq gəzən  
Gecələrin qoynunda dalğalandı bu bayraq.  
Şerim inandırmasa, gəl onun rənginə bax!  
O bayraq ki, rəngi qan, varlğı, qəlbi qandır,  
Milyonların əlində bir yenilməz qalxandır.  
Mənsəb dalınca deyil, haqq axtarır dünyada,  
Ağ saçlı keçmişləri salsan bir az da yada  
Haq verərsən sözümə; 
Ki yer üzü,  
Sözün düzü,  
İki düşmən cəbhədən görünmədə gözümə, 
Haq veriniz sözümə.  
Bu bayraqdan oxudum sahildəki qanları,  
Sayıb sona yetmədim günahsız qurbanları.  
Bu bayraqda canlanır bir son aclıq dünyası,  
Qızlığmda dul qalan insanların röyası.  
Fahişəlik, yazıqlıq, sonra bilməm ki, nələr...  
Yol üstündə titrəyən ağ saqqallı çənələr;  
"İnsaf edin! Əl açın! Mən işsizəm" sözləri,  
Ağlamaqdan kor olan bir ananın gözləri;  
Cəbhələrdən qayıtmış, tək qollu qəhrəmanlar,  
Kitablara düşməmiş qanlı, qorxunc zamanlar,  
Hisli, nəmli, qaranlıq podvallarda yaşayan,  
Ömrün ağırlığını öz çiynində daşıyan,  
İşçilərin adından bir elçidir bu bayraq,  
Şerim inandırmasa, gəl onun rənginə bax! 
 
 
                                                          
*Küçələrində 
 
 
________________________Milli Kitabxana________________________ 
129 
 
 
 Bu bayraq ki üfdqsüz dənizlərdən keçərək,  
Tutuldu güllələrə qızıl qanlar içərək;  
O gərdi öz köksünü bombaların səsınə,  
Gəlib çıxdı nəhayət Şuralar ölkəsinə.  
Bizim bu qızıl Bakı aldı onu qoynuna,  
Qardaşlıq əllərilə sanlırkən boynuna  
Bu qırılmaz peymanı uzaqlardan gördülər,  
Avropanın, asyanın köpəkləri hürdülər.  
İndi bu bayraq gəzir əldən-ələ, dolanır,  
Mil düzünün, Muğanın pambıqları sulanır. 
 
Yarış gedir Şəkidə  
Lənkəranda, Ləkidə  
Qazax, Gəncə, Qarabağ,  
Bir çox dərə, bir çox dağ  
İndi durub üz-üzə,  
Gecə dönür gündüzə.  
Günlər keçir axaraq.  
Veriləcək bu bayraq  
Birincilik qazanan  
İnsanlara şübhəsiz,  
Bilirsiniz bunu siz. 
 
O bayraq ki, üfüqsüz dənizlərdən keçərək,  
Tutuldu gülləlrə qızıl qanlar içərək.  
Şrapaellər ötürkən sağından və solundan,  
Bir çox döyüşdən çıxdı, qayıtmadı yolundan.  
Üstündəki o yumruq üsyanın simvoludur,  
Bir üsyan ki, tarixdə qurtuluşun yoludur.  
Ordusunu çəkirkən yazdı genosse* Telman,  
Halqalı zəncirlərin qırıldığı bir zaman:  
Berlinin kəlləsində sancılacaq bu bayraq,  
Şerim inandırmasa, gəl onun rənginə bax! 
 
1932 
  
 
                                                          
* Yoldaş 
 
________________________Milli Kitabxana________________________ 
130 
 
SALAM 
 
Anam qoca, 
ömrü yarı,  
Axıtdığı göz yaşları  
Atama bir cavabdır.  
Əsrlərdən qadın üçün  
Ağlamaq bir savabdır...  
Bişir, düşür, yama, dara;  
Günün qara, gecən qara.  
Get dalında yetim gəzdir,  
Döşlərindən süd əmizdir.  
Ac qalsan da il uzunu,  
Sənə layiq gördü bunu  
Məhəmmədin şəriəti.  
Çünki adın  
Oldu qadın. 
Sillə, yumruq, qamçı, zopa,  
Haqq bağıran nəfəsindən  
Qışqırıqlar qopa-qopa  
Bu dünyada nələr çəkdin!..  
Nə gül dərdin, nə gül əkdin;  
Sən qaranlıq bucaqlarda  
Gün görmədin əzəlləri,  
O dərdindən danışmadı  
Vaqiflərin gözəlləri.  
Sirri dərin 
əsrlərin 
Pəncəsində çox zarıdın.  
Nə gün gördün, 
nə yarıdn… 
Salam sənə, işçi qadın!  
Dəyişmişdir bu gün adın.  
Boynundakı o halqalı  
Zəncirləri atırsan,  
Artıq bu gün yeni-yeni  
Məqsədlərə çatırsan. 
  
________________________Milli Kitabxana________________________ 
131 
 
Bildim, səni Oktyabr yaratdı,  
İnsanlığın günü-gündən  
Çiçəklənib boy atdl.  
Salam sənə, azad qadın!  
Dəyişmişdir bu gün adin.  
Sən bizimlə yol yoldaşı...  
Səninlədir bu həyat,  
Səni oğul və ər kimi  
Salamladım iki qat! 
 
1932 
 
  
________________________Milli Kitabxana________________________ 
132 
 
AŞIĞIN DƏRDİ 
 
Mən səni görmüşəm on beş ıl əvvəl,  
Dilində bir qoşma, bir dərdli qəzəl,  
Çadırdan çadıra qonaq gəzərdin.  
Yazıq! Duyulmadı sənin də dərdin,  
Sənin də göz yaşın sellərə döndü,  
Qaranlıq yollarda çırağın söndü;  
Sənin də bağrını nizələr dəldi,  
Buludlar qarşında salama gəldi.  
Sənin de yar deyib gözlədiyin qız  
Satıldı... şahlara dolandın yalnız.  
Bağladın meylini telli bir saza – 
O sarı simlərə söz yaza-yaza,  
Keçdikcə dağlardan, göy dərələrdən,  
Bir də ürək açan mənzərələrdən,  
Dərd alıb, dərd yedin illər uzunu,  
Bir soran olmadı kim gördü bunu? 
 
* * * 
Dilsiz qayalara dil deyib durdun  
Sənin bu dərdini dinlədi yurdun,  
Tapdandı gəncliyin, şərəfin, adın;  
Qamçılar altında sındı qanadın,  
Elin şikayəti ötdü səsində.  
Bəzən də bəylərin toy məclisində  
Dedin Koroğludan, Leyli-Məcnundan,  
Yoxsula bir xeyir çıxmadı bundan.  
Odlara bir yanıb, bir də qalandın,  
Ağır ellər kimi sən də talandın ... 
 
* * * 
Ay da taleyinə uzaqdan baxdı,  
Çaldığın havalar yandırıb yaxdı  
Yaslı gəlinləri, yaslı qızları,  
Ahından əridi dağların qarı. 
  
________________________Milli Kitabxana________________________ 
133 
 
Söylədi nalənin başqa hüsnü var, - 
Bəzi "şeir" yazan "nazik adamlar"...  
Onlara xoş gəldi, nədənsə, aşıq,  
Səssiz üfüqlərdə sönən hər işıq!.. 
 
* * * 
Sən ömrün uzunu çəkildin dara  
Baxıb şeir dedin göy yaylaqlara;  
Ağladı dərdinlə güllər, çiçəklər;  
Dumanlı dağlardan əsən küləklər  
Qurtuluş günündən vermədi müjdə,  
Haqqı söylədilər, hər zaman üzdə...  
Bükdü qamətini ahlar, amanlar,  
Göylərə sığmayan ağır zamanlar,  
Adına insanlar - məcnundur - dedi.  
Yoxsullar qazarnb, varlılar yedi.  
Bağladın meylini telli bir saza – 
O zərif simlərə söz yaza-yaza  
Obalar dolaşıb, oymaqlar aşdın,  
Sonsuz üfüqlərə hər gün yol açdın. 
 
* * * 
Yaxşı yadımdadır, bir yaz gecəsi  
Bir toy məclisində sən oxuyurdun.  
Dinib-danışdıqca sazının səsi,  
Ortada qışqırıb bir xal da vurdun,  
O toy məclisində sən oxuyurdun...  
Axşamdan bir uzun nağıl başladın,  
Qurtardı söhbətin gecə yarısı.  
Köhlən igidləri çox alqışladın,  
Məclisin gəlini, qızı, qarısı  
Üzünə boylanıb baxdılar mat-mat,  
Bir deyən olmadı: "Yoruldun, get yat"... 
 
  
________________________Milli Kitabxana________________________ 
134 
 
O gəzdiyin dağların qoynuna gün doğalı,  
Bir ömürlük sitəmdən insan azad olalı, 
Sənin də rəngində, bax 
Günəş doğmadan qabaq 
Bir qızartı parladı; 
Onun - həyatdır adı... 
Öz alnının tərindən, 
Sinənin dəftərindən 
Söz qoşursan qəhrəman insanların adına,  
Yaşmağını götürüb iclas açan qadına; 
Qışda, yazda və yayda 
Hər həftədə, hər ayda 
Bizim kolxoz kəndlərinin konsertinə gedirsən,  
Şabaş deyib qışqıran toyları tərk edirsən,  
Sən bu yeni dünyadan baxıb ilham alırsan,  
Olub keçən hər şeyi öz sazında çalırsan;  
Bəzən də radioda dalğalandıqca səsin,  
Bilirəm ki, yaşamaq, çalışmaqdır həvəsin.  
Mən demirəm büsbütün dəyişmişdir varlığın,  
Canından çıxmamışdır köhnə tamahkarlığın. 
 
* * * 
Sən yenə vaxt tapıb hey soxulursan  
Kirli çayçıların küncünə sən;  
Hər gələn yolçuya həmdəm olursan.  
O tərlan könlünün, şahin vüqarı  
Beş quruş uğrunda, bəzən alçalır,  
Özün də bilmirsən əlin nə çalır.  
Bazar başlarında soğan satanlar,  
Oğrular, əyrilər, o şarlatanlar  
Toplanıb başına: "sağ ol!" - deyirlər.  
Nuhun gəmisindən qalma şeirlər,  
Onlara dad verir xurmalar kimi,  
Soyuq məzarlarda həyat var kimi... 
 
  
________________________Milli Kitabxana________________________ 
135 
 
* * * 
Sən ey varlığında sənət yaşayan,  
O sarı simlərin ustası yoldaş!  
Əgər mənliyini sevməsə insan,  
Onun bu dünyada mənası bir daş...  
Bəlkə də bir tozdur... onu küləklər  
İstədiyi səmtə alıb sürüklər.  
Ölüb gedənlərin yasını burax,  
Anla ki, hər zaman axır bu həyat  
Daşqın sular kimi, gəncliyə bir bax!  
Fikrində, hissində inqilab yarat,  
Anla ki, hər zaman axır bu həyat! 
 
1932 
 
 
 
________________________Milli Kitabxana________________________ 
136 
 
YOLDAŞ KOMANDAN 
 
Bu gün dünya boyu bir axın var ki,  
İnsanlar ayrılmış iki cəbhəyə.  
Avropa, meydanın o qədər dar ki,  
Ömrün tükənəcək "vay" deyə-deyə 
 
Bilirik, tülküdən daha qurnazsan*.  
Dilində "qardaşlıq", əlində silah;  
Yüz barışdırıcı kitab da yazsan,  
Tutqun üfüqlərdə açılmaz sabah. 
 
Bəsdir aldatdığın tarix boyunca  
İşləyib, yorulub ac yatanları;  
Yalan vədləri gördük doyunca,  
Gördük o gizlindən ox atanları... 
 
Sübutmu? Kitayın bu günkü halı,  
Yerindən danışan bədənsiz başlar...  
Qayalar qoynunda qəlbi yaralı,  
Zəhərdən gicəlib gülən qardaşlar... 
 
Biz az döyüşmədik, qoca dünyada,  
Qorxub çəkinmədik isti qanlardan.  
Atımız ölüncə, getdik piyada,  
Çıxdıq o qarışıq imtahanlardan. 
 
Sibir düzlərində, Türkmən çölündə  
Açıldı qolların dəmir bağları.  
Nevada, Volqada, Baykal gölündə,  
Sahillər boyunca qovduq ağları. 
 
Şerim olacaqdır iti süngülər  
Sinəmi səngərə verdiyim zaman.  
O gün cəbhədəki hər qızıl əsgər  
Səsləyəcək məni - "Yoldaş komandan!" 
 
1932 
                                                          
* Hiyləgər 
 
________________________Milli Kitabxana________________________ 
137 
 
 
 
  
XAVƏR ÜÇÜN 
 
Karanlıklar çökürkən pəncərəmdə hər axşam,  
Parlar, gülər ruhimə gözlərində yanan şam.  
O şam ki, bir günəşdən daha parlak işıldar.  
Onda şair qəlbinin başqa bir arzusu var... 
Həyat, ölüm, səadət, 
Göz yaşları, fəlakət. 
Bütün bunlar canlanır xəyalımın önündə,  
Və ömrümün bəxtiyar olacağı bir gündə. 
Mən sənə bağlıyam bax! 
Səni görməzdən qabaq.  
Bu dünyada başımdan nələr keçdi, gözəlim,  
Gəl unutdur dərdimi, gəl bərabər gözəlim.  
İyrənmişəm həyatın başı soyuqluğundan,  
Yorğunam sevdiciyim nəşə, kef yoxluğundan  
Gəl avla könlümü sən, inanmışam sözünə,  
Bəzən sadə və yoxsul görünsəm də gözünə.  
Bəni əfv et eşq üçün, bütün bunlar düzələr,  
İki gəncin payına yalnız səadət gələr. 
 
1932, fevral 
  
________________________Milli Kitabxana________________________ 
138 
 
SEVGİLİM XAVƏRƏ! 
 
Sınamışam dönə-dönə bu dünyada baxtımı,  
Heç ömrümdə məna karşı doğru bir göz baxdımı?  
Əgər sən də vəfasızlıq və xəyanət göstərsən,  
Olacaqsan gözlərimdə qiymətsiz pul kimi sən.  
Açıq danış, açıq boylan örtülü pərdələrdən,  
Şübhə doğar, çox görmüşəm insanlarda bunu mən.  
Yaraşırmı sənə, Xavər, ikiüzlü yaşamak?  
Sonra məni uçurarsan... bir aya bak, günə bak.  
Ləkəsiz ol onlar kimi, bu yaraşır adma,  
Vəfasızlıq və xəyanət səfalətdir kadına.  
Varsın, məni okşamasın gözəllərin kılığı  
Neyləyirəm bir aşkı ki, onun var ayrılığı?  
Gülür günəş, gülür həyat, bu gülüşdə həyat var,  
Sənin görə bilmədiyin özgə bir kainat var.  
Uçurumlar, kayalıklar korkutmayır kəlbimi,  
Dayanmışam dənizlərdə, dalğalarda dağ kimi.  
Tufan kopsun, yellər əssin, oynamaram yerimdən,  
Poladlardan kurulmuşam, əyilmərəm insana mən. 
 
1932 
  
________________________Milli Kitabxana________________________ 
139 
 
BAHAR 
 
Mən səni gördükcə gözlərim yanır,  
Sən ey gəncliyimin güzgüsü bahar!  
Uçan buludların bəzən dayanır,  
Yoxsa söyləyəcək bir sözünmü var?  
Sən ey gəncliyimin güzgüsü bahar! 
 
Özün bilirsən ki, xeyli zamandır  
Çiçəkli düzlərə qanad gərmədim.  
Kim deyər gəncliyim haman, hamandır – 
Mən keçən günlərə yol göstərmədim;  
Çiçəkli düzlərə qanad gərmədim. 
 
Bahar! Gəl demə ki, qanım soyuqdur,  
Mənim də qəlbimdə əməllərim var...  
Kim deyir, sevginin mənası yoxdur?  
Gözlə, qırılmasın ortada ilqar,  
Mənim də qəlbimdə əməllərim var... 
 
Qoy deyim onlari, eşit, sən də bil;  
Bil ki, hər əməlim bir kainatdır.  
Səsimə səs versin bağçada bülbül;  
Cahanda ən gözəl, məncə, həyatdır,  
Bil ki, hər əməlim bir kainatdır... 
 
1932 
  
________________________Milli Kitabxana________________________ 
140 
 
KOMSOMOL MARŞI 
 
Bir yeni qüvvətlə sıçradıqca sən  
Baxır qüdrətinə sevinir Vətən.  
Dağlar da səslənir, daşlar da birdən:  
Hücuma tanklarla keçir komsomol,  
Təbiət, təslim ol! Düşmən, təslim ol! 
 
Qorxub çəkinmədik ölümdən, qandan,  
Çıxdıq illər boyu çox imtahandan,  
Dağı dağ üstünə qaldırır insan.  
Hücuma tanklarla keçir komsomol,  
Bir-iki, bir-iki, bir-iki... Sol! Sol! 
 
Daiğalan, bayrağım, qayna, dalğalan!  
İgidlər qanıdır rəngindəki qan...  
Sabahın qoynunda borular çalan  
Hücuma tanklarla keçir komsomol,  
Təbiət təslim ol! Düşmən, təslim ol! 
 
Kimdir addımını sağdan atanlar?  
Yürüş ahəngini pozub qatanlar?  
Yerlərin göylərə işarəsi var:  
Hücuma tanklarla keçir komsomol,  
Bir-iki, bir-iki... bir-iki... Sol! Sol! 
 
Atın güllələri, yayılsın göyə.  
Azğın ürəklərə budur hədiyyə!  
Dünyada qan izi kəsilsin deyə  
Hücuma tanklarla keçir komsomol  
Təbiət, təslim ol! Düşmən, təslim ol! 
 
1932 
  
________________________Milli Kitabxana________________________ 
141 
 
CİNAYƏT 
 
Səbəbsiz deyildir nə ölüm, nə qan,  
Nə sevda, fırtına, nə dağda duman;  
Bütün fəlakəti yaradır "insan",  
Mən bu həqiqəti səndən öyrəndim. 
 
Bəlkə sayıqladan məni azardır,  
Başıma gen dünya yenə də dardır.  
İçimdə gizli bir"cinayət" vardır...  
Nə qədər alçalıb, nə qədər endim,  
Mən bu həqiqəti səndən öyrəndim. 
 
Parçalan, ey qəlbim! Bir dəfə sökül!  
Xəstə yarpaq kimi ovxalan, tökül!  
Bəlkə zədələndi o dərdiyim gül...  
Artıq öz-özümə baxıb iyrəndim,  
Mən bu həqiqəti səndən öyrəndim. 
 
1933, 7 oktyabr 
  
________________________Milli Kitabxana________________________ 
142 
 
BİZİM BAYRAM 
 
Hər il bu bayramın adı gələndə  
Al geyib bəzənir bizim Vətən də.  
O gün izdihama qarışıb mən də  
Qəlbimin qanıyla şeir yazıram,  
Bu şərətli günə mən də hazıram. 
 
Bir gün silahlandı işçinin əli,  
Yıxıldı dünyanın əski təməli.  
Alıb dalğalara beynəlmiləli,  
Sahillər boyunca oxudu Neva,  
Yerin qüvvətindən titrədi hava. 
 
Sibir çöllərində zəncir səsləri  
Lal olub, ötmədi o gündən bəri;  
Lenin - inqilabın böyük rəhbəri  
Söylədi əmr ilə "bu gün" sözünü,  
Zaman ayırmadı bizdən özünü. 
 
O vaxtdan bəriyə onaltı ildir,  
Dünya o əvvəlki dünya deyildir.  
Mənim sözlərimi cahana bildir:  
Yurdumun bu əziz, şanlı günündə  
Qızarsın od kimi, rəngi günün də! 
 
Kimdir əbasının altda ağlayan,  
Yaslı gəlin kimi qara bağlayan?  
Görsün, sular kimi coşub çağlayan  
Bu qızıl bayraqlı gənc nəslimizi,  
Dənizlər arxası tanısın bizi... 
 
Bu əsgər, bu yürüş, bu hündürboy at, 
Bu üstü yazılı rəngli plakat, 
Bu daşqın həyəcan, bu qaynar həyat 
İnsanın fikrini alıb gəzdirir, 
Hər biri şeirdir sayılsa bir-bir. 
  
________________________Milli Kitabxana________________________ 
143 
 
Bir su kənarında şəhərdən uzaq  
Dağların qoynunda o şənliyə bax!  
Kolxozçu yoldaşlar günəşdən qabaq  
Durub qarşılayır bu böyük günü,  
Aşıqlar da çalır öz gördüyünü. 
 
Könül havalanıb gəzir dağları,  
Sinəmdən getməyir elin ilqarı.  
Bir də o yerləri görsəydim barı  
Deyərdim onlara şerimi özüm,  
Onda yaşarardı şadlıqdan gözüm. 
 
Deyirlər bu ilin məhsulu çoxdur;  
O gördüyüm kənddə dilənçi yoxdur;  
Əlimiz işdədir, gözümüz toxdur.  
Bu xəbər ölkəmin zəfər səsidir,  
Bu şanlı bayramın hədiyyəsidir. 
 
Yenə də qışqırır yoldaş Lökbatan,  
Bütün torpağında, daşında fantan;  
Günəşə yüksələn, ulduza qalxan  
Sağlam insanların intuziazmı  
Dağlardan alçaqmı, sulardan azmı? 
 
Bu hal düşündürur qan düşmanı,  
Başına sıçrayır qəlbinin qanı;  
Qoy külə döndərsin gendən baxanı  
Ətəkli çöllərdə ağaran dəniz;  
O canlı sənəti görə bilsəniz!.. 
 
1935 
  
________________________Milli Kitabxana________________________ 
144 
 
SEVGİ 
 
Yenə də ruhumu gəzdi bir duyğu...  
Götür albomunu, mən deyim, sən yaz!  
Bizim dünyamızda günah deyil bu – 
Səninlə üz-üzə danışsaq bir az.  
Götür albomunu, mən deyim, sən yaz! 
 
Gecələr yalnızam mən yatağımda,  
Bilirəm yalnızsan hələlik sən də.  
Xəyalım dağılır yellər əsəndə,  
Dalıb düşünürkən öz otağımda,  
Gecələr yalnızam mən yatağımda. 
 
Söylə, təbiətə uyğunmu, səncə  
Keçdiyim yollarda qalmasın bir iz?..  
Özünü anlayıb, duyan bir gəncə  
Gülüncdür bu başısoyuqluq şəksiz;  
Keçdiyim yollarda qalmasın bir iz?.. 
 
Bax, nıəni incidir, ağrıdır bəzən  
Hər axşam bir evdə qonaq qalmağım:  
Rəngində ölümün kölgəsi gəzən  
Şübhəli qızlardan adres almağım;  
Hər axşam bir evdə qonaq qalmağım... 
 
Bağışla, sevgilim, açıq söylədim!  
Gizli nöqtələrə əl aparma sən.  
Sonra o qızları, sorma neylədim.  
Həyatın iç üzü örtünür bəzən.  
Gizli nöqtələrə əl aparma sən... 
 
1933 
  
________________________Milli Kitabxana________________________ 
145 
 
SEVİRƏM 
 
Mən də bir insanam, mən də canlıyam,  
Mənim də qəlbimin arzuları var.  
Deyirlər arabir dəliqanlıyam.  
Çox da deyinməsin dalımca əğyar!  
Mənim də qəlbiınin arzuları var... 
 
Mən səni sevmədim "o gözlər" deyə,  
Gözümdən od kimi yaşlar tökmədim.  
Mən sənə vermədim qızıl hədiyyə,  
Çünki yalvarmadım və diz çökmədim;  
Gözümdən od kimi yaşlar tökmədim. 
 
Sən Xumar deyilsən, mən də ki, Sənan,  
Bugünkü sevginin başqadır andı.  
Nə Məcnun, nə Leyli, nə də biyaban  
Qalmamış, onların adı yaşandı;  
Bu günkü sevginin başqadır andı. 
 
Qoy bizə gülməsin nə dost, nə də yad,  
Ehtiyatlı danış, ehtiyatlı dur!..  
Nə qədər mən sağam, get dolan azad!  
Fəqət sevgilimdən xahişim budur:  
Ehtiyatlı danış! Ehtiyatlı dur!.. 
 
Haydı, insanlara qaynayıb qarış  
Qalma bu dünyada həyatdan iraq!  
İstəsən aləmi gəz qarış-qarış,  
Xain adamları tez görüb buraq,  
Qalma bu dünyada həyatdan iraq! 
 
Hüsnünü örtməsin nə pərdə, nə rəng – 
Ay kimi saf dolan, gün kimi açıq.  
Keçmişin üstünə qələm çəkərək,  
Vuruş meydanında vuruşmağa çıx,  
Ay kimi saf dolan, gün kimi açıq! 
  
________________________Milli Kitabxana________________________ 
146 
 
Bu son sozlərimi qulağından as!  
Dünyada, hər günün bir hökmü vardır.  
Vaxtını almasın nə toy, nə də yas,  
Gurlayan səsinlə "irəli!" hayqır;  
Dünyada hər günün bir hökmü vardır. 
 
1933 
 
BƏZƏK VƏ ZİNƏT 
 
Deyirlər arabir arxamca baxıb  
Sadə geyimimdən gileylənirsən.  
Bəzən də yuxudan yarımçıq qalxıb,  
Titrəyib, döyünən o qəlbinlə sən  
Sadə geyimimdən gileylənirsən. 
 
Omrümün ən yoxsul zamanlarından  
Məndə bu sadəlik bir adət olmuş.  
Başqadır güzəran, başqadır insan.  
Könlüm azad gəzən havalı bir quş – 
Mandə bu sadəlik bir adət olmuş, 
 
Bir də sevgilimi aldatmaq üçün  
Dəyişib cildimi başqalaşmadım.  
Böyük bir hünərim yoxsa da bu gün,  
Necə olsa, yenə şairdir adım;  
Dəyişib cildimi başqalaşmadım. 
 
Səndən əvvəlkilər uymuş zinətə,  
Yaşamış dünyada simuzər üçün.  
Nə qəlbə yanmışdır, nə məhəbbətə...  
Qadın böyüdülmüş yalnız ər üçün:  
Yaşamış dünyada simuzər üçün. 
 
Hər daşı qaldırıb altına baxsan,  
Ordan unudulmuş bir nalə gəlir... 
 (Sən həyata görə hələ uşaqsan)  
Dünyada hər nə ki, xəyala gəlir – 
Ordan unudulmuş bir nalə gəlir!.. 
 
 
________________________Milli Kitabxana________________________ 
147 
 
1933 
 
  
ANAMIN DƏRDİ 
 
Bəzən o insanı düşündükcə mən,  
Titrədir canımı dağlar ruzigarı;  
Köklü ağac kimi qopub yeriradən,  
Uçuram bir dərin boşluğa sarı,  
Titrədir canımı dağlar ruzgarı. 
 
O gözol xilqətin nəydi vərdişi? – 
Beşik yırğalayıb, paltar yamamaq;  
Onun belindəydi evin hər işi.  
Anamı səslərdi günəşdən qabaq.  
Beşik yırğalayıb, paltar yamamaq. 
 
Atam yuxulardı tər tökə-tökə,  
Günəş qurşağına qalxana kimi;  
Onun qarşısında diz çökə-çökə  
Anam çalışardı, bir ana kimi;  
Günəş qurşağına qalxana kimi. 
 
Sonra da dərindən nəfəs alaraq,  
Şikayət eylərdi öz taleyindən;  
Qızlıq günlərini yada salaraq  
Həyata, hər şeyə küsərdi bəzən,  
Şikayət eylərdi öz taleyindən; 
 
Atam acıqlanıb döyəndə onu,  
Durub boylanardı qara qul kimi;  
Vaxtına çatmadı ömrünün sonu.  
Qaranlıq üstündə qaraul kimi,  
Durub boylanardı qara qul kimi. 
 
Anamın gözləri baxtından qara...  
Bəzən buluıdlara baxıb dalardı.  
Dərdini söyləyib qarlı dağlara.  
Qəlbini saz kimi tutub çalardı. 
 
  
________________________Milli Kitabxana________________________ 
148 
 
* * * 
Bir sabah anamın belində sənək,  
Yolda gah üşüyüb, gah əsnəyərək,  
Dönüb qayıdanda bulaq başından,  
Yolda söz atmışdı ona bir cavan:  
"Bir dayan, ay gedən, de haralısan?  
De hansı,dağların tək maralısan?"  
Anam bu səsdəki hissi-hörmətə.  
Təmiz şairanə bir məhəbbətə  
Cavab verməyərək evə tələsmiş,  
Vücudu yel kimi titrəyib əsmiş.  
Sonra da atamı tutaraq dilə,  
Açmış əhvalatı o gülə-gülə.  
"İnək göz etməsə, buğa sıçramaz", - 
Deyərək, anama vurulan qapaz  
Qadın başını endirmiş yerə...  
O məhkum insana tutulan dirə;  
Özün görursən ki, bir faciədir...  
Anla ki, sevgilim, qısqanclıq nədir?  
O gündən qadının qəlbi qanadı,  
Bir də açılmadı qolu-qanadı.  
Qəfəsdə inləyən o yaralı quş  
Açıq bilirdi ki təhqir olunmaış.  
Odur ki, hər zaman ah çəkib ağlar,  
Ahını dinlərdi dinləyən dağlar...  
O gündən bəriyə bir gün görmədi;  
Onun cavan ömrü uzun sürmədi.  
Qadın bu dərd ilə içini yedi,  
Bir axşam varlığa əlvida dedi.  
Çökdü evimizə acı bir sukut,  
Gülürdü sağlara o ölü-tabut...  
O gündən dəyişdi atamın halı;  
Pozuldu onun da fikri, xəyalı,  
Arabir anamın yatdığı yerə  
Baxıb ağlayardı o birdən-birə  
Tutduğu işlərə peşiman kimi. 
 
  
________________________Milli Kitabxana________________________ 
149 
 
Vaxtsız ayrılığa dözmədi qəlbi – 
Ağardı saqqalı, saçı qar oldu,  
Dərdi yetim qalmış uşaqlar oldu,  
Dərdini, fikrıni dağıtmaq üçün  
Gedib qonşuları gəzərdi hər gün.  
Gəzdiyi - məhv olmuş səadət idi.  
Son təsəllisi də - ibadət idi.  
Ki, tanrı əfv edə onun suçunu.  
O gündən gülmədi ömrü uzunu...  
Sevgilim! Anla ki, qısqanclıq nədir?  
Anla ki, doğrudan o, faciədir... 
 
1933 
  
________________________Milli Kitabxana________________________ 
150 
 
SEVGİLİMİN QILIĞI 
 
Gecə cansız, gecə sakit, gecə lal!  
Nə qədər uçsa da uçduqca xəyal.  
Udur insanı bu zülmətli gecə,  
Bu vəfasız, bu rütubətli gecə.  
Ay uzaqlarda, küsüb gendə durur,  
Məni yelkən kimi fikrim uçurur  
Döyür ətrafını şiddətli boran,  
Sevgilimdir başım üstündə duran,  
Yuxusuz gözləri hərdən süzülür,  
Baxıb əhvalıma candan üzülür  
Və deyir: "Yazma, yazıqsan, daha yat,  
Düzələn şey deyil onsuz da həyat.  
Nə mürəkkəb, nə kağız qalmadı, dur,  
Bu esr şairi vaxtsız unudur...  
Qapının ağzını almış qara qış,  
Filosoflar belə şaşqın qalmış,  
Bu həyatın dolaşıq yollarına,  
Ac qalarsansa bu gündən yarına.  
Bizə bir kimsə çörək verməyəcək,  
Qadının "ver!", çocuğun "ver!" deyəcək.  
Nə mürəkkəb, nə kağız qalmadı, dur!  
Bu əsr şairi vaxtsız unudur...".  
Xayır! Aldanma əziz arkadaşım,  
Daşa dəysin də, qayıtsın da başım,  
Ta ki, dünyadakı hər sirri bilim,  
Uzun olsun da həyatımda dilim.  
Demə sərsəm gecələr yolçusuyam,  
Mən doyüşlərdə həyat ordusuyam!  
Geri qalmaq - ölümün nərdivəni,  
O qaranlıqlara qaytarma məni.  
Sən deyirsən ki, "yazıqsan, daha yat,  
Düzələn şey deyil onsuz da həyat".  
Nə sənindir, nə mənimdir bu əməl,  
Özgə bir yerdə danışma bunu gəl. 
  
________________________Milli Kitabxana________________________ 
151 
 
Düşün, ətrafını gör, bir də düşün,  
Yoxsa mənasız olur hər gülüşün,  
Daha xoşbəxt edəcəksən məni sən,  
Özün öz taleyini həll etsən...  
Sən deyirsən ki, "yazıqsan, daha dur,  
Bu əsr şairi vaxtsız unudur".  
Nə sənindir, nə mənimdir bu əməl,  
Özgə bir yerdə danışma bunu gəl.  
Qoparıb qəlbimi sən vurma daşa,  
Gəl! Yaxın gəl! Oxuyub qıl tamaşa  
Əsərimdən gorünən heykəlimi;  
Tutma, qoy yazsın, əzizim, əlimi.  
Nə rəyasət, nə cəlal istəyirəm,  
Sadə hiss, sadə xəyal istəyirəm, 
- Məni şerinlə sevindirdin, əvət! 
- Yaşaşın öyləsə dünyada sənət! 
Onun ardında nə hikmət görünür!. 
Bütün insan və təbiət görünür. 
 
1933 
 
  
________________________Milli Kitabxana________________________ 
152 
 
DƏNİZ GƏZİNTİSİ 
 
Sevgilim, gecənin rənginə bir bax!  
Sayrışan ulduzlar göz kimi parlaq.  
Sallamış dənizə ay məndilini*,  
Dəniz danışdırır öz sahilini.  
Baxıb keçənlərə, göz qırpır mayak,  
O bir keşikçidir hər zaman oyaq†.  
Gəzdirir özünü böyük bir vapor,  
Vaporda səslənir, döyünür motor.  
Onun zirvəsində durur kapitan;  
İndi təbiətə hökm edir insan.  
Yorulmaq bilməmiş insanın əli  
İnsan yer üzünə tanrı gələli.  
Görünməz olmuşdur dənizin dibi.  
Qayıq yırğalanır bir beşik kimi.  
Dalğalar atlanır, dalğalar enir,  
Doğru demişlər ki, şairanədir,  
Qayıq gəzintisi mahtaba‡ qarşı,  
Sahildə səslənir gazıntı marşı,  
Gəzdirir bizi də mehriban dəniz  
Açılıb dincəıir sinirlərimiz.  
Suda ilan kimi şütüyür qayıq...  
Xavərim, yatmamış... sevgilim ayıq!..  
Sevgilim, nə gözəl bahar gecəsi!  
Bizə layla çalır dənizin səsi.  
O kimdir sulara qəzəl oxuyur,  
Cahana hər gələn bir əsər qoyur...  
Sussun o bayquşun pərişan səsi;  
Sevgilim istəyir həyat nəğməsi!  
Dalğalar əsəbi, dalğalar qara,  
Köksünü çırpdıqca bu dalğalara  
Suda ilan kimi şütüyür qayıq,  
Sevgilim yatmamış... sevgilim ayıq!.. 
 
1933 
                                                          
* Dəsmal (əl dəsmalı) mənasında  
† Yəni  
‡ Ay işığı 
 
 
________________________Milli Kitabxana________________________ 
153 
 
 
 
ÇƏNƏ SÖHBƏTİ 
 
Qapılar bağlanır, gecə yarıdır,  
Gəzir pəncərəmin qabağında ay.  
Bu ay qaranlığı sorub əridir;  
Buludlar dağılır uzaqda lay-lay,  
Gəzir pəncərəmin qabağında ay. 
 
Sevgilim yanımda yatır baş-başa,  
Uzanır ortada çənə söhbəti.  
Onun hər zamankı xoş təbiəti  
Deyir: mehriban ol, mehriban yaşa,  
Sevgilim yanımda yatır baş-başa. 
- Doğru demişlər ki, qızların nazı 
Onların eşqindən uzun olurmuş. 
Yolunda illərcə süründüm azı, 
Get-gəli sevməyir bizim quruluş... 
 
- Qınama qızları, bu ehtiyatdır, 
Dünyada tez qızan, tez də soyuyur. 
Məhəbbət özü də canlı həyatdır, 
Onun varlığını yaşayan duyur; 
Dünyada tez qızan, tez də soyuyur. 
 
- Xayır! Məhəbbətin gözü kor olur. 
Onda nə ehtiyat, nə imtahan var. 
Sevməyin hissi ki, ürəyə dolur 
O bəzən güldürür, büzən ağladır,  
Onda nə ehtiyat, nə imtahan var. 
 
- Bu sözdə doğruluq olsa da qismən, 
Yenə də fikrinə qol çəkmirəm mən. 
Ömür-gün sevdası deyildir asan, 
Çox gözəl olsa da zahirən insan, 
Yenə də ortada imtahan gərək. 
Yoxsa ki, gündə bir eşqə gələrək 
Hər ötən yolçuya könül bağlamaq. 
  
________________________Milli Kitabxana________________________ 
154 
 
Sonra da ardınca baxıb ağlamaq  
Əskiklik gətirər hər insana, bil!  
Nə erkək, nə qadın əyləncə deyil.  
Bir parça söyləyim misal üçün mən  
Həyatda gördüyüm bir faciədən:  
Yaşıl təpələrdə izlər buraxan,  
Yel kimi kükrəyib, su kimi axan  
Qeydsiz bir könül, azad bir könül,  
Ətirli bir çiçək ətirli bir gül  
Gündə boy atardı günəşə qarşı;  
Onun kaman kimi əyilmiş qaşı,  
Durna baxışları, şirin söhbəti,  
O gözəl xilqətin xoş təbiəti  
Gəzib dolaşırdi ağızda, dildə;  
"Xuraman" dedikcə ağız da, dil də  
Gözəllik dadardı bu adda insan!  
Bir nur tökülərdi baxışlarından.  
Xuraman sevərdi ay işığını,  
Xilqətin o gözəl yaraşığını;  
Baxıb saatlarca mahtaba sarı,  
Uçardı göylərə zil baxışları.  
Bir su kənarında göyərən otlar,  
Göydə məclis qurub duran buludlar  
Bir qaya, bir təpə, bir dağ, bir dərə,  
Xəyalı güldürən bir xoş mənzərə  
Onun diqqətini tutardı həmən.  
"Of...Sənin eşqindən divanəyəm mən"  
Deyən, bir insana uydu zavallı  
O şair könüllü, rəssam xəyallı.  
Xuraman izlədi, öz arzusunu,  
Ondan çəkinmədi illər uzunu;  
O qoşdu şəhərə oxusun deyə,  
Ömrünü sənətə verdi hədiyyə.  
Yazıq! Zəhərlədi o gözəl qızı  
Həyatın pozulmuş bir əxlaqsızı.  
"Mən sənin eşqinlə, əziz Xuraman,  
Xəstə uşaq kimi inlərəm hər an", - 
  
________________________Milli Kitabxana________________________ 
155 
 
Deyən bir alçağa! uydu zavallı,  
O rəssam duyğulu, şair xəyallı,  
O dağlar gözəli Xuramancığaz.  
Birinci görüşdən keçməmiş bir az  
Onlar evləndilər, fəqət faciə  
Bununla qurtarıb bitməyir yenə.  
Xuraman bir axşam evində yalnız,  
Çəkdiyi lövhələr qarşısında qız  
Dalıb düşünərkən yoldaşı birdən:  
"Xuraman, qalmamış o məhəbbətim,  
Getdi etibarım, getdi hörmətim,  
Nə incə sənətin, nə də bədənin,  
Nə də ki, o durna gözlərin sənin  
Artıq güldürməyir, açmayır məni,  
Bağışla, saxladım yolundan səni.  
Xuraman yerində daş kimi donur,  
Xəyalı çırpınıb, dağlara qonur,  
Orda maral kimi boynunu bükür,  
 
Qumral gözlərinə qaranlıq çökür... 
"Əvət, təbiətim hər zaman dönür,  
Könül bir oddur ki, yandıqca sönür...  
Məndə nə irada, nə ixtiyar var;  
Xəyalım ölçüsüz bir dəli ruzgar,  
Köçəri quş kimi hər yerə qoşar,  
Harda axşamlasa, orda da yaşar.  
Onun başqa donlu bir xilqəti var,  
Hər zaman dəyişən təbiəti var.  
Səadət, ailə, sevgi əbəsdir – 
Dünya dedikləri bir quru səsdir..."  
O gündən yaşadı Xuraman yalqız,  
Dünya gözlərində günəşsiz, aysız  
Bir qaranlıq kimi boğurdu onu,  
Yaxşı gətirmədi ömrünün sonu;  
Dağlardan aldığı vüqarı qızın  
Çəkmədi zülmünü bir əxlaqsızın. 
 
  
________________________Milli Kitabxana________________________ 
156 
 
Dəyişdi günbəgün qızcığın halı,  
Pozuldu gördüyüm o gül camalı.  
Pozuldu ömrümün ağ gün dəftəri  
Qızlığı əllərdə gedəndən bəri.  
Bir axşam ah çəkib asdı özünü,  
Həyata, hər şeyə yumdu gözünü  
Deyən sevgilimin sinəsi qalxdı,  
Elə bil üstündə ildırım çaxdı.  
Süzüldü göz yaşı kirpiklərindən,  
Çəkib nəfəsini aldı dərindən.  
Sevgilim yanımda yatır baş-başa,  
Uzanır ortada çənə söhbəti;  
Onun hər zamankı xoş təbiəti  
Deyir: melıriban ol, mehriban yaşa!  
Sevgilim yanımda yatır baş-başa... 
 
1933 
  
________________________Milli Kitabxana________________________ 
157 
 
CƏBHƏDƏ 
 
Toxunub dağlara qayıdır yenə  
Sərhəd boyundakı hücum borusu;  
Soxulmuş gecənin dərinliyinə  
Komandam altında insan ordusu,  
Sərhəd boyundakı hücum borusu. 
 
Atım köpüklənir, atım buğlanır – 
Donmuş qırov kimi sinəsində tər.  
Atımin nalları od tutub yanır;  
O, bəzən altımda uçunub, titrər,  
Donmuş qırov kimi sinəsində tər. 
 
Topçular alayı gəlir arxadan,  
Fırlanır, dolaşır təkər səsləri.  
Bir yeni şey deyil nə ölüm, nə qan...  
Ordumuz yenə də axır irəli,  
Fırlanır, dolaşır təkər səsləri. 
 
Günəş qırpınanda açıldı hava,  
Dayandı ordular, durdu üz-üzə - 
Hər iki cəbhədən başlandı dava,  
Yayıldı atəşlər o geniş düzə,  
Dayandı ordular; durdu üz-üzə. 
 
Qızışdı, getdikcə qarışdı ara,  
Gəldi toqquşmamız süngü-süngüyə;  
Havanın bağrını düz yara-yara  
Şaşqalar başını qaldırdı göyə,  
Gəldi toqquşmamız süngü-süngüyə. 
 
Odur bax! Ayrıldı tən yarısından  
Gövdəsi qarşıma çıxan insanın;  
Atından yıxıldı, yəhərində qan...  
Qızardı od kimi içində qanın  
Gövdəsi qarşıma çıxan insanın. 
 
  
Axşamdır, qaralır axşamın yeri,  
Düşməni salmışıq əldən-ayaqdan;  
________________________Milli Kitabxana________________________ 
158 
 
Basılmış ordusu çəkilib geri,  
Kinli baxışlarla baxır uzaqdan,  
Düşməni salmışıq əldən ayaqdan. 
 
Çoyutma* bir güllə gözlənilmədən  
Yapışır alnıma, yıxılıram mən,  
Tutub gözlərimi örtür qızıl qan...  
İnsan ölümünü bildiyi zaman  
Nələr keçirirmiş!.. Kainat qara.  
Kainat gözümdə çəkilir dara...  
Dolanır başıma sonsuz yamaclar,  
Yürüyür üstümə otlar, ağaclar,  
Canımda bir qara üşütmə vardır,  
Döyünən köksümün nəfəsi dardır; 
 
Bu dar zamanımda hamıdan əvvəl  
Qaldırır başımı mehriban bir əl,  
Çəkib dizlərinin üstünə alır,  
Bağlayıb yaramı qeydimə qalır  
Və deyir: "Özünü toxtaq tut bir az,  
Düşəndə dar günə insan danlmaz!"  
Duyub bir insanın dost olduğunu,  
Güclə tanıyıram səsindən onu.  
O, cəbhə yoldaşım, öz sevgilimdir,  
O, mənim agzımda şirin dilimdir.  
Silir gözlərimin qanını təmiz:  
"Biryerdə ölsəydik, deyir, ikimiz..." 
 
1933  
 
 
                                                          
* Gözlənilməz 
 
________________________Milli Kitabxana________________________ 
159 
 
ŞAİRİN SEVGİLİSİNƏ! 
 
Sevgilim! Xavərim! Son bahar çağı  
Uçub tökülürdü ömrümün bağı...  
Həyata küsmüşdüm sozümün sağı,  
Üzümə ilk dəfə gülən sən oldun,  
Şairin qədrini bilən sən oldun. 
 
Qaşların surməsiz, üzün boyasız,  
Budur xəyalımda aradığım qız.  
Deyərək nə qədər sevindim, yalnız,  
Qızların vəfası olmayır deyə,  
Düşdüm əvvəlləri ümidsizliyə... 
 
Rəng alıb rəng verən ismətinlə sən,  
Həyata qaytardın məni yenidən.  
O ilk təsadüfün xəyalilə mən  
Həftələr yaşadım, aylar yaşadım  
Bir gün evinizdə çəkildi adım... 
 
Sən ey bağçaların, bağların barı!  
Könlümün sultanı, qəlbimin yarı!  
O gün, qapınıza gəldi çoxları  
Fəqət sən dediıı ki, ölməz sənətkar,  
Mənim ölməzlərə məhəbbətim var. 
 
Böyüdü heykəlin gözümdə əlan*,  
Tüstülü bir duman qalxdı başımdan!  
Bircə canım vardır, o sənə qurban  
Haqdan istəmişəm yarıyaq qoşa,  
Sən də de qocalaq, qarıyaq qoşa, 
 
İndi xumar-xumar baxan gözlərin,  
Süzülüb-süzülüb axan gözlərin, 
 
 
 
 
                                                          
*O andaca 
 
________________________Milli Kitabxana________________________ 
160 
 
Ruhumda bir günəş yaxan gözlərin,  
Oldu sənətimin ilham ocağı!  
Ömrümün ən gözəl, ən xoşbəxt çağı. 
 
Boranlı qışlardan çıxmışam yaza,  
Könlüm oynamayır gündə bir saza.  
Baxıb camalına söz yaza-yaza,  
Bir də söyləyirəm yarıyaq qoşa  
Sən də de qocalaq, qarıyaq qoşa. 
 
1934 
 
  
________________________Milli Kitabxana________________________ 
161 
 
QAFQAZ 
I 
 
Uçurur fikrimi boşluqlara, bax:  
Göyü xəncər kimi dümdüz yararaq  
Uzanan dik qayalar, silsilələr;  
Qara yellər ona dörd yandan əsər.  
Ağ buludlar onu bərk-bərk sarmış.  
Dəli Qafqaz! O, baharsız bir qış – 
Deyə təsvir olunarmış hərdən;  
Torpaq olmuş o keçən günlərdən  
Sadə izlər görürəm daşlarda...  
Ağ dumanlar ağarır qaşlarda.  
Hələ dağlar, uçurumlar, dərələr,  
O gözəlliklə gülən mənzərələr  
Saxlayır yolçunu yoldan gecələr  
Sayrışır göydəki ulduzlu səhər... 
 
II 
 
Burda at çapdı keçən azğınlar,  
Burda yoxlandı qılınclar, qınlar.  
Burda şahlar, dərəbəylər, xanlar,  
Şəni-şöhrət keçirən xaqanlar  
Çoxdan öz vaxtını tərk etmişdir,  
Göyün altında sönüb getmişdir... 
 
* * * 
Elbrus! Söylə, bilinməzmi yaşın?  
Göyə meydan oxuyan qarlı başın  
Nə bəlalar, nə cəfalar çəkmiş?  
Kimlərin gözləri hey yol çəkmiş?  
Tökülən qanların haqqında danış!  
Ona matəmmidir üstündəki qış? 
 
  
________________________Milli Kitabxana________________________ 
162 
 
III 
Unudulmuş o keçən günlərdə,  
Yaşamış ömrünü sürgünlərdə  
Bir böyük şairin azadə səsi,  
Qalır ancaq yenə dünyada səsi.  
O sevərmiş bu gözəl Qafqazı tək,  
O, yaşıllıqları yalqız gəzərək,  
Düşünərmiş bəşərin taleyini,  
Qamçılarmış göyü, qanunu, dini;  
Arabir dinləyib əfsanələri,  
Meyli, rəqqasəli meyxanələri,  
Bir gülərmiş dodaq altından ona- 
Bəşərin öylə gülünc olduğuna. 
 
* * * 
Mən də keçdim o qaranlıq gecədən,  
Seyrə vardıqca o heçlikləri mən,  
Deyirəm: torpağa dönmüş babalar  
Uyub aldandı o boşluqlara hey...  
İndi dönmüş və dəyişmiş hər şey!  
Hər günün, hər gecənin bir canı var;  
Qara torpaqlara dönmüş babalar.  
İndi yoxdur uzanan qafilələr*,  
İndi yoxdur o talanlardan əsər... 
 
IV 
 
Keçdi səssiz saralan axşamlar,  
Qəmə qərq olmuş o odlar, şamlar...  
Keçdi mizraqlı döyüşlər, qanlar*,  
Zınqırovlu dəvələr, karvanlar  
Ki, bizim dağları aşmış hərdən...  
Torpaq olmuş o keçən günlərdən  
Sadə izlər görürəm daşlarda... 
 
 
                                                          
*Atlı dəstələri 
  
________________________Milli Kitabxana________________________ 
163 
 
Ağ dumanlar ağarır qaşlarda. 
Başqadır indi bu dağlar, düzlər. 
Ne gözəldir gecələr, gündüzlər; 
Başqadır duyğu, şüur, iş, zəhmət, 
Başqadır elm, düha, min hikmət 
Dinamitlər qoyulur dağlara, bax, 
O qaranlıqlara yollar açaraq, 
Göy qatarlar şığıdıqca irəli, 
Daşmır zəhmətimin meyvələri. 
Nə gözəldir, necə xoşdur gecələr, 
Yolçular yoldaca rahat gecələr; 
Nə qaçaq var, nə də quldur səsi var, 
Nə "Soyun, ver!" nə də bir "Dur!" səsi var 
Axır axdıqca qızıl karvanlar, 
Yaşasın qardaş olan insanlar! 
 
* * * 
Bir zaman göz yaşı içmiş dərələr,  
Qayalar, silsilələr, məşcərələr  
İndi üç qardaşın olmuş vətəni...  
Üçü bir yerdə düşündükcə, məni  
Anacaqlar, sevəcəklər, bilirəm;  
O zaman dağda küləklər, bilirəm,  
Ötəcək bir gələcək şairini,  
Bu günün, bəlkə də, tək şairini!.. 
 
1934 
 
* * * 
Uzərimdə qara-qara,  
İlan başlı buludlar var...  
Gəril, sinəm, hücumlara!  
Ayğır dalınca toz qopar... 
 
[1934] 
 
  
________________________Milli Kitabxana________________________ 
164 
 
“ƏHLİ-QƏLƏM” 
 
"Pul verin! Çox verin! Mən sənətkaram! 
Yoxsa siyasətlə pozular aram... 
Mənəm məmləkətin yol göstərəni, 
Siz tay əlinizlə tutmaym məni! 
Şairəm, imzamı hər yerə atın! 
Bu bəsdir, tanısın məni həyatın, 
Tarixin ən böyük qəhrəmanları, 
Onlarsa imzamı oxusun barı... 
Doğrudur... yazdığım iki parçadır, 
Ürəyim haçadır, dilim haçadır; 
Ağzıma çullu bir dovşan da sığmaz, 
Mənim də qədrimi bilsinlər bir az. 
Bir də ki, dünyada böyük adamlar 
Sağlığmda böyük ad almamışlar.  
Neyləyim? Görünür taleym budur,  
Məni öz zəmanəm vaxtsız unudur.  
Pul verin! Çox verin! Mən sənətkaram!  
Yoxsa siyasətlə pozular aram...  
Ellərə gedirəm, orda həyat var", - 
Deyib, istədiyi məbləği alar,  
Səfərdən geriyə qayıdan başı  
Gülüb dil çıxarar həyata qarşı: "Canım!  
Səs-küy imiş, əfsanə imiş,  
Orda da görmədim, nə insan, nə iş.  
Nə bir alicənab, nə bir qanan var,  
Nə də ilham verən bir qəhrəman var.  
Bütün uydurmadır bu söylənənlər...  
Rəngi də rəngləmək nəyə gərəkdir?  
Düşünsək həyatı dərindən əgər,  
Bütün uydurmadır bu söylənənlər...", - 
Deyib ağrımaz ki, onun vicdanı!  
Bir də o insanda bu vicdan hanı?  
Ağzı burulanda gülərək həmən  
Xırda bir kitabça qapıb cibindən:  
"Mənmiyəm yaramaz? Demək... demək siz... 
 
  
________________________Milli Kitabxana________________________ 
165 
 
Təşkilat üzvünü təhqir etdiniz...", 
Deyər bu bəzəkli sözlər ustası, 
Alnına yüz dəfə basmışdır azı 
Yumaqla getməyən bu ləkələri, 
O əyri yollara düşəndən bəri. 
İşində mahirdir, ustadır, fəqət, 
Ondakı qüvvətli oynaq təbiət 
Yazıq ki, izləyir başqa bir yolu, 
Kinli baxışları həsədlə dolu. 
Odur bax, özüdür! Bərbərxanadan 
Basıb yanlarını çıxdığı zaman, 
Kənardan-kənara seyr edin onu. 
O qədər vurmuş ki, adikalonu, 
Yayılmış qoxusu iki verstliye. 
"Dünyada keyf çəkim, gün görüm!" - deyə 
Düşmüş gecələrin canına o quş... 
Onda bu xəstəlik bir adət olmuş. 
Gecədir, yorğundur o "əhli-qələm", 
Qafiyə axtarıb vurnuxur dəm-dəm. 
"Zəhrimar! Elə bil gizlənib qəsdən, 
Eh... nahaq başımı sındırıram mən; 
Elə bu yazdığım adi sözlər də 
Böyük görünəcək xırda gözlərdə, 
Şeri və sənəti anlayan hanı?" - 
Deyərək "əsrimin bu qəhrəmanı" 
Bütün çətinliyin daşını atır, 
Başını yastığa söykəyib yatır. 
 
* * * 
Səhərdir "şairin" zil baxışları  
Uçur pəncərədən günəşə sarı.  
Gülüb xumarlanır qoca təbiət;  
"Şairin" ilhamı qurumuş fəqət;  
"Kainat nə qadar!.." gəknəyir dalı,  
"Ey... a yoldaş günəş!" onun xəyalı  
Yüksəyə qalxmayır topuqlarından... 
 
  
________________________Milli Kitabxana________________________ 
166 
 
Zorlanan bir qəlbin həyəcandan  
Nə çıxar? Bir sürü boş söz anbarı.  
İnsan öz qədrini bilsəydi barı!..  
Təbiət! Nə böyük səxavətin var?!  
Neçin yaranmışdır artıq adamlar? 
 
Bununla bitməyir bu sorğu-sual,  
Göstərim yenə də başqa bir misal:  
Baxır jurnalların bir nömrəsinə,  
Anlamaq istəyir qəsdən tərsinə  
Ordakı bir şeri, gözəl yazılmış – 
Göstərilir bahar, göstərilir qış...  
Şerin kəlmələri axır su kimi,  
Hücum zamanında bir ordu kimi  
Yüksəldir insanın düşüncəsini,  
Tüfəngin, yürüşün, topun səsini  
Göstərir varlıqdan daha yuxarı,  
Enir ucaldıqca həyata sarı.  
Fəqət bu incəlik, fəqət bu sənət,  
Hər sözün üstündə çəkilən zəhmət  
Onun gözlərinə batır ox kimi;  
O alçaq insanın ləkəli qəlbi  
Titrəyir, döyünür, qızdırma çəkir,  
Ən yaxşı sözləri seçərək bir-bir:  
"Bunlar əskimişdir", - deyə uduxur.  
Onun da vicdanı, duyğusu budur.  
Təbiət! Nə böyük səxavətin var?!  
Neçin, yaranmışdır artıq adamlar? 
 
Yoldadır, sallamış ağız-burnunu,  
Gəlib gedənlərdən kim görsə onu  
Deyər ki, bir əziz öləni vardır,  
Heç deyən olmaz ki, o bəxtiyardır.  
Rənginə çıxmışdır qəlbinin kini,  
Saxta insanların qəlbindəkini  
Sadə baxışlarla yoxlamaq olmaz. 
  
________________________Milli Kitabxana________________________ 
167 
 
Yorulma oxucum, hələ qulaq as:  
Həsəd qurutmuşdur onun canını;  
Aynaya tutsalar qara qanını  
İçində quyruqlu qurdlar oynaşar,  
Soxulmaq istəyir bizə bu azar.  
Toplamış başına bir qara dəstə,  
Hücuma keçmişdir sənətin üstə...  
Yol uzun, o gedir...Tutun! Qoymayın!  
Rəngini soldurar günəşin, ayın  
Xəstəlik gətirən o qara bulut...  
Yoldaş milisioner! O gedəni tut! 
 
1934, 5 mart 
  
________________________Milli Kitabxana________________________ 
168 
 
HƏSRƏT 
 
Biz ayrılan zaman demişdin ki, sən: -  
Bir də bu yerlərə gələcəkmisən?  
O gündən bəriyə keçdi sənələr,  
Başından keçəni danışsam əgər,  
Qələm dilə gələr, kağız yorular,  
Ömrümün qarışıq bir kitabı var... 
 
Aldı qucağma məni şəhərlər  
O həsrət qaldığım şehli səhərlər,  
O qərib axşamlar, o axar sular,  
Ətirli iydələr və akasyalar,  
Ruzgara baş əyən o sarı sünbül  
Baharın müjdəsi hər çiçək, hər gül,  
Gecənin sarvanı o ulduz, o ay,  
Anamın örtdüyü sarı kalağay,  
Gözümdə qalmışdır ömrüm uzunu,  
Bəlkə də şairin taleyidir bu... 
 
Yaxşı yadımdadır, cənuba sarı  
Uçub qaqqıldaşan durna qatarı,  
Sıxlaşan, daralan qara buludlar,  
Ocaqlı, tüstülü, şenlikli yurdlar,  
O sulu daxmamız, ağac taxtımız,  
O yoxsul ömrümüz, dolu baxtımız,  
Babamın divardan asılı sazı,  
Anamın "alnına yazılan yazı!".  
Bir də görmədiyim o ana yurdu;  
Bəlkə də şairin taleyidir bu... 
 
Biz ayrılan zaman demişdin ki, sən:  
- Bir də bu yerlərə gələcəkmisən?  
Bağrımın başında alışıb yanan  
Bu söz xatirimə düşdüyü zaman, 
 
  
________________________Milli Kitabxana________________________ 
169 
 
Səninlə ağlayan, səninlə gülən,  
Səninlə yaşayan, səninlə ölən  
Bir xəyal, bir könül, bir həyat, bir qan  
Canlanır gözümdə... Sənsə bir insan,  
Baxırsan tozlanan o ağ yollara.  
İçində hər qüvvət çəkilir dara...  
Mənsə bu həsrətin bir son övladı...  
Səni də yandırır sonsuzluq adı...  
Sən ey, isinməmiş ana qucağı!  
Şair təbiətli sənət ocağı!  
Gözlərim üstündə sənin yerin var.  
Yolları almasın nə boran, nə qar...  
Budur, bax, ən uzaq bir məsafdən  
Salam göndərirəm hüzuruna mən.  
Salam, təbiətin yaraşığına,  
Salam, gecələrin ay işığına,  
Salam, sevgilimin xoş qılığına,  
Onun dözmədiyim ayrılığına,  
Salam göz yaşımla içdiyim anda,  
O məni sevəcək, məni duyanda!  
Salam, inandığım o əziz günə,  
Eşqin, gözəlliyin böyüklüyünə.  
Salam, hər boyadan, ləkədən uzaq,  
Varlıği, vicdanı günəş kimi ağ  
Sabahkı insanın ilk nəğməsinə...  
Səsini sən də qoş onun səsinə!  
Salam, böyüdüyüm o ana yurda,  
Mən səfər üstündə qonağam burda...  
Süpür qapımızı, sula evmizi,  
İndi birləşdirir ayıran bizi...  
Bu bayram günündə gözlərin aydın!  
İnan ki, dünyada sən olmasaydın  
Nə söz yaranardı, nə də ki, sənət,  
Bu haqqı vermişdir sənə təbiət.  
Odur ki, dünyadan istədiyini al, 
 
  
________________________Milli Kitabxana________________________ 
170 
 
Zəhmətin də halal, südün da halal.  
Səninlə fəxr edir şöhrətm, adım,  
Admı ömründə heç unutmadım...  
Anama sadə bir sözüm var ancaq;  
Bir ağac altında bir parça torpaq  
Ayır ki, yurd salım kölgəsində mən,  
Əyləşim, söz açaq doğan səhərdən...  
Çəkək kölgəliyə yazı masaını,  
Yazıb pozduğumu oxusun hamı;  
Dinləsin səsimi çiçəklər, otlar,  
Dolansın başıma göydə buludlar!  
Bu sadə istəyim dünyaya dəyər.  
Verdiyim vədədən çəkinsəm əgər,  
Göyün ildırımı başımda sönsün,  
Ahım dağlardək! dumana dönsün! 
 
1934, 16 oktyabr 
  
________________________Milli Kitabxana________________________ 
171 
 
SABAHIN TÜRKÜSÜ 
 
Ey səhər, ey Günəş, ey ulu qüvvət!  
Sən ey şəfəqlərdə çimən təbiət!  
Sonsuz üfüqlərə yol açan sənət!  
Ey bütün bəşərin sabahkı yolu!  
Yaşasın torpağın qəhrəman oğlu! 
 
Sən ey bağçaların, bağların barı!  
Şairin ilhamı, sənətin yarı!  
Dünyanın əvvəlki, sonku ilqarı!  
Açıq söyləmirəm sənin adını,  
Bir də buludlara çırp qanadını!.. 
 
Sən ey qaranlığa çöküb qarışan,  
Günəşlə tutuşan, ayla yarışan,  
Gah məndən inciyən, gah da barışan,  
Yurdumun ayaği sayalı qızı!  
Ağzi xeyir sözlü, həyalı qızı! 
 
Siz ey çəmənlərdə gülən çiçəklər!  
Bu sakit ahəngi pozan küləklər!  
Ey təmiz duyğular, təmiz ürəklər!  
Salam gələcəyin böyük adına!  
Salam insanlığın etiqadına! 
 
1934 
  
________________________Milli Kitabxana________________________ 
172 
 
VƏTƏN ORDUSU 
 
Nəğmə 
 
Qorxub çəkilmədik ölümdən, qandan,  
Çıxdıq illər boyu çox imtahandan;  
Bombalar yağsa da bizə hər yandan,  
Dağlara səs salar hücum borusu,  
Haydı, arş irəli, Vətən ordusu! 
 
Pozmaz cərgəmizi nə dərə, nə düz,  
Hazırdır döyüşə qızıl süngümüz.  
Hər gün meşələrdə vurduq yüzə yüz;  
Dağlara səs salır hücum borusu,  
Haydı arş irəli, Vətən ordusu! 
 
Bizik kəc yağının döşündən vuran,  
Azadlıq yolunda keşikçi duran;  
Bizik tarixləri yenidən quran.  
Dağlara səs salır hücum borusu,  
Haydı, arş irəli, Vətən ordusu! 
 
Qüvvəmiz günəşə, aya təməldir,  
Sinifsiz gələcək bizə əməldir,  
Ən böyük nəğməmiz Beynəlmiləldir;  
Dağlara səs salır hücum borusıı,  
Haydı, arş irəli, Vətən ordusu! 
 
Yaşa, qızıl əsgər, yaşa, min yaşa!  
Aldığın nişanlar çıxmasın boşa!  
Salam marşalımız Klim yoldaşa!  
Dağlara səs salır hücum borusu,  
Haydı, arş irəli, Vətən ordusu! 
 
1934 
  
________________________Milli Kitabxana________________________ 
173 
 
BÖYÜK REVOLYUSİYA 
 
Üç yüz il acımadan, titrəmədən, duymadan,  
Hey diddi köksümüzü çarlığın zülüm quşu.  
Üç yüz il acımadan, yorulmadan, doymadan,  
Hey sordu qanımızı, hey içdi qanımızı,  
Buludlardan şığıyıb gələn bir ölüm quşu. 
 
* * * 
Üç yüz il, hey üç yüz il... ac yalavac dolandıq, 
Zəncir, buxov taxıldı haqqın dodaqlarına. 
Üç yüz il, hey üç yüz il... çox qaynadıq, çox daşdıq. 
Bizi nə göy dinlədi, nə də zərli salonlar, 
Hətta sərildiksə də, çarın ayaqlarına. 
 
* * * 
Üç yüz il, hey üç yüz il sürünərək dinlədik,  
Ağlayan zənglərdəki tanrıların səsini.  
Tanrıların səsini dinlədikcə inlədik,  
Sonra yaxşı bildik ki, lazımdır bizə qırnaq,  
Çarın qanlı tacını, caduların tasını... 
 
* * * 
Döyüşlərdə itəcək nəymiz vardı ki, candan,  
Ağır çəkicdən başqa, paslı zəncirdən başqa.  
Zərbəmizlə yıxıldı bizi alan və satan,  
Sönməz odlarımızla dəbdəbəli saraylar,  
Tanrılar külə döndü gözləri baxa-baxa. 
 
* * * 
Revolyusiya yarandı qanlı vuruşmalardan,  
Mərmilərdən qaynayıb coşdu Neva suları.  
Petroqradın üfqündə qızardı bir yeni dan,  
Qızıl revolyusiya gətirdi ölkəmizə,  
İpək damarlarında günəş parıltıları. 
 
 
1934 
 
  
________________________Milli Kitabxana________________________ 
174 
 
A KÖHLƏN ATIM! 
 
Əlim tərpənməmiş oyna yerindən,  
Nəzil qamçı kimi səyirdəndə sən.  
Büdrəsən, qalaram yarı yolda mən,  
A köhnə yoldaşım, a köhlən atım!  
Buğlana-buğlana köpüklən, atım! 
 
Aranda, yaylaqda kömək ol elə,  
Yerişin oxşasın əsən ağ yelə;  
Arpanı kəsmərəm ac qalsam belə,  
Yaman günlərimin gərəyi atim,  
İnsanın dar gündə köməyi atım. 
 
Qoy vurum belinə gümüş yəhəri,  
Bir yol ayrıcında açaq səhəri...  
Gəzib oymaq-oymaq kəndi, şəhəri,  
Harda var axtaraq düşməni, atım!  
Onları vaxt ikən gör, tam, atim! 
 
Bu bir manevradır indi səninçin...  
Qoy dalğalar kimi döyünsün için;  
Göydən üstümüzə düşən göyərçin  
Düşmənin yerini bildirsin, atım!  
Qoyub dizlərini yerə sin*, atım! 
 
Qaranlıq düşəndə qulağını çat,  
Asta get, nalıyın səsıni alçalt!  
Desinlər ustadır mindiyin bu at,  
Candan əziz tutum səni mən, atım!  
Bəzən insan kimi düşünən atım! 
 
Canın poladdandır, qolların dəmir;  
Komandan orduya verəndə əmr,  
Duşmənin başını qoparıb gəmir,  
Ey aslan ürəkli, pəhləvan atım!  
Əslində mülayim, mehriban atım! 
 
                                                          
* Əyil 
 
________________________Milli Kitabxana________________________ 
175 
 
1934 
 
 
BÖYÜK ƏDİB 
 
Döydü qapımızı bir acı ruzgar,  
Durdu insan qəlbi, öldü sənətkar...  
Mənim təbiətə bir sualım var.  
Bumudur insanla onun ilqarı? 
 
Sən, ey bu torpağın əziz insanı,  
De, qələmin hanı? Kağızın hanı?  
Matəmin ağlatdı Azərbaycanı,  
Yasinı saxlayır Qafqaz dağları. 
 
Gülən dodaqların, söylə soldumu,  
Düşünən beyinin torpaq oldumu,  
Sevgilin saçını bir-bir yoldumu,  
Həyata son dəfə baxdınmı barı? 
 
Admı qəlbində hər kim arasa,  
Bilirəm, ağlayıb batacaq yasa;  
Bir xəbər göndərsin Kürə, Araza  
Dumanlı dağların soyuq ruzgarı. 
 
Ömrünün çiçəyi birdən solsa da,  
Ölümün, matəmin vaxtsız olsa da,  
Dünya boşalsa da, dünya dolsa da,  
Tarix yaşadacaq bu sənətkarı!.. 
 
1934, 31 dekabr 
  
________________________Milli Kitabxana________________________ 
176 
 
AZƏRBAYCAN* 
 
Çox keçmişəm bu dağlardan,  
Durna gözlü bulaqlardan;  
Eşitmişəm uzaqlardan  
Sakit axan arazları;  
Sınamışam dostu, yarı... 
 
El bilir ki, sən mənimsən,  
Yurdum, yuvam, məskənimsən,  
Anam, doğma vətənimsən!  
Ayrılarmı könül candan?  
Azərbaycan, Azərbaycan! 
 
Mən bir uşaq, sən bir ana,  
Odur ki, bağlıyam sana:  
Hankı somtə, hankı yana  
Hey uçsam da yuvam sənsən,  
Elim, günüm, obam sənsən! 
 
Fəqət səndən gen düşəndə,  
Ayrılıq məndən düşəndə,  
Saçlarıma dən düşəndə  
Boğar aylar, illər məni,  
Qınamasın ellər məni. 
 
Dağlarının başı qardır,  
Ağ örpəyın buludlardır.  
Böyük bir keçmişin vardır;  
Bilinməyir yaşın sənin,  
Nələr çəkmiş başın sənin. 
 
Düşdün uğursuz dillərə,  
Nəhs aylara, nəhs illərə.  
Nəsillərdən nəslərə  
Keçən bir şöhrətin vardır;  
Oğlun, qızın bəxtiyardır... 
 
                                                          
*Şeir əlyazmasi əsasında ilk variantda olduğu kimi verilmişdir. 
  
________________________Milli Kitabxana________________________ 
177 
 
 
 
 
Hey baxıram bu düzlərə,  
Ala gözlü gündüzlərə;  
Qara xallı ağ üzlərə  
Könül istər şeir yaza;  
Gəncləşirəm yaza-yaza... 
 
Bir tərəfin bəhri-Xəzər,  
Yaşılbaş? sonalar gəzər;  
Xəyalım dolanar gəzər  
Gah Muğanı, gah Eldarı,  
Mənzil uzaq, ömür yarı! 
 
Sıra dağlar, gen dərələr,  
Ürək açan mənzərələr...  
Ceyran qaçar, cüyür mələr,  
Nə çoxdur oylağın sənin!  
Aranın, yaylağın sənin. 
 
Keç bu dağdan, bu arandan,  
Astaradan, Lənkərandan.  
Afrikadan, Hindistandan  
Qonaq gəlir bizə quşlar, 
      Zülm əlindən qurtulmuşlar... 
 
Bu yerlərdə limon sarı,  
Əyir, salır budaqları;  
Dağlaraının dümağ qarı  
Yaranmışdır qarlı qışdan,  
Bir səngərdir yaranışdan. 
 
Lənkəranın gülü rəng-rəng,  
Yurdumuzun qızları tək.  
Dəmlə çayı, tök ver görək,  
Anamın dilbər gəlini!  
Yadlara açma əlini. 
 
________________________Milli Kitabxana________________________ 
178 
 
Sarı sünbül bizim çörək,  
Pambığımız çiçək-çiçək,  
Hər üzümdən bir şirə çək  
Səhər-səhər acqarına,  
Qüvvət olsun qollarına. 
 
Min Qazaxda köhlən ata,  
Yalmanına yata-yata,  
At qan tərə bata-bata,  
Göy yaylaqlar belinə qalx,  
Kəpəz dağdan Göy gölə bax!.. 
 
Ey azad gün, azad insan,  
Doyunca iç bu bahardan!  
Bizim xalı-xalçalardan  
Sar çinarlar kölgəsinə,  
Alqış günəş ölkəsinə! 
 
Könlüm keçir Qarabağdan,  
Gah bu dağdan, gah o dağdan;  
Axşam üstü qoy uzaqdan  
Havalansın Xanın səsi,  
Qarabağın şikəstəsi. 
 
Gözəl Vətən! Mənan dərin,  
Beşiyisən gözəllərin  
Aşıq deyər sərin-sərin,  
Son günəşin qucağısan  
Şeir, sənət ocağısan. 
 
Ölməz könül, ölməz əsər  
Nizamilər, Füzulilər!  
Əlin qələm, sinən dəftər,  
De gəlsin hər nəyin vardır,  
Deyilən söz yadigardır. 
 
________________________Milli Kitabxana________________________ 
179 
 
Bir dön bizım Bakıya bax,  
Sahilləri çıraq-çıraq,  
Buruqları hayqıraraq  
Nərə salır boz çollərə,  
İşıqlanır hər dağ, dərə. 
 
Nazlandıqca sərin külək  
Sahillərə sinə gərək,  
Bizim Bakı - bizim ürək!  
İşıqdadır qüvvət sözü,  
Səhərlərin ülkər gözü. 
 
Gözəl Vətən! O gün ki, sən  
Al bayraqlı bir səhərdən  
İlham aldın...yarandım mən.  
Gülür torpaq, gülür insan  
Qoca Şərqin qapısısan. 
 
El bilir ki, sən mənimsən,  
Yurdum, yuvam, məskənimsən,  
Anam, doğma vətənimsən!  
Ayrilarmı könül candan?  
Azərbaycan, Azərbaycan! 
 
1935 
    
  
________________________Milli Kitabxana________________________ 
180 
 
SƏRGÜZƏŞT 
 
Bir tərəfdə düyün, bir tərəfdə yas,  
Böylə keçinmişdir dilsiz əsrlər.  
Şairim, könülün dediyini yaz,  
Odur bu dünyada ən böyük əsər. 
 
Deyirlər bu yerin xəyalı şaşqın  
Ağızlarda gəzən sevdası varmış.  
Könüllər havalı, duyğular daşqın  
Sel kimi kükrəyib, coşub axarmış. 
 
Deyirlər suların axar yerində  
Çadırlar qurulub yurd salmamış.  
Dumanlı dağların ətəklərində  
Mal-qara bəslənib, ot çalınarmış. 
 
İlxılar qarışıb kişnəyəndə at  
Batarmış göylərin ildırım səsi,  
Burda öz-özünə axarmış həyat,  
Axarmış suların xoş zümzüməsi. 
 
Üstündə qıy vurub tərlan səslənən  
Dağların başını duman alarmış.  
Günəşdə, havada, suda bəslənən,  
İnsanlar az ölüb gec qocalarmış. 
 
Axarmış su kimi südü, ayranı,  
Şəkinin, Şirvanın, Gəncəbasarın.  
Qarışıb bir yerə dağı, aranı,  
Dili tutularmış boranın, qarın. 
 
Qaçanda Qazağın köhlən atları  
Bağrı yarılarmış dəli göylərin.  
Çökərmiş altında yerin qatları,  
Dirəyi titrərmiş ağac evlərin. 
  
________________________Milli Kitabxana________________________ 
181 
 
Qoyunlar, quzular düzdə, bələndə*,  
Səs-səsə verişib, mər-mər mələrmiş.  
Qapıya bir əziz qonaq gələndə,  
Xınalı erkəklər qurban gələrmiş. 
 
Deyirlər, qocalar, düşkün qarılar  
Qaranlıq damlara doldurularmış.  
Acından quruyub, ölərmiş onlar  
İnsanın nə yaman adəti varmış. 
 
Sonra cəsədləri atıb çöllərə,  
Didib dağıdarmış qurdlar və quşlar.  
Tarix bir karvandır, həyat bir dəvə,  
Bir əfsanə gəlir bizə olmuşlar. 
 
Dillənin, ey sönmüş atəşgədələr!  
Odlara yandımı dağlar gözəli?  
Tarix, de başından keçmişdir nələr?  
Nələr törətməmiş insanın əli? 
 
Ey böyük bəşərin çocuqluq yaşı,  
Nə çirkin, nə gülünc bir keçmişin var!  
Atəşlər aşiqi Zərdüştün başı  
Qalmış əsrlərdən bizə yadigar. 
 
[1935] 
 
 
 
 
 
 
 
                                                          
* Çöldə 
 
________________________Milli Kitabxana________________________ 
182 
 
ZƏRDÜŞTÜN XÜLYALARI 
 
Üç min il keçəcək dönəcək zaman  
Batacaq yaslara xain Əhrimən,  
"Təsliməm" - deyəcək ulu Hürmüzə,  
Qaranlıq gecələr dönüb gündüzə,  
Əlvida deyəcək qaranlıqlara...  
Günəş höküm edəcək borana, qara.  
Yerdən çəkiləcək soyuq və azar,  
Hər günün, gecənin bir qanunu var.  
Ətirlər saçacaq ətrafa güllər,  
Gecənin qoynunda ötən bülbüllər  
Səs-səsə verişib toy başlanacaq.  
Həyat seviləcək, alqışlanacaq...  
Aşıb-daşacaqdır bağlar, bağatlar  
O vaxt uzanacaq günlər, saatlar,  
Gecənin ömrüsə gödələcəkdir!  
Tarixə böylə bir gün gələcəkdir!  
Düşəcək sulara ulduzlar, aylar.  
Artıq olmayacaq körpüsüz çaylar,  
Əriyib axacaq dağların qarı,  
İlanlar mələşən çöllərə sarı.  
Yaşıl don geyəcək susuz yamaclar,  
Boysuz olmayacaq otlar, ağaclar.  
Dünyanın şöhrəti olacaq insan,  
Nə azar qalacaq, nə olüm, nə qan.  
İnsan oğlu yer üzünə  
Gəldiyindən ta bu günə  
Qapılmışdır xəyallara...  
İstərmisən? Get də ara.  
Sirri dərin, fikri dərin  
Daş ürəkli əsrlərin  
Əfsanələr ocağını! 
 
Al da onun sorağını  
Divarları uçub qalmış 
 
  
________________________Milli Kitabxana________________________ 
183 
 
Yazısını tozlar almış  
Məbədlərin görüşündən...  
Gəl oxucum! Yaxın gəl sən! 
 
İnsan oğlu azad bir quş  
Əzəldən o məftun olmuş  
Azadlığın xülyasına.  
Atıldıqca dəryasına,  
Xəyalların, fikirlərin,  
Bəzən dayaz, bəzən dərin  
Dənizlərdə kürək çəkmiş...  
Tarix nələr görəcəkmiş! 
 
O gəzdikcə hər ölkəni  
Dənizlərin ağ yelkəni  
Dalğaları yara-yara,  
Yellənmişdir uzaqlara.  
Dənizlərdə qopan ruzgar  
Qasırğalar, fırtınalar  
Quduz kimi hey qudurmuş  
İnsanla üz-üzə durmuş.  
Gəl, ey Zərdüşt! Gəl də dinlə!  
Hesablaşaq biz səninlə  
Tarix uzun bir körpüdür  
Əfsanədən həqiqətə...  
Bax insana, təbiətə,  
Bax gecəyə, bax gündüzə,  
Sığındıqca sən Hürmüzə,  
Xəyalların söndü göydə  
Yer başına döndü, göy də.  
Daha bilməm keçdi nələr  
Sən ey sirlər, əfsanələr,  
Dünyasının böyük başı!  
Ulduzların ilk sirdaşı!  
Uzaqdansa dinlə barı  
Səndən sonra olanları! 
  
________________________Milli Kitabxana________________________ 
184 
 
İnad bəşər yorulmamış,  
Nə yay bilmiş, nə də ki, qış  
Nə soyuqdan, nə istidən,  
Nə alovdan, nə tüstüdən  
Qamaşmışdır gözlərimiz.  
Dəryaların sirrini biz  
Çox aradıq, çox axtardıq,  
Gedər-gəlməzlərə vardıq...  
Bizim cəsur elçilərdən  
Bir parası batıb hərdən  
Girdabları yara-yara  
Yem olmuşdur balıqlara! 
 
Yerin şöhrətidir əzəldən insan,  
İnsan yer üzünə tanrı gələli.  
Bir tərəfdə həyat, bir tərəfdə qan,  
Nələr yaratmamış insanın əli! 
 
Bəşər yorulmamış əsrlər boyu  
Açarsız, qapısız əfsanələrdən,  
Könül bir çeşmədir ki, onun suyu  
Yağışlar altında bulanmış hərdən... 
 
Bir yanda şahların qan rəngli tacı,  
Bir yanda zəncirli qullar dünyası.  
Bir yanda bir quru çörək möhtacı,  
Sakit axşamları qərib röyası. 
 
Nəbilər, dahilər, ərlər, ərənlər,  
Həyat meydanında çapmış atını.  
"İşıqlı bir günə yol göstərənlər",  
Tapdamış bəşərin xatiratını. 
 
[1935] 
  
________________________Milli Kitabxana________________________ 
185 
 
FÜZULİNİN DƏRDİ 
 
Şəbi-hicran yanar canım.  
Tökər qan çeşmi-giryanım.  
Oyadar xəlqi əfqanım.  
Qara bəxtim oyanmazmı?  
 
Füzuli 
 
Sən ey sevdalı sənətkar,  
Səsində min şikayət var.  
Duyanlar hər zaman ağlar,  
Desəm, bir böhtan olmazmı? 
 
Sığındın təbi valaya*,  
Vuruldun hüsnü Leylaya.  
Nahaqdan düşmə sevdaya,  
Gözün yaşlarla dolmazmı? 
 
Xəyalə qərq olub hərdən,  
Zəhərləndin küləklərdən...  
O qansız, daş ürəklərdən  
Könül rəncidə† qalmazmı? 
 
Nə odlar görmüsən bilsən,  
Əzəldən aşiq oldun sən,  
Böyük ruhunla bir türksən,  
Muradın şəmi yanmazmı? 
 
Füzuli, incidin yardan,  
Gileyləndin saraylardan...  
Keçirkən karvanın qardan,  
Dedin üz döndərən yazmı? 
 
Səninlə oynadı dövran,  
Doyunca öpmədin yardan,  
Əsən sevdalı ruzgardan  
Tənoffüs ruha siğmazmı? 
                                                          
* Ali, yüksək  
† İncik 
 
________________________Milli Kitabxana________________________ 
186 
 
 
 
 
Nədir Leyli, nədir Məcnun?  
Nədir aşiq, nədir məftun?  
Gəzirsən daima məhzun*.  
Sınıq qəlbin - sınıq sazmı? 
 
Yıxılmış gördüyun dövran,  
Dəyişmiş, başqadır insan,  
Azərbaycan, Azərbaycan,  
Böyük dahilərin azmı? 
 
Sən ey sevdalı sənətkar,  
Səsində min şikayət var.  
Duyanlar hər zaman ağlar  
Desəm, bir böhtan olmazmı? 
 
 
[1935] 
 
* * * 
Döyür pəncərəmi qışın ruzgarı  
Vaxtsız ölümmüdür üstümə gələn?  
Çəkilsin gecənin qaranlıqları...  
Ömrə son sozümü deməmişəm mən,  
Vaxtsız ölümmüdür üstümə gələn? 
 
1935, 5 yanvar 
 
* * * 
Ruhumda ruhunun parçası vardır,  
Təşəkkür yetirək təbiətə biz.  
Xavərim, ömrümüz nə bəxtiyardır,  
Xalqı küsəndirir səadətimiz. 
 
1935, 12 yanvar 
 
 
                                                          
* Kədərli, qəmli 
 
________________________Milli Kitabxana________________________ 
187 
 
 
ŞAİRİN ÖLÜMÜ 
 
İndi xəbər verim oxucuma mən  
Xəyalı küsdürən bir faciədən: 
 
* * * 
Qarabağ... Şuşada zəngin bir saray,  
Açılır qapısı, örtülür lay-lay;  
Onun divarları əl-əlvan naxış,  
Əsrdən əsrə hədiyyə qalmış...  
Burda göstərilir quşa ox atan,  
Burda göstərilir min bir pəhləvan.  
Qılınclar, nizələr, yumruqlu qollar,  
Döyüşən insanlar, ayrılan yollar  
O qanlı günlərdən bir yadigardır,  
Onun da sirli bir tarixi vardir.  
Sarayda hökm edir ədalı bir xan,  
Qan-qarğış tökülür qaş-qabağından,  
Hər gün at belində... dəliqanlıdır,  
Ürayi fitnəli, əti qanlıdır;  
Onun sarayında hərəmxanalar – 
Salınmış qəfəsə nazlı sonalar...  
Ellər talan olur, vergilər ağır;  
Göylər cavabsızdır, buludlar sağır.  
Yalnız səadətlə gülür bu saray.  
Açılır qapısı, örtülür lay-lay. 
 
* * * 
Burda gün keçirir bir böyük şair,  
Yazır yazdığını həyata dair...  
O şair mədh edir min bir gülzarı,  
Bəlalı aşiqi, sevdalı yarı.  
Baxıb dumaların yaşıl telinə,  
Ərməğan göndərir Bağdad elinə.  
Bu sonsuz dərələr, qalın meşələr,  
Boynu bükük duran tər bənəvşələr  
Şairin sənəti, ilham ocağı... 
 
________________________Milli Kitabxana________________________ 
188 
 
Ömrünün bəxtiyar, qayğısız çağı.  
Bəzən xatırlayır Kür qırağın,  
Alır kəkliklərin ilic sorağını.  
Şairin ilhamı gözəldir deyə  
Əzəldən aşiqdir o gözəlliyə;  
Baxır kəlağaylı keçən gəlınə,  
Qarğı qələmini alır əlinə;  
Könlünü bəsləmiş sazlar əlində,  
Deyir türküsünü ana dilində;  
Səsinə səs verir dağda çobanlar...  
Bükür qamətini ağır zamanlar...  
Yazır çəmənlərdə yarın seyrini,  
O böyük şairin hər bir şerini  
Deyir laylasında bizim analar.  
Ölərmi yurdunu sevən sənətkar?!  
Vaqif, ey şerimin könül dastanı,  
De, söhbətin hanı, de, saznı hanı?  
Susdumu nəğmələr oxuyan dilin?  
Yasını tutdumu barı sevgilin? 
 
* * * 
Batdımı xəncəri xanın köksünə?  
Nifrət o alçağa! Nifrət o günə!  
Noldu söylədiyin axar qoşmalar?  
Andımı həsrətlə səni hər nigar?  
Şahidin oldumu üfüqdəki ay?  
Söylə, yıxıldımı o məğrur saray?  
De, sənmi söylərdin son dəfə naçar:  
Bir yandan bağlayan, bir yandan açar.  
Vaqif, ey şerimin könül dastanı,  
De, söhbətin hanı, de, sazın hanı?  
Ey könül yolçusu, gülər sənətkar,  
Qədrini bilmədi sənin saraylar.  
İran ordusunu yeridəndə, sən  
Dedin ki, yadlara keçməsin vətən!  
Dedin: sərçeşmələr, dağlar bizimdir, 
 
________________________Milli Kitabxana________________________ 
189 
 
Almalı, armudlu bağlar bizimdir  
Dedin ki, türk dili, türk şeri gərək  
Böyük bir ölkəyə qanad gərərək,  
Üfüqdən üfüqə çapsın atını.  
Əziz bir ölkənin xatiratını  
Verməyək dağıdan, vuran əllərə,  
Doğma sənət gərək bizim ellərə.  
Yazıq, sən deyəni demədi ruzgar,  
Çəkdi ordusunu Məhəmməd Qacar,  
Gözündə fırtına, baxışında qış,  
O insan qatili, o axtalanmış...  
Keçdi pəncəsinə onun Qarabağ  
Qayalar titrədi əlində zağ-zağ.  
Nişanlı qızların açıldı üzü,  
Qaldı ürəyində Vaqifin sözü...  
O qanlı günlərə şahid idin sən,  
Divarlar töküldü güllə səsindən .  
Naxışlı xalçalar", uzun xalılar,  
Babalar yurdundan qalan yadigar,  
"Hədiyyə" verildi o yaramaza;  
Sənsə gördüyünü düz yaza-yaza,  
"Dünyada doğru bir halət görmədin,  
Bütün əyri gördün, babət görmədin". 
 
* * * 
De, sənmi söylədin son dəfə naçar:  
Bir yandan bağlayan, bir yandan açar.  
O dövran qatilə oturdu baha – 
Yatıb, sağ çıxmadı cəllad sabaha.  
Qəhrəman bir oğul, polad bir ürək  
Onun otağına yalnız girərək.  
Çaldı xəncərini ilan başından.  
Zindanı, zənciri sevməmiş insan...  
Səninsə qəlbinin əsdi telləri,  
Yazdın Vidadiyə bu şad xəbəri. 
 
  
________________________Milli Kitabxana________________________ 
190 
 
O da həyatının ixtiyar yaşı,  
Yönünü döndərib qibləye qarşı,  
Dilində surələr, durdu namaza,  
Lənətlər oxudu o yaramaza.  
Vaqif, ey şerimin könül dastanı!  
De, söhbətin hanı, de sazın hanı?  
Dəydimi xəncəri xanın köksünə?  
Nifrət o alçağa, nifrət o günə!  
Keçdi qərinələr, keçdi əsrlər,  
Torpaqda qalmadı qullar, əsirlər...  
Ey böyük sənətkar, ey böyük insan,  
Nə olar başıni yerdən qaldırsan! —  
Kainat gözimə görünər röya,  
İndi bambaşqadır gördüyün dünya!  
Durulmuş, şairim, bulanmış sular,  
Döyüşlər, mizraqlar, azğın ordular...  
Sarayiar əbədi torpağa dönmüş,  
Məscid şamları da əriyib sönmüş.  
Nə bir əzan səsi, nə minarə var,  
Nə də fırıldaqç, azğın imamlar.  
Dəyişmiş bu hava, dəyişmiş bu yer.  
Odur, qalstuklu duran pioner  
Açıb qarşısında külliyyatını,  
Öyrənir, şairim, o, həyatını,  
Onunla birlikdə uçur xəyalm:  
"Ənliyi, kirşanı neylər camalın,  
Sən elə gözəlsən binadan, pəri!"  
Sözlərin olmuşdur dillər əzbəri.  
Dolansan dünyanı sən qarış-qarış.  
Tarix bir meydandır, ömür bir yarış.  
Ölkəmiz yarışın ön səflərində,  
Bir yeni dünya var hər əsərində...  
Uçan buludlar da çağırır "gəlin!"  
Qalxacaq, şairim, bir gün heykəlın  
Bizim Qarabağın Cidır düzündə,  
Vaqif canlanacaq onum üzündə... 
 
1935 
  
________________________Milli Kitabxana________________________ 
191 
 
SƏNƏT EŞQİ 
 
Vuruldum o gün ki, şerə, sənətə  
Unutdum sevdiyim əyləncələri.  
Aşiqəm insana və təbiətə  
Əlim qələm tutub yazandan bəri. 
 
Bəzən xəyalımda uçur buludlar,  
Bir qətrə böyüyüb bir dəniz olur.  
Dünyanın ölməyən bir qanunu var,  
Bir yandan boşalır, bir yandan dolur. 
 
Mənsə bu varlığm içində qaynar  
Bir vulkan kimiyəm, gözlərimə bax;  
Könül tərlan kimi baş alıb oynar  
Buluddan buluda qanad çalaraq. 
 
İnsanlar dost kimi oxuyur məni,  
Sözüm ağızlarda əzbər çəkilir;  
Əlimlə qurduğum sənət bağında  
Ətirli lalələr, güllər əkilir. 
 
Öylə səfərbərəm, öylə hazıram,  
Qarşımda diz çöküb göylər alçalır.  
Bir yanda kağıza mən söz yazıram  
Bir yanda sevgilim piano çalır. 
 
1935 
 
________________________Milli Kitabxana________________________ 
192 
 
ORDENLİ QƏHRƏMAN 
 
Yenə də sayrışır göydə ulduzlar  
Gecədən keçmişdir, doğmayır səhər.  
Dərin bir yuxuya getmişdir şəhər  
Yerdə nə hərəkət, nə hənirti var.  
Yalnız milisioner küçələrdə tək  
Gəzir ayaq üstə mürgüləyərək. 
 
* * * 
Ay da güzgüsünü salmış dənizə  
Dəniz gümüş kimi par-par parıldar.  
Həyat müvəqqəti vergidir bizə  
Hər baxış könüldə qalır yadigar.  
Uğurlar sənə ey qoca kainat  
Yaşasın gələcək, yaşasın həyat. 
 
*** 
Burda əfsanələr, sirlər yuvası  
Viran Qız qalası dalmış səcdəyə.  
O bəlkə yalvarır-yaxarır göyə  
Yazıq ki, gecənin bu xoş havası,  
O sınğın ruhuna yenə dar gəlir,  
Xəzərdən üstünə bir ruzgar gəlir. 
 
* * * 
Əvət! Qamçılayır, döyür bu ruzgar  
Dilsiz əsrlərin xatiratını.  
Üstündə nəslimiz çapır atını,  
Hər günün, gecənin bir qanunu var.  
Öldü xan sarayı, xan əsgərləri,  
Öldü minarənin azan səsləri.  
Yüksəlir bir bina başqa tərəfdən  
Ağarmış bənizi ay işığında. 
 
  
________________________Milli Kitabxana________________________ 
193 
 
Onun bu axşamkı yaraşığında  
Başqa bir gözəllik duyuram da mən  
Bu lövhə qaynadır yenə qanımı  
Sizə təqdim edim qəhrəmanımı:  
Qəhrəmanım yeni, şöhrəti yeni  
Döşündə Leninin qızıl ordeni.  
Nədir alnındakı o qırışıqlar?  
Onda cəbhələrdən xatirələr var.  
Neçə çiçəkli yaz, neçə qarlı qış  
Sürgündə yaşayıb qürbətdə qalmış,  
Qolunda səslənmiş zəncir səsləri  
Ona gün verməmiş polis nəfəri.  
Gecələr də qara...zindan da qara...  
Salınmış zülm ilə qaranlıqlara.  
Fəqət çəkinməmiş o öz yolundan  
Ümidlər gözləmiş gələcək ondan.  
Uğurlar sənə, ey qoca kainat  
Yaşasın gələcək, yaşasın həyat. 
 
* * * 
Çıxmış qəhrəmanım yenə balkona,  
Alqışlar göndərir ulduzlar ona.  
Ay da işığını salmış üstünə  
Alqış bu insana! Alqış bu günə!  
Gecədən keçmişdir, yatır canlılar  
Gecənin qəlbində bir döyüntü var.  
Yalnız o yatmamış hələ sayaqdır*  
Düşünən bir beyin yaşayacaqdır...  
Onun gözlinə yuxu gəlməyir  
Onun sinirləri heç dincəlməyir.  
Çarpışır, vuruşur, düşünür, duyur,  
Gəzinir, əyləşir, yazır, oxuyur.  
İştə† bir həyat ki, hərəkətdədir  
İştə bir qanun ki, təbiətdədir. 
 
 
  
                                                          
* Sayıq 
† Elə 
 
________________________Milli Kitabxana________________________ 
194 
 
* * * 
O bəzən sevinir gülümsəyərək  
Qabardır döşünü böyük bir ürək.  
Dünya gözlərində bir xoş mənzərə  
Əl çalıb oynayır hər dağ, hər dərə.  
Bəzən də hirslənir, oynayır gözü,  
Birdən bulud kimi tutulur üzü.  
Ruhunu, qəlbini bir duyğu sıxır,  
Başından tüstülər, dumanlar çıxır.  
Nədir düşündürən bu qədər onu?  
Bəşər duyğusunun varmıdır sonu? 
 
* * * 
Mənim qəhrəmanım nə evlər sökür,  
Nə qanlı hərb üçün planlar tökür.  
Görsə bir insanın o göz yaşını  
Ürəyi dərdlənib, çatar qaşını.  
Nə yurdlar, yaylalar, müstəmləkələr,  
Nə qızıl mədənli böyük ölkələr  
Onun təmənnası deyildir əvət.  
O başqa bir könül, başqa təbiət.  
Napolyonlar kimi ordu çəkməmiş,  
Yandırıb yerində bostan əkməmiş.  
Atını çapmamış o dörd bir yana,  
Əlləri batmamış günahsız qana.  
Çingiz xanlar kimi Əfqanda, Çində  
Qılınclar çalmamış qanlar içində.  
Güvənib gücünə, istedadına  
Saraylar qurmamış o öz adına.  
O başqa bir könül, başqa vüqardır  
Onun göylər qədor mənası vardır. 
 
* * * 
Gəlir gözlərinin önünə bəzən  
Qoynunda ceyranlar, cüyürlər gəzən, 
 
  
________________________Milli Kitabxana________________________ 
195 
 
Şirvanın, Muğanın, Eldarın düzü  
Gülür qəhrəmanım, açılır üzü.  
Əlilə tarladan ağ pambıq dərir, 
 
Ellərə ruh verir, yollar göstərir.  
Onun sadəcə bir əxlaqi vardır  
Gəncliyə ən gözəl bir yadigardır.  
Ellərə yazdığı bir şeri olan  
Oxuyur yazdığı bloknotundan: 
 
"Ay ellər, nə gözəl, nə xoş gəlibdir  
Uğurlu baharı, yazı pambığın.  
Doğrudan ağıza, dilə düşübdür  
Məclisi, sohbəti, sazı pambığın. 
 
Xoş gəlib bu qonaq bizim bu kəndə,  
Qarış cərgəmizə dayanma sən də,  
Səhərin qoynunda yellər əsəndə,  
Can alır işvəsi, nazı pambığın. 
 
* * * 
Nə bir dilənçi var, nə ac bir insan  
Elləri qurtardı ölüm yasından.  
Gərək indən belə hər qozasından  
Bir kilo toplansın azı pambığın. 
 
* * * 
Ayrı yer aylır qoyuna, mala  
Gəlinlər bəzənir qumaşa, ala.  
Qarılar, qocalar baxmayır fala  
Dolur dəstə-dəstə düzü pambığın. 
 
* * * 
Dağlara gün doğur, xoş ruzgar gəlir  
Düşmənin başına dünya dar gəlir.  
Kəndə qalaq-qalaq kitablar gəlir  
Çəkilir hər yerdə sözü pambığın. 
  
________________________Milli Kitabxana________________________ 
196 
 
* * * 
Çağırdım yarışa Özbəkistanı  
Dedim qüdrətimi yaxından tanı.  
Mənə üstün gələn bir oğul hanı?  
Çünki ağ yaranıb üzü pambığın. 
 
* * * 
Mehriban yaranıb o dosta, yara  
And içib, əhıd edib bizim ilqara.  
Gedir nümayəndə qurultaylara  
Söz alıb danışır özü pambığın". 
 
* * * 
Mənim qəhrəmanım oxuyur bunu  
Bir yeni dünyanın doğulduğunu.  
Başqa bir vüqarla çatılır qaşı,  
Əsrinin Neronu Hitlerə qarşı.  
And içir Leninin adına əlan  
Yadlar ayağını tərpətsə bir an  
Bizim bu bəxtiyar ellərə sarı,  
Alacaq Qafqazın mərd oğulları,  
Bütün cəbhələri aslanlar kimi,  
Dönüb partlayacaq vulkanlar kimi.  
O xain Neronun məğrur başında.  
Ömrünün bəxtiyar və gənc yaşında  
O vaxt qəhrəmanını, indidən tanı  
Olacaq ordunun baş komandanı.  
Qalxacaq yenə də ərəb atına,  
Sürüb səs salacaq yerin altına.  
Düşmənin başına od yağdıracaq  
O da öldürəcək, o da qıracaq.  
Qəhrəmanım yeni, şöhrəti yeni  
Döşündə Leninin qızıl ordeni. 
  
________________________Milli Kitabxana________________________ 
197 
 
* * * 
Gecə can üstündə, açılır səhər  
Ayılır yuxudan, əsnəyir şəhər.  
Artıq görünməyir nə ulduz, nə ay  
Bir yeni sürətlə qaçır tramvay.  
Qoşur iş başına sağlam ürəklər  
Oxşayır səhəri sakit küləklər.  
Odur bax, azacıq dənizdən kənar  
Göytərə baş vuran işlək buruqlar.  
Bir yeni qüvvətlə soxulmuş yenə  
Bu sarı torpağın dərinliyinə.  
Baxır qəhrəmanım onlara sarı  
Sevərək seyr edir o buruqları.  
Parlayır alnında əzəmət, vüqar  
Üfüqdə at kimi çapır buludlar.  
Gülür təbiətin o göyçək qızı  
Üfüqlər qırmızı, göylər qırmızı.  
Qırmızı bir cahan əməlimizdir  
İşığı yandıran öz əlimizdir...  
Uğurlar sənə ey qoca kainat.  
Yaşasın gələcək! Yaşasın həyat! 
 
* * * 
Tarix! Bu ixtiyar gəncliyinlə sən  
Mənim sözlərimin ilk şahidisən.  
Dünya dəyişəcək atlas donunu  
Əzəldən qaydadır bilirəm bunu.  
İnsanlar gələcək, gedəcək bir-bir  
Sular məcrasını dəyişəcəkdir.  
Özgə rəng alacaq çiçəklər, otlar  
Yaracaq göyləri uçqun buludlar.  
Düşəcək sulara ay da, ulduz da  
Baxıb seyr edəcək oğlan da, qız da.  
Açacaq sirrini bahar da, qış da  
Mehriban yağacaq qar da, yağış da. 
  
________________________Milli Kitabxana________________________ 
198 
 
Ruha küsməyəcək nə gül, nə yarpaq  
Sifariş verəcək günəşə torpaq...  
Dodaqlarda gülüş, qollarda qüvvət  
Qardaş olacaqdır bizə təbiət.  
O vaxt qoyulacaq qılınclar qına  
İnsanlar güləcək çocuq ağlına...  
Mənim də sevdiyim bu əziz vətən  
İlhamlar alacaq gələcəyindən.  
Açacaq ağzını qalın kitablar  
Bu ölməz insanlar, bu inqilablar,  
Bir-bir görünəcək gözlərimizə  
Salamlar verəcək gələcək bizə.  
Elçilər gələcək Misirdən, Şamdan,  
Günəşli gündüzdən, aylı axşamdan.  
Daşacaq Bakıda insanın sayı  
Şuralar Şərqinin ilk qurultayı.  
Burda başlanacaq! O gün ixtiyar  
Bir mədən işçisi alnında vüqar  
Başının üstündə bir qızıl bayraq  
Türkcə salam verib iclas açacaq.  
Ömrü az olsa da bu dastanımın  
O gün, bilirəm ki, qəhrəmanımın  
Burda yüksələcək bir tuunc heykəli  
Şərqi göstərəcək uzanan əli. 
 
1935, aprel 
  
________________________Milli Kitabxana________________________ 
199 
 
TORPAĞIN TƏLƏBİ 
 
Şairim! Qələmi götür də dinlə,  
Bir yeni dastan yaz öz əllərinlə!  
Dünyanın qoca bir şahidiyəm mən,  
Örtülü qız kimi qaçıb gizlənən,  
Dilsiz əsrləri yarıb keçmişəm,  
Günəşdən payımı mən də içmişəm. 
 
* * * 
Başım dəfələrlə düşdü qorxuya,  
Gözlərim getmədi şirin yuxuya.  
Döyüşlər səslənir qulaqlarımda...  
Mənim durna gözlü bulaqlarımda,  
Qanli süngüsünü yudu çoxları.  
Başımın üstündə düşmən oxları,  
Fırlana-fırlana sancıldı yerə,  
Xələtlər payladım hər cahangirə. 
 
* * * 
Yaşıma dolduqca qanlara doydum,  
Hər daşın altında bir oğul qoydum.  
Ah... o qılıncları, o qalxanları  
Sinəmin üstündən axan qanları  
Nəsildən-nəsilə verdim yadigar  
Üstü zər yazılı bir keçmişim var!  
Üstümə hər gələn bac aldı keçdi.  
Yaşım döyüşlərdə qocaldı keçdi  
Eşitsin nəslimiz məndə nələr var,  
Məndə həqiqətlər, əfsanələr var! 
 
1935 
 
  
________________________Milli Kitabxana________________________ 
200 
 
KİSLOVODSK 
 
Göylər pərisini görmək əməli  
Gözümdə qalmışdı çocuqluğumdan...  
Tanış olmadığım dağlar gözəli  
Pərişan yuxuma girdiyi zaman  
Bir gecə, bir yuxu, bir də ikimiz  
And içib, söz verdik gələcəyə biz! 
 
Bu torpaq da bilir, bu göy də bilir – 
Əzəldən aşiqəm mən gözəlliyə.  
Saçlarım ağarır, gücüm əskilir  
Günlərin boş yerə keçməsin deyə;  
Açılsın qarşımda hər dağ, hər dərə,  
Qələm çalmalıyam gözəlliklərə! 
 
Ey günəş! Ey bulud! Ey əski dostlar!  
Adınız gələndə titrəyir dilim.  
Mənim təbiətə bir səfərim var,  
Səsimə səs versin doğma sevgilim!  
Bu tənha gecənin qoynunda barı  
Xəyalım seyr etsin ağ buludları. 
 
Dayanmış yanaşı yaşıl təpələr,  
Durur hər qapıda boylu bir çinar;  
Günəş yana - yana, yağış səpələr,  
Xilqətin nə böyük bir cəlalı var!  
Axır qıjıltıyla köpüklü çaylar  
Düşür qucağma ulduzlar, aylar. 
 
Başını yastığa qoyanda insan,  
Günəş kəhər ata minənə qədər  
Axır damarlarda şırıl-şırıl qan;  
Ətirlər içində oyanır səhər.  
Budur mən dediyim dünya gözəli!  
Onu bəzəmişdir xilqətin əli. 
 
  
________________________Milli Kitabxana________________________ 
201 
 
Böyük bir ölkənin hər bucağından  
Tatar da, gürcü də, türk də, çeçen də  
Ayrılıb gəlmişdir öz ocağından.  
Burda müsafir də, yoldan keçən də,  
Durur bu lövhənin qarşısında şən,  
Qarışır bir yerə deyib gülüşən. 
 
Budur bax, qarşımda Hava xramı,  
Günəşin altında çılpaq omuzlar*,  
Dağların döşünə sərilmiş hamı,  
Söz atır oğlanlar, gülüşür qızlar. 
 
Günəş gizlənməkdə, üfüq qırmızı – 
Elə bil donmuşdur buludlarda qan.  
Ruha tanış gələn Qaraçay qızı  
Şahin vüqarilə keçir yanımdan. 
 
Hörüklü saçları iki qatardır,  
Durna baxışları dəniz kimi lal;  
Qanımda, qəlbimdə bir axın vardır,  
Mənə tanış gəlir üzündəki xal... 
 
Mən "dayan!" deyirəm, o deyir "sürət!"  
Dinib danışmayır canlı bir insan;  
Bu bəlkə əskidən qalma bir adət,  
Bəlkə də qısqanır nişanlısından? 
 
Dağların döşündə cərgələnərək,  
Durmuş ordu kimi şam ağacları;  
Dumanlar, çiskinlər dağdan enərək  
Yürüyür şəhərin üstünə sarı. 
 
Birdən şimşək çaxır, göy guruldayır,  
Qışqırır qocalar, ömrü yarılar;  
Qayalar dil açıb bərk uğuldayır.  
Günlüyün altına dolur qarılar. 
 
                                                          
* Çiyin 
 
 
________________________Milli Kitabxana________________________ 
202 
 
 
O yanda bir dağ ki, dörd yanı dərə,  
Onun zirvəsində çadır durur tək.  
Çıxıram döşlərə moş* dərə-dərə,  
Çadırı oynadır əlində külək. 
 
Baxıram heyrətlə "Qırmızı daşa",  
Üstündə Leninin heykəli vardır.  
Könül salam verir yara, yoldaşa,  
Duyub yaşayanlar nə bəxtiyardır! 
 
Sakit dərələrə səs sala-sala  
Açıq pəncərəli qatarlar gedir.  
Müsafir yolçular boylanır yola,  
Dağlar gözəlini ziyarət edir. 
 
Hər daşın dibində qaynayır narzan,  
Köpürüb ağarır qabarcıqları,  
Ən uzaq yerlərə xəbər aparsan,  
Karvanlar axışar bu yerə sarı. 
 
Unudub bir zaman ellərimizi,  
Burda nəfəs alıb dincəlirik biz;  
Təbiblər narzanda çimdirir bizi,  
Bərkiyir boşalmış sinirlərimiz. 
 
Yarın səfəri var bu insanların,  
Baxışlarda həyat, qollarda qüvvət...  
Burda təmizləşən qara qanların  
Gücilə yaranır həyat və sənət! 
 
Göylər pərisini görmək əməli  
Gözümdə qalmışdı çocuqluğumdan...  
Tanış olmadığım dağlar gözəli  
Pərişan yuxuma girdiyi zaman  
Bir gecə, bir yuxu, bir də ikimiz  
And içib, söz verdik gələcəyə biz... 
 
                                                          
*Meyvə adıdır. 
 
________________________Milli Kitabxana________________________ 
203 
 
1935, avqust  
 
 
ALQIŞ 
 
Girib Şah dağının qoynuna sarı  
Getdikcə gözlərdən uzaqlaşdınız;  
Qartallı Qafqazın mərd oğulları,  
O qarlı dağları asan aşdınız. 
 
O boz dumanlarda qanad salır quş,  
Soyuqdan od kimi qızarır üzlər.  
Deyirlər sizə bir əyləncə olmuş  
Yuxusuz gecələr, yorğun gündüzlər. 
 
O dar keçidlərin qucağında siz  
Çaldnız ilk dəfə "Budyonnu marşı".  
Dildə dastan olan tunc iradəniz  
Nələr vəd eylədi düşmənə qarşı?! 
 
Qatır dırnaq salan qayalıqları  
Bir yeni qüdrətlə yanb keçdinız.  
Əridi hirsindən dağların qarı,  
Bulaqlar başında yeyib içdiniz. 
 
Dönüb qaçmadınz borandan, qardan  
Var olsun qəhrəman böyüdən ana!  
Gelir sorağınız manevralardan,  
Alqış ananıza - Azərbaycana! 
 
1935 
  
________________________Milli Kitabxana________________________ 
204 
 
TƏRANƏ 
 
Sevgilim, insanın ömrü gödəkdir,  
Ömür bir quş kimi uçacaq əldən.  
Bizə də belə bir gün gələcəkdir,  
Dünya bu hökmünü vermiş əzəldən. 
 
Gəl duraq yanaşı, xəyala varaq,  
Bizə layla desin suların səsi;  
Dünyadan xoş keçən bir gün aparaq,  
Qazancdır gəncliyin hər xoş nəğməsi. 
 
Atıl cəbhələrdən, keç cəbhələrdən  
Ömrünün bu əziz, bu gənc yaşında.  
Mənim anam kiıni gəl oturma sən  
Gecələr ağlayan beşik başında. 
 
Gözəldır avazın, xoşdur nəfəsin  
Coşub, tribunadan danışanda sən;  
Döyünən ürəyin, gurlayan səsin  
Bizə xəbər versin qərinələrdən... 
 
Sevgilim, könlümdən keçənləra bax:  
Gəl salama çıxaq ellərimizə!  
Dastanlar yaradaq, dastanlar yazaq,  
Gələcək duyğusuz deməsin bizə... 
 
1935, 13 oktyabr 
 
  
________________________Milli Kitabxana________________________ 
205 
 
NATƏVAN 
 
"Varımdı sinədə dərdü qəmi-nəhan, ölürəm  
Fəda olum sənə, gəl eylə imtəhan, ölürəm!"  
 
Xurşudbanu Natəvan 
 
Üzündə son bahar, ağzında yaşmaq,  
Sənin gözəlliyin solğun görünür.  
Gəl yaxın əyləşək, yaxın danışaq,  
Mənalı gözlərin dolğun görünür... 
 
Söylə, şeirlərin can verir nədən?  
Ağlayır dediyin dərdli qəzəllər.  
Bir çiçək qopardı hər gəlib gedən,  
Sənin də payına düşdü xəzəllər... 
 
Baxıb qərənfılin solğun rənginə,  
O şəhla gözlərin incilər tökdü.  
Bir qadın ruhunun dərinliyinə  
Hər axşam yeni bir qaranlıq çökdü. 
 
Əzəldən belədir eşqü-məhəbbət,  
Səni de ağladan sevdamı, nədir?  
Dərdin tarixlərin dərdidir, əvət!  
Hicran göz yaşına bir bəhanədir... 
 
Aşanda dağları çarın ordusu,  
İncidin dünyadan, küsdün vətəndən.  
Bir söylə, şairim! Nə sirdir bu – 
Könüllər ayrıla bilməyir səndən. 
 
Həyata ilk dəfə açıldı gözün  
Tarixin doğduğu o qara gündə.  
Oğlunun, qızının dönük ömurü  
Keçdi ayrılıqda, keçdi sürgündə... 
 
Sən söhbət açanda meydən, məzədən  
O murdar ağzını büzdü şəriət...  
Dönüb qövr elədi yaran təzədən,  
Bir zindan kəsildi sənə təbiət. 
 
________________________Milli Kitabxana________________________ 
206 
 
  
O qəlbə, ilhama sığındıqca sən  
Qaldırdın qədrini şerin, sənətin.  
Sən bizim tarixə hədıyyəsisən  
Əziz bir torpağın, bir məmləkətin. 
 
Yırtıldı günəşin qara pərdəsi,  
Qızlar qanad çalır ağ buludlara.  
Gəzir dodaqlarda şerinin səsi,  
Oyan! Saçlarını təzədən dara! 
 
İndi nə örtü var, nə örtünən var,  
Nə həyat insanın belində yükdür.  
Dəyişmiş gördüyün aciz qadınlar,  
Onların şerefi, qədri böyükdür. 
 
Uzündə son bahar, ağzında yaşmaq,  
Sənin gözəlliyin solğun görünür.  
Gəl yaxın əyləşək, yaxın danışaq,  
Mənalı gözlərin dolğun görünür... 
 
1935 
________________________Milli Kitabxana________________________ 
207 
 
LEYLA 
 
İlk təyyarəçi qızımız Leylaya 
I 
Bu ad şairlərə çoxdan tanışdır,  
Bu adla çoxları tutulmuş dərdə...  
Bəlkə deyiləcək söz qalmamışdır?  
Doğdu Leylasını bizim günlər də... 
 
Füzuli çataraq sıx qaşlarını,  
Leylinin eşqinə saldı Məcnunu.  
Axıtdı həsrətlə göz yaşlarını,  
Bizə xəbər verir tarixlər bunu. 
 
Sevişən iki qəlb, duyan iki qəlb  
Döyünüb çırpındı daş qəfəslərdə...  
Aşiqin dərdinə "eşq oldu səbəb",  
Asıldı ortadan qara bir pərdə. 
 
Məcnunun bəxtiyar və gənc yaşında  
Axır qərargahi oldu biyaban.  
Quşlar yuva saldı onun başında,  
Leylinin gözündə bulandı ümman. 
 
Sanma əfsanədir bu qəmli dastan!  
Bunda günəş kimi bir həqiqət var...  
Bunda məhəbbətlə ölən bir insan,  
Bir könül, bir xəyal, bir də sənət var. 
 
II 
 
Kamal soyundurdu Leylanı çılpaq,  
Çıxardı sahilə, ay işığına;  
Baxdı dönə-dönə, həzzlər alaraq,  
Açıq bir bədənin yaraşığına. 
 
  
________________________Milli Kitabxana________________________ 
208 
 
Yazıq ki, Leylanı tutan sətəlcəm  
Qızcığın qanına işlədi birdən.  
Həyatı tərk etdi o taleyi kəm,  
Şair "ilham" aldı bu faciədən... 
 
Baharın fəslində soldu bir çiçək,  
Gözəl bir insanın boş qaldı yeri.  
"Odalar ağladı inildəyərək"...  
Matəm qaytarmamış öləni geri! 
 
Nə mən Məcnun kimi çöllərdəyə, bil,  
Nə sən Leyli kimi hicran xəstəsi...  
Bizim qismətimiz göz yaşı deyil,  
Bizimdir yaşamaq, gülmək həvəsi. 
 
Sən göylər yolçusu bir azad quşsan,  
Aylı gecələrdə görürəm səni.  
Zöhrə ulduzuna məftun olmuşsan, - 
Sürürsən üstünə öz təyyarəni! 
 
Bəzən bu səfərdə ağır dumanlar,  
Gəlib quldur kimi kəsir yolunu,  
Sənin qüdrətinə inanmayanlar  
Tutur xəyalında qız olduğunu... 
 
Bəzən də boşluğa rast gəlir yolun,  
Narın bir sarılıq çökür rənginə,  
Azacıq qüvvədən düşsə də qolun  
Cəsarət yaşadır həyatı yenə! 
 
Gəlir xəyalına: "Anam hardadır?"  
Deyen bir körpənin dodaq büzməsi...  
Anan yerdə deyil, buludlardadır,  
Ona yetişməyir insanin səsi. 
 
Sən ağ dumanları yarıb biçəndə  
Sevinir elin də gülür oban da;  
Sən bizim dağların üstdən keçəndə  
Dalır düşüncəyə çöldə çoban da. 
 
  
________________________Milli Kitabxana________________________ 
209 
 
Şöhrətin dolaşır meyli, məzəli  
Elin xoş dilində, xoş avazında,  
Bir gəl tanış olaq, ellər gözəli!  
Aşıqlar adını çalır sazında... 
 
Mən demədim sənə: "Ay ağzı püstə!"  
Havadır oylağın, yerdir vətənin.  
Dumanlar içindən, əli göz üstə  
Qoca Şərq boylanır dalınca sənin... 
 
1935 
  
________________________Milli Kitabxana________________________ 
210 
 
TƏBRİZ GÖZƏLİNƏ 
Şairin bloknotundan 
 
Çox da fikir vermə danışıqlara,  
Bilirəm, ürəyin mənə bağlıdır...  
Nədir o başına örtdüyün qara?  
Bizim ki, eşqimiz bir el nağlıdır... 
 
Bilirəm, ən şirin röyalarda sən  
Deyirsən: "Sevgilim gəlirmi ola?"  
Xəyalım əyilir, öpür əlindən;  
Güllü yaylığınla çıxırsan yola... 
 
Nədir bu həsrətin adı, ünvanı?  
Baisin evində işıq yanmasın!  
Ah, Araz, ah, Araz, vədimiz hanı?  
Bir ürək ikiyə parçalanmasın!.. 
 
Ayırdı bir vurğu əzəldən bizi...  
Parladı şahların qan rəngli tacı,  
Sıxlaşan bir duman aldı Təbrizi;  
Fələk bəxtimizə baxdı qıyqacı... 
 
Anan vərəmlədi yoxsul yuvada,  
Soyuq bir məzarı əlinlə qazdın;  
Baban öküzüylə öldü tarlada,  
Bütün bir tarixi sinənə yazdın... 
 
Mən də bu yolları keçmişəm, sonam!  
Mənim də ən dərdli bir keçmişim var.  
Təbibsiz, davasız can verdi anam,  
Yaslı köynəyini geyindi dağlar. 
 
Demək ki, dərdimiz-sərimiz birdir,  
Həyatın qızıdır məhəbbətimiz...  
Gəl duraq diz-dizə, günləri bir-bir  
Sayıb, hesablayaq yaşımızı biz. 
  
________________________Milli Kitabxana________________________ 
211 
 
Axşam sularının zümzüməsidir,  
Mənim telli sazım, səninsə tarın;  
Yazıq bir ananın hicran səsidir  
Mənim zil şikəstəm, sənin qatarın. 
 
Olub keçənlərə gəl qələm çəkək,  
Dünən bu gün üçün bir yadigardır  
Bilirəm, sevgilim, bilirəm gerçək,  
Sizdə qış günüdür, bizdə bahardır... 
 
Odur, bax o qıza, bax o gəlinə,  
Baxdıqca qaynayır insanın qanı;  
Azadlıq bayrağın alıb əlinə,  
Günəş salamlayır Azərbaycanı. 
 
Bir yeni rəng alır Mil də, Muğan da  
Bu bayram günündə, bayram ilində.  
Alim də, şair də, dağda çoban da  
Deyir mahnısını ana dilində. 
 
Gülür dodaqlarda yeni bir zəfər,  
Zəfərdən-zəfərə qüvvət alalı.  
Güdür gözü kimi har qızıl əsgər  
Qanla qazanılan bir istiqlalı. 
 
Sevənlər az deyil bizim Vətəni,  
Günəşə gözlərim açiq gedirəm.  
Böyük bir ölkənin adından səni  
Bu bayram günunə dəvət edirəm. 
 
Gözlərin dolmasın!.. Dayan bir az da!  
Qəlbin də, sevgin də, dərdin də haqdır...  
Azadlıq bayrağı güllü bir yazda  
Təbrizin üstündə parlayacaqdır! 
 
O bayram gününə inanıram mən,  
Araz yol verəcək üstündən bizə.  
Pioner oğlumun tutub əlindən,  
Qonaq gələcəyəm qoca Təbrizə! 
 
1935, 13 dekabr 
________________________Milli Kitabxana________________________ 
212 
 
  
ANAM GƏLİNİ 
 
Başına döndüyüm, anam gəlini  
Sən ilk qönçəsisən bizim gülşənin.  
Hər səhər günəşə uzat əlini,  
İşıqda, qüvvətdə adın var sənin,  
Sən ilk qönçəsisən bizim gülşənin. 
 
Öpsün ayağını çöldə çiçəklər,  
Quşların avazı bir toya dönsün.  
Tökülsün sinənə qara birçəklər,  
Gözəllik dünyada açıq görünsün,  
Quşların avazı bir toya dönsün. 
 
Sən ilk pərisisən şerin, sənətin,  
Adın tarixlərdə bir yadigardır.  
Günəşdən rəng alan bir məhəbbətin  
O açıq alnında işığı vardır,  
Adın tarixlərdə bir yadigardır. 
 
Hüsnünü örtməsin nə pərdə, nə rəng,  
Ay kimi saf dolan, gün kimi açıq,  
Keçmişin üstünə qələm çəkərək,  
Vuruş meydanında vuruşmağa çıx,  
Ay kimi saf dolan, gün kimi açıq. 
 
Könlümdə sirri var, tərlan sonamın  
Bütün gozəlliyin gözüdür insan,  
Zülmətdə şam kimi sönən anamın  
Ölüm qisasını alaq dünyadan  
Bütün gözəlliyin gözüdür insan. 
 
Beşikdən başlamış ölümə qədər  
Tarixlər yazılır sənin əlinlə  
Səndədir yaraşıq, səndədir hünər  
Şerim qanad çalır hər əməlinlə  
Tarixlər yazılır sənin əlinlə. 
 
  
________________________Milli Kitabxana________________________ 
213 
 
Başına döndüyüm, anam gəlini,  
Sən ilk qönçəsisən bizim gülşənin,  
Hər səhər günəşə uzat əlini  
İşıqda, qüvvətdə adın var sənin,  
Sən ilk qönçəsisən bizim gülşənin. 
 
1936, 7fevral 
 
SƏNƏT USTASINA 
 
Mən onu ilk dəfə gördüyüm zaman  
Sıxdım məhəbbətlə titrək əlini;  
Oxudum mənalı baxışlarından  
Xəyalın, sənətin tunc heykəlini. 
 
* * * 
Qəlbi də, fikri də gün kimi aydın,  
Onda təbiətin mənası vardı.  
Ey sənət ustası! Sən olmasaydın  
Günəş ilhamıma soyuq baxardı. 
 
* * * 
Ey hava dalğası, ağzını bir yum!  
Dayanın, car çəkən başsız küləklər!  
A dostlar, su verin mənə bir udum,  
Sinəmi yandırdı bu acı xəbər. 
 
* * * 
Bizim Maksimi də cərgədən aldı  
Yenirkən ölümün qara pəncəsi.  
Sanma ki, şam kimi sönüb qaraldı,  
Əsrlər boyunca o sənət səsi  
Çalacaq təblini göy dalğalarda,  
Çiçəklər solmayır bizim baharda 
Ayağa qalxsın dab u dağ, bu dərə, 
Buludlar sallasın öz yaylığını; 
O sənət dostuna – böyük rəhbərə 
Yetirin şairin baş sağlığını…  
 
1936
________________________Milli Kitabxana________________________ 
214 
 
 SÖZ BUKETİ 
 
May şənliyinə 
 
Dinləyın! Dinləyin! Danışır səhər!  
Səhərin yeni bir sözü var bizə;  
Ətirlər içində oyanır şəhər,  
Günəş buket verir ellərimizə.  
Rəngin* şəfəqlərə boyanır Xəzər.  
Uçur qağayılar - o nazlı quşlar.  
Axşamdan oynaşan şıllaq ləpələr  
Gecənin sonunda sakit olmuşlar.  
Qayıqlar, gəmilər üzür yanaşı,  
Sallanan bayraqlar əks edir suya;  
Könül salamlayır yarı, yoldaşı,  
Dalğalar yol verir bizim orduya.  
Hər kiçik qayıqda bir qamıon səsi,  
Baxır martılara†, rəqs edir qızlar.  
Ötür Qarabağın zil şikəstəsi,  
Heyrət içindədir açıq ağızlar,  
Əl vurub oynayan, çalıb çağıran;  
May günü toy düşür bizim dənizə.  
Bu dolğun baharı duyan hər insan  
Əlində zənbili qoşulur bizə.  
Şəhərdən kənarda ilıqdır hava,  
Orda yolumuzu gözləyir çöllər...  
Oğlan qaça-qaça, qız qova-qova,  
Bir deyib, bir gülür obalar, ellər.  
Hər ağac altında bir ayrı dəstə,  
Hər qaya dibində bir süfrə vardır;  
Bir həyat duyuram hər incə səsdə.  
Bizim gəncliyimiz nə bəxtiyardır! 
 
İxtiyar nənəm də çöldədir bu gün,  
O da qarşılayır bizim baharı; 
 
                                                          
* Müxtəlif çalarlı 
† Qağayılar 
 
________________________Milli Kitabxana________________________ 
215 
 
Gözündə kainat başqadır bütün,  
Gəncliyə şadlanır ağbirçək qarı.  
Geyimlər dümağdır başdan-ayağa,  
Döşlərdə ağ çiçək, əllərdə lalə.  
Səsimdən təbiət qalxır ayağa,  
Göydə qaraquş da dalır xəyala.  
Düşüncələr yeni, duyğular yeni,  
Dəyişmiş dünyanın söhbəti, sazı.  
Döşündə Leninin qızıl ordeni  
Oturmuş ixtiyar buruq ustası.  
Nəvəsi tar çalır, qızı oxuyur,  
Süfrədə paxlava, göyərti, qaymaq;  
Təbiət otlardan xalı toxuyur.  
Qaranquş şığıyır qanadlanaraq.  
Vurur qəlbimizdə dünyanın qəlbi,  
Üzlərdə qalmamış sarılıqdan iz.  
İçirik günəşi bir badə kimi  
Yaradan ellərin sağlığına biz.  
Günəş yuvarlanır dağlar dalına,  
Qaralır çöllərin gəzinti yeri;  
Baxaraq göylərin seyrək xalına,  
Dolğun nəşələrlə dönərək geri.  
Əlvan çıraqlarla Bakı Soveti  
Bizi qarşılayır, sevinir axşam.  
Günəşdən ayrılan bir qüvvət kimi, 
Dünyanın qəlbində süzülüb axsam!.. 
 
1936, 1 may 
  
________________________Milli Kitabxana________________________ 
216 
 
SÜNBÜL 
 
Sünbülüm, sünbülüm, sarı sünbülüm,  
Adına söz qoşum barı sünbülüm.  
Ellər həsrətidir bu əmri verən;  
Şirin gecələrdə yuxuma girən  
Yaşıl tarlamızın mənzərəsidir,  
Xırman üstündəki ana səsidir.  
Əzəldən ruhuma doğmadır bu səs,  
Bir qüvvə varmıdır bu səsə əvəz? 
Deyirlər dünyadan qocadır yaşın,  
Qüvvətdən quruldu torpağın, daşın.  
 
Deyiliər səndədir xeyir, bərəkət  
Deyirlər səndədir həyat, hərəkət.  
Mən bunu qəlbimlə çoxdan anladım,  
Bəzən gülüşlərə tutuldu adım...  
Dedilər arxamca: "El şairidir,  
Külüng şairidir, bel şairidir,  
Yoxdur sənətində qanadlı sözlər...  
Boyalı dodaqlar, sürməli gözlər.  
Yoxdur söhbətində uçan mələklər,  
Tərif olunmayır göydə fələklər,  
Şairin yeridir yalnız buludlar,  
Vurğunda nə könül, nə də xəyal var."  
Gərdim bu sözlərə polad sinəmi,  
Ellərin nəşəsi, ellərin qəmi  
Sinəmin üstündən aşdı sel kimi,  
Tənələr yanımdan keçdi yel kimi.  
Sən gözəl kəndimiz! Sən ilk sevgilim!  
Səni son nəfəsdə deyəcək dilim!  
Sünbülüm, sünbülüm, sarı sünbülüm!  
Könlümün qonağı, yarı sünbülüm!  
Sən ilk bəzəyisən bizim Vətənin,  
Əski kitablarda adın var sənin.  
Qarşıdan al geyib gələndə bahar,  
Bilirəm qəlbində nə işvələr var! 
________________________Milli Kitabxana________________________ 
217 
 
Yanından süzülüb kcçəndə külək,  
Titrəyir səndəki zərif bir ürək.  
Coşub dəniz kimi dalğalanırsan,  
Deyirlər o zaman məni anırsan!  
"Məhəbbət cüt olar" bu, bir məsəldir,  
Dünyanın şöhrəti yaradan əldir...  
İpək saçlarını dara sünbülüm!  
Ərməğan göndərək yara sünbülüm! 
 
Bu qoca dünyada nələr var, nələr,  
Günəşin altında yanan dəmyələr  
Bizə daş əsrindən bir yadigardır,  
Yerin sinəsində yanğılar vardır...  
Bəzən bahar kimi xoş gələndə qış,  
Azca səpələyib ötəndə yağış,  
Susuz maral kimi yanar dəmayələr,  
Əfilər oynaşar, ilanlar mələr.  
Düşər sinəsinə kəndlinin başı,  
Axar sərin-sərin gözünün yagı,  
Bükülmüş belində paslı bir oraq...  
"Vay" deyib dizini yumruqlayaraq,  
Evdə uşaqları salır yadına,  
Göylər yetişməyir onun dadına.  
Bu acı günlərin şahidiyəm mən,  
Gözümlə görmüşəm körpəliyimdən.  
Eşit sözlərimi cansız təbiət!  
Vicdansız, duyğusuz, qansiz təbiət!  
Yenə quduz kimi çıxma yolundan,  
Vulkanlar çəkinir insan oğlundan.  
Onun sənəti var, onun gücü var,  
Onun ağıl adlı bir ər gücü var.  
Dilsiz qayalar döşündən dəlir,  
Dağlar qarşısında salama gəlir.  
Dünyadan söz açır, danışır bir-bir,  
Uzaq əsrlərdən xəbərlər verir.  
Ağıl işıq salır gözlərimizə,  
Hər gün yaxınlaşır gələcək bizə... 
 
  
________________________Milli Kitabxana________________________ 
218 
 
Dərin dəryaların tapır sirrini,  
Dünyanın ən böyük cahangirini,  
Ağıldır torpağa döndərən "fələk",  
Ağılsız insanlar sürünsün gərək,  
Təbiət! Ən böyük qüvvən bizdədir.  
Çayların cilovu əlimizdədir,  
Artıq oynamırıq boranla, qarla,  
Dəmyəmiz su əmir tulumbalarla.  
Arazın boynuna kəmənd atırıq.  
Hər suyun gözündə bir bənd çatırıq.  
Oğul təbiətə sinə gərərək,  
"Təvəkkül Allaha" deməsin gərək, 
 
Sünbülüm, sünbülüm, sən sünbülüm!  
Sənmisən çiçəyim, sənmisən gülüm?  
Bürkü gətirməsin sənə buludlar  
Üstünə qonmasın quşlarla, qurdlar.  
İnsanlar çoxalır bizim Vətəndə.  
Bütün bir ölkənin gözü var səndə.  
Gözdən oğurlanan bir dənin belə,  
Köməkdir insana, köməkdir elə.  
Qaldırsın başını göylərə sarı,  
Ellik xırmanında dərz tayaları.  
Baxdıqca düşmənin gözü qaralsın,  
Sənin özün kimi, üzü saralsın... 
 
Vətən torpağının qızı, gəlini,  
Yadlara açmasın təmiz əlini.  
Bunlar vicdanıma toxunar mənim,  
Gözümdə ildırım oxunar mənim!  
Sinənə düşməsin yara, sünbülüm!  
Günlərin keçməsin qara, sünbülüm!  
Tarixə bir daha gözünü gəzdir,  
Bəşərin ilk dərdi çörək dərdidir.  
Uçub dağılardı sənsiz dörd yanım,  
Hər qızıl əsgərim, hər komandanım. 
 
  
________________________Milli Kitabxana________________________ 
219 
 
Doğrulda bilməzdi öz nişanını,  
Qardaşlar qanını, dostlar qanını.  
Düşmən qaldırardı öz bakalında  
Dənizlər dalında... Dağlar dalında...  
Sünbülüm, sünbülüm, sarı sünbülüm,  
Sənmisən çiçəyim, sənmisən gülüm?  
İki düşmənim var dünyada inan – 
Birinci faşistdir, ikinci siçan! 
 
1936, 14 mart 
  
________________________Milli Kitabxana________________________ 
220 
 
YADIMA DÜŞDÜ 
 
Başına döndüyüm gül üzlü sona!  
Ömrümün ilk çağı yadıma düşdü.  
Şairlər vətəni bizim tərəflər,  
Tərlanın oylağı yadıma düşdü. 
 
Oxuyun qəlbimi dastan içində,  
Ürək döyünməzmi astan içində?  
Payızın fəslində bostan içində  
Şamamanın tağı yadıma düşdü. 
 
Töküldü kağıza sinəmin sözü,  
O ana yurdumun ocağı, közü,  
Ceyranın duruşu, durnanın gözü  
Kəkliyin ayağı yadıma düşdü. 
 
Hanı at sürdüyüm boranda, qarda?  
Gəzdim aşıq kimi minbir diyarda;  
Gülüb oynadığım toyda, mağarda,  
Qızların qolbağı yadıma düşdü. 
 
Göylərə baş çəkir Göyəzən dağı,  
Axşam açıq olur ayın qabağı;  
Bizim gəlinlərin bayram qabağı,  
Fəsəli yaymağı yadıma düşdü. 
 
Sən bizim ellərin ruhuna bir bax!  
Bizdən inciməmiş bir əziz qonaq.  
Nişanlı qızların görüşdən qabaq,  
Telini saymaği yadıma düşdü. 
 
Vurğunun xəyalı gəzdi aranı,  
Gözümdə oynadı dağın boranı;  
Qışın buz qatığı, yayın ayranı,  
Payızın qaymağı yadıma düşdü. 
 
1936, may 
 
  
________________________Milli Kitabxana________________________ 
221 
 
AZAD İLHAM 
 
Ey azad ilhamım, gülər üzünlə  
Səhərin rəngini seyrə dalanda,  
Bülün kainatı gəzdir özünlə  
Kiçik bir zərrədən ilham alanda!..  
Doğra buludların bağrını qat-qat! 
 
Kim deyir gecələr bizə qəfəsdir?  
Daima qısqanan ürkək bir həyat,  
Məncə, bu dünyada bir quru səsdir!  
Sən, azad ilhamım, baş götürüb gəz,  
Əngin üfuqlərə şığıyıb, yol al!  
Əzəldən belədir: geriyə dönməz  
Atılan bir güllə, uçan bir xəyal.  
İnsan, deyirlər ki, çiy süd əməndir...  
Utansın dünyada qədir bilməyən!  
Mənim ki, oylağım göydür, çəməndir.  
Gəlməsin yanıma deyib gülməyən!  
Sən, azad ilhamım, nə bəxtiyarsan!  
Taleyim, hünərim güvənir sənə.  
Nə qədər dünyada varamsa, varsan,  
Ömür çox görməsin bu haqqı mənə! 
 
Nəsimi zahidlə durdu üz-üzə,  
Söylədi: haqq adlı bir divan quraq;  
Atdı pəncəsini gecə gündüzə,  
Boğdu həqiqəti sadə fırıldaq...  
Zahidin barmağın kəssəniz əgər,  
Tanrı dediyinə arxa döndərər...  
Bu miskin aşiqə baxın da bir az,  
Diri soyulsa da dözər, ağrımaz.  
Sən ey ülkərimiz, sönməz sənətkar!  
Əsrlər boyunu gördü gözlərin;  
Tarixlər boyunca qaldı yadigar  
Ölməz fikirlərin, ölməz sözlərin!.. 
  
________________________Milli Kitabxana________________________ 
222 
 
Füzuli doymadı göz yaşlarından,  
Açdı qapısını səhər yelləri.  
İncidi ən yaxın sirdaşlarından,  
Ağlayıb, ağlatdı bizim elləri;  
Ağarmış saçında, saqqalında qış...  
Asiman dolandı şikayətindən,  
Karvanı dərd adlı səhrada qalmış  
Leylinin, Məcnunun hekayətindən.  
Gətir xatirinə Vaqifi bu dəm. 
Qırıldı qəlbində bir yurdun sazı  
Ağladı ardınca gözlərində nəm  
Uçan durnaların küskün avazı.  
Gərdi sinəsini o, fars dilinə,  
Haykırdı türk dili, türk şeri gərək!  
Bir yeni can verdi doğma elinə,  
Üfüqdən üfüqə qanad gərərək...  
Yazıq! Nəğməkarın ürək nğməsi  
Dəydi şüşə kimi, daş ürəklərə,  
Böyük bir insanın boğuldu səsi,  
Ahmı əks etdi min dağ, min dərə.  
Sən ey şerimizin, ana şairi!  
O tərlan xəyallı, sona şairi!  
Mən səni duyduqca qəmlər yeyirəm,  
Sonra öz-özümə dönb deyirəm:  
Ey azad ilhamım, nə bəxtiyarsan!  
Taleyim, hünərim güvənir sənə!  
Nə qədər dünyada varamsa, varsan.  
Ömür çox görməsin bu haqqı mənə! 
 
Başımın üstündə nə yumruq durur, 
Nə hicran səsi var mənim sazımda; 
Nə qanun qoluma qandallar vurur, 
Nə göylər darıxır xoş avazımda. 
Budur, bax, qəlbimin axar qanını 
İçirdim sənətə, dedilər: "Var ol!" 
O böyük Leninin al nişanını 
Taxdı yaxasına şair-komsomol  
  
________________________Milli Kitabxana________________________ 
223 
 
Sən, azad ilhamım, o gündən bəri,  
Qarlı buludların üstdən aşırsan.  
Uçan durnalarla gəzib göyləri,  
Onlarla səs-səsə qaqqıldaşırsan.  
Səninlə çıxmışam ağ günə, inan!  
Adını laylada desin analar;  
Bir səs qulağıma gəlir hər zaman:  
Sənin dostun da var, düşmənin də var.  
İldırım baxişlı gözlərinlə süz  
Həyatda milçəkdən fil yapanları!..  
Odlu kəlmələrin atəşinə düz  
Ağızdan qurd kimi söz qapanları.  
Hər sözü-söhbəti başından yekə  
"Alim" adamların gözünə düz bax!  
Namuslu oğlunu sevən bir ölkə  
Gələcək günlərdən utanmayacaq!..  
Qamçıla, üzünün rəngi bozarmış  
O çirkin keçmişin son "vüqarını",  
Sən onun üstündə boranlı bir qış  
Gücilə şaqqıldat qanadlarını.  
Qamçıla, gündə bir cildə bürünən,  
Onluq mantlayan qara tuzları...  
Bizimlə getməyən, fəqət sürünən  
Vəzifə düşkünü o dəyyusları!  
Budur, dövrəmizdə daima "heyhat!" – 
Deyib bu dünyadan keçənlər də var.  
Meyxana küncündə səadət, həyat  
Eşqinə on gecə içənlər də var.  
Elin tərəfindən, xalqın adından  
Simsiz taxtaları çalandan danış!  
Söhbəti işvədən, meydən, qadından,  
Özgənin fikrini çalandan danış!  
Sən azad ilhamım, məni danla ki:  
"Şairim, hünərin, sənətin hanı?"  
Sən də birdəfəlik bunu anla ki:  
"Mənim düşmanımdır elin düşmanı!"  
Sən azad ilhamım, baş götürüb gəz! 
  
________________________Milli Kitabxana________________________ 
224 
 
Əngin üfüqlərə şığıyıb, yol al!  
Əzəldən belədir: geriyə dönməz  
Atılan bir güllə, uçan bir xəyal. 
 
Ey günəş, ey bulud, girin qoynuma!  
Bu saf təbiətə mehribanam mən;  
Sevgilim, qolumu dola boynuma,  
Kəlmələr od kimi düşsün dilimdən.  
Kaman qaşlarını çatma, günəşim,  
Min sızıltı qopar dost ürəyindən!  
Dərin dəryalara batma, günəşim,  
Əzəldən düşmanam qaranlığa mən!..  
Məqsədim olmamış bir parça çörək,  
Mənim sənətim var, alın tərim var.  
Bayronu yarışa çağıram gərək,  
Sinəmdə ağ qalan bir dəftərim var.  
Bəşərdir torpağın, göyün təməli,  
Bəşərsiz günəş də yerə alçalır.  
Könüldür sənətin ölməz əməli,  
Hər simin üstündə bir aləm çalır.  
Mən ki, qaranlıqdan, qəfəsdən uzaq  
Könüllər yolçusu azad bir quşam.  
Sən ey kinlibaxış, tənəni burax,  
Mən öz zəhmətimlə azad olmuşam!  
Mən ki, əllərimi dünyadan üzüb,  
Demədim: "Bir sıfır yazılsın adım",  
Çayl Harold kimi insandan küsüb,  
Vətən torpağilə vidalaşmadım.  
Kim keçər bu yerin daşından, deyin?!  
Vətəndən ayrılar hansı şərəfsiz?  
A dostlar, günəşdən bir paltar geyin,  
Könül xallar vurur bəzənəndə siz!  
Ey bizim çəmənin sirdaşı quşlar,  
Çiçəkdən çiçəyə uçuşun siz də!  
Saatlar, əsrlər azad olmuşlar  
Bizim bu sosialist Vətənimizdə!  
Ey çaylar üstündə süzən sonalar, 
  
________________________Milli Kitabxana________________________ 
225 
 
Daşlara dəyməsin bir tükünüz də!  
Siz ey yeddisini doğan analar,  
Cəbhəda bir durur oğlan da, qız da!  
Siz ey bağçalarda yatan uşaqlar,  
Səadət tökülür xoş üzünüzdən!  
Sizinlə şənlənir bağçalar, bağlar,  
Analar zövq alır gülüşünüzdən.  
Ətir saç aləmə, sən ey qönçə gül!  
Öpüb yarpağını, dənləyim bir-bir;  
Səhər nəğməsini bağçada bülbül  
Mənim nəfəsimdən, məndən öyrənir.  
Sən ey bu torpağın qızı, gəlini,  
Utanma gül açan yanaqlarından!  
Hər səhər günəşə uzat əlini,  
Qüvvət əm günəşin dodaqlarından!  
Sən ey şehli səhər, ey sakit axşam!  
Qəlbi düşündürən hansı səbəbdir?  
Fəzaya gün kimi, ay kimi axsam,  
Torpaq inciməsin... Bu bir tələbdir...  
Ey ana torpağı, gözlərin aydın!  
Uzaqda səslənir indi zülümlər...  
Ağ günlü bayrağım, sən olmasaydın,  
Açardı qapımı vaxtsız ölümlər.  
Silahlı qardaşım, sərhəd boyunca,  
Atıcı gözlərin qızılquş olsun!  
Oxşasın boyunu anam doyunca,  
Dünyanın son adı qurtuluş olsun! 
 
1936, 2 avqust 
 
  
________________________Milli Kitabxana________________________ 
226 
 
SƏMİMİYYƏT YOLÇUSU 
 
I 
 
Şairim, çaldığın bu telli sazdan,  
Günəşli gündüzdən, çiçəkli yazdan  
Könül xumarlandı ay dönə-dönə,  
Qəlbin vurğusunu say dönə-dönə. 
 
Doğrudur, saqqalın, saçın ağarmış,  
Ruhuna girməmiş qurd ağızlı qış...  
Şaxtaya düşməmiş bir ilk baharsan,  
Döyüşdə, cəbhədə hərzaman varsan.  
Bu varlıq yaşadır əzəldən bizi,  
Bu varlıq yaşadır gənc nəslimizi.  
Çəkilsin dağların başından duman,  
Ölümdən, heçlikdən səadət uman  
İnsanlar dünyadan görüm yox olsun,  
Sönük vicdanları yerə soxulsun! 
 
Utansın günəşin rəngindən bir az  
Axşam qaranlığı bəstələyən saz.  
Söylə, xəyanətə dözərmi vicdan?!  
Ağ günlər əsrini görən bir insan  
Dönüb göz yaşından ilham alarmı?  
Şer de, şair də heç qocalarmı?  
Ətirlər dağılır xoş nəfəsindən,  
Çiçəklər oyanır ayaq səsindən.  
Varlığın, vicdanın ləkədən uzaq,  
Böyüklə böyüksən, uşaqla uşaq;  
Əsrə layiq olan bu ruhunla sən  
Ölkəmin qoca bir müəllimisən! 
 
"Mən də bir kişiyəm, varım-yoxum var,  
Üç qızıl əsgərim - üç çocuğum var" – 
Deyən bir atanı öpməliyik biz,  
Onu sevməlidir, sevir nəslimiz! 
 
  
________________________Milli Kitabxana________________________ 
227 
 
II 
 
Mənim də Yusifim səninkilərlə  
Qoşub bir məqsədə, qoşub bir dilə,  
Başında tutacaq bayrağımızı,  
Düşmənlər istərsə torpağımızı,  
Aslan kəsiləcək sular sonası,  
Bunu laylasında deyir anası. 
 
Şaiqim! Şairlər içində təksən,  
Təmiz vicdanmla gülsən, ipəksən.  
Dilindən küsməmiş tanış da, yar da,  
Səndən inciməmiş qarıncalar da...  
Keçdi qaranlıqda odlu gəncliyin,  
Xoş olsun indiki qulaq dincliyin. 
 
Günəş bir qüvvədir, yandıqca sönməz  
Tarixin təkəri geriyə dönməz...  
Əməlin qurtuluş, varlığın sənət,  
Yaşasın qardaşlıq, bir də məhəbbət!  
İndi "bir günəşin zərrəsiyik biz".  
Var olsun birləşən dost əllərimiz! 
 
1936, 18 avqust 
  
________________________Milli Kitabxana________________________ 
228 
 
BÖYÜK ŞAİRİN ŞƏRƏFİNƏ 
 
I 
 
Axıtdım alnımın inci tərini,  
Yanmadım ömrümün iki ilinə.  
Rusiya şerinin şah əsərini  
Çevirdim ilk dəfə türkün dilinə!  
Bir yeni sənətlə mən də doluyam,  
Ellər dünyasının ellər oğluyam.  
Yuxusuz gecələr çıxdı qarşıma,  
Fəqət tövşümədi bu polad sinəm.  
Artıq qovuşmuşam can sirdaşıma,  
Özümə bəxtiyar bir insan desəm, - 
Bu səs bir şairin vicdan səsidir,  
Düşünən bir qəlbin ifadəsidir. 
 
II 
 
Mən ki, hər gecəmi qatdım gündüzə,  
Üfüqdə sönməsin ulduzum, ayım!  
Sənət vadisində gəlsin üz-üzə  
Sənin Tatyananla mənim Humayım.  
Ey böyük sənətkar, hüzurunda mən  
Bəzən utanmışam səhvlərimdən;  
Neyləyim, qüdrətim zəifdir hələ,  
Görüm təbiətin kor olsun gözü!  
Şairim! Anladım bu gündən belə:  
Böyükdür cahanda sənətkar sözü...  
Məncə yaraşmayır çoxuna bu ad,  
Məni bağışlasın sevgilim həyat!.. 
 
III 
 
"Gəlişin ruhuma dərd verir, aman!..  
Məhəbbət dəmidir bahar, ay bahar!  
Qanımda, qəlbimdə nədənsə bu an.  
Məyus və ağlayan bir həyəcan var". 
  
________________________Milli Kitabxana________________________ 
229 
 
Söylə bir, şairim, bahar gələndə  
Neçin pərişanlıq dillənir səndə?  
Neçin gözlərini dumanlar alır,  
Göz yaşın süzülür; gülümsəyərək  
Səninlə birlikdə xəyala dalır  
Göydəki qaraquş, yerdəki ürək...  
Mən də dərdlənmişəm küskün səsindən,  
Bir əsrin o qanlı faciəsindən. 
 
IV 
 
Oyan bir, şairim, oyan, bizə bax  
Qoy öpsün alnını bizim xoş səhər;  
Bu böyük günlərə arxalanaraq,  
Göstər bu meydanda yeni bir hünər;  
Bizim dünyamızda itməz zəhmətin,  
Həyatın qəlbidir şerin, sənətin,  
Bizdə şeir qədər böyükdür hünər,  
Hər kiçik şairin bir hörməti var.  
Hər alın tərilə yazılmış əsər  
Bizim qəlbimizdə qalır yadigar... 
 
V 
 
Mən səni sevmişəm körpəliyimdən,  
Sənsən mehribanım, sənsən ustadım!  
Nə qədər bəxtiyar bir insanam mən  
Ki, sənin tələbən çağrılır adım.  
Mən də bir ölkənin yazan əliyəm.  
Bu bayram günündə bəzənməliyəm.  
Şairlər oylağı, ey əziz Vətən!  
Söylə, tanışmıdır sənə Onegin?  
Bilirəm Puşkini çoxdan sevirsən...  
Qizın da, oğlun da əzbərdən desin:  
Bizdə şeir də var, sənət də vardır!  
Şairə, sənətə hörmət də vardır!.. 
 
1936, avqust 
 
  
________________________Milli Kitabxana________________________ 
230 
 
ÇİNARIN ŞİKAYƏTİ 
 
Dindi yol üstündə qoca bir çinar:  
"Şairim, sənə bir şikayətim var:  
Bu qoca dünyanın şahidiyəm mən...  
Kölgəmdə dincəlir hər gəlib gedən.  
Bağçalar gül açır yaş torpağımda.  
Quşların adı var hər yarpağımda;  
Mən bu yer üzünə gələndən bəri  
Olmuş budaqların hava səngəri.  
Kötüyüm dünyanın sirrilə dolu,  
Dolanmış başıma karvanlar yolu;  
Bağrımı doğramış min bir cahangir.  
İmtahan etmişəm onları bir-bir,  
Başımda oynamış yüz boranlı qiş...  
Sanma ki, qüdrətim, gücüm qalmamış,  
Bax, ayrılmamışam öz kötüyümdən!..  
Qəhrəman bir elin timsalıyam mən...  
Bir kəs inciməmiş sakit dilimdən.  
İnsana yaxşılıq gəlmiş əlimdən – 
Yayda kölgəliyim dağlardan sərin,  
Yaylağı olmuşam biçinçilərin.  
Silmişəm onların alın tərini,  
Sonra dinləmişəm can dəftərini.  
Ağır səfərlərə çıxan hər nəfər  
Tükənmək bilməyən uzun gecələr  
Sığınmış qoynuma sözü var kimi.  
Örtmüşəm üstünü çadırlar kimi;  
Başına yağmamış nə yağış, nə qar,  
Tarix yaxşılığı yaxşı salamlar!  
Aylı gecələrin buludu lay-lay  
Dağılıb üzünü göstərəndə ay  
İşığı sallanır budaqlarımdan,  
Öpür şirin-şirin dodaqlarımdan.  
Bəzən də kükrəyib əsəndə külək  
Coşur varlığımda polad bir ürək. 
 
  
________________________Milli Kitabxana________________________ 
231 
 
Qalın şaxlarımın xışıltısından  
Zövq alır dünyanın şöhrəti insan.  
Bəzən də bir sərin axşama yaxın  
Ətəkli çöllərdən hey axın-axın  
Qalxan dolaşalar qaqqıldaşaraq,  
Dərələr keçərək, dağlar aşaraq,  
Başımın üstündə dövrələr vurur,  
Bir yerə sıxlaşıb, məclislər qurur.  
Bu doğma quşların simfoniyasından  
Zövq alır dünyanın şöhrəti insan.  
Bəzən də canlanır gündüzün səsi – 
Yığışır kölgəmə uşaq dəstəsi;  
Azad yurdumuzun şərqilərindən  
İxtiyar yaşımda zövq alıram mən...  
Sərilir kölgəmə xalı-xalçalar,  
"Bizdən də bəxtiyar bir nəsilmi var?" – 
Deyən uşaqların körpə yaşına,  
Günəşlər yurdunun vətəndaşına  
Baxdıqca böyüyür gözümdə insan,  
Çəkdiyim ağrılar çıxır yadımdan.  
Fəqət deyirlər ki, yoldaş mühəndis  
Məni bir arxasiz, yurdsuz, kimsəsiz  
Zənn edib, plana almışdır ki, mən  
İndi çıxmalıyam öz kötüyümdən...  
Demək qalmayacaq məndən yadigar.  
Ancaq mühəndisə bir sualım var:  
"Ömründə bir şitil, bir budaq belə,  
Mühəndis əkmişmi barı əlilə  
Ki, məni - bu boyda çinarı birdən  
Qoparmaq istəyir durduğu yerdən?"  
Mən bu şikayəti duyduqca dərin,  
Dedim ki, haqlısan, qocaman çinar!  
Bizdə təbiətə zülm edənlərin  
Nə insan duyğusu, nə də haqqı var! 
 
1936, oktyabr 
  
________________________Milli Kitabxana________________________ 
232 
 
SABİRİN ŞƏRƏFİNƏ 
 
Xəyalım bu gecə varaq-varaqdır.  
Dilsiz əsrləri o yaracaqdır.  
Gözümə bir qara keçmiş görünür,  
Bir qara keçmış ki, bizdən uzaqdır. 
 
O keçmiş – gecədir, buludu lay-lay,  
Yaslı gəlin kimi pərişandır ay;  
Orda təbiət də qara geyinmiş,  
Sonalar dərdlidir, yorğun axır çay. 
 
Orda parçalanır, didilir vətən,  
Tez düşür insanın saçlarına dən...  
Orda haqq bağıran qəhrəmanların  
Bir qılıncla gedir başı bədəndən. 
 
Boy atır sünbülün, gülün möhnəti,  
Sönür baxışların ilk məhəbbəti.  
Hər kiçik laylada "dərdim var" deyir  
Elin şirin dili, şirin söhbəti. 
 
Solğun dodaqları ah, aman gəzir,  
Ölümlər qapını çox yaman gəzir...  
Böyük bir şairin dalğın xəyalı  
Vətən çölrini pərişan gəzir... 
 
Sabir, o günləri gətirmə yada.  
Dünya unutmamış səni dünyada...  
Sinənə çarpdıqca kinli dalğalar  
Bir qoca dağ kimi durdun dəryada. 
 
Sən ey azadlığın səhər ruzgarı,  
Sınmadı qəlbinin tərlan vüqarı.  
Əsrlər dolaşıq gəlib keçsə də,  
Tarix, unutmayır mərd oğulları. 
  
________________________Milli Kitabxana________________________ 
233 
 
Uzalı getdisə dünyadan əlin,  
Artıq çiçəkləndi arzun, əməlin,  
İnsanın haqqını özünə verdik,  
Hər duyan ürəkdə qalxdı heykəlin. 
 
Oyanmış bu günəş, bu yer, bu insan,  
Artıq nə qamçı var, nə qara zindan,  
Nə matəm hıçqırır bülbülün səsi,  
O da ilham alır insan ağzından, 
 
Azaddır ellərin çiçəkli yazı,  
Bu yaz danışdırır Kürü, Arazı;  
Bu böyük günlərə min dastan deyir  
Şairin lirası, aşiqin sazı. 
 
Bəzəkli yurdumuz çiçək-çiçəkdir,  
Hər keçən ömrümüz bir gələcəkdir,  
Sənin də varlığın bir günəş kimi  
Əsrlər boyunca sönməyəcəkdir! 
 
1936, 27 dekabr 
 
  
________________________Milli Kitabxana________________________ 
234 
 
GÖZÜM YOLLARDA QALMIŞDIR 
 
Gözüm yollarda qalmışdır, xəbər yox Kür qırağından,  
Usanmaq bilməyir könlüm yaşılbaşlar sorağından. 
 
O yerlər min xəyal eylər, təbiət şerə layiqdir,  
Öpər bülbül səhər tezdən gülün yaqut dodağından. 
 
Çəmənlər, yasəmənlər göz vurub bir cilvə göstərsə,  
Durar könlüm çıxar seyrə həyatın qəm otağından... 
 
Qarayazı meşəsində Anadil adlı bir quş var,  
Mənim sevdalı qəlbim tək asılmışdır ayağından. 
 
Yolum düşsün Səlahluyə, o qəbrə diz çöküm bir də,  
Anam Məhbubi yad ilə, öpüm solğun yanağından. 
 
Aman tale! Nə möhnətmiş onun dərdi, mənim dərdim...  
Bahar fəslində ayrıldı qızılgül üz budağından. 
 
Keçər aylar, keçər illər, yaz ey Vurğun, ömür azdır,  
Düşər bir gün laçın könlün şeir, sənət marağından. 
 
1936 
 
  
________________________Milli Kitabxana________________________ 
235 
 
LƏNKƏRAN ŞEİRLƏRİ 
 
Taleyimdir ilham almaq,  
Söhbət açıb, qələm çalmaq  
Bizim dünya gözəlindən;  
Şərbət içdim öz əlindən  
Bizim yurdun - ana yurdun Şair!  
Sənmi oxuyurdun  
Dünən bizə hicran dərdi?..  
Yeni tarix nə göstərdi?  
Aç gözünü, yaxşı bir bax!  
Bu mən, bu sətı gəl yarışaq  
Ellər bizə "gəlin!" deyir;  
Doğma sənət, doğma şeir  
Göstərəcək ölkəmizi  
Qoy tanısın dünya bizi! 
 
Mən aşiqəm gözəlliyə,  
Muradıma yetəm deyə  
Dolaşıram bu torpağı;  
Hər budağın bir yarpağı  
Hər çiçəyin bir adı var,  
İnsan adlı ustadı var  
Gözəlliyin bu dünyada.  
Gah havada, gah dəryada  
Mən sürürəm öz gəmimi,  
Tapıb könül həmdəmimi,  
Durub onunla üz-üzə,  
Dənizlərdə üzə-üzə,  
Nə yorulur, nə doyuram,  
Sahillərə üz qoyuram.  
Lənkəran da sahildədir;  
Gördüyümü deyim bir-bir  
Bu torpağın öz dilində:  
Bizim Xəzər sahilində  
Uzanmış bir gözəl şəhər,  
Yaşıl çalır səhər-səhər. 
  
________________________Milli Kitabxana________________________ 
236 
 
Hər qapıda kiçik bir bağ,  
Evcikləri boydan alçaq,  
Fəqət sadə, fəqət təmiz;  
Yorulmayır gözlərimiz  
Ortüyü ağ pəncərədən;  
Çox sevirəm doğrusu mən,  
Bu naxışlı örtüləri.  
Səhərlərin şehli təri  
Aynalardan töküləndə,  
Ağlayıram baxıb mən də  
Bu yerlərə sevincimdən;  
Bir səs gəlir öz içimdən:  
Yelkənin dəyməsin daşa,  
Sən də yaşa, sən də yaşa! 
 
Ətirlidir burda bağlar,  
Güzgü kimi yolları var.  
Xəyallara dalan çinar,  
Sıx kölgələr salan çinar  
Düşündürür burda məni.  
Xəyalırnın ağ yelkəni  
Uzaqlara qanad çalır  
Gah ucalır, gah alçalır,  
Qara qışdan dərs alalı  
Mən də şair tək olalı. 
 
Qoca çinar, qoca çinar!  
Kötüyündə nə sirlər var...  
Gah Turandan, gah İrandan  
Gah o yandan, gah bu yandan  
Ordu çəkib gələnlərin  
Bir "dost" kimi gülənlərin  
Üstünə sən kölgə saldın,  
Sonra yazıq günə qaldın.  
Külək vurdu çinarlığı ...  
Əsib coşan rus çarlığı  
Üzərinə ordu çəkdi,  
O, başında bostan əkdi... 
 
  
________________________Milli Kitabxana________________________ 
237 
 
Bu gün belə durur səndə,  
"Sara" adlı cəzirəndə  
Generalın məzar daşı,  
O qatilin kinli başı  
Oynamışdı at belində.  
Əyri qilınc sağ əlində  
Durub kəsdi budaqları...  
Bu çölləri, bu dağları  
Qapladı* bir nalə səsi,  
Qanlı çarın təntənəsi.  
Sevincindən göyə qalxdı,  
Bizə "tatar" deyib baxdı.  
Biz öldürdük generalı,  
Taptaladıq o medalı...  
İndi onun məzar daşı  
Aya qarşı, günə qarşı  
Endirmişdir dik başını...  
Fahişələr oynaşını.  
Bu yollardan ötüb keçən,  
O günlərdən bir az içən,  
Yad eləyir tüpürərək,  
Yoxdur ona yanan ürək!  
Qoca çinar, qoca çinar,  
Kötüyündə nə sirlər var! 
Deyirlər ki, çox qəhrəman  
Asılmışdır budağından...  
Biz onların varisiyiz,  
Yaşadırız onları biz.  
Qoca çinar, qoca çinar,  
Kötüyündə nə sirlər var!  
Ölmədin sən! Yaşadın sən!  
Bir ölkənin şahidisən.  
Yaşamışsan burda nələr!  
Qanlı-qanlı faciələr... 
 
                                                          
*Bürüdü 
 
________________________Milli Kitabxana________________________ 
238 
 
 
Könlüm ötən köklü bir saz,  
Nə yazım ki, biliyim az...  
Arif istər məni qansın,  
Tarixçilər qoy utansın!  
Yazılmamış tariximiz,  
Tarixsizmi yarandıq biz?  
Bəzən olur yazıq şair  
Keçmiş günə, bizə dair  
Arxivləri axtararaq,  
Yığın-yığın, qalaq-qalaq  
Kitablara göz gəzdirir,  
Alır, baxır, seçir bir-bir.  
Bir parası əfsanədir.  
Baş çıxmayır bunlar nədir?  
Bir parası xatirələr...  
Deyil bunlar elmi əsər.  
Sən də, dostum, anla bir az!  
Elmi ucuz tutmaq olmaz!  
O insandır, təbiətdir,  
Şübhəsiz bir həqiqətdır.  
Arif gərək məni qansın,  
Tarixçilər qoy utansın!  
Yazılmamış tariximiz  
Tarixsizmi yarandıq biz? 
 
1936 
  
________________________Milli Kitabxana________________________ 
239 
 
BAHAR VƏ MƏN 
 
Bahar nə xoş gəlir, ruha dad verir.  
Xəyala, duyğuya qol-qanad verir;  
Var olsun şerimiz, şairlərimiz! – 
Hər gülə, çiçəyə təzə ad verir. 
 
Çıxır dağ döşünə körpə quzular,  
Tərlanın səsini əks edir sular.  
Səhər yuxusundan ayıldır məni  
Sinəmə sığınayan böyük duyğular. 
 
Könül dinc durmayır, oynayır yenə,  
Əzəldən aşiqəm həyat şerinə;  
İlk dəfə oğlumun əlindən tutub  
Çıxmışam səhərin tərlan seyrinə. 
 
Ölümə can vermə ölsən baharda,  
Könül müqaddəsdir, qalmasın darda;  
Baharın eşqiylə çıxır yuvadan  
Balası dalında qarışqalar da. 
 
Yaşıl köynəyini geyinir meşə,  
Yaxama quş kimi qonur bənövşə;  
Qoy məndən dərs alsın qoca təbiət,  
O da könlüm kimi gülsün həmişə. 
 
Bahar nə xoş gəlir, ruha dad verir,  
Xəyala, duyğuya qol-qanad verir;  
Var olsun şerimiz, şairlərimiz! – 
Hər gülə, çiçəyə təzə ad verir. 
 
1937, 20 aprel 
  
________________________Milli Kitabxana________________________ 
240 
 
ŞERİMİZİN AĞSAQQALI 
 
Qoca Cambul! Ömrün boyu  
Yetim gəzdin o yurtları...  
Əsdi sənin ağ başından  
Qara günün sərt ruzgarı. 
 
Tamburunu çaldıqca sən  
Susdu bülbül, dindi çəmən.  
Bir zamanlar nə sən, nə mən  
Şad görmədik dostu, yarı. 
 
Soldu çiçək, saraldı gül,  
Boyun bükdü sarı sünbül;  
Yas paltarlı qoca bülbül,  
Dərdli gəzdin çəmənzarı... 
 
Bəylər içdi ağ qırmızı*,  
Qurdlar yedi haqqımızı.  
Səhraların oğlu, qızı  
Bir görmədi dünya varı. 
 
Gecən qara, günün qara,  
Batdı gözün çuxurlara;  
Qaranlığı yara-yara  
Sən can atdın günə sarı. 
 
Keçən keçdi, olan oldu,  
Yaman günün ömrü soldu;  
Səni gördüm, sinəm doldu,  
Dəmə çəkdim bizim tarı. 
 
Tamburunun simi qoşa,  
Birtaxtadır başdan-başa,  
Qanad verir dağa-daşa  
Ana yurdun havaları... 
 
                                                          
*Kumıs - at südü 
  
  
________________________Milli Kitabxana________________________ 
241 
 
Nə xoş gəldi ömrün yazı,  
Pozulmazdır bizim yazı...  
Tambur ilə telli sazı  
Qabaqlaşıb çalaq barı. 
 
Şeir yazmaq şərəf oldu,  
Şeir inci, sədəf oldu.  
Durna kimi səf-səf oldu  
Sinəmizin söz qatarı. 
 
Sevgi dildə şüar olsun,  
Vəfasıza çox ar olsun!  
Vurğun deyər: qoy var olsun  
İnsanlığın ilk baharı! 
 
1937, 19 may 
  
________________________Milli Kitabxana________________________ 
242 
 
DARGÖZ 
 
Belə deyirlər ki, səndə "hünər" var...  
Bacaran insanın gözü dar olmaz.  
Yaxşı söyləmişdir bizim atalar:  
"Müxənnət adamda düz ilqar olmaz!" 
 
Üzümə dost kimi bəzən gülürsən,  
Dalda paxıllıqdan yanıb ölürsən;  
Tez-tez dəyişdirmə vallarını sən,  
İlandan, iblisdən aşna, yar olmaz! 
 
Vaxtsız xoruz olub çıxırsan dama,  
Səsin gülünc gəlir qanan adama;  
Qəlbin çamırlıqdır, çox qırıldama,  
Qurbağa səsindən qulaq kar olmaz! 
 
Mən az görməmişəm badalaqları...  
Min fırıldaq gələn o alçaqları;  
Catdı gəncliyimin bahar çağları,  
Vaxtsız çiçək tökən bir bahar olmaz! 
 
Konlümün otağı buludlardadır. 
Elə zənn etmə ki, ömrüm dardadır.  
Bəs sənin dərrakən, ağlın hardadır?  
Tərlan oylağında qarğa, sar olmaz! 
 
Get, get, gözlərimə görünmə bir də,  
Mənim oylağımdır bu göy də, yer də;  
Sən ayaq döyürsən qaldığın yerdə,  
Yerində sayandan sənətkar olmaz! 
 
1937, I9 may 
  
________________________Milli Kitabxana________________________ 
243 
 
BÜLBÜL 
 
Bülbül! Səhər-səhər qonaq budağa,  
Günəşin eşqinə bir dastan qoşaq!  
Ötək bağçamızda dodaq-dodağa,  
Yarpaq inciməsin, əyilməsin şax,  
Günəşin eşqinə bir dastan qoşaq! 
 
Seyr et bu varlığı, şeyda bülbülüm!  
Həyata müjdədir hər yeni bəstən;  
Bağrının başında qalmamış zülüm,  
Sən də insan kimi çıxdın qəfəsdən,  
Həyata müjdədir hər yeni bəstən. 
 
Bülbülüm, köksünün alti sarıdır,  
Mehriban yaratmış səni təbiət;  
Bu torpaq bülbüllər laləzarıdır;  
Gözəldir səndəki bu söz, bu sənət,  
Mehriban yaratmış səni təbiət.. 
 
Özün bilirsə ki, mən gözəlliyə  
Əzəldən vurğunam... Gözəl-həyatdır!  
Azadlıq, qurluluş bizdədir deyə,  
Hər yeni istəyin bir kainatdır,  
Sevdiyim gözəlin adi həyatdtr. 
 
Gəl, şeyda bülbülüm, verək səs-səsə,  
Qardaşlıq adına min söhbət açaq.  
Deyək şərqimizi nəfəs-nəfəsə,  
Hər sözün başında bir sənət açaq;  
Qardaşlıq adına min söhbət açaq. 
 
1937, may 
  
________________________Milli Kitabxana________________________ 
244 
 
BƏNÖVŞƏ 
 
Yazın novbarısan bizim diyarda,  
Qıvrım tellərini sana, bənövşə!  
Mən səni sevmişəm bir ilk baharda,  
Könlümü vermişəm sana bənövşə! 
 
Sənsən əzəl gündən mənim sirdaşım.  
Gözümdən ayrılsan, axar göz yaşım,  
Gövdəmin üstündə durmayır başım  
Buranda boynunu yana, bənövşə. 
 
Çıxımşam seyrinə meyli, məzəli,  
Heyrandır hüsnünə ellər gözəli;  
Könlüm oylağını yaxın gəzən  
Çoxları küsəndi mana, bənövşə! 
 
Üzündə gördüyüm nə intizardır!  
Qəlbində Vaqifin sirrimi vardir?  
Gəl ondan söz açma, indi bahardır.  
Bağrımı döndərmə qana, bənövşə! 
 
Boynunu kəc burma gəl indən belə,  
Mən sənə söz qoşum, sən məni dinlə:  
Vurğunun şerilə, sənin hüsnünlə  
Təbiət gələcək cana, bənövşə! 
 
1937,1 iyul 
________________________Milli Kitabxana________________________ 
245 
 
SƏHƏR-SƏHƏR 
 
Səhər-səhər seyrə vardım qızıl gülün yanağını,  
Açdı könlüm şirin-şirin nəğməli ney dodağını. 
 
Ey ariflər, nəzər salın təbiətin qurğusuna,  
Şeyda bülbül kəsərmi heç gül yanından ayağını. 
 
Səhər qumral saçlarını yayan günəş sirdaşımdır,  
Axşam üstü çox öpürəm ayın açıq qabağını. 
 
Əzəl gündən aşiqiyəm mən bu günün, bu varlığın,  
Bütün dünya bizdən alır səadətin sorağını. 
 
Sən ey mənə şeir yazıb "neçin susdun" deyən şair,  
Mən qapalı görməmişəm könlümün söz otağını. 
 
Böhtanını geriyə ud! Əriyərsən bir sözümdən,  
Yazıb-yazıb dolduraram sinəmin ağ varağını. 
 
Qara bulud sallamasın ətəyini sərhəd boyu, 
Mən dünəndən doldurmuşam patronumun darağını. 
 
Sabahkı hərb meydanında bir əsgərəm, bu bəllidir,  
Hər bir sözüm saldıracaq min faşistin yarağını. 
 
Böyük Vətən bir nəfəslə qalxacaq bir çekist kimi,  
Tülkülərə verməyəcək aslanların yatağını. 
 
O gün mən də ilhamımla oxşayaraq sevəcəyəm  
At belində qılınc vuran Don çayını qazağını. 
 
1957, avqust   
________________________Milli Kitabxana________________________ 
246 
 
DANIŞAQ 
 
Aşıq, bağrına bas sədəfli sazı,  
Min cavablı bir sualdan danışaq;  
Meydan quraq, səhbət açaq, saz tutaq,  
Gül yanaqlı qoşa xaldan danışaq. 
 
Qoy söz alım bir günahsız dodaqdan,  
Düşmən baxıb həsəd çəksin uzaqdan;  
Yar bəzənib çıxan zaman otaqdan,  
Başındakı güllü şaldan danışaq. 
 
Vurğun deyər: bir dərd bilən yar olsun,  
Zülfü bulud, ağ sinəsi qar olsun,  
Yaxşı gündə, yaman gündə var olsun,  
Qədir bilən əhli-haldan danışaq. 
 
1937, avqusl 
  
________________________Milli Kitabxana________________________ 
247 
 
BÜLBÜL VƏ BAĞBAN 
 
Gözəl bir bağçada bir bülbül vardı,  
Budaqdan-budağa uçub qonardı.  
Onun yuvasıydı gülün yarpağı,  
Dilindən düşməzdi vətən torpağı.  
Güllər boy atardı onun səsiylə  
Çiçəklər yatardı xoş nəfəsilə.  
Bülbül bu gülşəndən ilham alardı,  
Gündə şadlığından qanad çalardı  
Baxıb hər çiçəyə, hər qərənfilə  
Şərqilər deyərdi o gülə-gülə. 
 
Bu bağın, bağçanın sahili bağban  
Bülbülü eşq ilə dinlərdi hər an.  
Hər bir şərqısini duyub dərindən,  
Zövq alardı onun nəğmələrindən.  
O dünya görmüşdü, bilirdi əlbət,  
Bir ölməz qüvvədir cahanda, sənət.  
Bilirdi sənətin, şerin qədrini,  
Dinləmək istərdi gündə birini.  
Bilirdi noğməsiz keçən bir  
Ömür Bir gülşən olsa da, viran görünür...  
Gəlib söyləyirdi hər gün bülbülə:  
"Səhərdir yenə coş, yenə gəl dilə,  
Eşitsin səsini ellər, obalar,  
Oxu, yurdumuzun ağ günləri var;  
Bu torpaq, bu hava sənə tanışdır,  
Qəlbinin simini tez-tez danışdır". 
 
Bülbül bu rəftardan qüvvət alardı,  
Qəlbini saz kimi tutub çalardı.  
Baxaraq güllərin ilk qönçəsinə,  
Söz verərdi konül kəmənçəsinə.  
Bağban deyərdi ki: "El bəxtiyardır  
Bizim də bağçanın bülbülü vardır". 
 
________________________Milli Kitabxana________________________ 
248 
 
Günlərin birində bağın yanından  
Bir atlı oğrunca keçdiyi zaman  
Bülbülün səsinə uyaraq durdu,  
O gün şeyda bülbül xallar vururdu.  
Atlı çox dinlədi quşun səsini,  
Bir aydın səhərin nəşidəsini,  
Ah, dedi, nə gözəl oxuyur bu quş  
Könlüm ləhcəsinin əsiri olmuş...  
Dayan bir fənd qurum indi bülbülə;  
Onu bir dost kimi tutaraq dilə  
Burdan öz bağıma uçuram gərək,  
Yoxsa partlayacaq sinəmdə ürək. 
 
Atlı bu niyyətlə keçib irəli,  
Dedi: "Bülbül qardaş, illərdən bəri  
Sənin sənətinə heyranam inan,  
Könlüm ayrılmamış bir gün yanından.  
Nə gözəl, nə şirin avazın vardır,  
Bu bağın bağbanı nə bəxtiyardır.  
Fəqət bilirsənmi başında nə var?  
Sənə həsəd çokən ala qarğalar  
Şikayət eyləmiş sizin bağbana  
Admı salmışdır qara böhtana.  
Tez ol, öz başının çarəsini qıl,  
Təbiət sənə də vermişdir ağıl.  
Gəl, atıl çiynimə gedək uzağa,  
Bu gündən bülbül ol sən bizim bağa.  
Gedək, çox gözəldir söylədiyim bağ,  
Sənin yuvan olsun hər yaşıl yarpaq.  
Yoxsa günün burda qara keçəcək,  
Bir tikan olacaq sənə hər çiçək" 
 
Qabardı tükləri şeyda bülbülün,  
Dedi: "Aşiqiyəm bu doğma gülün,  
Bu bağlar, bağçalar, ellər mənimdir  
Bunlar öz vətənim, öz vətənimdir.  
Doğma oylağımdır bu daş, bu torpaq,  
Anamdır, yuvamdır bu gül, bu yarpaq. 
 
 
  
________________________Milli Kitabxana________________________ 
249 
 
Mən burdan almışam şeri, ilhamı,  
Andıma, əhdimə şahiddir hamı.  
Azaddır ilhamım, azaddir səsim,  
Mən burdan ayrılsam, donar nəfəsim.  
Get alçaq! Dediyin böbtandır mana,  
Doğma balasını atarmı ana". 
 
Atlının ağzında kəsildi sözü,  
Kinindən qızardı fitnəkar gözü.  
Çəkdi qamçısını başı aşağa,  
Bülbül qanad çalıb qalxdı budağa.  
Atlı dayanmadı, qoşdu bağbana  
Dedi: "Ağlayıram sənin halına  
Budur, bax, tökülür yanağıma yaş.  
Başına çarə qıl, a bağban qardaş.  
Sənin bağındakı bu bülbül ki var,  
Sinəmə çəkmişdir çal-çarpaz dağlar.  
Bir zaman o bizim bağda yaşardı,  
Səhərlər çox şirin ləhcəsi vardı.  
Mən də sənin kimi sevərdim onu,  
Bilməzdim bəduğur quş olduğunu.  
Bir gün çiçəklərim, güllərim soldu,  
Ömrümün sarayı pərişan oldu.  
Qurudu bağdakı şitil tənəklər,  
Kökündən ayrıldı taza çiçəklər.  
Bu durdi mən kimə söyləyim deyə,  
Diz çöküb yalvardım o dilsiz göyə.  
Həkimlər, loğmanlar yığıldı dərhal  
Bu dərdin sirrini mən etdim sual;  
Axtarıb, düşünüb, fikirləşdilər,  
Nəhayət, verdilər belə bir xəbər:  
Görünür, bu bağda yaşayan bu quş  
Anadan olan bəduğur olmuş.  
Tez axtar, onu tap, uçur bu bağdan,  
Qoy səsi, nəfəsi gəlsin uzaqdan.  
İndi haman bülbül sizə dadanmış,  
Özüylə hər yaza gətirir bir qış. 
 
  
________________________Milli Kitabxana________________________ 
250 
 
Özünü sevdirir xeyli zamandır,  
Ayağı bəduğur, cinsi yamandır.  
Qovun birdəfəlik bu bağdan onu,  
Yoxsa qış olacaq bu yayın sonu". 
 
Bağban dünya görmüş bir arif idi,  
Atlnı aldadıb "yaxşı, get", - dedi.  
Sonrasa bülbülün gəldi yanına  
Bu gülünc nağılı danışdı ona.  
O dedi: "Bülbülüm, inanıram mən,  
Şirin nəğmələrin qopur ürəkdən.  
Sən sudan durusan, aydan da arı,  
Könüldən sevirsən bizim gülzarı.  
Yüz yalan qussa da hər gəlib-gedən,  
Yenə də çal-çağır öz yuvanda sən.  
Bülbül qanad çalıb, sevindi yenə,  
Söz verdi qəlbinin yumşaq telinə. 
 
Körpə bir oğluyam şerin, sənətin,  
Sinəm meydanıdır sözün, söhbətin.  
Başımda tutmuşam bir günəş kimi  
Böyük bayrağını əbədiyyatın. 
 
Hər tətmz ürəyin ötən səsiyəm,  
Bu bağın, bağçaınn ilk qönçəsiyəm.  
Ellər bayramının, ellər toyunun  
Əllə çalınmayan kəmənçəsiyəm. 
 
Karvanım yol alıb gedir bir başa  
Ömrümdə yelkənim döyməmiş daşa.  
İşığa qardaşam, zülmətə düşmən,  
Xəyalım günəşlə durur baş-başa. 
 
Mən ilham almışam axar sulardan,  
Könlüm ayrılmamış ilk arzulardan.  
Kəsilməz ayağı şeyda bülbülün  
Al geyib bəzənən güllü bahardan. 
 
  
________________________Milli Kitabxana________________________ 
251 
 
Könül hər çiçəyə istər yar olsun,  
Bir bahar içində min bahar olsun.  
Mən ki nəğmələrçin yaradılmışam,  
Eşqim, səadətim, baqqını var olsun. 
 
Körpə bir oğluyam şerin, sənətin  
Sinəm meydanıdır sözün, söhbətin.  
Başımda tutmuşam bir günəş kimi,  
Böyük bayrağını əbədiyyətin. 
 
1937, 2 sentyabr 
 
________________________Milli Kitabxana________________________ 
252 
 
BİR ARZU 
Osman Sarıvəlliyə 
 
Yenə şeirlərin qarşımdadır, bax,  
Sənin kitabçanı varaqlayaraq.  
O qara keçmişi xatirə saldım.  
Hər sözün üstündə xəyala daldım... 
 
Həqiqət! Anası budur sənətin. 
Boğazdan yuxarı bir məhəbbətin 
Soyuq saçmaları şeir yaratmaz... 
Səninsə qəlbində ötən telli saz 
Bizə dünyamızdan bir yadigardır, 
Şerində çırpınan bir ürək vardır. 
Bu bizə bəllidir! 
                             Fəqət, qardaşım! 
(Sən ey bu dünyada yalnız sirdaşım) 
Düşünən alnının isti tərindən,  
Ömrünün yuxusuz gecələrindən  
Hər ayın başında bir dastan yarat,  
Yazan əllərinlə bəzənsin həyat!  
Özün bilirsən ki, yaradan ölməz...  
Nə var bu dünyada qələmə gəlməz?!  
Atıl dalğaların qucağına tək,  
Bil ki, cəsarətlə vuran bir ürək  
Şaşırmaz yolunu... 
                                    Bəllidir bizə! 
Cəsarət yaraşır gənc nəslimizə.  
İstərəm yazdığın hər böyük əsər  
Bizə yer üzündən versin min xəbər... 
 
1937, 15 oktyabr 
 
  
________________________Milli Kitabxana________________________ 
253 
 
BAYRAM QABAĞI 
 
Yenə baxır gülərüz ay pəncərəmdən xumar-xumar,  
Yatma, - deyir bu gün mənə sinəmdəki bu duyğular.  
Bayram gəlir: "Bəzən" deyə sevindirir könül məni;  
Baş götürüb uçur yenə xəyalımın ağ yelkəni  
Azad baxan gözlərimdən səadətlər aşıb daşır,  
Bəxtiyardır mənim ömrüm - ağ günlərlə qucaqlaşır.  
Hey baxıram yurdumuzun dastan olmuş cəlalına,  
Dağlar, daşlar qanad verir bir şairin xəyalına...  
Otuz illik gəncliyimin dəftərində yoxdur qara,  
Könlüm quşu qanad çalıb qalxır o ağ buludlara.  
Mən açmışam vicdanımın kitabını varaq-varaq,  
Öz qəlbini duyacaqdır ellər onu oxuyaraq.  
Bayram gəlir, bəzən deyə sevindirir könül məni,  
Baş götürüb uçur yenə xəyalımın ağ yelkəni. 
İnsan uğlu bir ötmürlük sıxıntıdan qurtulalı, 
 
Səhərlərə müjdə verir hər vicdanın istiqlalı. 
Həyat dərin, nəşə dərin, könül dərin, duygu dərin, 
Mən saz tutub şeir yazan aşiqiyəm bu günlərin. 
Ey səhərin ətir saçan, layla deyən sabah yeli! 
Sən mehriban ana kimi oxşadıqca bizim eli 
Gözlərimdən qüvvət alır quş qonmayan dağlar başı, 
Dostlar, gəlin bu dağlardan, bu düzlərdən bir də keçək, 
Əsrlərcə susuz çöllər açılmışdır çiçək-çiçək; 
Nə zindan var, nə yumruq var, nə aclıq var, nə də zülüm, 
Qapılardan duman kimi çəkilmişdir vaxtsız ölüm. 
Al günəşin baxışından ərimişdir qara qışlar, 
Min bahardan müjdə verir bizim körpə qaranquşlar, 
Ömrü, günü yasda keçmiş ağ birçəkli yazıq qarı 
Gəlin kimi sığal vurub seyrə çıxır bulaqları. 
Ürəklərin məhəbbəti, səadəti gözdən aşır, 
Bizim yerdə keçən həyat qocaldıqca cavanlaşır. 
Yeddi oğul, ya qız doğan bizim sağlam analardır, 
İndi bildim analığın nə müqəddəs haqqı vardır. 
  
________________________Milli Kitabxana________________________ 
254 
 
Al qumaşa bəzənmişdir bu dağların gözəlləri,  
Sağ olsaydı, ağlamazdı Füzulinin qəzəlləri.  
Azad nəğmə, azad könül yurdumuzun şöhrətidir,  
Bunlar bizim qanunların insanlara hörmətidir.  
Enin yerə, saf ulduzlar, halqa vurun dörd yanımda,  
Al günəşin istisi var mənim təmiz vicdanımda.  
Bizim şanlı dünyamızda nə ağa var, nə də ki, qul;  
Qazaxıstan çöllərində şeir yazır qoca Cambul  
Dağıstanlı Süleymanı - o ağ saçlı aşiqi biz  
Gündə yeni nəğmə qoşan bülbül kimi dinləyiriz.  
Azarbaycan dağlarından sular içmiş körpə Vurğun  
Kiçik-kiçik şeir yazan bir oğludur ana yurdun. 
 
Nədir bizim ömrümüzün şərbət kimi şirin dadı?  
Nədir bizim çaldığımız havaların böyük adı? – 
Bu ad dillər dastanıdır, ürəklərin bayrağıdır,  
Gündüzlərin günəşidir,gecələrin çırağıdır. 
 
1937, 28 oktyabr  
  
________________________Milli Kitabxana________________________ 
255 
 
ÖMRÜMÜN GÜNDƏLİYİNDƏN 
 
Bu gün qızcığazım Aybənizlə mən  
Göz-gözə baxışıb güldük ürəkdən.  
Yaxşi demişlərki, şirindir bala,  
Bizə çəkdirsə də min dərd, min bəla.  
Yenə bu varlıqda nə hikmət varsa,  
Azacıq yel əsib rəngi saralsa,  
Min sızıltı qopur ürəyimizdən.  
Cəbhələr tanımış möhkəm bir bədən  
Belə yarpaq kimi titrəyir, əsir,  
Qəlbi şaxta vurur, üşütmə kəsir. 
 
Gözümü zillədim gözünə bir az,  
Özü də bilmədən güldü qızcığaz,  
Sanki tanımışdır atasını, bax!  
O, bir pişik kimi xumarlanaraq  
Nazlanmaq isləyir qucağında tək,  
Sanki dağa dönür sinəmdə ürək! 
 
Ah, mehriban balam, günahsız quzum.  
Çoxdan istədiyim mənim ilk qızım.  
Sənin çocuqluğun bizdən bəxtiyar,  
Nə çörək dərdi var, nə su dərdi var.  
Azad yurdumuzun bir çiçəyisən,  
Sən şaxta vurmamış güllər təkisən.  
Anamın boynunu görüm boyunda,  
Əl çalıb oynayın sənin toyunda. 
 
1937, oktyabr 
 
  
________________________Milli Kitabxana________________________ 
256 
 
BÖHTAN 
 
Mənmiyəm "vicdanı, məsləki satan"?  
Yaxamdan əl çəksin bu qara böhtan.  
Ellərin bağında ötən bir quşam,  
Bir az da vaxtından tez doğulmuşam...  
Könüldən demişəm, deyirəm bunu!  
Töhmət almamışam ömrüm uzunu.  
İndi bu böhtanlar mənə dar gəlir,  
Saçlarım ağarır ömrüm gödəlir.  
Qapımdan çəkilsin qara buludlar,  
Mənim günəş adlı bir vicdanım var. 
 
1937, 6 noyabr 
  
________________________Milli Kitabxana________________________ 
257 
 
MÜNDƏRİCAT 
 
Azərbaycan ədəbiyyatının Vurğun dövrü (Yaşar Qarayev).................................4 
 
Cavanlara xitab………………………………………………………………..17 
Maydan………………………………………………………………………...18 
Göy göl………………………………………………………………………...20 
Şikəstəyə məktub……………………….……………………………………..22 
Sızıltılarım……………………………………………………………………..23 
Tərlanım……………………………………………………………………….24 
Bir gün məni lap……………………………………………………………….25 
Şuşa……………………………………………………………………………26 
Zeynal………………………………………………………………………….27 
Çiçək…………………………………………………………………………..28 
Dan yıldızı……………………………………………………………………..29 
Bir qətrə yaş…………………………………………………………………...30 
Səyahət………………………………………………………………………...31 
Sorma aqil kimsələrdən………………………………………………………..32 
Dağlar………………………………………………………………………….33 
Ana…………………………………………………………………………….34 
Bizim dağların…………………………………………………………………35 
Müəllimlik……………………………………………………………………..37 
Şəki…………………………………………………………………………….38 
Ondan da gözəldir……………………………………………………………..39 
Orda……………………………………………………………………………40 
Səlyan gözəli…………………………………………………………………..41 
Bəlkə…………………………………………………………………………..42 
Ona…………………………………………………………………………….43 
Nə vaxt güləcəyəm?...........................................................................................44 
Dağlara xitab…………………………………………………………………..45 
Ellər gözəli…………………………………………………………………….46 
Onu görürkən………………………………………………………………….46 
Şikayət…………………………………………………………………………47 
İllər, qərinələr keçirsə aləm……………………………………………………48 
Sənət…………………………………………………………………………...49 
Dilcan dərəsi…………………………………………………………………..50 
Hazır olunuz!......................................................................................................51 
 
  
 
 
________________________Milli Kitabxana________________________ 
258 
 
Unut …………………………………………………………………………...52 
Çəkil…………………………………………………………………………...52 
Əyilmə!..............................................................................................................53 
Adsız şeir………………………………………………………………………54 
Qadın…………………………………………………………………………..54 
Bir qəlb ki çalxanar……………………………………………………………55 
Andım………………………………………………………………………….55 
Bayram qabağı………………………………………………………………...56 
Həyata doğru…………………………………………………………………..57 
Qafqaz…………………………………………………………………………58 
Şerim…………………………………………………………………………..59 
Acı gülüşlər……………………………………………………………………59 
Bir yaz sabahının ilk azanıydı…………………………………………………60 
Çəkdiyim ağrılar bir yana dursun……………………………………………...61 
İşçi……………………………………………………………………………..62 
Ey uzaq göylərin yaxın elçisi!............................................................................63 
Ömrün pərişan günləri………………………………………………………...64 
İngilis………………………………………………………………………….64 
Uzaqlara doğru………………………………………………………………...65 
Şeir…………………………………………………………………………….66 
Bilməm nə xəyal ilə…………………………………………………………...67 
Həyat dedikiəri şübhəli bir şey………………………………………………...68 
Bahar şərqisi…………………………………………………………………...68 
Matəm nəğməsi………………………………………………………………..69 
İləri…………………………………………………………………………….70 
İki körpə……………………………………………………………………….71 
Sahildə…………………………………………………………………………72 
Hərəkət………………………………………………………………………...73 
Leylasız………………………………………………………………………..75 
Səhərə yaxın…………………………………………………………………...76 
Kür çayı………………………………………………………………………..77 
Kapital…………………………………………………………………………78 
Şərqin qapısı…………………………………………………………………...79 
Dostlar xəbəri………………………………………………………………….82 
Ölümün məhkəməsi…………………………………………………………...83 
Çörək dostu……………………………………………………………………85 
Vətən həsrəti…………………………………………………………………..86 
  
________________________Milli Kitabxana________________________ 
259 
 
Səfil qadın……………………………………………………………………..87 
İnqilab yurdu…………………………………………………………………..88 
Konsert axşamı………………………………………………………………...90 
Əmək və təbiət………………………………………………………………...93 
Ellər dünyası ………………………………………………………………….94 
Səriyyənin ölümü……………………………………………………………...95 
Məktub………………………………………………………………………...97 
Dinlə məni, gözəl bahar………………………………………………………99 
Şairin səsi…………………………………………………………………….100 
Dönüş………………………………………………………………………...101 
Bir az gülmək üçün…………………………………………………………..102 
Mən hazıram ………………………………………………………………...103 
Mən də bir əsgər kimi………………………………………………………..104 
Raport………………………………………………………………………...107 
Ölən şeirlərim………………………………………………………………...114 
Qızıl Şərq…………………………………………………………………….116 
Pambıqçılar…………………………………………………………………..119 
Tikanlı sözlər ………………………………………………………………...122 
Şeir və xaltura………………………………………………………………..125 
Keçdi günlər ki..……………………………………………………………...126 
Sən o deyilsən ah!……………………………………………………………127 
Rot front……………………………………………………………………...128 
Salam…………………………………………………………………………130 
Aşığın dərdi…………………………………………………………………..132 
Yoldaş komandan…………………………………………………………….136 
Xavər üçün…………………………………………………………………...137 
Sevgilim Xavərə……………………………………………………………...138 
Bahar…………………………………………………………………………139 
Komsomol marşı……………………………………………………………..140 
Cinayət……………………………………………………………………….141 
Bizim bayram………………………………………………………………...142 
Sevgi………………………………………………………………………….144 
Sevirəm………………………………………………………………………145 
Bəzək və zinət………………………………………………………………..146 
Anamın dərdi…………………………………………………………………147 
Sevgilimin qılığı……………………………………………………………..150 
Dəniz gəzintisi……………………………………………………………….152 
 
________________________Milli Kitabxana________________________ 
260 
 
Çənə söhbəti.………………………………………………………………...153 
Cəbhədə………………………………………………………………………157 
Şairin sevgilisinə! ……………………………………………………………159 
Qafqaz……………………………………………………………………......161 
Üzərimdə qara-qara…………………………………………………………..163 
Əlıli-qələm……………………………………………………………….......164 
Həsrət………………………………………………………………...............168 
Sabahın türküsü………………………………………………………………171 
Vətən ordusu…………………………………………………………………172 
Böyük revolyusiya…………………………………………………………...173 
A köhlən atım! ………………………………………………………………174 
Böyük ədib…………………………………………………………………...175 
Azərbaycan…………………………………………………………………..176 
Sərgüzəşt…………………………………………………………………......180 
Zərdüştün xülyaları…………………………………………………………..182 
Füzulinin dərdi……………………………………………………………….185 
Döyür pəncərəmi qışın rüzgarı………………………………………………186 
Ruhumda ruhunun parçası vardır…………………………………………….186 
Şairin ölümü……………………………………………………………….....187 
Sənət eşqi……………………………………………………………….........191 
Ordenli qəhrəman……………………………………………………………192 
Torpağın tələbi……………………………………………………………….199 
Kislovodsk…………………………………………………………………...200 
Alqış………………………………………………………………….............203 
Təranə...……………………………………………………………................204 
Natəvan………………………………………………………………............205 
Leyla……………………………………………………………….................207 
Təbriz gözəlinə……………………………………………………………….210 
Anam gəlini………………………………………………………………......212 
Sənət ustasına………………………………………………………………...213 
Söz buketi……………………………………………………………….........214 
Sünbül………………………………………………………………..............216 
Yadıma düşdü………………………………………………………………..220 
Azad ilham…………………………………………………………………...221 
Səmimiyyət yolçusu………………………………………………………….226 
Böyük şairin şərəfinə………………………………………………………...228 
Çinarın şikayəti………………………………………………………………230 
 
________________________Milli Kitabxana________________________ 
261 
 
Sabirin şərəfinə………………………………………………………………232 
Gözüm yollarda qalmışdır……………………………………………………234 
Lənkəran şeirləri……………………………………………………………..235 
Bahar və mən ………………………………………………………………...239 
Şerimizin ağsaqqalı…………………………………………………………..240 
Dargöz…………………………………………………………………..........242 
Bülbül………………………………………………………………...............243 
Bənövşə…………………………………………………………………........244 
Səhər-səhər…………………………………………………………………...245 
Danışaq……………………………………………………………….............246 
Bülbül və bağban…………………………………………………………….247 
Bir arzu………………………………………………………………............252 
Bayram qabağı……………………………………………………………….253 
Ömrümün gündəliyindən…………………………………………………….255 
Böhtan…………………………………………………………………..........256 
 
________________________Milli Kitabxana________________________ 
262 
 
 
 
 
 
 
 
 
SƏMƏD VURĞUN 
 
SEÇİLMİŞ ƏSƏRLƏRİ 
 
BEŞ CİLDDƏ 
 
I CİLD 
 
"ŞƏRQ-QƏRB" 
 
BAKI-2005 
  
________________________Milli Kitabxana________________________ 
263 
 
 
 
 
 
 
 
 
 
Buraxılışa məsul:                  Əziz Güləliyev 
 
Texniki redaktor:                  Rövşən Ağayev 
 
Tərtibatçı-rəssam:                  Nərgiz Əliyeva 
 
Kompyuter səhifələyicisi:   Ələkbər Kərimov 
 
Korrektor:                              Elmira Teymurova 
  
________________________Milli Kitabxana________________________ 
264 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Yığılmağa verilmişdir 02.09.2004. Çapa imzalanmışdır 22.02.2005. 
Formatı 60x90 1/16. Fiziki çap vərəqi 16,5. Ofset çap üsulu. 
Tirajı 25000. Sifariş 35. 
 
 
 
Kitab "PROMAT" mətbəəsində çap olunmuşdur. 
