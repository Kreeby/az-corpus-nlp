1 
 
AZƏRBAYCANIN GÖRKƏMLĠ ADAMLARI 
 
 
 
 
 
 
 
 
NƏSĠMAN YAQUBLU 
 
 
 
 
 
MƏMMƏD ƏMĠN RƏSULZADƏ 
 
 
 
 
 
 
 
 
 
 
 
 
 
 
 
 
 
 
 
 
BAKI. GƏNCLĠK, 1991. 
  
2 
 
Rəyçi filologiya elmləri doktoru, 
professor Şamil Qurbanov 
 
Redaktoru Elmira Fərruxzadə 
 
 
 
 
Y 15 Yaqublu N. Q. 
Məmməd Əmin Rəsulzadə. (Azərbaycanın görkəmli adamları). B.Gənclik, 
1991. 308 səh. 
 
 
 
Bu kitabda xalqımızın görkəmli oğlu Məmməd Əmin Rəsulzadənin həyat 
və fəaliyyətindən, Azərbaycanın müstəqilliyi uğrundakı mübarizəsindən danışılır. 
Kitabda M. Ə. Rəsulzadənin İranda, Türkiyədə, Azərbaycan Demokratik 
Respublikası dövründəki fəaliyyətinə geniş yer verilib. M. Ə. Rəsulzadənin 
müxtəlif dövrlərdə Stalinlə, Şaumyanla, Hitlerlə münasibəti də əsərdə öz əksini 
tapıb. 
Kitabda M. Ə. Rəsulzadənin mühacirətdə çıxardığı jurnallara, Azərbaycan 
legionlarının təşkilindəki roluna geniş yer ayrılıb, onu tanıyan, hazırda Türkiyədə 
yaşayan dostlarının xatirələri toplanıb. 
 
 
 
Y 4702060204    149-91 
    M 653(07)-91    
 
ISBN   5 – 8020 – 0708 – 7 
                     
 
 
 
 
 
 
© Gənclik, 1991. 
  
3 
 
YADDAġ ĠġIĞINDA 
 
«...Bir gün həyatınızı yazacaq bəxtli bir türk gənci, yaxud da şəxsiyyətinizi 
canlandıracaq bir türk sənətkarı, ömrünüzün hər dövrünü qavrayıb anladıqca «nə 
şərəflidir mənə ki, bu yaşamağa dəyər səhifələri canlandırıram» —deyə 
sevinəcəkdir, bunların əsərlərini oxuyan və ya seyr edənlər də sizi daima sonsuz 
məhəbbət, hörmət və rəhmətlə anacaqlardır». 
MƏMMƏD ƏMĠN RƏSULZADƏNĠN 
ANADAN OLMAĞININ 
70-CĠ ĠLDÖNÜMÜ MÜNASĠBƏTĠLƏ 
DOSTU CƏFƏR KRIMƏRĠN 
ONA YAZDIĞI MƏKTUBDAN. 
 
Ömrünün qürub çağını yaşayan qoca ölümlə çarpışırdı. Qara nəfəsli ölümün 
iti dırnaqları işıqlı dünyadan aparmaq üçün ona sarı uzanmışdı. Gözlərində qəribə 
bir təlaş dolaşsa da ölümdən qorxmurdu. Amma tez-tez təngnəfəs olur, boğulur, 
sıxıntıdan qurtarmağa çalışırdı. 
Ölüm yavaş-yavaş ona yaxınlaşırdı. 
Qoca ölümdən qorxmurdu... 
Dünyanın çox dəhşətlərini, zülmlərini görmüşdü. Uzaq Şimalın buzlu 
cəhənnəmində neçə il ömrü çürümüşdü. Günlərlə ac-susuz soyuq döşəmələrdə 
uzanan yüzlərlə dostlarından təkcə o sağ qalmışdı. Neçə igid dostunu itirmişdi! O 
günləri xatırlayanda həmişə əsəbiləşir, gözlərinə qaranlıq çökür, həyəcandan əsirdi. 
Ötənlərlə, yaşadığı çoxillik ömrüylə bağlı görüb şahidi olduğu hadisələrin hamısı 
ağrı-acı içində idi. Belə iniltili xatirələrin yalnız iki ilində güclü işıq alovu vardı. O 
işıq ötənlərin çox-çox uzaqlığından hərdən güclü şəfəq saçır, üzünü nura boyayırdı. 
Ölüm yatağında çırpındığı anlarda həmin işığa can atırdı qoca. Lakin 
ölümün qara nəfəsi o həzin xatirə işığını getdikcə zəiflədir, qaranlığa boyayırdı. 
Qoca yaddaşındakı işığı sönməyə qoymayıb ölümlə çarpışırdı. 
Nəvə-nəticələri, qohumları, qonşuları qocanın dövrəsinə yığılmışdılar. 
Hamı onun əzab içində çırpınıb işıqlı dünyayla vidalaşmağına baxırdı. 
Qəfildən qoca qəribə sözlər danışmağa başladı və çoxları bunu ölümqabağı 
sayıqlama kimi başa düşdü. 
Qoca danışırdı:  
— Götürün ordan 55-10-na zəng vurun! 
Otaqdakılar təəccüblə bir-birlərinə baxdılar: Bakıda belə telefonmu var? 
Qoca yenə dilləndi: 
— 55-10 cavab vermirsə, 3-32-yə zəng vurun! 
Otaqdakılar yenə təəccüb içində çiyinlərini çəkdilər. 
Qoca hirsləndi: 
— Onda 6-10-na zəng vurun, ola bilməz ki, cavab verməsinlər. 
4 
 
Hamı susurdu. Başı üzərində ölüm kölgəsi dolaşan, bükülüb yumağa 
dönmüş qocaya baxıb ürəklərində təəssüflənir, halına acıyır, sayıqladığını 
düşünürdülər. 
Qoca bu dəfə sakit, yavaş-yavaş danışmağa başladı. İndi onun dediyi 
sözlərdə sayıqlamaq yox, güclü həqiqət işığı alovlanırdı: 
— Bakının gözəl günləri idi. Nikolayevski küçəsi ilə getməyi xoşlardım. 
Hər yanda adamlar şən, üzügülər görünürdü. Bax o tərəfdə, Birjeva küçəsində 
Danimarka    konsulluğu vardı. Ondan bir az aralıda, elə həmin istiqamətdə İsveçrə 
konsulluğu yerləşirdi. İtaliya konsulluğu isə Krasnovodski küçəsində idi. Mariyski 
11-də «uşaq evi» vardı, bütün maddi köməyi hökumət edirdi. Parlament binası 
yanında «istiqlaliyyət muzeyi» yaradılmışdı.. Tez-tez gedib o muzeyə baxardıq. 
Adamların əyləncə yeri  çoxdu. Primorski küçəsində «Təbəssüm teatrı», Dumski 
meydanda «Türk ocağı» yerləşirdi. Şəhərdə gör neçə kinoteatr vardı: Malakanskidə 
«Ampir», Vorontsovskidə «Mars», Olkinskidə «Fransız», Böyük Morskidə 
«Fenomen»... Gözəl günlər idi. Adamlar xoşbəxt, azad yaşayırdı. Hər şey 
özümüzünkü idi. Birjeva küçəsində, Yefimov qardaşlarının binasında «Modern» 
sirki vardı. Cavanlar hamısı ora axışardı... 
Otaqdakılar heyrətlə qocaya qulaq asırdılar. Yox, bu sayıqlamağa 
oxşamırdı, işıqlı bir yaddaşdan süzülüb gəlirdi. 
Qocanın üzündə xoş təbəssüm alovlanırdı; 
— Çoxlu texnikumlar, peşə məktəbləri vardı. Qadın gimnaziyasında qızlar 
oxuyurdu. Onlarla cəmiyyətlər açılmışdı, Böyük Krepostnaya 47-də «Ukrayna 
Rada»sı, Milyuşinski 14-də «Estoniya milli soveti», «Zaqafqaziya almanları 
cəmiyyəti» vardı. Şəhərin həyatı qaynayırdı. Dünya həsəd aparırdı belə şəhərə. 
Dünyanın hər yerindən bu gözəl şəhəri görməyə gəlirdilər, o zaman qapılar da, 
sərhədlər də hər yana açıq idi. Adamlar istədikləri vaxt hər hansı ölkəyə gedə 
bilərdilər. Şəhərdə çoxlu tibbi, fəlsəfi, elmi dərnəklər fəaliyyət göstərirdi. Çoxlu 
xəstəxanalar, apteklər açmışdılar. Böyük Çəmbərəkənddə, Təzəpirdə, 
Şamaxınskidə, Bazarnıdakı müalicəxanalarda pulsuz müalicə olunurdular. Şəhərin 
məşhur həkimlərindən olan Ağa Əlizadə daxili xəstəlikləri, Məlik Sultanov dərini, 
Cəfər İlyas gözü yaxşı müalicə edərdi. Talışinski çox bilikli cərrah idi, Vodovoznu 
küçəsində əyləşirdi. Qarabəyov da yaxşı həkim idi, Telefonu 13-02; hamısının 
telefonu vardı... Şəhər cənnətə dönürdü, intəhası qoymadılar. Allah mərdiməzara 
lənət eləsin... 
Qoca son sözləri şikayət və inilti dolu bir səslə dedi. Bayaqdan üzündə işıq 
dolaşan bu dünyagörmüş adamın gözləri kədərli halda harasa uzaqlara dikilmişdi. 
Bədəni hirs və həyəcandan əsirdi. 
Evdəkilər qocanın bu əhvalından çox narahat olsalar da ürəklərindən qəribə 
istək də keçirdi: qoca danışsın, ötənlərdən söhbət etsin, bayaqkı telefon 
nömrələrinin kimin olduğunu söyləsin. 
5 
 
Qoca başı üzərində dolaşan ölüm kölgəsini özündən kənar edib yaddaşının 
xoş xatirələrini pıçıldayırdı: 
Şəhərin düz mərkəzində «Mərkəz» mehmanxanası salınmışdı. Bəzəkli 
nömrələri olan bu mehmanxana elektriklə işıqlandırılırdı, Malakan küçəsində 
yerləşən «Kazino»da qalmaq üçün heç bir əziyyət çəkmək, get-gələ düşmək lazım 
deyildi. Mehmanxanadakı 23—95 nömrəli telefona zəng vurub yer sifariş vermək 
olardı. Hər cür şəraiti olan birinci dərəcəli «Metropol»un da öz gözəlliyi vardı. Hər 
qarışında qızıl neft qaynayan şəhər bollu, bərəkətli idi. Ürəyin istəyəni tapa 
bilərdin. Adamlar da səmimi, mehriban idi. Hələ o bəd ayaqlar gəlməmişdi,    
şəhərimiz xoşbəxtlik, var-dövlət içində alışıb-yanırdı. Olkinski küçəsində 
Axundovun məşhur Manufaktura-qalenteriya mağazası vardı. Burda həmişə 
istənilən rəngdə yaraşıqlı ipək və yun paltarlar, qadın geyimləri satılardı. «Rəfiyev 
qardaşları»nın Milyutin küçəsindəki mağazasında da hər şey olardı. Əvvəlcədən 
47—48 nömrəli telefona zəng vurub alacağın malın orada olub-olmadığını da 
öyrənə bilərdin. Elə həmin Milyutin küçəsində yerləşən musiqi mağazasında  
qrammafon, potefon, pianino, müxtəlif  alətlər satılırdı. Qızılı neftli  şəhərimizdən 
Vətənimizin hər yerinə — Gəncəyə, Yevlaxa, Şamxora, Tovuza, Xaçmaza, 
Mingəçevirə qatarlar işlərdi. Amma qoymadılar. İnsan qanına susamışlar gəlib 
işimizi yarımçıq kəsdilər, minlərlə günahsızın qanını axıtdılar... 
Qocanın həyəcan və əsəbdən sinəsi aramsız halda qalxıb-enirdi.. 
Otaqdakılar hələ də bir şey anlaya bilmirdilər. Əgər qoca öz cavanlıq 
dövründən — yetmiş il, səksən il əvvəlki Bakıdan danışırdısa, onda çox təəccüblü 
idi: Bakı o zaman doğrudanmı belə gözəl, varlı-dövlətli şəhər olmuşdu? 
Nəvələrindən biri bayaqkı hadisəni xatırladı: — Baba, o dediyin 3—32 kimin 
telefonu idi, kimə zəng vurmaq lazım idi. 
Qoca gözlərini məchul bir nöqtəyə dikmiş halda dedi: 
— Azad hökumətimizin Baş naziri Nəsibbəy Yusifbəylinin. 
— Bəs 6—10 kimin telefonu idi? 
— Hərbi nazir Səməd bəy Mehmandarovun. 
Nəvəsi bir qədər fikirləşəndən sonra babasının az əvvəl həyəcan içində 
dediyi birinci telefon nömrəsini xatırlayıb soruşdu: 
— Baba, bəs 55—10 kimin telefonu idi? 
Qoca bu suala cavab verə bilmədi. Çalışıb bir söz demək istədisə də 
bacarmadı. Ölüm yatağında çırpına-çırpına qaldı. Gözləri qaranlıqlaşdığından hər 
yanı zülmət içərisində görürdü. İndi ona işıqlı görünən heç nə qalmamışdı. Ölüm 
qapıları astaca açılıb onu qaranlıq dünyaya dartıb aparırdı. 
Babasını torpağa basdırandan çox sonralar da nəvəsi bir sirri öyrənə 
bilmirdi: görən babam 55—10-na kimə zəng etmək istəyirdi? 55—10 axı kimin 
telefonu olub? 
 
 
6 
 
ĠLK «TƏHLÜKƏ» 
 
Novxanı kəndinə xoş qədəmli bahar gəlirdi. 
Kəndin hörmətli adamlarından olan axund Hacı Molla Ələkbərin evində iki 
övlad böyüyürdü: oğlu Məhəmməd Əmin və qızı Şəhrəbanu. 
Adlı-sanlı axund ömür-gün yoldaşı Zal qızı Ziynətlə sakit həyat yaşayır, 
övladlarını böyüdürdülər. Oğluna yaxşı təhsil verib bilik adamı etmək axundun ən 
böyük arzusu idi. Oğlunun oxumağa olan həvəsi də onu sevindirirdi. Quranı 
mükəmməl oxuya bilən Məhəmməd Əminin dərin zəkası axundun diqqətindən 
yayınmırdı. Axund fikirləşirdi ki, indi zəmanə çox pisdir, şəhərin hər yerində 
hökumət əleyhinə söhbətlər danışılır, kimlərinsə gizli işlər gördüyünü deyirlər. 
Oğlunun belə işlərdən uzaq olub başqa yolla getməyini istəyirdi axund. Hələlik 
oğlunun hərəkəti, davranışı onun ürəyincə idi. 
Bir gün qəribə hadisə baş verdi və axund bu söhbətdən çox narahat oldu. 
...Günəşli bir yaz günündə Məhəmməd Əmin doğma kəndi Novxanını gəzib 
dolaşırdı. Qəfildən həyətlərin birindən kiminsə kədərli-kədərli oxuduğunu eşitdi: 
 
— Gəl, ey gözü vətəndə qalan Hüseynqulu xan, 
     Sülaləsini nəzərdən salan Hüseynqulu xan. 
 
Eşitdiyi bu kədərli el oxuması içərisində qəribə maraq oyatdı. Ayaqları 
sanki yerə mıxlanmışdı, gedə bilmirdi. Əslinə qalanda heç getmək də istəmirdi. 
Ürəyinə axıb-dolan, əhvalını başqalaşdıran belə qəmli oxumanın hardan baş alıb-
gəldiyini bilmək istəyirdi. Qəribə idi, iki misralıq mahnıda nə böyük ağrı vardı! Bu 
iki misra qovulmuş, yurdundan ayrı düşmüş bir adamı çağırırdı. İnilti, şikayətlə 
dolu bu səs Hüseynqulu xanı səsləyirdi. Kim idi Hüseynqulu xan? Bəs mahnının 
ardını niyə oxumurdular? 
Əyilib həyətə baxdı. Adını bilmədiyi, amma hərdən kəndin aralığında 
gördüyü nurani qoca yer əkirdi. Yorulduğundan belə söykənib dayanmışdı və arada 
kədərli avazla oxuyurdu. 
— Gəl, ey gözü vətəndə qalan Hüseynqulu xan... 
Qəlbinin lap dərinliyindən alovlanıb üzə çıxan maraq hissini boğub saxlaya 
bilmirdi. Qocaya yaxınlaşıb bu sirli oxumanın hardan baş alıb gəldiyini, niyə bu 
qədər ürəkparçalayan olduğunu bilmək istəyirdi. Bilmək istəyirdi ki, bu axı kimin 
ağrısıdır, bir şəxsin faciəsi, yoxsa çoxluğun dərdidir? Və nəhayət, qoca bu mahnını 
hardan eşidib, kimdən öyrənib? 
Keçib həyətə girdi. Qoca səs eşidib geri döndü. Gördü ki, qarşısında 
yaraşıqlı bir oğlan uşağı dayanıb.. 
Məhəmməd Əmin qocanı görəndə özünü tamam itirdi. Gözlərindən yaş 
axan qocanın baxışları, sifətinin görünüşü, geyimi bayaq oxuduğu mahnının özü 
kimi kədərli idi. 
7 
 
Qoca oğlanın bu qəfil gəlişindən çaşan kimi oldu. Kirli ətəyi ilə gözlərini 
silib narazı halda soruşdu: 
— Kimsən? Nə istəyirsən? 
— Axund Hacı Ələkbərin oğluyam. Elə gəldim ki... 
Dili dolaşdı. Gəlişinin məqsədini açıb deməyə çəkindi. Özündən çox-çox 
yaşlı olan bu adamdan birdən-birə hər şeyi soruşmaq düzgün olmazdı. 
Sifətində hələ izləri qalan bayaqkı kədər ifadəsini yığışdırıb sakit halda 
gülümsündü: 
— Hə, allah saxlasın, Axund necədir? 
Bayaqkı həyəcanı çəkilib getmiş halda «Yaxşıdır» dedi. 
Qoca həyəti əkməyindən, bu ilin bol məhsullu olacağından danışdı. Yaşı 
yüzdən çox olan qoca qıvraq idi, əlini işdən ayırmamışdı hələ. 
Nəhayət, cəsarətə gəlib qocadan soruşdu: — Baba, siz bayaq kədərli-kədərli 
nəsə oxuyurdunuz. Bilmək istəyirəm ki, o Hüseynqulu xan kimdir elə? 
Bu sualdan qocanın sifəti tutqunlaşdı və zorla üzünə qonmuş təbəssüm 
ifadəsi yoxa çıxdı. Gözlərində yenə bayaqkı ağrı kölgəsi dolaşmağa başladı. Bir 
müddət sakit dayanıb dillənmədi. Sonra astadan dedi: 
— Belə şeyləri bilməyin hələ tezdir...  
Qoca üzünü yana çevirib işinə başladı. Orda dayanmağın faydasız olduğunu 
bilib evə qayıtdı. Yol boyu maraq içində düşünürdü: Bu Hüseynqulu xan kimdir 
axı? Niyə onun adına qoşulan mahnını oxuduqca qoca ağlayırdı? Burda nə isə 
qəribə sirr var. 
Axşam atası evə gələn kimi Hüseynqulu xanın kimliyini soruşdu. Axund 
oğlunun qəfil sualından çaşıb qaldı. Sonra oğluna üz tutdu: 
Yenə nə eşitmisən? 
Oğlu maraq dolu gözlərini atasına dikmişdi və onun həsrətində olduğu bir 
sirri açıb danışacağını gözləyirdi. Amma axund susurdu. Öz aləmində, 
düşüncəsində idi. Dünyanın əksər elmlərini öyrənib, sirrindən agah olan axund 
qəribə narahatlıq hissinə bürünmüşdü. Oğlunun bu marağında qorxulu bir şey 
olmasa da içərisində təlaş keçirirdi. Oğlu gözlərini ondan çəkmirdi. 
Axund həmin günü oğluna heç nə demədi. 
Oğlu min fikir içində yuxuya getdi, sabahı günü yenə yolunu həmin yerdən 
saldı. Qoca həyətin lap qurtaracaq küncündə əyləşib özünün dərdi, qayğısıyla 
düşünürdü. Kənardan bir oğlan uşağının həyətə girib ona sarı gəldiyini gördü. 
Məsafə azaldıqca oğlanın sifəti ona tanış gəlirdi. Nəhayət, tanıdı: Bu ki, axundun 
oğludu. Belə gəlməkdə xeyir ola? 
Oğlan gəlib salam verdi, qocanın halını soruşdu. Sonra birbaşa mətləbə 
keçdi: 
— Bilmək istəyirəm ki, Hüseynqulu xan kimdir və niyə dünən onun haqda 
oxuyanda ağlayırdın? 
8 
 
Qoca heyranlıqla oğlana baxdı və neçə illərin ona ərməğan etdiyi adam 
tanımaq səriştəsinə arxalanıb dedi: «Yox bu oğlanda nəsə var». 
Qoca oğlanın sözünü yerə salıb qəlbinə dəymək istəmədi... 
Məhəmməd Əminin hələ yaşının az vaxtlarında həmin qocadan və az sonra 
müxtəlif mənbələrdən öyrəndiyi sərt həqiqətlər aşağıdakılar idi... 
Müstəmləkə Bakı. XIX əsrin əvvəllərində Bakı çar Rusiyası tərəfindən işğal 
olundu. Pyotrun ən böyük arzusunu sələfləri yerinə yetirdilər. Xəzər dənizi 
üzərində hökmranlığa sahib oldular. Bakı camaatı müstəmləkə siyasətinə asanlıqla 
boyun əymədi. Müqavimət hərəkatına qoşulub qəhrəmanlıqlar göstərdi. Dəfələrlə 
güclü düşmən həmləsinə məruz qalan bakılılar mərdlikdə sinə gərib dözürdülər. 
Xəyanətkar düşmən gəncəlilərin, başda Cavad xan olmaqla göstərdiyi 
qəhrəmanlıqdan sonra bakılıların igidliyinin şahidi oldu. İnsan qanına susamış bu 
cəlladlar şəhərə girəcəkləri günü səbirsizliklə gözləyirdilər. Başçılarını (Sisyanovu) 
öldürən bu camaatdan mütləq o qanın əvəzini çıxacaqdılar. Gəncədəki dərsi 
bakılılara da vermək lazım idi. Qoy birdəfəlik zülm çəkib sakit otursunlar. Qan 
hərisli canavarlar Gəncədə qadınları, uşaqları məscidə yığıb hamısını qılıncdan 
keçirmişdilər. Anaların ağ saçlarını qan gölməçəsində qırmızı rəngə boyamışdılar. 
Dilsiz-ağızsız körpələrin imdad diləmək ümidi ilə onlara uzanan balaca toppuş 
əllərini kəsmişdilər. Vəhşiliyin hər üzünü sınaqdan çıxarmış bu «şimallılar» indi 
Bakı üzərinə ayaq almışdılar. Qorxulu düşmən yavaş-yavaş şəhərə girir, evlərə 
ölüm nəfəsi saçır, adamları qanlı zəncirlə müstəmləkə əsarətinə bənd edirdi. 
Şəhər əhalisi təslim olmur, son nəfəsə kimi döyüşmək istəyirdi.  
Düşmən qüvvətli, həm də çox idi. Bir sürü ac yalquzağın qarşısında 
köməksiz insan nə edə bilər ki? Ac yalquzaq ona qüvvət verəcək, həmişəlik yağlı 
tikəsinə çevriləcək zəif ovundan əl çəkərmi? Hansı çətinlik bahasına olsa da, 
qarşısındakı ovdan heç zaman imtina edib yan keçməz! Köməksiz ov indi onun 
qanlı pəncəsində çırpınırdı. Yox, bu tikəsini nəyin bahasına olursa-olsun əlində 
saxlayacaqdı! 
Əllərinə keçən fürsəti boşuna buraxmadılar. Şəhərdə güclü qırğın başladı, 
qan su yerinə axdı. Vuran qolları kəsdilər. Xalqın yaddaşına qanlı hadisələr həkk 
etdilər. 
Amma xalq bütövlükdə qırılmamışdı, adətini, ənənəsini yaşadanları, 
ölənlərin pak ruhlarını yad edib yas saxlayanları qalmışdı. Dərdini ucadan danışa 
bilməyən adamlar pıçıltı ilə başlarına gələn faciələri bir-birinə söyləyirdilər. Qisas, 
intiqam hissinin bir gün gəlib yetişəcəyinə inamlarını itirməmişdilər. O gün 
gələcəkdi, mütləq gələcəkdi!  
Baş verən bu dəhşətlərdən az sonra xalq yavaş-yavaş başı üzərindəki qorxu 
qılıncını kənarlaşdırmağa çalışırdı. Bu hələ gizli, zəif bir tərpəniş idi. İlk baxışdan 
hiss olunmayan bu hərəkətə bir istiqamət, təkan vermək lazım idi. 
 
*    *    * 
9 
 
XX əsr Bakıda siyasi coşğunluq, inqilabi mübarizənin ən qızğın dövrü kimi 
qarşılandı. Çar istibdadı və mövcud qayda-qanun əleyhinə Bakının hər nöqtəsindən 
etiraz məşəli alovlanırdı. İstismarın hər formasına məruz qalmış xalq çar üsul-
idarəsindən, sıxıntı, boğuntu mühitindən hər yolla uzaqlaşmağa çalışırdı. 
Yeni əsr köhnənin yerinə gələndə onun on altı yaşı vardı. Qaynayan Bakı 
mühiti, gördükləri, eşitdikləri, oxuduqları onu belə qənaətə gətirmişdi: Xalqın 
taleyindən keçib-gedən XIX əsr camaata əsarət, kölə vəziyyətində yaşamaqdan 
başqa heç nə gətirməyib. Cəhalət, savadsızlıq, avamlıq, siyasi şüurca yetkin 
olmamaq xalqın düçar olduğu dəhşətli bəlalar idi. İndi bu xəstəlikləri sağaltmaq, 
hansı vasitə ilə olursa-olsun müstəmləkə çirkabından təmizləmək lazım idi. 
Təzə əsr girəndə o müəyyən təhsil alıb bilik qazanmışdı. Öncə savada 
yiyələnmiş, sonra məşhur pedaqoq Sultan Məcid Qənizadənin müdir olduğu ikinci 
rus-müsəlman məktəbində, bir müddət də Bakı Texniki məktəbdə oxumuşdu. 
Lakin onu ən çox siyasi mübarizə, xalqı qəflət yuxusundan oyadıb, düçar olduğu 
xəstəliyi anlatmaq istəyi maraqlandırırdı. Bu işdə ilk fəaliyyət addımı təşkilat 
yaradıb müəyyən adamları dövrəsinə yığmaqda görürdü. 
Dünyanın birinci neft mərkəzi sayılan Bakıda çoxlu inqilabçılar, çar 
əleyhdarları toplaşmışdı. Onlar fəhlələr arasında geniş təbliğat işləri aparır, 
adamları tətilə, əmək haqqını artırmaq, iş saatını azaltmaq tələbi ilə çıxışlar etməyə 
çağırırdılar. Camaatı çar əleyhinə, monarxiya üsul-idarəsini devirməyə 
hazırlayırdılar. Hələlik təbliğatda yayılan bəyannamələr daha çox fəhlələrin 
yaşayışı, dolanışığı ilə bağlı tələblərə üstünlük verirdilər. 
Bakıda ilk ən güclü etiraz tətili səkkiz il əvvəl olmuşdu. Həmin etiraz 
tətilində fəhlələrdən biri özünü saxlaya bilməyib ağacla polisi vurmuşdu. Sonra 
fəhlələri «sakitləşdirmişdilər». 
XX əsrin ilk ili idi. Bakının havasından belə siyasi mübarizə iyi gəlirdi. 
İmperiya və monarxiya zülmü ilə barışmayanlar çar Rusiyasının əksər 
əyalətlərindən bu şəhərə toplaşıb dayaq yerləri yaradırdılar. 
...1902-ci ildə on səkkiz yaşlı Məhəmməd Əmin Rəsulzadə ilk siyasi 
təşkilatını — «Müsəlman gənclik təşkilatı»nı yaratdı. Bu bir əsrə yaxın 
müstəmləkə rejimi altında inildəyən xalqın ağrılarını sağaltmağa çalışan ilk siyasi 
təşkilat idi. O vaxta kimi də mövcud üsul-idarəyə etiraz edənlər monarxiya qaydası 
ilə barışmayıb müxtəlif mübarizə formalarından istifadə etmişdilər. Daha çox qəzet 
yazıları və ədəbi əsərlərlə xalqı əsarətdən xilas etməyə çalışan çoxlu şəxsiyyətlər 
olmuşdu. Lakin vahid proqramlı, işıqlı məqsədə xidmət edən geniş formalı bir 
təşkilat yaratmaq hünərini ilk dəfə on səkkiz yaşlı Məhəmməd Əmin Rəsulzadə 
göstərdi. 
Sonralar, lap sonralar qocalıb yaşa dolanda ömrünün on səkkizinci ilindəki 
o mühüm hadisəni belə xatırlayacaqdı: 
«— O cümlədən mənim təşkil etdiyim, üzvləri müxtəlif rus litseylərində və 
digər orta məktəblərdə oxuyan azərbaycanlı türk tələbələrdən ibarət gizli bir 
10 
 
təşkilat da var idi. Bu təşkilat öz üzvlərinin milli hisslərini oyatmaq, rus 
məktəblərində tədris olunmayan türk dilini müstəqil surətdə öyrənmək, yerli 
ədiblərin əsərlərini oxumaq, onların çarizm əleyhinə yazılmış inqilab şerlərini 
əzbərləmək və arada bir rotaprinlə çap olunmuş bəyannamələr yaymaq, fəhlələr 
arasına gedərək azadlıq və inqilab fikirlərini onların arasında sistemli surətdə 
yaymaq kimi fəaliyyətlərdə bulunurdu. Təşkilatın rotaprinlə çıxan «Hümmət» adlı 
bir jurnalı da vardı». 
Bu onun qurub-yaratdığı gizli bir təşkilat idi. Evlərində heç kimin bu haqda 
məlumatı yoxdu. Dünya görmüş atası axund on səkkiz yaşlı oğlunun hansı işlər 
gördüyünü bilsəydi, şübhəsiz ki, müəyyən ölçü götürərdi. Amma bu haqda atası 
heç nə bilmirdi. Yaratdığı gizli təşkilatdan yalnız əmisi oğlu Məmmədəlinin xəbəri 
vardı. Əmisi oğlu da onun yaratdığı təşkilatın üzvü idi. Təşkilatla maraqlananlar 
getdikcə çoxalıb artırdı. Bakıda fəaliyyət göstərən daha böyük inqilabi ocaqlar 
vardı ki, onlar Məhəmməd Əminlə xoş ünsiyyətə girmək, öz tərəflərinə bacarıqlı 
qüvvələr çəkmək istəyirdilər. Çünki mübarizə qrupunda sağlam qüvvələr nə qədər 
çox olsa, onda fəaliyyətin kəskinliyi də artır. 
İlk siyasi mübarizə ili kimi yaddaşına həmişəlik həkk olunan 1902-ci il 
arxada qaldı. 
1903-cü il... 
Tiflisdə «Şərqi Rus» adlı qəzetin nəşr olunduğunu eşitmişdi. Qəzetin 
müsəlmanların ehtiyacından, dərd-sərindən bəhs edən, Rusiyada və Qafqazda baş 
verən hadisələrdən maraqlı yazılar çap etdiyini bilirdi. Uzun illər boyu çarlıq 
əsarətinin zülmü altında inildəyən və bütün inkişaf, tərəqqi qapılarının üzünə 
bağlandığı Azərbaycan xalqını silkələyib oyatmaqda qəzetin xidməti böyük idi. 
«Şərqi Rus»un birinci səhifəsində teleqraf xəbərləri yazılırdı. Bütün nömrələrdə isə 
dövrün ab-havasını özündə parlaqlığı ilə əks etdirən, geriliyi, cəhaləti güclü tənqid 
atəşinə tutan müxtəlif mövzulu felyetonlar dərc olunurdu. 
Bir gün qəlbində xoş istək baş qaldırdı. İstədi ki, müsəlmanların sevimli 
qəzeti olan «Şərqi-Rus»a məqalə göndərsin. Bəs nədən yazmalı? Xalqın hansı 
dərdini, ağrısını ilkin üzə çıxartmalı, minlərlə adamı da bu bəladan qurtarmağa 
yönəltməli? Xalqın dərdi birdirmi, ikidirmi? Əsarətdə inildəyib, bütün hüquqlardan 
məhrum olan xalqın düçar olduğu xəstəliklərin hansının çarəsindən başlamalı? 
Dərdin çoxluğu insanı fəaliyyətdən salır. Əl-qolunu bağlayıb müti hala gətirir. 
Müntəzir vəziyyətdə boyun əydirir, ya da həyatın iztirablardan qaralmış qaranlıq 
küncünə atıb ahu-zar içində sızıldadır. 
Elə ilk məqaləsini bu dərdlərin birindən, ondan ötrü əsarətdən qurtarmağın 
ilk işığı olan dildən yazmağı qərara aldı. 
Uzun əsrlər boyu farslaşan, sonra da rus kəlmələriylə eybəcərləşib ulu 
gözəlliyini itirmək təhlükəsində qalan doğma türk dilinin saflığını qorumaq onun 
ən böyük arzusu idi. Yetmiş, səksən ilə yaxın idi ki, türk övladları «uşkollar»da 
özgə dil öyrənir, ana kəlmələrini unudub yaddan çıxarırdılar. Şanlı keçmişindən 
11 
 
getdikcə uzaqlaşıb bu yadlaşan adamlar evdə-eşikdə, çöldə-bayırda incə və saf türk 
lisanında deyil, rusca danışırdılar. Sanki ana türkcə kəlmə kəsməyi özlərinə ar bilir, 
yaxud da gerilik əlaməti sayırdılar. Bu, xalqın içərisini kəsən, varlığını tapdaq 
altına salan ən dəhşətli xəstəlik idi. Üzdə tez sağalacağına ümid bəslənilən bu dərd 
qorxulu viruslarını getdikcə geniş kütlələr arasına yayır, çarəsiz olurdu. 
İlk məqaləsini yazmaqda məqsədi də bu qara tufanın qarşısını vaxtında 
almaq idi. Yazdığı məqaləni poçtla Tiflisə göndərdi. Sonra həyəcanlı günlər 
başlandı. Böyük səbirsizliklə yazısından soraq gözlədi. Bəzən gözləməkdən səbri 
tükənir, ümidsizləşirdi. Məqaləsinin unudulduğunu, yaxud bəyənilmədiyini 
düşünür, lakin içərisindəki  inam    işığını tam öldürmürdü. Hər dəfə gedib «Şərqi-
Rus» qəzetini alır, əvvəl tələsik halda bütün səhifələri gözdən keçirir, göndərdiyi 
yazını görməyəndə məyuslaşır, sonra  acgözlüklə çap olunmuş məlumatları 
oxuyurdu. Beləcə, baharın xoş günləri intizar içində yaşadığı ömürdən keçib 
gedirdi. Amma bir gün... Həmin gün sevincinin həddi-hüdudu yoxdu. «Şərqi-Rus» 
qəzeti onun göndərdiyi məqaləni «Bakıdan məktub» başlığı altında çap etmişdi. 
Sonralar yaşa dolanda, yurdundan didərgin salınıb ömrünün qürub çağını 
yaşayanda ilk yazısının necə çap olunmağını belə xatırlayacaqdı: «Bakıda 1903-cü 
ilin    baharı idi. Qaladibi parkının xiyabanında dolaşan gənclərlə bir yerdə idim. 
Hamısı rusca danışırdı. Ana dili olan türkcə yerinə pozuq da olsa ruscaya üstünlük 
verirdilər. Bu mövzu ilə bağlı rusca danışanları tənqid edən bir məqalə yazdım və  
Tiflisdə çıxan «Şərqi-Rus» qəzetinə göndərdim. 
Mövzunun qəzetin adına və qayəsinə uyğun olmadığını düşünmədən 
günlərcə Tiflis poemasını gözlədim. Bu yazının «Bakıdan məktub» başlığı ilə 
basıldığını görüncə duyduğum sevinci deyə bilmərəm. Bu sevinci ilk yazısı çap 
olunanlar yaxşı bilirlər. 
Bu günə qədər davam edən mücadilələrimin başlanğıcı və çıxış nöqtəsi bu 
məqalə olmuşdur. Etiraf edirəm ki, başlanğıcda milliyyətçi olmaqdan çox, 
hürriyyətçi idim». 
İlk məqaləsinin belə hörmətli qəzetdə çap olunmağı onun yazmaq və çarlıq 
əleyhinə, istibdad zülmünə qarşı mübarizə ehtirasını daha da coşdurdu. 
Yurddaşlarının getdikcə sıxlaşıb mövcud rejimdən yaxa qurtarmağa   meylinin  
gücləndiyini də hiss edirdi. Amma xalqın ağrısı bir idimi, iki idimi?... Apardığı bu 
böyük mübarizə yolunda ilkin maneələrdən biri savadsızlıq idi. Məktəblərin 
olmamağı, ana dilində oxumağın qeyri-mümkünlüyü adamların gözünü bağlayır, 
inkişaf edib irəli getmək istəyini boğurdu. Xalqın cavanları elm öyrənmək, bilik 
qazanmaq əvəzinə geriliyi, cəhaləti möhkəm tutub saxlayan işlərlə məşğul idi. 
Adamların çoxunda isə övlad oxutmaq həvəsi belə yox idi. Atanın, ananın bir 
başlıca  istəyi vardı:  oğul bir  işin  qulpundan yapışsın, çörək pulu qazansın. 
Varını, dövlətini özgələr yeyən bu adamları qınamaq da olmazdı. Yoxsulluğun, 
ehtiyacın öz amansız qanunları var! 
12 
 
Amma içərisindən keçən bir istəyi - camaatı elmli, oxumuş görmək 
arzusunu təbliğ edib hamıya çatdırmaq istəyirdi. Elə bu niyyətlə «Müxəmməs» adlı 
bir şer yazdı. Şerdə elmdən danışır, dünyada hər şeyin onunla bağlandığını izah 
edirdi. Elmsiz tərəqqi, inkişaf da mümkün deyil. Elmə sahib olmadan düşdüyün qul 
əsarətindən xilas yolunu tapa bilməzsən. Elmin hünəri, bacarığı ilə bağlı qapıları 
açıb, qaranlıqları işıqlandırmaq olar. 
Yazdığı şeri böyük ümidlə Tiflisə — «Şərqi-Rus» qəzetinə göndərdi. Yenə 
həyəcan və səbirsizliklə dolu günlər başlandı. İlk yazısını az əvvəl çap etmiş qəzet 
şerinə də işıq tutacaqdımı? Əslində onu ən çox narahat edən şerdə xalqa çatdırmaq 
istədiyi «elmdən qaçma, onu öyrən» fikri idi. Təşkilatında çalışan türk dostlarını 
həm də həvəsləndirmək, apardıqları təbliğat işində onlara dayaq duran qüvvələrin 
olduğunu bildirmək istəyirdi. Deməli, on səkkiz, on doqquz yaşında əsarət 
zəncirindən açılıb qurtarmaq istəyənlər tək deyil, xalqın ağrıları üçün yananlar 
çoxdur... 
«Müxəmməs» şerinin qəzetdə çap olunacağını gözləyirdi... Günləri həyəcan 
içində yaşayırdı. İlk məqaləsinin işıq üzü görməyi ona qol-qanad vermişdi. İndi 
ikinci yazısının sorağında idi. 
Baharın ən gözəl çağı olan bərli-bəzəkli may ayının ortalarında poçta gedib 
«Şərqi-Rus» qəzetinin gəlib-gəlmədiyini soruşdu. Növbəti nömrəni alıb elə 
oradaca səhifələri gözdən keçirdi. İlk səhifədə teleqraf xəbərləri verilmişdi. 
«Tiflisski listok» qəzetindən alınmış Qafqaz xəbərlərinin ardı çap olunmuşdu. 
Qəzetin üçüncü səhifəsində isə on doqquzuncu nömrədən davam edən bir yazı 
verilib. Yazıda həmişəki ağrı təsvir olunub: dövləti aliyə Rusiya qanunu ilə 
müsəlman ruhani sinfinə girən şəxs gərəkdir ki, Rusiyada təlim almış olsunlar. 
...Bəs bizə molla kim, qəravət kim edəcəkdir! 
Üçüncü səhifənin ikinci sütununda onun «Müxəmməs» şeri çap olunmuşdu. 
«Şərqi-Rus»un 18 may tarixli 20-ci nömrəsi də yaddaşına xoş xatirə kimi həkk 
olundu. 
Ömrünün sonrakı kəşməkeşli illərində də az şer yazmadı. İçərisindən axıb 
gələn bu qəlb ağrılarının heç birində bütün şerlərə məxsus «gül, bülbül, bulud, 
yağış» sözlərini işlətmədi. Ürəyinin odu ilə isinmiş xoş avazlı misralardan yalnız 
xalqın ağrısı qopdu, dərdi eşidildi. Ömrünü bütövlükdə həsr etdiyi azadlıq yanğısı 
bu şerlərin mayası oldu. Qocalıb yaşa dolanda alınmış vətənindən uzaq düşüb, 
doğma yurdundan, istəkli balalarından tənha yaşayanda qəlbinin iniltisi və 
ömründən ötüb getmiş günlərin həsrəti ilə sonuncu şerini yazanda da hər istəyinin 
fövqündə tutduğu, azadlıqdan, istiqlaliyyətdən söz açdı. Bunlar sonralar, çox 
sonralar oldu. 
Hələlik 1903-cü ildir. Bakıda az sonra təlatümə gələcək coşğun bir dənizin 
zəif çırpıntıları hiss olunur. Gizli təşkilatlar fəaliyyətdədir, siyasi coşğunluq hər 
yanda alovlanır. Çarı devirib yıxmaqdan ötrü müxtəlif üsullarla təbliğatlar aparır. 
13 
 
Məmməd Əminin fəaliyyət dairəsi getdikcə genişlənir. Dostları ilə çoxlu 
mütaliələr edir, inqilabi ruhlu yazılar oxuyur, mübarizə yolunda qətiyyətli olurdu. 
1903-cü il Bakısının yadında qalan hadisələrindən biri Bibi-heybətdən 
başlanan tətil idi. Hələ aprelin 18-də qatarda Bakıya Balaxanıdan çoxlu fəhlələr 
gəlib toplaşmışdı: 15 minə kimi adam sakitcə gəzişib   dağılışmışdı. Bu qarşıdan 
gələn nümayişin xəbərdarlığı idi. 
Mayın 1-də 20 mindən çox adamın iştirakı ilə etiraz nümayişi keçirildi. Saat 
12-də Tağıyev teatrının və Parapetin yanında çoxlu adamlar toplaşmışdı. Əllərində 
çarın karikaturalarını tutmuş adamlar inqilabi mahnılar oxuyurdular.... 
Bu, Bakıda əzilənlərin ən güclü etiraz səsi idi. Getdikcə alovlanan 
fəaliyyətinin ilk coşğunluq dövrünü Məmməd Əmin Rəsulzadə belə danışarmış: 
....Evimizin küçəyə ayrıca bir qapısı açılan otağında arxadaşlarımla 
toplanardıq. Otaqdakı kitabxanadan faydalanır, türkcə çalışır, çarlıq əleyhinə 
danışır və hürriyyət məsələlərini müzakirə edirdik. Yazı və bəyannamələr yazar və 
onları yayardıq. Bu yazılar sonradan qəzet halına düşdü. Xoşuma gələn «hümmətül 
ical taklauc cibal»dakı «hümmət» sözünü bu qəzetə ad seçdim. İstibdad 
əleyhindəki bu çalışmalarımda bir milliyyətçilik yox idisə də, milliyyətçiliyə və 
istiqlalçılığa doğru gedən bir istibdad düşmənliyi vardı. 
Çarlıq əleyhinə olan fikirlərimi ehtiva edən «Hümmət» bir dəfə atamın əlinə 
keçir. Yazımı tanıyır. Məni sorğu-suala çəkdi. Ona «bu bir yazıdır, sadəcə 
oxunmaq üçün yazdım, bomba da ola bilərdi və o zaman lazım olan yerlərə 
atardım» dedim. Gözləmədiyi bu cavab atamı çox hiddətləndirdi. Buna 
baxmayaraq, üzərində çox durmadı. Məni inandığım bir yolda öz fikirlərimlə baş-
başa buraxdı... ». 
Başçılıq etdiyi Hümmət təşkilatına sonradan yolları başqalaşan Nəriman 
Nərimanov, Məşədi Əzizbəyov və qeyriləri daxil idi. Təşkilatın «Hümmət» adı ilə 
bir qəzeti də çıxırdı. Sonradan həmin qəzet «Təkamül» adı ilə çıxmağa başladı. 
«Hümmət» təşkilatının fəhlələr arasında təsiri getdikcə artırdı. Bu da şübhəsiz ki, 
Bakıda o zaman fəaliyyət göstərən, amma prinsip etibarilə bir-birinə düşmən olan 
bolşevik və menşeviklərin diqqətini cəlb edirdi. 
1903-cü ildən fikir ayrılığına başlayan bu qruplar mübarizə üsuluna və 
taktikalarına görə bir-birindən fərqlənirdilər. Menşeviklər də çarizmi devirmək 
istəyir və respublika üsul-idarəsini qurmağa çalışırdılar. Yeni qurulacaq sistemdə 
burjuaziyanı inkar etmir, zorakılıqdan uzaqlaşır, aşağıdan yuxarıya əsaslanan bir 
seçki yolu ilə demokratiyanı üstün tuturdular. 
Bolşeviklərin yolu isə başqa idi. Marksizmin xəyalpərvər bərabərlik 
nəzəriyyəsi ilə zəhərlənmiş bu adamlar mövcud şəraiti, qanun-qaydanı, hər hansı 
bir zümrə ilə əlaqəyə girməyi qəbul etmir, yalnız proletar sinfinin hegemonluğunu 
təbliğ edirdilər. Onların fikrincə hakimiyyətə gələcək yeganə qüvvə proletariatdır. 
Çünki proletariatın zəncirdən başqa itirməyə heç nəyi yoxdur. 
14 
 
Hələlik Bakıda hər iki fraksiyanın təbliğatçıları və Məmməd Əminin 
başçılıq etdiyi «Hümmət» təşkilatı fəaliyyət göstərir. Hamısını yaxınlaşdıran bir 
yol var — çar hökumətini yıxmaq. Qalan sahələrdə fikir ayrılığı mövcuddur. 
Elə həmin illərdə o, sonradan milyonlarla insanın qanını töküb, türk 
xalqlarının qatı düşməninə çevriləcək, otuz bir il hakimiyyət başında qalıb özünün 
qorxulu terror maşınını yaradacaq Stalinlə tanış olur... 
Onları ilk dəfə əmisi oğlu Məmməd Əli tanış edir (20-ci il hadisələrindən 
sonra Məmməd Əli də vətənini tərk edib Türkiyədə yaşamaq məcburiyyətində qalır 
və yaxın münasibətdə olduğu Stalin hakimiyyət başına gələndə onun da ailəsinə 
işgəncələr verir). 
Stalin 1904-cü ilin iyununda bolşevik təşkilatına başçılıq etmək üçün 
Bakıya gəlmişdi. Olduqca  bacarıqlı    və hiyləgər adam idi. Yüksək çalışqanlığı və 
sarsılmazlığı vardı. Dostları onu Koba adlandırırdılar. Sonrakı fəaliyyəti, əməlləri, 
tökdüyü qanlar bu adın ona nahaqdan verilmədiyini sübuta yetirdi, Koba 
gürcülərdə bir quldur dəstəsinin qəhrəmanının adıdır. 
Əmisi oğlunu hələ qorxunc tirana dönməmiş Koba ilə necə tanış etdiyini, 
görüşdürdüyünü Məmməd Əli ömrünün səksəninci ilində — onların hər ikisinin 
artıq həyatdan köçdüyü bir zamanda belə xatırlayacaqdı: 
—«O tarixlərdə çar rejimini devirmək üçün Qafqaziyada çalışan inqilabçı 
sosialistlər, bolşeviklər və menşeviklər ilə təmas halında idik. Bu partiyaların üçü 
də bizi öz tərəflərinə çəkməyə çalışırdı, biz onlara yanaşmırdıq. Günlərin bir günü 
Stalin məni və Məmməd Əmin bəyi dəvət etdi...». 
Dünyanın ən zülmkar adamı kimi, böyük bir imperiyanı əsarətdə saxlayacaq 
adamla—Koba ilə olan həmin görüşünü isə Məmməd Əmin belə xatırlayarmış: 
«— Bakı ətrafında yerləşən Balaxanı neft mədənləri tərəfdə bir zavodun 
fəhlələrinə məxsus evlərdən birində olduqca bəsit bir otaqda qarşımıza arıq, 
ortadan bir az hündür boylu bir şəxs çıxdı. Sadə geyimli bu zatın çopur-çopur olan 
üzünə diqqət etdim. Ciddi bir halda gülümsəyirdi. Bizi təbii və sərbəst bir əda ilə 
qarşıladı. Rusca danışığında gürcü ləhcəsi qüvvətli hiss olunurdu. Təbii xoş-beşdən 
sonra söhbət siyasi və sosial məsələlər üstünə keçdi...». 
Stalinlə ilk görüş, ilk söhbət onun ürəyincə olmadı. Stalin söhbətində 
ümumən bolşeviklərin xarakterindən, ideya və məqsədlərindən axıb gələn 
fikirlərdən danışırdı. Proletariatın, yalnız bu sinfin hegemonluğa çevrilə biləcək 
qüvvə olduğunu söyləyirdi. Stalinin dediklərindən açıq-aydın anlaşılırdı ki, onlar 
mövcud yaşayış qaydalarını, şəraiti, cəmiyyətdə müxtəlif təbəqələrin olduğunu və 
yaşamaq haqqına sahibliyini nəzərə almır, yalnız romantik bir nəzəriyyənin 
torunda çapalayırlar. Onun əqidəsincə bu deyilənə başqa heç bir fikir əlavə etmək 
və marksizmdən axıb gələn mübarizə üsulunu son məqsədə—proletariatın 
hegemonluğuna aparan taktikasını dəyişmək olmaz. (Sonradan həyat amansız 
faktlarla təsdiqlədi ki, Lenin də, Stalin də, onların arxasınca gedən başqa bolşevik 
qrupları da proletariatın yox, öz hökmranlıqlarına can atırdılar. Nə Leninin, nə də 
15 
 
Stalinin rəhbərlik etdikləri dövrlərdə fəhlə fəhlə olaraq qaldı. Yenə zülm və əsarət 
altında inildədi. Hətta Leninin proletariatın müttəfiqi saydığı kəndlini   
hakimiyyətə yaxın qoymamaq haqqında dediyi sözlər də var). 
...Stalinlə ilk söhbətdən Məmməd Əmin daxilən narazı qaldı. Bunun başlıca 
səbəbi də Stalinin bolşevizmin əhvalından irəli gələn bir sözü deməyi oldu. 
Əmisi oğlunun Stalinlə söhbətdən ən çox narazı qaldığı o son sözləri 
Məmməd Əli belə xatırlayarmış: 
—...Və onlara birləşməmizi təklif etdi. Biz ona bolşevik nəzəriyyəsi və 
ruhunun məmləkətimizin ruh və yaşayış tərzinə uymayacağını söyləyib təklifini 
rədd etdik. Çıxarkən bizə: bir rus adı söyləyib «Filan adam da bizi dinləmədi. Biz 
onu təmizlədik» deyə cavab verdi. Biz isə: «Nə bacarırsınızsa edin» deyib ayrıldıq. 
Sonradan əlaqə saxlayıb görüşsələr də, müəyyən işlərdə birgə çalışmaları 
olsa da Stalinin bu xoşagəlməz hərəkətindən, xüsusilə də asanlıqla dediyi «aradan 
götürərik» sözlərindən Məmməd Əminin xoşu gəlmirdi. Stalinlə söhbətində 
içərisində çox sonralar da barışmadığı və özünün 23 ay başçılıq etdiyi hökumətdə 
həmişə uzaq saxladığı «hökmranlıq» səsi eşidilirdi. Proletar sinfinin hökmranlığı 
sözünü Stalin daha tez-tez və xüsusi vurğu ilə işlədirdi. Onun fikrincə indiki 
mütləq rejimi yıxıb, çar üsul-idarəsini devirməkdə yalnız proletar sinfi maraqlıdı 
və bu işdə hədsiz sədaqətə malikdir. 
Stalinin dedikləri, düşündükləri o zaman bütün bolşeviklərin əzbərlədiyi 
belə hazır cümlələrdən  ibarət idi. 
Sonrakı mübarizə illərində Stalinə az köməyi dəyməmişdi. Fəhlələr arasında 
tibbi təbliğat apardığına görə dövlətlilər Stalini neft quyusuna atmaq istəmişdilər. 
Məmməd Əmin onu ölümdən xilas etmişdi. 1908-ci ilin martında həbs edilir. Elə 
həmin ilin sentyabrında onun gizli şəkildə həbsxanadan qaçırılmağını təşkil 
edənlərdən biri Məmməd Əmin olur. 
Bir dəfə polislər Stalinin izinə düşmüşdülər. Həbs olunmaq təhlükəsi vardı. 
Novxanıya qaçıb gələn Stalini polislər burda da bərk axtarırdılar. Məmməd Əmin 
ondan öz köməyini əsirgəməmişdi. Evlərində neçə dəfə çörək kəsən bu adamı 
atasının axundluq etdiyi Novxanı məscidindəki minbərin altında gizlətmişdi. 
Minbərdə quran oxuyan axund sonradan bütün ailəsinə işgəncələr verib uzaq 
sürgünlərə göndərəcək bir cəlladın minbərin altında gizləndiyini hardan biləydi. 
Həyat yoldaşı Maral arvad isə (Məmməd Əminin analığı. Anası Ziynət 
xanım vaxtsız vəfat etdiyindən atası ikinci dəfə evlənmişdi.) nəvələri ilə birlikdə 
Stalin cəlladları tərəfindən soyuq həbsxana divarları arasına atılanda şikayətlənə-
şikayətlənə zəif ümid işığı ilə qaniçənlərə demişdi: «Gedin o bığlı oğlana (yəni 
Stalinə) deyin ki, Maral arvadı tutmuşuq. O adamı tutmuşuq ki, neçə dəfə sənin 
qabağına çay gətirib, çörək qoyub». 
Yazıq arvad yana-yana demişdi bu sözləri. Qorxudan, ürküdən yox, insanlıq 
cildini itirib, sosializm adlı qanlı bir kəfənə bürünmüş dövrandan şikayətlənmişdi. 
Qoca qarını da həbsxanaya salardılarmı? 
16 
 
Hələliksə... hələlik o qanlı terror maşınını işə salacaq adam Novxanı 
məscidində, minbərin içində gizlənib ürəyinə kin-küdurət yığırdı. Bütün 
insanlardan qisas almaq, onları özünün əsarəti altında saxladıb, qula çevirmək 
planını düşünürdü. Bu məqsədə gəlib çatmağın yeganə yolu «proletariatdan», 
«əzilən sinif»dən istifadə etmək idi. 
Axund minbərdə müqəddəs quranı oxuyur, adamları paklığa, xeyirxahlığa 
çağırırdı. 
Əsrin cəlladı isə minbərin içində əyləşib kütlələri əzabla qırıb, işgəncə ilə 
öldürməyi düşünürdü. 
Amma onu dəfələrlə ölümdən qurtaran bir adama —köhnə mübarizə dostu 
Məmməd Əminə də borcunu qaytaracaqdı. Bütün bunlar çox sonralar olacaqdı. 
Qafqazda inqilabi coşğunluq artır, siyasi mübarizə kəskinləşirdi. İnqilab 
alovunun artmağı çar imperiyasını yaşadanların ümdə narahatlığına çevrilmişdi. 
Əsarətdən silkinib yaxa qurtarmaq istəyən Bakının odunu necə söndürməli? Bu 
işdə uzun illərin təcrübəsindən istifadə edilməlidir. Qafqaziyada imperiya 
boyunduruğuna ən asan yolla girən ermənilərdir. Qafqaz xalqları bu günə kimi də 
Rusiya əsarətində qalmaq əleyhinə üsyanlar edir, döyüşüb qan tökürlər. Hələ ötən 
əsrdən ermənilər gizli yollarla (sonra açıqdan-açığa) rus təbəəliyini qəbul etmək 
istəyində olduqlarını bildiriblər. Hələ xanlıqlar dövründən ermənilər dəridən-
qabıqdan çıxır, rusların onların türk zülmündən qurtaracağına inanırlar. Çox geniş 
planları var. Əvvəl istəkləri Rusiyanın ətəyindən yapışıb türk əsarətindən 
qurtarmaq, sonra geniş ərazilər əldə etməkdir. Ermənilər həmişə çar Rusiyasının 
könüllü quluna çevrilməyin tərəfində dayanıblar. Və bu yolda hər cür xəyanət 
etməyə razılaşıblar. 
Eyni zamanda Türkiyə ilə həmişə müharibə və çəkişmədə olan Rusiya 
ermənilərin «biz xristianıq» deyib qürrələnməyindən məhz öz məqsədi üçün 
istifadə edirdi. «Böyük Ermənistan» yaratmaq ideyası ilə xəstələnmiş erməniləri 
qızışdırmağın ən yaxşı yolu onlara torpaqlar vəd etmək idi. 1890-cı ildən fəaliyyət 
göstərən «Daşnaksütun» partiyası onların arasında geniş təbliğat aparır, özünə 
çoxlu tərəfdarlar toplayırdı. Əvvəllər Türkiyə torpaqlarına göz dikən ermənilər indi 
bu boş xəyallarına daha bir istək də əlavə etmişdilər — Azərbaycan torpaqlarına 
sahib olmaq. 1904-cü ildən başlayaraq «Daşnaksütun» partiyasının bu ümumi 
göstərişi ilə hərəkət edirdilər. Çar məmurları isə onları gizli şəkildə silahlandırırdı. 
İndi yenə məqam gəlib çatmışdı və onlardan istifadə olunmalıydı. 
Azərbaycanın içərisində—Qarabağda onlar çoxluq təşkil edirdi və bu torpağı ələ 
keçirmək çoxdankı niyyətləri idi. 
Qırğını başlamaq haqqında siyasi uzaqgörənliyi olmayan ermənilərə fitva 
verildi. İmperiya könüllüləri işə başladılar. 
Erməni-müsəlman davası ucbatından evsiz-eşiksiz qalanlara köməkdən ötrü 
ianə dəftərləri açılır, pul-para toplanılırdı. İrandakı müsəlmanlar din qardaşlarının 
halına yanıb çoxlu yardım edirdilər. 
17 
 
Qırğın davam edirdi. Günahsız adamların qanı tökülürdü. 
1905—06-cı il qırğınının ağrıları idi bunlar. 
Belə bir zamanda tanınmış ziyalı Əhməd bəy Ağayev «Fədai» partiyası 
yaradıb xalqı qırğından qurtarmağa, erməni hücumundan qorumağa çalışırdı. 
Partiyanın Qarabağda, Şuşada, Gəncədə yerli komitələri yaradılmışdı. 
Partiya imperiyanın qoruyub müdafiə etdiyi güclü və hiyləgər bir düşmənlə 
üz-üzə dayanmışdı. Hər cür silahları — hətta topları olan ermənilər imperiyanın 
çaldığı hava ilə oynayıb uzağı görmədən, özgə torpağına sahib olmaq istəyi ilə 
vəhşiliklər edirdilər. 
Əhməd bəy Ağayevin başçılıq etdiyi «Fədai» partiyası həmin vaxtlar 
Qafqaz baş valisinə bir bəyannamə göndərdi. Ermənilərin qarşısını almağa çağırış 
ruhunda yazılmış bəyannamənin sonu bu sözlərlə bitirdi: 
«Daşnak» firqəsi əmin olsun ki, heç bir vaxt biz öz millətimizin 
xarabazarlığı və külü üzərində erməni millətinin səadət və xoş güzəranlıq 
qurmasına yol vermərik». 
Azərbaycanın bütün imkanlı adamları yuxarıdan ipi tərpədilən bu «oyuna» 
qarşı çıxırdılar. 
Davam etməkdə olan dəhşətli hadisə Məmməd Əmini çox ağrıdır, əzab 
verirdi. Xalqın necə qüvvətli və hiyləgər bir düşmənlə üz-üzə dayandığını o yaxşı 
başa düşürdü. Çar imperiyasının belə dəhşətli siması açılanda, ermənilərin onun əl 
oyuncağına çevrilib istənilən xəyanətə hazır olduqlarını görüb anlayanda iyirmi iki 
yaşı vardı. Bu qorxulu siyasət oyunu Məmməd Əminin sonrakı fəaliyyətinin 
məzmunca başqalaşmağına böyük təkan verdi. Bu günə kimi tutduğu mübarizə 
yolundakı çox qaranlıqlara işıq düşdü. Xalqın düçar olduğu bəlaların haradan baş 
alıb gəldiyini tam genişliyi ilə anladı. Elə iyirmi iki yaşın düşüncəsi ilə baş verən 
qırğın haqda içəri ağrılarını yazıb qəzetlərdə çap etdirirdi. «İrşad»da çap olunmuş 
«Kənddə müsibət» məqaləsində yazırdı: 
«...On bir aydır ki, biz bir-birimizi öldürməkdən, malını qarət, əmlakını 
təhriqdən usanmayırız. Heç bir tərəf öz qəbahətini qanmayıb göyü atəşfəşan kimi 
gah  sakitləşib kahi nafeyi-ədavəti şöləvər ediriz. 
Oktyabrın yeddisindən sonra bu qırğınların təkrarına hərgiz inanmayırdınız. 
Lakin Gəncə və Tiflis hadiseyi ələməngizləri bizim fikrimizə müğayir 
olaraq müsibətlər üstünə təzədən qəm və ələm artırdılar. Xərabələrin, füqarələrin 
ədədi dəxi də artdı. Əmma ədib şəhidlərimizdən birisinin dediyi kimi bu vaqiələri 
qanuni-ətalət babindən hesab edib, bir növü özümüzə təskine qəlb verir. Əmma bu 
günlərdə yetişən xəbərlər ki, guya Qarabağda şuluqluq üz verib, bizi bu ümiddən 
dəxi salıyor. İmdi hər kəs əhvalata nikbinlik deyil, bədbinliklə baxırlar. Çoxları 
sülh və müsalimətdən qəti ümid edir, aləmi ədavət və qisasda cövlan edirlər. 
Çarəmiz nədədir? Din, ianə yerləri açıb vəhşiyanə mütəzərrir olanlara maddi 
kömək edəriz... Üçüncü əlac yazıçılar əlindədir. Yazıçılar lazımdır ki, nüfaqə bir 
cüzi də olsa xidmət edən məqalələrdən ibrazi-nifrət və narazılıq etsinlər. Bunu 
18 
 
bilməlidir ki, erməni müsəlman əlaqəsinə zərbi hərəkət verən idareyi-müstəbide-
maziyyə oldusa da, amma bu qədər davam edib uzanmasına hamana nifaqpərəst 
yazıçıların təğrirati tərifayələri səbəb oldu. Hərgah erməni məsələsi panislamist 
kimi kitablar əvəzində məhəbbət və qardaşlığa çağıran rəsalələr nəşr etsəydilər bu 
qədər nahəq qanlar tökülməyib, bu qədər evlər, xanimanlar bərbad olub viran 
qalmazdı; Bu qədər arvadlar dul, bu qədər uşaqlar yetim düşməz idi. 
Ey vətəndaşlar! Bəsdir bu qədər həlakət! Bəsdir bu qədər qəflət!». 
Məmməd Əmin qırğınla bağlı yazılarında ən çox bir şeyə diqqət yetirir: 
Günahkar kimdir? Günahı olmayan adamların qanını axıtmaqda hansı məqsəd 
güdülür! Və anladır ki, bu iş «şeytan» əli ilə yapılıb. «Şeytan» bu işi görməkdə öz 
məqsədini güdüb. Məqalələrinin birində isə hadisəni törədənlərin kim olduğunu 
açıqca yazıb xalqa çatdırır, düşməni tanımağa çağırır. 
«...Budur, Qarabağ dağılmış, Zəngəzur talan olunmuş, yüzlərcə kəndlər 
yəğmayə getmiş... bu mənzərə görüləcəyi şərhə gələsi, qələmlə vəsf ediləsi iş 
deyil... 
Hökumət isə öz işinə məşğul olub burasına heç diqqət belə etmiyor. Nə 
üçün də eləsin?! 
Hər bir aclara, yalavaclara o kömək etməli olsa, bəs bu hərbi məhkəmələri, 
cəza dəstələrini kim tərtib etsin? Və bir də hökumətə «asiləri» sakit etmək məsələsi 
hər bir şeydən əvvəl, hər bir şeydən müqəddəm gərəkdir. Hökumət xarici 
məmləkətlərdən pul borc edib qarabağlılaramı xərc eləsin—anlamamışdı. Bir 
zamanda ki, əsl «məmləkət düşmənləri» sağ-salamat dura—hökumət gəlib belə 
cüziyyata baş qatacaqmı? Budur «şeytan» işinin nəticəsi! Budur «millətçilərin» 
səmərəsi, budur müxtəlif maskalar altında gizlənən zalimanə qəti rəhmanə işləri!» 
İlkin dövründəki məqalələrində Məmməd Əmin həyatın müxtəlif sahələrinə 
toxunur. Cavan və səriştəsiz olmasına baxmayaraq ifadə tərzi qüvvətli, məntiqi 
kəsərlidir. Yazılarında çəkisiz, boş sözə rast gəlinmir. Ən tutqun və qaranlıq 
görünən problemə işıq salmağı, açıq gözlə baxmağı bacarır. Məqalələrində yalnız 
problemləri qaldırmır, eyni zamanda onların həlli yollarını göstərib ümumən fikrini 
ona yönəldir. Yazılarında dil rəvanlığı, axıcılıq var. Şerdən süzülüb gələn qəribə 
liriklik, pafosluq var məqalələrində. Bu da onun özünə məxsus publisistik üslubun 
formalaşdığını göstərir. Məmməd Əminin bu yazılarında müxtəlif mübahisəli 
məsələlərə müdaxiləsi də maraqlıdır. Mübahisələrin tam təfərrüatına bələd 
olduğundan hadisədən düzgün çıxış yolunu da göstərə bilir. 
1906-cı il, Əhmədbəy Ağayevin redaktorluğu ilə «İrşad» qəzeti  fəaliyyətə 
başlayır. «İrşad»ın fəal  əməkdaşı və sonradan müvəqqəti redaktoru olan Məmməd 
Əmin qəzetdə çoxlu yazılar çap etdirir. Lakin ilkin vaxtlar çoxları «İrşad»ın çapına 
mane olur. Fikirlərini belə izah edirlər: bu qəzet araya nifaq salacaq. «İrşad»a 
hücumlar başlayır. Şəhərdə bəzi söz-söhbətlər yayıb «İrşad»ı gözdən salmağa 
çalışır və təkidlə deyirlər. Şəhərdə iki qəzetin çıxmağı nəyə lazım? Bu ümumi işə 
maneçilik törətməyəcəkmi? Əgər «Həyat» qəzeti nəşr olunursa, onda «İrşad» nəyə 
19 
 
lazım? Bəziləri isbat etməyə çalışır ki, bir yerdə iki qəzetin çıxmağı bir ölkədə iki 
hökmdarın ağalıq etməyi kimidir. Bu çəkişməyə, fikir ayrılığına, nəhayət, nifaqa 
gətirib çıxaracaq. 
Məmməd Əmin qəribə fikirlər irəli sürən və bununla da əslində inkişafa 
mane olan adamlara qəzəblənir, onları qaranlıqdan həqiqət işığına çəkir. «Mocibi 
heyrət» (heyrətə səbəb)   adlı   məqaləsində  yazır: 
«...Əcəba nə üçün gərək qəzetə çox olduqcan nifaq artsın? 
Bərəks, olar cərayit və ruznamələrin çoxluğu ittifaq, ittifad artıb, insaniyyət, 
həqqaniyyət, mədəniyyət tərəqqi etməlidir. Buna intifaatı çox olan millətlərin halı 
şahidi aşkardır. 
Şəhərimizdə bir qəzet nəşr edilərək, millətimizə həyat bağışlandı. Həyat 
olandan sonra «İrşad» lazımeyi mədəniyyət olduğundan İrşadın zühuru məmlubi-
təbii olmazmı? 
Fikrimcə «Həyat» ilə «İrşad» sütunlarında yekditərinə intişam bəndləri 
yazılur isə, hərflər budur əlayiyi-nifaq deyə çığıracaqlar. Lakin xeyir, bu tənqidlər 
hərgiz qəbi, ədavətəngiz olmayıb, bəlkə həqiqəti faş etməklə bir asan yol, bir 
müstəqilzadır. 
Ey Həyatçılar! Və ey İrşadçılar! Hər kəsdə nə nəqs, nə eybi var isə, özünə 
faş edin, tainki o eybdən, o nəqsdən müvərra olsunlar. Millətin ehtiyaclarını, 
dərdlərini tənqiddən keçirib ona ayinə olun. İntiqaddan əl çəkməyiniz, çünki 
tənqidsiz heç bir sənəd heç bir hirorət tərəqqi etməmişdir. Göstərin ki, müsadeyi 
əfkaridən nifaq degil, həqiqət, səadət və rəqqi çıxar». 
Cəhalətin, geriliyin üzə çıxardığı ağrılar Məmməd Əminin yazılarından bir 
inilti kimi qopur. Millətin cavanları əyri yola düşüb el-oba dərdi çəkmirsə, əyyaşlıq 
və kefcilliklə məşğul olursa, xalq fəlakətə sürüklənmirmi? 
Aydın fikirli ziyalılarımızın hamısı o illərdə xalqı avamlıq və gerilik 
bataqlığından dartıb çıxarmağa çalışırdılar. Əsrin əvvəllərində yaşayan az qələm 
əhli tapılar ki, bu dərddən içərisi narahat olmasın, alovlanmasın. Bu ağrıya hələ 
ötən əsrdə məruz qalan ziyalılarımızdan biri — Həsən bəy Zərdabi min bir 
müşkülatla «Əkinçi» qəzeti çıxarıb şikayətlə deyirdi: «Bəli, biz hamımız quluq və 
buna səbəb bizim ata-baba adətləridir. Xülasə, Məşriq-Zəmində azadlıq 
olmadığına, biz Avropa əhlindən geri qalırıq». 
Əsrin əvvəllərində isə əksər ziyalılarımız üzünü xalqa tutub uca səslə, bağrı 
yanıqlı halda deyirdi: «Ey müsəlman qardaşlarım!» Yəni bu müraciətlə bildirmək 
istəyirdi ki, başın üzərində fəlakət dolaşır. Düşdüyün bəladan qurtarmaq yolunu 
tap. Cəmi xalqlar azadlığa qalxır, inkişafa başlayır, sən isə yatmısan. Ayılıb 
ətrafına nəzər sal, gör ki, aləmdə nələr baş verir, hansı tufanlar qopur, dəyişikliklər 
gedir. Ayılıb birdəfəlik anla ki, niyə səni saymayır, istismar alətinə çevirirlər, 
torpağının var-dövlətini özgələr yeyir, sən isə aclıq və səfalət içində inildəyir, bir 
kəlmə də olsun demirsən. Sanki bunu qəbul olunmuş qayda kimi qəbul edirsən! Aç 
gözlərini, diqqət et aləmə! Min bir dərdə mübtəla olmuş xalqın halına doğrudan da 
20 
 
yanıb acılasıdır. Özgə əsarətində sürünməyin nəticəsi deyilmi bu? Oğurluq, 
quldurluq, yalan danışmaq, adam öldürmək, cib kəsmək, yoldan keçəni soyub 
pulunu almaq və başqa çirkinliklər adamların çoxunun qanına hopmuşdu və çətin 
bu xoşagəlməzlikdən yaxa qurtarmaq mümkün olaydı. Elə bunun ucbatından 
Avropa ölkələrində bu xalqı azadlığa layiq görmürdülər. Onlar «islamidir, 
vəhşidir» deyirdilər. 
Məmməd Əmin kimi ziyalılar isə bu damğanın ləkəsini silib aparmaqdan 
ötrü adamların öyrəşdiyi xoşagəlməzlikləri—söz gəzdirməyi, ara vurmağı, 
yalançılıq etməyi, oğurluğa qurşanmağı bir kənara atmağa çağırırdı. Ağrılı-ağrılı 
yazırdı: 
«...Oğurluq, yalan danışmaq, yalan yerə şəhadət vermək, yalan yerə 
divanxanalarda «qurani şərifi ehtiramdan salmaq, yol kəsmək, cibgirlik, nahaq 
qanların tökülməsinə mübaşir və səbəb olmaq, qumar oynamaq, şərab içmək, zina 
etmək, böhtan demək, xəbərçilik—yəni iki müsəlman arasında fəsad salmaqdan 
ötrü söz gəzdirmək özgələrinin malın batil vədhi ilə yemək və başqa-başqa 
insaniyyət hüdudundan kənar, bəlkə hamısı biz əhali milləti islamda görünməsi, 
belə ki, dövləti həbsxanalarda əgər beş nəfər xaricdəndirsə, yüzlərlə bizdəndir. 
Bizləri ənzari mələt, xaricdə vəhşi insaniyyət libasında ari bir şey hesab edirlər». 
Məmməd Əmini getdikcə narahat edib ağrıdan milliyyət məsələsidir. 
Millətinin hüquqsuz, qolu bağlı qula çevrildiyini indi o daha aydın başa düşür və 
bu dərdləri açıb izah edən yazılarında son dərəcə qəzəbli və qəti fikirli olur. 
Milliyyət mövzusundakı yazılarında bir sözü daha kəskinliklə işlədir: istibdad. 
Yəni bir nəfərin, yaxud bir qrupun kefi istədiyi kimi xalqı idarə etməsi. Bu ən 
zülmkar bir siyasətdir, adamları mənəvi böhrana sürükləyib məhv edir. Bu, ən 
qorxulu imperiya siyasətidir. İstəyini, arzusunu qırıb çilik-çilik edəndən sonra xalqı 
məhv etməyə nə var ki? Yaxud xalqın doğma dilində məktəbin olmaması, 
cəmiyyət açmağına, qəzet çıxarmağına icazə verilməməsi onun mənən ölümə gedib 
çıxması deyilmi? Xalqın ən zəif damarından yapışıb başını xırda işlərlə qatmaq və 
bu yolla öz hökmranlığını qoruyub saxlamaq çar imperiyasının başlıca siyasətidir. 
Hələ XIX əsrin əvvəlindən azərbaycanlıları əsarətdə saxlamağın bütöv bir 
sistemini hazırlamış çar imperiyası indiyə kimi də bu hazır «gediş»lərdən istifadə 
edirdi. Bəs nə idi bu «hazır gedişlər?» 
Ən qorxulusu müsəlmanların məzhəb ayrılığı—sünni, şiə söhbəti idi. Çar 
hökuməti azərbaycanlıların bu zəif yerindən bacarıqla istifadə edirdi. Lazım gələn 
anda baş qatmaq üçün bu söhbəti atırdı ortaya. Hətta bu işi qızışdırmaq, daima 
gərginlik altında saxlayıb çəkişdirməkdən ötrü iki ayrı-ayrı idarə yaratmışdı: 1) 
müftilik, 2) şeyxül islamlıq. Tiflisdə yaradılan bu idarələrin yanında «Ömər» və 
«Əli» adları verilən məktəblər də açmışdı. 
Xalq uzun illər boyu mövcud haqlardan belə məhrum edilmişdi. Şəhər 
bələdiyyə məclislərinin (Qorodskaya duma) yarıdan çoxunu - əksəriyyət təşkil 
21 
 
edən azərbaycanlılar deyil, başqa millətlərin nümayəndələri təmsil edirdi. Bakıda, 
Gəncədə belə hallar mövcud idi. 
Çar siyasəti azərbaycanlıları məhvə aparırdı. İstila etdiyi Qafqaziyada 
ikibaşlı siyasət oyunu oynayırdı. Qafqaziyadakı xristianlar orduya çağırıldığı halda, 
azərbaycanlılar bu hüquqdan məhrum idilər. 
Azərbaycan türkləri çar əsarəti altında inildəyib bütün hüquqlardan məhrum 
edilmişdi. Əsrin sonlarına kimi, onları ana dilində nə bir məktəb açmağa, nə də 
nəşriyyat yaratmağı qoyurdular. (H. Zərdabinin «Əkinçi» qəzetini hansı əzab-
əziyyət içərisində çap etməyi məlumdur). 
Çar imperiyasının Azərbaycandakı siyasətində bir qorxulu istiqamət də 
vardı: köçürmə. Erməniləri Azərbaycan torpağına doldurub özünə dayaq 
yaratmaqla yanaşı Rusiyadan və Ukraynadan buraya minlərlə adamlar göndərirdi. 
Yalnız 1833-43-cü illərdə Rusiya və Ukraynadan köçürülənlərin hesabına 
Azərbaycanda 15—20 kənd yaradıldı. Altıağac, Mərəzə kəndləri 1840-cı ildə 
Astraxanka, Andreyevka, Slavyanka yaşayış yerlərini qurdu. Yalnız ötən əsrdə belə 
süni yolla məskunlaşdırılan rus mühacirlərinə 43861 hektar Azərbaycan torpağı 
ayrılmışdır. 
Bu siyasətin hansı məqsədə yönəldiyi aydın idi. Azərbaycan türkləri öz 
doğma ocağından uzaqlaşsın, imperiyanı müdafiə edən qüvvələr bu mühüm strateji 
və iqtisadi əhəmiyyəti olan torpaqda məskunlaşsınlar. 
Azəri türkləri belə qorxulu oyuna məruz qalıb məhv olmaq təhlükəsində idi. 
İndi ağrılarından yazdığı milliyyətin faciəsini yaxşı görürdü. Bu qüvvətli 
selin qarşısını necə kəsməli? Necə etməli ki, getdikcə coşub məcrasına sığmayan 
dəli axınla sel milləti yuyub aparmasın. 
Budur, Məmməd Əmin xalqının düçar olduğu imperiya zülmünə etirazını 
bildirir, onun əsl simasını açıb xalqa çatdırır: 
«Rusiya məmləkətində hökm sürən istibdadın ən qədim və köhnə olan 
üsullarından biri budur ki, istibdad (yəni bir nəfərin, yaxud bir dəstənin keyfi 
istədiyi kimi ilən idarə) özünə tabe olan millətləri bir növ ilə yağılaşdırıb və 
tutuşdurub və belə müxtəlif millətlər arasına ziddiyyət və düşmənçilik salırdı...» 
Daha sonra Məmməd Əmin siyasətin əsl mahiyyətini konkret faktlarla 
göstərir. Yazır ki, imperiya öz hökmranlığını qoruyub saxlamaqdan ötrü heç bir 
vasitədən çəkinmir. Polisiv köməyi ilə qətl və qarətlər düzəldib araya nifaq salır. 
Çünki belə olanda xalqın başı qarışır və o əsl düşməni ilə mübarizə apara bilmir. O 
zaman hökumət əziyyət çəkmədən sakitcə hökmranlığını davam etdirir, camaatı 
əsarətdə saxlayır. Məmməd Əmin bir məsələyə də diqqət yetirməyi unutmur. 
Xalqın öz içərisindən olan satqınları daha təhlükəli sayır. Belə adamlar şəxsi 
mənafeyi naminə camaata xəyanətlər edir, millətə əzab verirlər. Və haqlı olaraq 
belələrini «öz millətini, qövmini, hər bir əfz və namusunu satan rəyispər» 
adlandırır. Bu «rəyispər»lə qarşı-qarşıya durmaq daha qorxuludur, çünki o sənin öz 
içərindən çıxıb. 
22 
 
Məmməd Əmin imperiya siyasətini ifşa edib aşağıdakı sübutları göstərir: 
«...Məktəblərdə, hökumət divanxanalarında, məhkəmələrdə qeyri-ictimai 
dairələrdə ancaq rus dili gərək işlənsin, tamam ibadətgahlar gərək rus ortodoks 
kilsəsinə mütih olsun və hərgiz, hər bir surətdə olsa da «basurmanlara» yadlara heç 
bir milli müsaidələr, məsəla ana dilində məktəb açmaq, cəmiyyəti-xeyriyyələr, 
geşadi və qəzetələr nəşrinə izn verilməsin, özgə millətlər hər bir padşahlıq 
qulluqdan, böyük qulluqlardan məhrum edilsin və bunların hamısından bu firqənin 
məqsədi odur ki, bacardıqca Rusiya dairəsində olan millətləri ruslaşdırıb, 
bacardıqca Rusiyanı qeyri məzhəblərdən paklandırsın». 
Bu fikirləri işıqlandırıb qəzet səhifələrinə çıxaranda iyirmi iki yaşı vardı 
Məmməd Əminin. Və bu yaşda imperiya məmləkətinin iti caynağına ilişib əsir 
yaşayan xalqının ağrıları ilə yaşayırdı. 
Az sonra etiraz səsini daha da ucaldır. Xalqını əsarətdə saxlayan ünvana üz 
tutur, onun daha eybəcər xarakterindən danışır. Və bu sözü rəngsiz-boyasız 
sözlərlə, sərt bir halda deyir: 
«Bizim Rusiya hökuməti boş vədlər verməyə qoçaqdır». 
1906-cı ildə, iyirmi iki yaşı olanda «Hümmət» təşkilatının «Təkamül» 
qəzetinə redaktorluq edirdi. 
1907-ci ildir. Məmməd Əminin iyirmi üç yaşı var... 
Bu dövrkü yazılarında şikayətlənib bir fikir də söyləyir. Deyir ki, camaatı 
idarə etmək elə adamlara tapşırılmalıdır ki, onlar bu işi bacarsınlar. Çünki 
çoxlarının işi bacarmamağı ucbatından xalq əzab çəkir, köməksiz vəziyyətdə qalır. 
«Cəmaət işinin başında oturanlar» vəzifələrini layiqincə yerinə yetirib aşağı 
təbəqələrin himayəçisi olmalıdırlar. 
Bu dövrdə Məmməd Əminin diqqət yetirdiyi başlıca məsələ hürriyyətdir. 
İşıqlı və parlaq səslənən bu söz çar Rusiyasında necə görünür? Və ümumiyyətlə, 
monarxiya üsul-idarəsində, imperiya rejimində bu sözün işlənməsi düzgündürmü? 
Çünki Rusiya idarəsinin rəhbərləri gözdən pərdə asıb, adamları aldatmaqdan ötrü 
ağız dolusu hürriyyətdən danışırlar. Məmməd Əmin iti müşahidə və dərin məntiqli 
yazıları ilə Rusiyadakı hürriyyətin məzmunundan danışır, adamları əsl-həqiqətdən 
agah edir. Rusiyanın yuxarı dairələrinin hürriyyət sözünü işlətməyinin başaldadıcı 
oyun olduğunu deyir. 
Bu yalnız kağızlarda yazılıb həyatda heç zaman görünməyən bir 
hürriyyətdir. Hürriyyət belə olmur. Hürriyyət azad olmaq deməkdir. Lakin gəlin 
görək mövcud qanunlar daxilində bu mümkündürmü? Hürriyyət yalnız quru 
sözdən ibarət deyil. O həyatda əməli halda görünməlidir. Hürriyyətin mənası 
dərindir. O, həyatın insan fəaliyyətinin müxtəlif sahələrində görünməlidir. Bu 
sözün işığı o qədər qüvvətli və parlaqdır ki, üstündəki qaranlıq pərdəni götürəndə 
bütün zülmətlərə işıq saçır. Rusiyada hürriyyət yoxdur. Buradakı hürriyyət qaranlıq 
pərdəyə bürünüb və hökumət heç zaman onun işığını camaata göstərməz. Çünki 
hürriyyət işığını görüb gözlərinə nur, qollarına qüvvət yığan adamlar ayağa qalxıb 
23 
 
ilkin olaraq bu işığın qarşısını tutanları yox edəcəklər. Bəs bu adamlar kimlər idi? 
Mövcud hakimiyyəti əlində saxlayan çar və onun məmurları. Deməli, bu halda 
hürriyyətdən danışmaq boş və mənasız bir şeydir. 
Məmməd Əminin fikrincə beş formada hürriyyət var: Birincisi—söz 
azadlığı; ikincisi—mətbuat azadlığı; üçüncüsü—cəmiyyət və ittifaq azadlığı; 
dördüncüsü—vicdan azadlığı; beşincisi—malın və canın mühafizə olunması 
azadlığı. 
Məmməd Əmin böyük ağrı ilə belə bir azadlığın Rusiya məmləkətində 
olmadığını deyir. Söz azadlığı insanın öz fikrini, düşündüklərini qorxub 
çəkinmədən, kimsədən ehtiyat etmədən açıb danışması deməkdir. Yaşadığı 
mühitdəki nöqsanları danışmalı, səbəblərini başa salmalısan. Hansı işlərdə narazı 
qaldığını açıq-aşkar bəyan etmək hüququn olmalıdır. Cəmiyyətdə baş verən 
bəlaların hardan axıb gəldiyini və nəhayət, bunun nicat yollarını xalqa deməlisən. 
Bu qaydaların mövcudluğu şəraitində söz azadlığı mümkündür: Rusiyada 
hökmranlıq edən sistem isə bunun əleyhinədir. Səsini azca ucaldıb, həqiqət sözünü 
azca hündürdən demək istəsən, polisin qəzəbli ayaq taqqıltılarını eşidəcəksən. Açıq 
fikir təbliğ etmək üstündə çarın buzlu şimala göndərdiyi adamlar az idimi? 
Məmməd Əmin Rusiya məmləkətində yalnız adı çəkilən, əslində olmayan 
söz azadlığı haqqında yazırdı: 
«İndi görək ki, hürriyyəti-kəlamın nəfi (xeyri) nədir. Bunu yaxşı 
qanmaqdan ötrü bir neçə misal gətirəlim. Məsələn, bir şəxs keçən müdhiş rus-
yapon qırğınında camaatın canına, malına ziyan və zərər olmasını qanıb xalqı 
davadan qabaq başa salmaq istəsə idi, onu haman saat tutub cəzalandırardılar. Və 
yainki indiki zamanda Rusiyanın kəndləri aclıq bəlasına, fəhlələri işsizliyə, 
hibubaşın (ərzağın) və ən çox camaata lazım olan şeylərin ki, qənd, neft, tənbəki, 
çay və qeyriləri hesab olunurlar, bahalanmasının səbəbi kim və nə olduğunu qana 
və camaata başa salıb onlara çarə öyrətmək istəsə, haman saat Bilqeysin təxti kimi 
(Bilqeys—Yəməndə Səba şəhərinin hakimi) yox olacaq. Bir də xəbər tutacaqsınız 
ki, Sibirin filan şəhərindən xəbər gəldi...». 
Məmməd Əmin Rusiyadakı söz azadlığının ümumi mənzərəsini belə 
yekunlaşdırır: 
«Zakonların zahirinə baxırsan görürsən ki, bəli, yaxşı şeyə oxşayır. Amma 
içləri allah göstərməsin! Xülasə, bizdə bu tövr tilsimli sözlər çoxdur». 
Məmməd Əminin fikrincə hürriyyətin mövcudluğunu şərtləndirən ikinci 
amil mətbuat azadlığıdır. Mətbuat azadlığı o vaxt mümkündür ki, hər kəs 
yazdıqlarını kiminsə maneçiliyi olmadan çap edə bilsin, 
Bu haqda belə yazırdı: 
— Hürriyyəti-mətbuat barəsində çox danışmaq lazım deyildir, çünki bir 
şəxs bir şeyi ki, bildi, haman şeyi kağıza da yazacaq, dildə də deyəcəkdir». 
Məmməd Əmin hürriyyətin üçüncü əlamətini cəmiyyətlərin və ittifaqların 
yaradılıb sərbəst fəaliyyət göstərməyində görürdü. Cəmiyyətlərin yaradılmağı nəyə 
24 
 
görə vacib idi? Çünki adamların toplaşmaq yeri olardı və burada onlar siyasi fikir 
mübadiləsi edib, dərdlərini danışardılar. İttifaqlar da azad fəaliyyətə başlamalıydı. 
Müxtəlif sənət sahiblərinin öz ittifaqları olmalı idi. Lakin bu dövlətin mənafeyinə 
zidd olan, onun hökmranlığına maneçilik törədən qüvvələr idi. 
Məmməd Əmin elə buna görə sərt həqiqəti yazırdı: 
«Hürriyyəti-ittifaqı və cəmiyyəti də dövlət heç sevmir. Hürriyyəti-cəmiyyəti 
ona görə sevmir ki, o bilir ağıl-ağıldan üstün olar. Adamlar bir yerə yığışanda bir-
birinin dərdindən xəbər tutub bir yerdə öz dərdlərinə əlac axtaracaqlar. Onda 
bunların qabağında davam eləmək olmaz...». 
Hürriyyətin dördüncü əlaməti vicdan azadlığıdır. Rusiya məmləkətində 
zorakılığa əsaslanan qanunlar insanın düşüncəsini, əqidəsini, məzhəbini də 
zəncirləmişdi. Kimsə öz əqidəsini başqasına zorla sirayət etdirməməlidir. Kiminsə 
məzhəbi o birindən üstün tutulmamalıdır. Kimisə məcburi hansısa təşkilata, ya 
ittifaqa salmaq məcbur deyil. İnsan azad olmalıdır. Məmməd Əmin haqlı olaraq 
Rusiyanın bununla bağlı qüsurlarını tənqid edir. Göstərir ki, istək olmadığı halda 
qırğızın adını dəyişib İvan, ya Pavel qoymaq, yaxud onun müsəlmanlığını inkar 
edib xaçpərəst dəftərinə yazmaq adamları və xalqı təhqirdir. Hər şəxs əqidəsinin və 
düşüncəsinin, məzhəbinin və fikrinin azadlığına sahib olmalıdır. Bu adicə sahiblik 
hüququ deyil, onun yaşamaq haqqıdır. Din fərqinə varmaq, saxta qanun gücünə 
inandığından üz döndərməyə məcbur etmək, bu insanlıq haqqının tapdanmasıdır. 
Burda hansı vicdan azadlığından söz açıla bilər? 
Məmməd Əmin yazırdı: 
«Fikir, əqidə və məzhəb ürəkdə olan şeydir və onu da aradan nə həbs və nə 
öldürmək ilə çıxardıb atmaq olmaz. Adamı öz əqidəsindən çıxartmaq olar, ancaq 
söz ilə və o əqidənin puç olmağını ona qandırmaq ilə. Məsəla, bu ona oxşayar ki, 
dəvəni götürüb qoşasan karetə və ayaqlarını da bir cür bağlayasan ki, at kimi 
yerisin, deyəsən ki, bu atdır, vəhalanki, dəvə faytona qoşulub da dəvəliyində 
baqidir». 
Beşincisi, malın və canın mühafizə olunmasıdır. 
Hürriyyətin digər bir əlaməti şəxsiyyətin toxunulmazlığıdır. Hər kəsin 
hüququ qorunmalı, şəxsiyyətinə və heysiyyatına toxunulmamalıdır. Dövlət buna 
ciddi təminat verməlidir. Heç bir günah sahibi olmadığın halda müqəssir sayılıb 
tutulmamalısan, yaxud dövlət tərəfindən cəzaya məruz qalmamalısan. Mühakimə 
olunmadan, müqəssirliyin sübuta yetmədən sən toxunulmazsan. 
Bu hüququn da Rusiyada tapdandığı haqda Məmməd Əmin yazırdı: 
«...Məsəla, indi bizim Rusiyada adət olub, görürsən ki, evində oturmusan və 
heç bir şeydən xəbərin yox, jandarm əhatə edib axtarmaq istəyir. Və yainki 
görürsən ki, küçədə gedən yerdə bir neçə jandarm gəlib səni tutdu ki, sən 
bədgüman adamsan, öz bədgüman olmamağını sübut edincə bir neçə ay çəkir və 
özün də həbsdə qalırsan». 
25 
 
İyirmi üç yaşlı Məmməd Əmin Rəsulzadə yaşadığı cəmiyyətdə olmayan 
hürriyyəti belə görürdü. 
Elə o yaşlarında da belə qənaətə gəlir ki, xalqı bu bəlalardan yalnız inqilab 
qurtara bilər. Çünki hökumət qoşunları hürriyyətə ziddir, insanın yaşamaq haqqını 
boğur, olan qanunlar isə fəaliyyətdən düşüb. Dövlət idarələrindən haqqını tələb 
etmək, işin düzələcəyinə ümid bağlamaq mənasızdır. Və qəti bir tərzdə deyirdi: 
«Yalvarmaq, yaxarmaq, kağızları qaralayıb divanxanaları gəzmək ilə bizim 
dərdimizə çarə olmaz».... 
İyirmi üç yaşlı Məmməd Əmin mövcud yaşayış tərzinin kökündən 
dəyişilməyi istəyindədir. İçərisində baş qaldıran mübarizə ehtirası alovlanır, onu 
xalqın düşdüyü fəlakətdən qurtarmağa səsləyirdi. İnqilabi ruhlu, hürriyyət çağırışlı 
yazılar yazmaq, siyasi işlər görmək indi onun adi yaşayış tərzinə çevrilib. Bu 
yoldan geri çəkilməyi qeyri-mümkündür. Yüksək əqidə sahiblərinin hamısının 
tutulduğu, yaxşı mənada başa düşülən ideya fanatikliyi və bu fanatikliyin axırda 
gəlib son fikrə söykəndiyi «ölmək var, dönmək yox» prinsipi Məmməd Əminin iş 
fəaliyyətinə çevrilib. 
1908-ci ildir. İyirmi dörd yaşlı Məmməd Əmin bir istəklə çırpınır. Xalqın 
ziyalıları, iş görməyə qadir olan bütün adamları bir hədəfə vursunlar. 
Mədəniyyətin, ümumi inkişafın yolu məhz bu birlikdən başlayır. Hərənin bir yana 
çəkilməsi xalqı parçalayır, onu gücdən salır. Yalnız birlik bu yoldakı çətinlikləri 
dəf etmək qüdrətindədir. 
Məmməd Əmin həyatın ləngliyindən, hər yanda ətalətin, durğunluğun hökm 
sürməyindən narahatdır. Yaşadığı həyat onu sıxır, yaşadığı mühitin ölgünlüyündən 
tam bezmiş haldadır. Ölkün şəraitdən yaşamaq ləzzəti almaq olar ki? 
İyirmi dörd yaşda gördüyü haqsızlıq çirkabı təmizlənmir ki, təmizlənmir. 
Üfunət qoxulu bu həyatın hər yerindən rüşvətxorluq yağır. Bakı şəhər duması xalqı 
aldatmaq işi ilə məşğuldur. Şəhəri idarə edənləri camaatın halı əsla düşündürmür, 
narahat etmir. Hamısı ciblərini pulla doldurmaqla məşğuldur. 
Və nəhayət, iyirmi dörd yaşa qədər gördüyü, şahidi olduğu, müşahidə etdiyi 
çirkin həyatı təhlildən keçirib bu hökmü verir: «Həmişə zillətdə qalmaqdansa, 
birdəfəlik ölmək yaxşıdır». 
Sonrakı mübarizə illərində — 1908-ci ilin dekabrında gəldiyi bu qənaəti 
ömrünün sonuna kimi əlində əsas tutdu, özünün həyat amalına çevirdi. Sürünə-
sürünə yaşamağı qəbul etmədi və ağrılı-acılı bir həyat sürməyə məcbur oldu. 
Ömrünün sonrakı illərində də ona «çəkil bir yana, sakitləş» deyənlər az olmadı. 
Amma o, əqidə adamı idi və bu yoldakı təhlükələri əridib yox etməyə qadir idi. 
İstəyinə çatmaqdan ötrü son nəfəsinə kimi çarpışdı və xalqı zillətdən qurtarıb 
işıqlığa çıxarmaq üçün ürəyini məşələ döndərib başı üzərinə qaldırdı, qaranlıqları 
yara-yara irəlilədi. Bu ürək məşəlinin alovu haralarda görünmədi? İranda, 
Türkiyədə, Polşada, Almaniyada, Rumıniyada bu ürək alovlanıb işıq saçırdı, 
azadlıq və istiqlaliyyət sevgisi ilə içəriləri təşnə olub yanan Azəri türklərini 
26 
 
yaşadır, ümid və inamlarını artırırdı. Bir parça çörəyə möhtac olanda belə ruhdan 
düşməyib son arzusuna doğru yol gedirdi. Bu qərib və tənha yolda xalqı əsarətdən 
qurtarmaq istəyi içərisinə güc verir, başı üzərində alovlandırdığı ürək məşəlini 
sönməz edirdi. Hələ iyirmi dörd yaşında qəbul etdiyi «həmişə zillətdə qalmaqdansa 
birdəfəlik ölmək yaxşıdır» sözünə ömrünün axırına kimi—1955-ci ilin baharına on 
altı gün qalana qədər sadiq oldu. 
1908-ci ilin dekabr ayında M. Ə. Rəsulzadənin «Qaranlıqda işıqlar» pyesi 
tamaşaya qoyuldu. Yazdığı bu əsərdə də istiqlaliyyət uğrunda mübarizəni təbliğ 
edirdi. Elə həmin ildə daha bir pyes—«Nagəhan bəla»nı yazır. 
Bu dövrdə apardığı inqilabi mübarizədə milli istiqlaliyyət fikrini 
formalaşdırır, Azərbaycana «muxtariyyət» ideyasını irəli sürürdü. 
Belə «qorxulu» fikirlər təbliğ edən adam diqqətdən kənarda qala bilməzdi. 
İmperiya qılıncı korşalmamışdı və istənilən vaxt qalxıb enə bilirdi. 
Müstəmləkə rejimini qoruyub saxlamağa qadir olan bu qüvvənin sarsılmağına, 
çürüyüb yıxılmağına hələ müəyyən müddət gərəkdi. 
Çar üsul-idarəsinin müdafiəçiləri bu «qorxulu» adamı təqibə başladılar. 
Məmməd Əmin Rəsulzadə doğma yurdunu tərk etmək məcburiyyətində qaldı. 
Bu zaman ömrünün iyirmi dördüncü ilini başa vururdu. 
Təqibdən yaxa qurtarıb pənah apardığı yer İran torpağı oldu. 
Bir ağrı. 1907-ci ildən başlayaraq Çar Rusiyası hər cür azadlığı boğmaq, 
açıq fikirli adamları həbs etmək yoluna qədəm qoydu. Bu zərbəni daha çox hiss 
edən Azəri türkləri idi. Çar üsul-idarəsi bu adamların Türkiyəyə meylindən, xalq 
arasında İslam bayrağı altında türk birliyi fikrinin təbliğindən qorxurdu. 
Pantürkizm idealı Rusiyadakı türklər arasında kök atıb yayıla bilərdi. Despot 
üsuluna keçən çar imperiyası öncə türkləri əzməyə başladı. Despot rejiminə 
başçılıq edən Stolıpin imperiyanın türk dünyasına olan    münasibətini belə 
bildirirdi: 
«Rusiya müsəlmanlarının bir dildə qonuşan türk xalqına mənsub olmaları 
heç bir zaman nəzərdən uzaq tutulmamalıdır. Müsəlman burjuaziyasının istiqlalçı  
pantürkizm ideolojisi ilə zəhərlənməsi önlənməlidir».   
 
ARAZIN O TAYINDA 
 
Araz sakit halda burula-burula axırdı. Günahkarcasına səsini içərisinə çəkib 
dinməzcə baş alıb gedirdi. Deyilənə görə peyğəmbər qarğışına tutulmuşdu. Araz! 
Bir zamanlar hay-küyündən qulaq batarmış. Peyğəmbər Arazın səsindən yata 
bilmirmiş. Qarğış edir çaya və o vaxtdan Araz sakit axmağa başlayır. 
Yazıq Araz! Qara bəxtli Araz! Sənin də üzün gülmədi. Bütün günahları 
üstünə tökdülər, qınadılar, iki qardaşın baisisən dedilər! İçərində nələr çəkdiyini 
bilmədilər. Çaylar yağış yağıntısından, qarın əriməyindən, bulaqların 
27 
 
qaynamağından kükrəyib axar. Sən isə iki ayrı düşmüş qardaşın göz yaşından 
çoxalıb axdın. 
Sənin də için ağlayır, ürəyin parçalanır, Araz! Axı kim istər ki, nifrət və 
qarğış yiyəsi olsun! Tutulduğun bu bəlalı mərəzdən qurtaran günün olacaqmı? 
İçərinə axan göz yaşların quruyacaqmı? Günahkar Araz, boynu bükük, içərisi dağ-
dağ olan yazıq Araz! Neçə əsrin qəm möhnəti çiynindən götürüləcəkmi? 
Günəşin şəfəqləri üstünə düşüb parlayır. Bu işıqlı şüalardan gözün qamaşır. 
Günəş işığını tamarzı halda udub canına çəkirsən. Axan suyundan tüstülənən 
evlərə bir ayrılıq, həsrət sərinliyi yayılır. Səni dövrəyə alan alnı qırış-qırış dağların 
intizardan, gözü yol çəkməkdən beli bükülüb. Dağlar da səni qınayır. Ayrılığın, 
həsrətin baisi bilirlər. Ayağını yerdən ox kimi üzüb o qaçan ceyrana bax! Boynu 
bükük halda sənə boylanır. Nədir istəyi? Niyə elə məlul-məlul dayanıb baxır? 
Bayaqdan xoş nəğməsiylə güllü-çiçəkli çölləri məst edib xoşbəxtlik yayan o 
bülbül, o kəklik, o turac niyə səni görəndə ah-fəğana başlayır? Sonsuz bir qəmə, 
kədərə batıb içərilərində susurlar. Hərdən sahillərinə ağ kəlağayılı, dağ laləsi kimi 
həyalı gözəllər gəlir. Şəffaf sularına baxa-baxa niyə ağ kəlağayılarını açıb qara 
örtürlər? Gözlərindən gilə-gilə yaş süzülüb parlaq sularına tökülür. 
İçi qəm dəryalı, kədərli Araz! Ağrı-acıdan qıvrıla-qıvrıla çırpınan Araz! 
Üstündən adlayıb keçən o cavan oğlana diqqətlə bax! Siması sənə tanış 
gəlirmi? Axı adam sərrafısan! Milyonlarla insan yola salmısan. İçərisində 
istiqlaliyyət odu alovlanan oğlanı tanımadınmı? O səni çəkdiyin ağrılardan, 
dərdlərdən qurtarmaq üçün gedir. Elindən, obasından didərgin salınan bu oğlan, 
sənin qara bəxtinə ağ işıq salmaq istəyindədir. Onu qoru, fəlakətlərdən gözlə! O elə 
məşəl yandıracaq ki, oduna sən də isinəcəksən. Başın üzərində dolaşan qara 
buludlar dağılıb gedəcək. Sağında və solunda təmiz havanı udanlar səni sevəcək, 
daha qınamayacaqlar. Hər iki tərəfində ötəri də olsa adamlar azadlıq havası 
udacaq, əsarət zəncirindən xilas olacaq. 
Üstündən adlayıb keçən o işıqlı, nurlu simalı oğlana diqqətlə bax! O, 
parçalanmış xalqın yenə birləşəcəyi, eyni ürəkdə döyünəcəyi ümidindədir. O səni 
sevir, amma qınamır. O səni günahkar da bilmir, çünki günahsızsan. O əsl 
səbəbkara — bu ayrılıq toxumunu araya səpənə nifrət edir. Və onun əlindən baş 
götürüb sənə pənah gətirib. Gəlib ki, yenə güc-qüvvət toplayıb əsarət zəncirində 
inildəyənləri xilas etsin. 
Onu qoru, fəlakətlərdən gözlə, Araz! 
Qəribədir. Sanki bu xalq dünyaya əzab çəkmək üçün gəlib. Hansı zalımın 
qara nəfəsi dəymişdi ona? Zülmkar fələyin min oyunu var. Torpağını bol, sərvətini 
çox yaratmışdı. Amma bu sərvətin işığına toplaşanları da saysız etmişdi, Azəri 
yurdunun o tayında da, bu tayında da zənginliklər yatırdı. Başı bəlalı olmağın 
səbəbi elə bundan başlamırdımı? Dünyanın hansı qaniçəni bu varlı torpağa göz 
dikməyib! İndi torpağın üstü qanla qabıqlayıb! Torpağın rəngi qandan dönüb belə 
qaralıb. İnilti, ağrı-acı, yaşadığı əsarət həyatı torpağın vaxtsız, vədəsiz alnını 
28 
 
qırışdırıb, belini büküb. Uzun əsrlər boyu qılınc-qalxan səsindən, indi də atılan 
güllələrdən qulağı tutulub. Bu torpaq qəribə torpaqdır. Havası dəyən adamın 
içərisini odla, alovla doldurur. Qoluna sonsuz qüvvət, güc verir. Torpağın havasını 
udan hər kəs kiminsə əsarəti altında inləməyi, əzab çəkməyi sevmir. Yerin, göyün 
bütün istibdad zəncirini qırıb parçalamaq, önündəki aslan qayaları, sıldırım dağları 
yarmaq qüdrətində olur. Sirli, ecazkar torpaqdır bura. Atəşin, odun məkanıdır bu 
yerlər. Babəkin azadlıq istəyi ilə parlayan qılıncı bu yerdə qınından sıyrılıb. İyirmi 
iki il o qılınc zülmkar başlar kəsib, qara qüvvələri əsir halına salıb. 
Yol gedirdi. Vətənindən, yurdundan ayrı düşmüş iyirmi dörd yaşlı gənc 
Azəri türkü içərisində istiqlaliyyət alovu ağrılı fikirlər içində əzab çəkirdi. 
Adamları zülmün, sitəmin qara pəncəli əlindən qurtarmaq yollarını düşünürdü. 
Yolçusu olduğu tozlu-torpaqlı yol nəhayətsiz halda uzanır, sonu 
görünmürdü. 
Cavan istiqlaliyyət yolçusu getdiyi yolun uzaqlığından, daşlı-kəsəkli 
olmağından qorxmurdu. 
Yolçu yol gedirdi... 
Məmməd Əmin Rəsulzadə İrana gəlib çatanda güney Azərbaycanında 
məşruyyət hərəkatı alovlanırdı, hər yandan azadlıq, hürriyyət sədaları göylərə 
yüksəlirdi. Xalq içərisində çoxdan közərən azadlıq işığını alovlandırıb   ayağa 
qalxmışdı. O biri Azərbaycanda çar rejimi altında inildəyən xalq burada şah üsul-
idarəsinin əzabını çəkirdi. Hakimiyyət başında türk əsilli Qacarlar sülaləsinin 
olmağına baxmayaraq xalq sıxıntılardan qurtarmaq, hürriyyət havasını udmaq 
istəyirdi. 
Güney Azərbaycanı ayağa qalxmışdı. 
Azəri türkləri məşrutə istəyi ilə alovlanırdılar. 
İrandakı məşrutə hərəkatının başlanmağında güney Azərbaycanında baş 
verən hadisələrin az təsiri olmamışdı. Bakıda neft sənayesinin inkişafı, inqilabi 
şüurun yüksəlməsi, istibdad əleyhinə çoxlu təşkilatların yaranıb fəaliyyət 
göstərməsi, İrandan gəlib Bakıda çalışanlara    güclü təsir edirdi. 
Eyni zamanda İrandakı Azəri türklərindən müəyyən qrupu Avropa təhsili 
görüb geri qayıtmışdı və onlar təbliğatlar aparıb xalqın gözünü açır, şah zülmünə 
qarşı mübarizəyə çağırırdılar. 
Məmməd Əmin Rəsulzadə məşrutə inqilabının belə  bir alovlu vaxtında, 
gənc yaşlarında ikən mübarizəyə qoşulmuşdu. Burda onun Avropa təhsili görmüş 
ziyalı dostları vardı. İnqilab işinə hədsiz sədaqəti olan İran    ziyalılarından Seyid 
Həsən Tağızadə, Hüseynqulu xan Nəvvab, Süleyman Mirzə, Seyid Məhəmməd 
Rza ilə fikir, əqidə yaxınlığı vardı. Məmməd Əmin Rəsulzadə bu adamlarla 
birlikdə çalışır, məşrutə hərəkatına köməklik göstərirdi. 1910-cu ildə İran ziyalıları 
ilə birgə İran  demokrat  partiyasının  əsasını  qoydular. Partiyanın orqanı kimi 
«İranenou»  («Yeni İran») qəzeti nəşr edilməyə başladı. İyirmi altı yaşlı Məmməd 
29 
 
Əmin Rəsulzadə qəzetin baş redaktoru idi. Qəzeti redaktə etməklə yanaşı o, tez-tez  
məqalələr, şerlər yazıb çap etdirir, baş verən hadisələri izah edib xalqa çatdırırdı. 
Məmməd Əmin Rəsulzadə qəzetçilik fəaliyyəti ilə işini məhdudlaşdırmırdı. 
Eyni zamanda kitablar yazıb çap etdirirdi. 1910-cu ildə Tehranda onun farsca 
«Tənqidi-firqeyi-etidaliyyun» adlı kitabı çap olunur. 1911-ci ildə isə Ərdəbildə 
yenə fars dilində «Səadəti bəşər» kitabını nəşr etdirir. 
İran məşrutə hərəkatı dövründə Məmməd Əmin Rəsulzadə yorulmaq 
bilmədən çalışır, xalqın hürriyyət istəyinə bacardığı köməyi edirdi. 
Onun bu fəaliyyəti haqda çox sonralar, məşrutə dövründə birgə çalışdığı, 
İran məclisinin bir zamanlar başçısı olmuş Seyid Həsən Tağızadə heyrətlə, 
məhəbbətlə aşağıdakı sözləri yazacaqdı: 
«Rəsulzadə bütün ömrüm boyunca Şərq dünyasında rastlaşmadığım, 
mübaliğəsiz söyləyə biləcəyim fövqəladə namdar insanlardan biri idi. Məmməd 
Əmin bəy tərbiyəli, qüvvətli və sağlam məntiq sahibi, təmiz qəlbli, doğru sözlü, 
mətanətli, tam mənası ilə dürüst, fikir və yoluna dərin bir inam bəsləyən, fədakar, 
mücahid və örnək bir insandı. Böylələrinə zamanımızda və hələ bizim tərəflərdə 
rastlaşmaq həmən-həmən imkansız olduğu kimi, bütün dünyada da rastlanmaz... 
...Rəsulzadə İran inqilabının başlanğıc dövrəsində Bakıdakı İranlı 
hürriyyətsevərlərlə işbirliyi yaparaq kiçik istibdad dövründə Rəşt şəhərinə hərəkət 
etmişdi. Eyni ilin ortalarında Tehran zəbt ediləndə İranın başkəndinə gəlmişdi. 
Burada onun fövqəladə mühərrirlik qabiliyyəti meydana çıxdı və o, İran məşrutə və 
ikinci məclis dövrünün ən yaxşı və ən tanınmış qəzetəsi olan «Yeni İran»ın baş 
redaktoru oldu. Modern Avropa qəzetəçilik məsləkini İrana gətirən və gəlişdirən 
Rəsulzadədir». 
İran od içindədir. Azadlıq, hürriyyət alovlu ölkənin hər yerini bürüyüb. Şah 
qaçıb gizlənib. Azəri türklərinin şanlı ocağı Təbriz hürriyyətsevərləri öz qoynuna 
alıb. 
Dəstə-dəstə Təbrizə axışan adamlara—əsarətdən qurtarmaq ümidi ilə 
çırpınanlara baxırdı. Ayağı çarıqlı, başı çalmalı qoca hara gedirsən? Əsrlər boyudur 
ki, səni didib-parçalayan qara qüvvələri məhv etməyə olan ümidini itirmə! 
Dəstənin arxasınca ayaqyalın, başıaçıq qaçan Azəri övladı! Yaşamaq haqqın niyə 
tapdanır? Oxumaq, oynamaq, demək, gülmək çağlarında niyə səni qanlı süngülərə 
hədəf tuturlar? İnsanın ən böyük faciəsi parçalanmağı, ikiyə bölünməyi deyilmi? 
Xalqı belə işgəncəyə məruz qoymaqla ölüm nəfəsli quduzlar insanlıq haqqını 
tapdalamayıblarmı? 
Düşünürdü. Min fikrin ağrısı içərisini qurd kimi gəmirirdi. Tez-tez
 boylanıb gözlərindən sevinc yaşları axıb tökülən fədailərə baxırdı. Neçə 
ilin qəm yükündən ağrı çəkən adamlar ucadan, məhəbbət dolu, birlik nəfəsli sözlər 
oxuyurdular. 
Qara əllər xaincəsinə ona sarı uzanırdı. 
30 
 
Əvvəllər çoxlu güzəştə gedən, xalqın narazılığından ehtiyat edən şah İranlı 
və Osmanlı kürdlərindən ibarət topladığı ordu ilə məşrutə hərəkatını boğmağa 
başladı. Ayrı-ayrı Azərbaycan şəhərlərini talan edib məşrutə tərəfdarlarına 
işgəncələr verdi. Sonra məşrutə hərəkatının alovlandığı başlıca yerə — Təbrizə 
hücum çəkdi. Təbrizlilər ölümlə həyat arasında çırpınırdılar. Amma tək deyildilər 
və canlı döyüşlə onlara həyan olan, arxa duran qüvvələr vardı. Qüzey 
Azərbaycandan və Osmanlı milliyyətçilərdən toplanmış könüllü birliklər Təbrizli 
Azərilərin köməyinə gəldi.  
Qarşıda nəhəng düşmən qüvvələri dayanmışdı. Adamları ruhdan salmaq, 
mübarizədən çəkindirməkdən ötrü məşrutə tərəfdarları arasında xain ruhlu 
təbliğatlar yayılırdı: Əgər təslim olsanız, Təbrizə və sizə toxunulmayacaq. Bunun 
nə məqsədlə edildiyini çoxları başa düşürdü. 
Xalq bir də əsarət zəncirində boğulub inildəmək istəmirdi. 
Hadisələrin içində olduğundan xalqın istəyinin, azadlıq mübarizəsinin 
coşğun ruhunu görürdü. Bu təlatümlü hürriyyət dənizinin şahə qalxan dalğaları onu 
qətiyyətli edir, xarakterini möhkəmlədirdi. İçərisində vahid Azərbaycanın azadlığı, 
parçalanmış xalqı nəhayət, birləşdirib birgə yaşamaq haqqına çatdırmaq istəyi 
yaşayırdı. O günün mütləq gələcəyinə inanırdı. 
...Bir xalqı ikiyə parçalamış xain qüvvələr indi yaxınlaşmışdılar. Bir də bu 
xain qüvvələr niyə birləşməməliydilər ki? Bu xalqı bölüb parçalayan onlar 
deyildimi? Səksən üç il əvvəl bütöv bir xalqın taleyi ilə onlar oynamadımı? Kim 
vermişdi onlara bu haqqı? Xalqı parçalayıb, ikiyə bölüb onu alqı-satqı alətinə 
çevirərlərmi? Belə qanlı cinayəti edən qüvvələr indi ümumi dil tapmaya 
bilərdilərmi? Aparılan oyun hər ikisinin mənafeyinə uyğun gəlir, qazanclarını 
artırırdı. Hər ikisi varını, dövlətini, bütün sərvətlərini sümürüb sorduğu torpaqları 
niyə qoruyub əldə saxlamamalı idilər ki? 
Beləcə, iki xəyanətkar qatil iti qılınclarını qaldırıb xalqın hürriyyət istəyi ilə 
düşünən başına endirdilər. 
Rus konsulu çar Rusiyasının Azəri türkləri ilə dəfələrlə sınaqdan çıxardığı 
«qarşındakını tələsmədən, aldatmaq, parçalamaq, dilə tutmaq, guya səninlə dostluq 
edirəm üsulundan istifadə etməyə başladı. Rus konsulu mübarizə hərəkatının 
başında duran Səttar xana sülh təklif edəndə o demişdi: «Biz kimsəyə hərb 
açmadıq. Sadəcə millətimizi, vətənimizi, insani haqlarımızı mürtəcelərdən 
qoruyuruq». 
Səttar xanın qətiyyətini görən rus konsulu yenə hiyləgər təklifə əl atmışdı, 
rus himayəsini qəbul etmək təklifini irəli sürmüşdü. Səttar xan ona belə cavab 
vermişdi: 
«Mən və arxadaşlarım özümüzü başqasının bayrağı altında deyil, öz 
bayrağımız altında görmək istərik». 
Məmməd Əmin Rəsulzadə bu söhbətlərdən qəti qənaətə gəlmişdi ki, çar 
imperiyası ilə şah üsul-idarəsi arasında fərq yoxdur. Hər ikisi qaniçən və 
31 
 
zülmkardır. Hər ikisi xalqları əsarət altında saxlamağa meyllidir. Hər iki üsul-idarə 
arasında fikir müxtəlifliyi və hətta düşmənçilik də olsa, azərbaycanlıların birləşmək 
istəyi güclənəndə, azadlıq hərəkatı genişlənəndə onlar ümumi dil tapıb yaxınlaşır. 
Məmməd Əmin Rəsulzadə çar imperiyasının bir xain istəyini də anlamışdı: 
imperatorluq hər iki Azərbaycanı ələ keçirməyə meyllidir. 
Səttar xanın iki qüvvətli düşmənə qarşı apardığı mübarizəyə Türkiyədən də 
kömək gəldi. Məşhur Xəlil bəy bir dəstə millətçiləri başına toplayıb Səttar xanı 
müdafiə edirdi. Türkiyədən gələn qan qardaşlarını Azəri türkləri bağrına basır, göz 
yaşı içində qucaqlaşırdılar. Dar günün, çətin zamanın köməyini yalnız damarında 
eyni qanı axan, sinəsində eyni ürək döyünənlər edər. 
Həmin görüşdə cəsur Xəlil bəy gözəl və şirin İstanbul ləhcəsiylə bu sözləri 
demişdi: «Arkadaşlar, qorxmayın, vurun. Arxanızda qardaşlarınız varıq. Qardaş 
yardımı davam edəcək. Məşrutə bayrağını yerdə qoymayın». 
Məmməd Əmin Rəsulzadə xalqın bu coşğunluğunun birləşmək, bütün türk 
aləmi ilə əl-ələ vermək istəyinin şahidiydi. Səttar xanın cəsurluğunu, 
qəhrəmanlığını alqışlayırdı. Səttar xanın adına mahnılar qoşulur, igidliyi, cəsurluğu 
dillərdə dastan olurdu. 
Lakin həyatın bir amansız məntiqi hökmü var: düşmən sayca çoxdursa, azın 
məğlubiyyəti labüddür. İgidliyin, cəsurluğun son dayanış yeri namərdin topalaşıb 
qabaq kəsməsidir. Mərdin, cəsurun igidliyini qiymətləndirən dövran çoxdan ötüb 
getmişdi. İndi zaman xainlərin, fırıldaq və bicliyi bacaranların idi. Mərdliyi gedən 
dünya indi başqa hava ilə nəfəs alırdı. 
Şahın çar Rusiyası ilə birləşən qüvvələri məşrutə hərəkatını qan içində 
boğdu. Edamlar, qətllər, hürriyyət yolunda şəhid olanların axan qızıl qanı göylərin 
rəngini qızartdı. Azəri xalqının hürriyyət istəyi beləcə qanla boğuldu. Məşrutə 
hərəkatının tərəfdarları istibdada məruz qaldılar. 
Belə vəziyyətdə İranda qalmaq təhlükəli idi. Məmməd Əmin Rəsulzadəni 
təkcə İran hökuməti deyil, həmçinin çar Rusiyası da axtarır, həbs etməyə çalışırdı. 
Çünki Məmməd Əmin Rəsulzadə adı həm İran, həm də çar Rusiyası üçün qorxulu 
idi. Böyük mühərrirlik və siyasi təbliğatçılıq bacarığı olan Məmməd Əmin 
Rusiyada və İranda mövcud quruluşa qarşı mübarizə aparmış, başına çoxlu adam 
toplamışdı. Onun həmfikirləri çox idi və xalqın müəyyən təbəqələri arasında güclü 
nüfuzu vardı. Belə adamları «zərərsizləşdirmək lazımdı». 
Təzyiqin getdikcə artdığını və həyatının təhlükədə olduğunu görən 
Məmməd Əmin Rəsulzadə İranı tərk etməyə məcbur oldu. 
 
* * * 
 
Azadlıq yolunda şəhid olub, ömrü yarıda qırılanların ağrısı içərisini 
göynədə-göynədə İrandan ayrılırdı. Yol boyu görünən adamlara baxırdı. Hamısı 
qəm dəryasına batıb, fikirli halda başlarını aşağı salmışdılar. Sanki sağ  
32 
 
qaldıqlarına görə ölüb şəhid olanların pak puhlarından xəcalət çəkirdilər. Kişilərin 
beli bükülüb əyilmişdi. Qadınlar düçar olduqları dərdin ağrısı rəngində — qara 
çadraya bürünmüşdülər. Hər yanda ölgünlük hökm sürürdü. Həyat ölüm havasına 
bürünmüşdü. Ayaqyalın, başıaçıq uşaqlar boynu bükük halda dayanıb yol 
gözləyirdilər. Yetimliyin acısını indi-indi dadmağa başlayan bu kimsəsiz qalmış 
günahsızlar şəhid olmuş atalarının qayıdacağına, evlərinə dönəcəyinə hələ 
inanırdılar. Yazıqlar hardan biləydilər ki, o qüvvətli, o qəlbi işıqlı, halal zəhməti ilə 
hər gün bir parça çörək qazanıb onlara gətirən atalarını iki xain qüvvətin birləşməyi 
məhv etdi. 
İçərisində bu ağrılar dolaşa-dolaşa, hürriyyət yolunda şəhid olanlara rəhmət 
oxuya-oxuya İranı tərk edirdi. 
Məşrutə hərəkatı yolçusu olduğu azadlıq mübarizəsinə yeni təkan verdi. 
İran inqilabı sonrakı fəaliyyətində mühüm örnək oldu. 
İndi üz tutub getdiyi məkan Türkiyə idi. Vətəndən qovula-qovula əzəmətli 
İstanbula gedirdi. Yalnız bu torpaqda təhlükədən qurtarıb, mübarizəsini davam 
etdirə bilərdi. Azərbaycanın çox ziyalıları indi İstanbula toplaşmışdı. Onlarla 
görüşüb birgə fəaliyyətə başlamaq lazım  idi. 
 
ĠSTANBULDA ĠLK GÖRÜġ 
 
İstanbul! Gözəl İstanbul! Türk dünyasının azad şəhəri! Mərmərə dənizinin 
şəffaf suları ilə parlayan şəhər! Süleymaniyyənin, Aya Sofiyanın, Sultan Əhmədin 
hündür qüllələri ilə möhtəşəm görünən İstanbul! Gözəl hüsnünə baxanda ürək 
açılır, gizli də olsa içində həsəd aparırsan. Düşünürsən ki, xoşbəxtdir bu şəhər, ona 
görə xoşbəxtdir ki, əsarət altında inildəmir. Başı üzərində azadlıq günəşi 
gülümsəyir. 
Hündür təpədə dayanıb İstanbulun gözəlliyinə baxırdı. Günəşin parlaq 
şəfəqləri buludsuz səmadan axıb evlərin, küçələrin, yavaşça ləpələnən Mərmərə 
dənizinin üstünə süzülürdü. Bu şəhərlə bağlı çox xatirələri olacaqdı. Bu şəhər 
qollarını açıb neçə kərə onu bağrına basacaq, qoynunda yaşamağa yer ayıracaqdı. 
İstanbulda onun yaxşılı-yamanlı günləri çox keçəcəkdi. Bəzən ehtiyac içində 
şəhərin daş küçələrini gəzib dolaşacaq, həyatın amansız acılığını dadacaq, sərt 
zərbələrə məruz qalacaqdı. Bu şəhərdə çoxlu dostları vətən həsrəti ilə alışıb 
yanacaq, həyatdan köçəcəkdilər. İndi dayanıb heyranlıqla baxdığı İstanbulun əksər 
küçələrində onun sonradan yaşayacağı və görəcəyi işlərin izi qalacaqdı. Ömrünün 
son günlərində, qürub çağında vətənini və yurdunu həmişəlik itirəndə son dəfə bu 
şəhərə gəlib ötənləri anacaq, itirdiyi dostlarını yada salacaqdı. Qurduğu azad 
hökumət devrilməyə məruz qalanda, vətəni işğal olunub düşmən tapdağı altında 
sızlayanda yenə İstanbula üz tutacaq, indi dayanıb baxdığı, amma tanımadığı 
küçələrin birində, o, istiqlaliyyət məşəlini yandıracaq, qəzet, jurnal çıxarıb 
mübarizəsini davam etdirəcəkdi. Və bir müddət yaşayandan sonra indi heyran 
33 
 
kəsildiyi İstanbulun qapıları onun da üzünə bağlanacaqdı. Çıxıb getmək 
məcburiyyətində qalacaqdı. İstanbulla bağlı dadlı-məzəli söhbətləri də olacaqdı. 
Qocalıb yaşa dolanda bir gün vaxtilə qovulduğu bu şəhərə gələcək. Dostlarını 
başına toplayıb İstanbul plovu ilə bağlı maraqlı söhbət də edəcəkdi. Bütün bunlar 
olacaqdı, çox sonradan olacaqdı. İndi isə dayanıb əzəmətli İstanbula baxırdı... 
Ağrılı bir səs. Ana göz yaşları içində hönkürə-hönkürə oğluna baxır. 
Dünyaya gətirdiyi, boyunu sevə-sevə oxşadığı, böyütdüyü ciyərparasından imdad 
istəyir. Oğul əlindəki silahı—oxu ağsaçlı anasına tuşlayıb. Qarşısındakı bu ağ saçlı, 
köməksiz və göz yaşları içində inildəyən qadını öldürmək istəyir. Qadın həyəcanlı 
çırpıntı içərisində göz yaşlarını qara torpağa axıdıb tökür və oxla ürəyini nişan 
almış oğlana «sənin ananam» deyir. Oğlan heç nə anlamır. Ona süd verib böyüdən 
bu qadını da tanımır. Çünki əsarətdə saxlayanlar onu bir zamanlar indi üz-üzə 
dayandığı bu qadından — anasından zorla alıb aparanda dəhşətli xəyanət ediblər 
— oğlanın başını qırxıb dəvə dərisi ilə bağlayıblar. Gün vurub dərini qurutduqca 
şüuru, düşüncəsi ölüb, yaddaşını itirib, əslini, kökünü, kimliyini unudub. (Belə 
adamları manqurt adlandırıblar.) İndi manqurt oğlan yaddaşı itmiş halda doğma 
anasını oxla ölüm hədəfinə çevirib. Yazıq ana çırpınır, sızlayır, istəyir ki, oğluna 
kim olduğunu anlatsın. Ana ölümdən qorxmur, onun qorxduğu oğlunun kimliyini 
unutması, əslini, kökünü itirməsidir. Yaddaşı ölmüş, ulu soyundan həmişəlik 
qopub ayrılmış, manqurtlaşmış oğlan əzab çəkmədən oxu anasının ürəyinə sancır. 
Ağ saçlı ana al qan içində yerdə qıvrılır. Oğlan sakitcə dayanıb baxır. 
YaddaĢsızlıq dərdi. Sonradan dərdli-dərdli yazacaqdı ki, məhmətcikdən, 
hansı milliyyətdən olduğunu soruşanda cavab verə bilmir. «Məhmətcik, sən 
türksən» deyəndə, o təəccüb içində inanmadığı bir halda gözlərini döyür. Çünki 
məhmətciyə görə o müsəlmandır. «Məhmətcik, müsəlman sənin dinindir, bəs 
millətin nədir?» soruşanda Məhmətcik yenə duruxur və deyir: «Millətim də elə 
müsəlmandır». Məhmətcik hansı millətdən olduğunu bilmir. 
Məhmətciyin günahı vardımı? Yazıq axı hardan eşidəydi kim olduğunu? 
Gözünü açandan başı qapazlı idi. Şüurunu, düşüncəsini elə dondurmuşdular ki, 
yalnız güclü bir işıqla isidib açmaq olardı. Məhmətciyi həmişə təhqir edib müxtəlif 
adlar vermişdilər. Gah «iranlı», gah «qara tatar», gah da sadəcə olaraq «müsəlman» 
demişdilər. Məhmətciyin şüurunu öldürüb, yaddaşını ona unutdurmuşdular. Bunu 
qəsdən etmişdilər ki, əslini, kökünü xatırlaya bilməsin, qul kimi müntəzir dayanıb, 
deyiləni yerinə yetirsin. 
Məhmətcik millətinin kim olduğunu bilmirdi. Türk paşası: «Məhmətcik, sən 
də mənim kimi türksən» deyəndə o heyrət və sevinc içərisində qalmışdı. 
XX əsrin əvvəllərində Azərbaycanda milyonlarla Azəri türkünün yaddaşı 
beləcə öldürülmüşdü. 
Ġnildəyən Azəri türkü. Bu dərdi ondan qabaq duyub ağrıyanlar olmuşdu. 
Xalqının hüquqsuzluğunu, avamlıq və cəhalət içərisində boğulduğunu hələ ötən 
əsrdən şikayətlənib yazmışdılar. Xalqın hansı kökə bağlılığını oxuyub elm 
34 
 
qazanmış, açıq fikir sahibi olmuş çox ziyalılar əsrin əvvəllərində ucadan deməyə 
başlamışdılar. «Avam müsəlman» adı ilə təhqir olunan xalqı ayılmağa — «Şanlı 
Azəri türküsən» fikrini qəbul etməyə çağırırdılar. Demək istəyirdilər ki, gözün 
önündən qaranlıq pərdə asıblar, şöhrətli keçmişini ləkələyiblər. Unutma ki, 
dünənində yüksək mədəniyyətin—şairin, filosofun, saf əqidə adamların olub. İndi 
çar əsarəti və zülmü altında inildəsən də bunları yaddan çıxartma. 
Ġlk eĢidilən səs. Əsrin əvvəllərində imperiya əsarətində əzilən türkün 
haqqını, hüququnu müdafiə məqsədi ilə Nijni-Novqorod şəhərində Əli Mərdan bəy 
Topçubaşlının, İsmayıl bəy Qaspirallının, Yusif Akçoranın, Sədri Məqsudi və 
Fateh Kəriminin təşəbbüsü, fəaliyyəti nəticəsində «Rusiya Müsəlmanları İttifaqı» 
adlı partiya quruldu. Partiyanı yaratmaqda məqsəd əsarət altında inildəyən türkləri 
bir amal uğrunda birləşdirib irticaya qarşı mübarizə aparmaq, imperiya zülmündə 
əzilməkdən xilas etmək idi. Çünki çar Rusiyasında yaşayan türklər eyni kökdən 
olduqlarını bilmirdilər. Parçalanmış halda yaşayır, zəif qüvvə təşkil edirdilər. Bu 
qüvvələri oyadıb kimliyini bildirmək, başlıca düşmənə qarşı mübarizəyə 
hazırlamaq lazım idi. 
İsmayıl bəy Qaspirallı həmin o illərdə türklüyün səsinin yenicə ucalmağa 
başladığı dövrdə — 1906-cı ildə demişdi: 
«Ümumən türklərin əsli və nəsli birdir. Zaman və məkan ihtilafıyla şivə 
adətlərimizdə ihtilaf peyda olmuşdur. Bu ihtilaf bir-birimizi anlamayacaq dərəcəyə 
gəlməmişdir. Bundan sonra məktəblərimizi bir olan ədəbi lisanlarımızla hadim 
olacaq hala gətirmək lazımdır». 
Bu görkəmli türk ziyalıları deyirdilər: məzhəb ayrılığının—yəni qəsdən 
imperiya tərəfindən ortalığa atılan sünni şiə söhbətinin—türklüyün birliyinə heç bir 
maneçiliyi yoxdur və ola bilməz. 
Əli Mərdan bəy Topçubaşlı o zaman demişdi: 
«Məzhəb müxtəlifliyi böyük əhəmiyyətli bir şey deyildir». Bu fərqlər 
Rusiya müsəlmanlarının ruhani işləmələri üçün ümumi bir müəssisə vücuduna dini 
nöqteyi-nəzərdən bir maneə təşkil etməz». 
...Çar imperiyasının «ruslaşdırma», «türkçülüyü boğmaq» siyasəti iri sənaye 
şəhəri olan Bakıda daha kəskin hiss olunmuşdu. Bakı mühitində belə bir zamanda 
türklüyün işığını ilk yandıran Əli bəy Hüseynzadə olmuş, açdığı qəzetlə xalqa «sən 
türksən» fikrini aşılamağa çalışmışdı. Böyük insan Əli bəy Hüseynzadə hələ 1906-
cı ildə öz fikrini belə ümumiləşdirirdi: «Türk qanlı, islam imanlı, firəng qiyafəli». 
Getdikcə alovlanan, başına yeni fikirli adamlar toplayan bu türk ocağını çar 
imperiyası tezliklə boğub    söndürmüşdü. 
Həmin ocaq indi İstanbulda alovlanırdı. 1911-ci il idi. 
Azad türk arzusu, fikri ilə yanan bu ocağın dövrəsinə yığılanlardan biri də 
Məmməd Əmin Rəsulzadə idi. 
«Türk ocağı»nda iĢıq. İstanbuldakı «Türk ocağı»na dövrün görkəmli 
ziyalıları toplaşmışdı. Məmməd Əmin Rəsulzadə «Türk ocağı»nda görkəmli 
35 
 
ziyalılarla—Əli bəy Hüseynzadə, Əhməd bəy Ağa oğlu və başqaları ilə birgə 
çalışıb fəaliyyət göstərirdi. 
Bu zamanlarda fəaliyyətə başlayan «Türk yurdu» dərgisində Məmməd 
Əmin Rəsulzadə «İran türkləri» başlığı altında bir sıra məqalələr yazır. Onun bu 
sıradan olan məqalələri böyük əhəmiyyətə malik idi. Çünki bu günə kimi İrandakı 
azərbaycanlıların türkçülük xüsusiyyətlərini belə geniş şəkildə əks etdirən yazı çap 
olunmamışdı. Parçalanmış Azərbaycanın Arazın o tayında ağrı çəkən türklərindən 
çoxları xəbərsizdi. Məmməd Əmin  Rəsulzadə İran türklərinin səsini geniş türk 
dünyasına çatdıran ilk ziyalı idi. 
Məmməd Əmin getdikcə müsəlman dünyasının böyük mütəfəkkiri  Şeyx 
Cəmaləddin Əfqani ilə maraqlanır. Onun  fikirlərini, fəlsəfi düşüncələrini öyrənir... 
Şeyx Cəmaləddin Əfqani hansı işıqlı ideyaları ilə Məmməd Əmin Rəsulzadənin 
diqqətini cəlb edirdi? İlkin olaraq milliyyət şüurunu oyatmağı ilə, milliyyətçiliyin 
təbliği ilə. Böyük mütəfəkkir bütün xoşbəxtliyi milliyyətin daxilində görürdü. 
Əfqani milliyyətçi fikirlərini bu məntiqlə yekunlaşdırırdı: «Milliyyət xaricində 
səadət yoxdur». 
Məmməd Əmin Rəsulzadə Əfqaninin düşüncələri ilə tanışlığa qədər də 
milliyyətdən bəhs edən fikirlər irəli sürmüş,  məqalələr  yazmışdı.  Millətlərin zülm 
altında inildəməyini və bu fəlakətin xoşagəlməz mənzərəsini əks etdirmişdi. 
Milliyyətin imperiya əsarətində azadlıq və hürriyyətdən kənar olduğunu və 
müxtəlif firqələrin milliyyət fikrinə münasibətini bildirmişdi. 
Lakin indi Əfqanidən çox şey öyrənirdi. Əfqani ona milliyyət işində yeni 
ideyalar verirdi. Sonradan Əfqanidən öyrəndiklərini öz işində—Bakıdakı 
fəaliyyətində əsas tutacaqdı. 
Həmin illərdə—«Türk ocağı»nda siyasi mübarizə əqidəsinin 
möhkəmləndiyi bir zamanda böyük islam mütəfəkkiri Şeyx Cəmaləddin Əfqaninin 
«Milli birlik fəlsəfəsi» əsərini farscadan türk dilinə çevirib «Türk yurdu» 
jurnalında nəşr etdirir. 
«Türk ocağı»nda qızğın mübahisələr gedirdi. «Türkçülük» ideyasına 
əsaslanan bu ciddi fikir mübadiləsində Əli bəy Hüseynzadə ilə Ziya Gökalpın 
mövqeləri müxtəlif idi. Türk aləmində ilk dəfə olaraq «türkləşmək, islamlaşmaq və 
müasirləşmək» fikri irəli sürən Əli bəy Hüseynzadə «Osmanlı lisanını» qızğınlıqla 
müdafiə edirdi. 
Ziya Gökalp isə Əli bəyin «türləşmək, islamlaşmaq və müasirləşmək» 
fikrini əsaslı şəkildə işləyib sadə türkcə yazmağı, danışmağı irəli sürürdü. 
Məmməd Əmin Rəsulzadə Türkiyə mühiti ilə tanış olduğu ilk gündən 
buradakı bir qızğın mübarizənin tez-tez şahidi olurdu: Osmançılıq, yoxsa 
türkçülük? 
Hələ ötən əsrin ortalarından başlanan bu söhbət indi də davam edirdi. Hər 
yerdə türk dili, türk düşüncəsi, türk əqidəsi əvəzinə «Osmanlı dili, Osmanlı 
əqidəsi» işlənirdi. Sanki çoxları türk sözünü işlətməyə qorxur, yainki bunu özlərinə 
36 
 
təhqir sayırdılar. Çoxları osmanlı sözü altında yüksək inkişafa, əqidəyə, düşüncəyə, 
nəzakətə malik şəxsi anlayırdı. Türkü isə bu qaydalardan uzaq sayırdılar. Bəziləri 
bu sözü cəmiyyətdə, həyatda işlətməyin qəti əleyhinə idi. (Əlbəttə, «Osmanlı 
lisanı» ilə «osmanlılığı» müdafiənin arasında da fərq var.). 
Ziya Gökalpın dərin təhlil edib təkmilləşdirdiyi «türkçülük» ideyasının 
Məmməd Əmin Rəsulzadəyə böyük təsiri olmuşdu. 
O, yazırdı: 
«...Mərhumun (Ziya Gökalpın) «Türk yurdu»nda nəşr olunan türkləşmək, 
islamlaşmaq nə müasirləşmək» məqalələri məni vəcdə gətirdi. Bakıya getdim. 
Mətbuat dil məsələsi ilə məşğul idi. Bu məsələdə Ziya nəzəriyyəsini müdafiə 
etməyə başladım. Türkçülüyü təbliğ üçün müharibə ərəfəsində çıxarmağa 
başladığımız «Açıq söz» qəzetinə Ziyanın sözlərini bir «şüar» götürdük. Daha 
sonra Ziyanın son zamanlarda «Türk millətindənəm, islam hümmətindənəm, qərb 
mədəniyyətindənəm» şəklində dediyi bu «şüar» türkçülük, xalqçılıq vəzifələri 
üzərində təşəkkül edən milliyyətpərvər «Müsavat» firqəsinin proqram 
müqəddiməsində yer tapdı. Rus istibdadında mütəfərrük xanlıqlar şəklində deyil, 
müttəhit və milli bir kütlə surətində nicat bulan Azərbaycan türklüyü, bu istiqlalını 
tərtəmiz edəcək bayrağa, əsri məfkurəsi ilə mütənasib bir məna vermək istəyirdi. 
Bu mənanı da «türkləşmək, islamlaşmaq və müasirləşmək» məfhumlarında buldu: 
Bayrağı mavi, yaşıl və al rəngli qumaşlardan yapdı». 
Türkiyə həyatı, «türk ocağı»nda işıqlı düşüncə sahibləri ilə qarşılıqlı təmas 
Məmməd Əmin Rəsulzadənin türkçülük əqidəsini möhkəmləndirdi. İndi onu bir 
ciddi məsələ narahat edirdi: türkçülük ideyasını, yəni «ey xalq, sən kimsən, əslin 
hardandır?» fikrini yayıb genişləndirmək. Bu ideya xalq arasında təbliğ olunmazsa, 
onun oyanışı, hürriyyət istəyi ilə mübarizəyə qalxması mümkün deyil. Hər 
addımda hüququ tapdalanan xalqın kölə zəncirini qırıb atması yolunda ilkin 
hərəkət hansı soydan qopduğunu bilməsidir. Bunu xalqa çatdırmadan onu qəflət 
yuxusundan, dibinə endiyi bataqlıqdan qurtarmaq olmaz. 
(Bakıya qayıtdıqdan sonra Məmməd Əmin Rəsulzadə bir çox yazılarında 
«Türk ocağı»nda tez-tez eşitdiyi və mübahisəsi hələ davam etməkdə olan «Osmanlı 
lisanı ilə» «Azəri türkcəsi»nə öz münasibətini bildirdi. «Şəlalə» jurnalında «Dil 
ictimai bir amil» və «Yeni lisançılar və türkçülər» adlı məqalələr çap etdirdi. Dil 
haqqında gedən söhbət, münaqişələr ona qol-qanad vermişdi. Sevinirdi ki, artıq 
Azəri türkcəsində danışmaq zamanı gəlib çatıb. 1915-ci ildə nəşr etməyə başladığı 
«Açıq söz» qəzetini də məhz ədəbi Azəri türkcəsi ilə çıxarırdı). 
İndi ürəyi Bakını istəyirdi. Doğma yurduna getmək, öyrənib əxz etdiyi işıqlı 
fikirləri yaymaq  başlıca arzusu idi. 
Amma vətən qapıları üzünə bağlanmışdı. Elinə, obasına qayıtmağa 
qoymurdular. O, çar imperiyasının düşməni idi və adı gizli hökumət dəftərində 
qeydə alınmışdı. 
37 
 
Doğma yurduna qayıtmaq həsrəti ilə çırpınanda iyirmi doqquz yaşı vardı. 
(Az sonra bu bağlı qapılar açılacaq, ona daha yeddi il də yurdu Azərbaycanda 
yaşamaq imkanı veriləcəkdi. Yeddi ildən sonra isə vətənin qapısı həmişəlik üzünə 
bağlanacaqdı. Bu soyuq və sərt həqiqətin getdikcə ona yaxınlaşdığını hələ hiss 
etmirdi. İndi üzünə bağlanmış vətən qapısının açılacağı ümidində idi). 
...Birdən sanki möcüzə baş verdi. Vətənə qayıtmağına icazə verdilər. 
1913-cü ildə Romanovlar sülaləsinin 300 illiyi ilə bağlı olaraq mühacirlər 
hökumət tərəfindən bağışlandı və Məmməd Əmin Rəsulzadə beş ilin ayrılığından 
sonra doğma elinə, obasına qayıtdı. 
1913-cü il idi...  
Hələ İstanbulda olduğu vaxtlar əmisi oğlu Məmməd Əli ilə 
məktublaşırdılar. Hər ikisi siyasi bir firqənin yaradılması ideyasını irəli sürürdü. 
Belə firqənin hansı quruluşda olmağı haqqındakı fikirlərini Məmməd Əmin yazıb 
əmisi oğluna çatdırırdı. Az sonra əmisi oğlu Məmməd Əlidən bir məktub aldı. 
Əmisi oğlu fərəh hissi ilə «Müsavat» adlı bir partiyanın qurulduğunu yazırdı. 
1911-ci il idi. 
Bakıda «Müsavat» adlı partiya yaradılmışdı. 
«Müsavat». Əslində ərəb kəlməsi olan, «bərabərlik» mənasını ifadə edən 
bu yeddi hərfli sözü sonradan—1920-ci ildən başlayaraq qorxunc kabus kimi 
işlətməyə başladılar. Həyatda, cəmiyyətdə, insaniyyətlikdə, millətçilikdə 
bərabərliyi müdafiə edən «müsavat»a qızıl imperializm tərəfdarları ləkə yaxdılar, 
böhtan dedilər. «Müsavat» sözünü işlətmək ölümə bərabər tutuldu. 
«Müsavat» eyni zamanda neçə azəri türkünün sevgili  idealına çevrilib onu 
özünün vurğunu etdi, «Müsavat» neçə illər idi ki, zülm altında inildəyən türklüyün 
ümidinə çevrildi. Müsavat Azəri türklərinin başı üzərində üç rəngli, aylı, ulduzlu 
istiqlaliyyət atəşini yandırdı. Xalq sevdi, bağrı yanıq qəlbinə basıb bu bayrağın 
işığına toplaşdı. Gözlərdə sevinc  alovlandırdı, ömürlərdə günəşə döndü müsavat. 
Əqidəsinin möhkəmliyi, dönməzliyi, sarsılmazlığı ilə müsavatçılar xalqın əbədi 
sevgisini qazandı. Bu işığı ürəklərinə yığanlar olmazın işgəncələrinə məruz 
qalsalar da, tutduqları yoldan dönmədilər. «Müsavat» xalqın ömrünə, gününə, 
yaşayışına iyirmi üç ay azadlıq gətirdi. Ona bütövlük, sarsılmazlıq, «sənin də yer 
üzündə yaşamaq haqqın var», «sən şanlı və böyüksən», «əsarətdə inildəməməlisən, 
bu zülmdən qurtarmaq, ağ günə çıxmaq bacarığın var» fikrini aşıladı. «Müsavat» 
yüz ildən yuxarı əsarət altında qalıb tarixi qaranlıqda yatan bir xalqı dünyanın 
iyirmi üç böyük dövlətinə tanıtdı. Dünyanın əksər ölkələri paytaxt şəhərinə — 
Bakıya elçilər göndərib səfarətxanalar açdı. «Müsavat» illərcə hüququ tapdanan 
xalqın oğullarının əyninə əsgər paltarı geyindirib onda Vətənin bütövlüyünü və 
onun keşiyində durmaq sevgisini oyatdı. İgidlərin qollarındakı qanlı əsarət 
zəncirini qırıb atdı və onun yerinə azadlığını qorumaq silahını bağladı. «Müsavat» 
neçə illər idi ki, xalqın qarlı-buzlu şimala daşınan qızılını, neftini, bütün sərvətini 
onun öz sahibi etdi. Xalq bolluq içində yaşamağa başladı. Hər cür inkişafı, 
38 
 
düşüncəsi, ətalətdən silkinib qurtarmaq cəhdi qırılan xalqa mənəvi sərvətini, 
mədəni tərəqqisini yüksəltmək imkanı verdi. O zamana kimi qorxulu səslənən türk 
dili məktəblərdə tədris olunmağa başladı. Xalqın övladlarının beyninə şimal 
düşüncəsi deyil, məxsus olduğu şərq mənliyi, şüuru yeridildi. Məktəblərdə 
oxuyanlar «İvan»ın, «Pyotrun» deyil, özünün şanlı tarixini öyrənməyə başladı. 
Babəkin azadlıq yolunda başının kəsildiyini, Xətainin bütöv Azərbaycan 
yaratdığını, Cavad xanın son nəfəsinə kimi vuruşub «ölmək var, dönmək yoxdur» 
dediyini eşitdi. «Müsavat» bolşeviklərin Azərbaycanı işğalından sonrakı 
zamanında da fəaliyyətini saxlamadı. Gizli işə keçib bəyannamələr yaydı. Xalqı 
dayanmamağa, mübarizə aparmağa səslədi. «Müsavat»ın yolunda ölüm atəşini 
köksünə qəbul edənlər, düşmənə boyun əyməyənlər oldu. Güllə qabağında, ölümün 
atəş saçan pəncəsinin uzandığı vaxtda fəxrlə, qürurla «bəli, müsavatçıyam» deyib 
minlərlə vətən övladı işıqlı həyata göz yumdu. Neçə qadın başına örtdüyü azadlıq 
rəmzi olan ağ kəlağayını qana boyayıb «müsavat»a məhəbbət və sədaqətlərini 
göstərdilər. 
Qaranlıq gecələrdə qızıl imperializmin zəhərli toxumlarını yenidən azad 
Azərbaycan həyatına səpənlər xalqın minlərlə igid oğlunun ayağına ağır daş 
bağlayıb müsavatçı adı ilə dənizdə batırıb öldürdülər. 
Zəkalı, sarsılmaz adamları şimalın buzlu cəhənnəminə göndərdilər. O soyuq 
buzlar arasında belə adamlar təslim olmur, mübarizə əzmini qırmırdı. Günlərlə ac-
susuz qalır, etirazını bu yolla dünyaya çatdırır, müsavata sadiqliyini bildirirdilər. 
Solovkinin, Sibirin bu qorxunc ölüm dənizinin şahə qalxan soyuq suları isə 
minlərlə Azəri türkünü boğub məhv etdi. Son nəfəslərində belə bu adamlar 
«Yaşasın istiqlal», «Yaşasın müsavat!» dedilər. 
Sənin, sənin adını çəkdilər, ey aydın hilallı, ulduzlu bayraqlı müsavat! Sənin 
qəlbində, içində çox böyük bir atəş alovlanırdı! Sənin o atəş işığın neçə insanı 
sevindirib özünə bağladı. Divarlarında ölüm qoxusu, tavanında işgəncə zəhəri, 
vəhşət hissi sürünən «Çeka», «Osobı otdel» binaları sənin işığınla dünyaya göz 
yumanların «Müsavat, müsavat» sözlərindən titrəyib silkələndi. Bu sözdən sonralar 
da qorxub onu Azəri türklərinin yaddaşından və əqidəsindən silib aparmağa 
çalışdılar. Amma bu ad yaşadı, inam və ümidləri qırılmağa qoymadı.  
«Müsavat» bərabərlik deməkdir.  
Bir müsavatçının xatirəsi. Onlar üç nəfər idi. Müsavatın işığını ilkin 
olaraq onlar yandırmışdılar. Sonradan hər üçü vətəndən – müsavatı qurduqları 
Bakıdan—doğma Azərbaycandan didərgin düşdülər. Onlardan yalnız biri sağ qalıb 
yaxın illərə kimi yaşadı. Onun da ömrü əzab içində, mənəvi sıxıntılarda keçdi. 
Yurdundan aralıda—qürbət eldə vətən həsrəti ilə çırpındı.  
Amma yurdundan didərgin düşmüş bu qocanın səsi intizarında olduğu 
doğma yurdunun dağlarına yetişmədi. Eləcə içərisi ağlaya-ağlaya qaldı. Yalnız 
ömrünün sonunda—yüz yaşında olanda qapıları həmişəlik üzünə bağlanmış doğma 
39 
 
vətənindən—Azərbaycandan altmış iki ilin ayrılığından sonra görüşünə gələn 
oğlunu bağrına basdı və acı-acı hönkürdü.. 
Həmin qoca Məmməd Əmin Rəsulzadənin əmisi oğlu Məmməd Əli 
Rəsuloğlu idi. 
Məmməd Əli Rəsuloğlu «müsavat»ın üç qurucusundan biri idi. 
«Müsavat» partiyasının necə qurulmağı haqqında onun xatirələrindən: 
«...1911-ci ilin bir son bahar günü idi. Arkadaşların gizli toplantı və 
müşavirə yeri olan rəhmətlik Abbas Kazımzadə bəyin mağazasının arxa odasında 
Abbas bəy ilə oturmuşduq. Arkadaşlarımızdan rəhmətlik Tağı Nağıoğlu bəy içəriyə 
girdi və bizə «gürcülərin, ermənilərin, rusların siyasi partiyaları var, bizim nədən 
olmasın. Biz də bir partiya quraq dedi». Bir neçə gün yapdığımız müzakirə və 
müşavirədən sonra «Müsavat» partiyasını qurmağa qərar verdik. Zatən o tarixlərdə 
İstanbulda olan Məmməd Əmin bəy də bizə yazdığı məktublarda siyasi bir 
partiyanın qurulmasının vacib olduğunu yazır, bu işdə hazırlıqlar içində olmamızı 
istəyirdi... 
Böyləcə «Müsavat» partiyası qurulduqdan sonra partiyaya qəbul ediləcək 
arkadaşları təsbit etməyə başladıq. Bu da o zamankı dövrə görə zor bir işdi. 
Müsavat partiyasına ilk aldığımız arkadaşlar bunlardır: Vəli Mikayıloğlu (ikinci 
dünya hərbində İranı işğal edən Kommunist Ruslar tərəfindən Zəncan şəhəri 
ətrafında yaxalanaraq Rusiyaya gətirilmiş və güllələnmişdir), Seyid Hüseyn Sadiq 
(Azərbaycanın tanınmış ədəbiyyat və sənət adamı Sibirdə sürgündə olmuşdur), 
Əbdürrəhim bəy (Əcəli ilə ölmüşdür), Axund Yusif ləqəbi olan Yusif Ziya 
(Türküstanda basmaçılarla birlikdə Ənvər Paşa komitəsində bolşeviklərlə 
vuruşarkən şəhid olmuşdur), Seyid Musəvi (çarlıq rus ajanları tərəfindən şəhid 
edilmişdir)». 
«Müsavat» partiyasının nüfuzu getdikcə artırdı. Partiyanın nəinki şimali 
Azərbaycanda və Qafqaziyada, eyni zamanda güney Azərbaycanda da şöbələri 
yaradılmışdı. «Müsavat»ın ilkin qəbul etdiyi proqram islam fikri üzərində 
qurulmuşdu və islami ideyalara daha çox üstünlük verirdi. Onun proqramında öz 
istiqlalını itirmiş müsəlman xalqlarına yardım və istiqlal qazanmış müsəlman 
məmləkətlərinə kömək fikri əsas yer tuturdu. İlkin proqramda türkçülük məfkurəsi 
qabarıq verilməmişdi. Bunun da səbəbi həmin məfkurənin yenicə formalaşmağa 
başlaması idi. 
Sonradan «müsavat»ın proqramında dəyişiklik edib, ona türkçülük fikrini 
gətirən və partiyanın fəaliyyətini yalnız «islamla» məhdudlaşmaq xəttinə yönəldən 
Məmməd Əmin Rəsulzadə oldu. 
Bu dövrdə «Müsavat» partiyası böyük işlər görürdü. Balkan müharibəsində 
Türkiyəyə yardım göstərmək təbliğatını aparırdı. Təbliğat öz işini görürdü. Çoxlu 
Azəri gəncləri könüllü halda Türkiyə tərəfindən vuruşmağa gedirdi. Adamlar qızıl, 
gümüş pul toplayıb türk xalqına yardım edirdilər. 
40 
 
«Müsavat» işləyirdi. Balkan hərbində Türkiyənin məğlubiyyətinə çalışan 
çar Rusiyasının siyasətini ciddi tənqid edirdi. 
«Müsavat» fəaliyyətdə idi. Partiyanın üzvü Seyid Hüseyn gizli bir 
bəyannamə yazdı. Həmin bəyannamədə «müsavat» bütün Qafqaz müsəlmanlarını 
Osmanlı imperatorluğuna köməyə çağırdı. Bəyannamə gizli şəkildə çap olundu. 
Abbas Kazımzadə (Məmməd Əmin Rəsulzadənin yaxın dostu və onunla birlikdə 
Lahıcda həbs olunan «Müsavatçı») çap olunmuş bəyannamələri Tiflisə aparıb 
Qafqaz müsəlmanları arasında yayılması üçün poçt qutularına atıb sabahı günü geri 
dönmüşdü. Bəyannamələr Qafqaz müsəlmanları arasında böyük həyəcana səbəb 
olmuşdu. 
İmperiya buyruqçuları yatmamışdı. Yayılan bəyannamələrin səsi onlara da 
gəlib çatdı. Bu gizli işləri görən kim olar? Xalqı ayıltmağa—türk dövlətinin 
varlığını qorumağa kim səsləyə bilər? 
Axtarışa başladılar. Polis idarəsinin şübhəli adamlar dəftərində bir adamın 
adı dairəyə alınmışdı. Həmin adam çoxdan idi ki, Azərbaycandan çıxıb getmişdi. 
Amma bu onun sakit dayandığına, fəaliyyətdən qaldığına əsas verirdimi? Əvvəl 
İrana getmişdi. Amma hazırda Türkiyədə, İstanbulda yaşamağı haqda məlumatlar 
alınıb. Bu yalnız onun işi ola bilər. 
...Polis düşünürdü. 
— Əmisi oğlu Məmməd Əli Rəsuloğlu xatırlayırdı: 
«Bu bəyannamə dolayısı ilə bir gecə mənim evimdə də axtarıldı. Axtarış 
aparan komissar müavini: «İstanbulda yaşayan qardaşın (Məmməd Əmin 
Rəsulzadəni nəzərdə tuturdu) tərəfindən sənə bir bəyannamə göndərildiyini və 
sənin də onu bütün Qafqaziyaya yaydığını deyirlər. Bu bəyannamə sizdə də 
tapılmadı». 
«Müsavat»ın Qafqaziya türkləri arasında yayıb çar imperiyasını qorxuya 
salan bəyannamə aşağıdakı məzmunda idi:  
«...Biliniz və agah olunuz ki, bizim yeganə çareyi-nicatımız Türkiyənin 
istiqlalı və onun tərəqqisindədir. Əgər biz indi də əvvəlki hissizliyimizdən vaz 
keçməzsək bu üzdən dünyanın gözü önündə həqq, insaniyyət və milliyyətimizi 
qaib edib əğyarə əcir, tabe və adətən əsirlikdə qalacağımıza şübhə edilməsin...» 
«Cəmi aləm biliyor ki, bu müharibəyi xilafəti-islamiyyəyə malik olan 
Türkiyəyə açan Balkanın kiçik və ufaq hökumətləri deyildir. Zira, şir nə qədər zəif 
olsa da çaqqallar və tülkülər ona yaxın gəlməyə cürət edəmməzlər. Bu işləri 
işləyən insaniyyət və islamiyyət düşməni və «jandarmi-aləm» ləqəbi ilə müləqqəb 
olan Şimal ayısı Rusiya hökuməti-müstəbidəsidir ki, hər gün nə qədər ləvazimi-
səhiyyə, ətibba, ianələr və könüllü adı ilə bölük-bölük nizamilər (yəni əsgərlər) 
göndəriyor». 
«Şu saətdə bolqar, serb və qaradağlıların Nizami səflərində hədsiz-hesabsız 
rus zabitləri və topçuları mübarizə etməkdədir. Osmanlıların məğlubiyyəti 
həqqində çəkilən teleqraflar həpməğuldur. Bu surətlə onlar bir tərəfdən Rusiyadan 
41 
 
hərbə gedənlərə cürət vermək, digər tərəfdən də müsəlmanları qorxutmaq 
istiyorlar. Aləmi islamın başına gələn bəlaların əksərinə bəlkə də həpsinə şibu... 
və... hökuməti-müstəbidə səbəb olmuşdur. Digər məmləkətlərdəki islam 
qardaşlarımız can və mal ilə müavinətdə bulunduqları halda biz Rusiya 
müsəlmanları nədən bir ğəmad kimi donmuşuz!». 
Yazılan bu sözlərdən çar Rusiyası bərk narahat idi. Əsarətdə saxladığı 
türklərin oyanmaq təhlükəsi vardı. 
 
DOĞMA BAKIDA 
 
Bakıya 1913-cü ildə qayıtmışdı. Lakin diqqəti cəlb etməyib polisin 
nəzarətindən yayınmaq üçün bir ilə kimi başqa sahədə çalışdı. Əslində siyasi 
fəaliyyətini dayandırmamışdı, gizli şəkildə davam etdirirdi. 
Bir qədər keçəndən sonra «İqbal» qəzetində işə başladı. «Dirilik» və 
«Şəlalə» jurnallarında maraqlı məqalələr çap etdirdi. Bu dövrdə yazdığı 
məqalələrdə türkçülük ideyasını əsas tuturdu. 
Amma həyatı yenə sakit keçmədi. «İqbal» qəzetindəki bir məqaləsinə görə 
hərbi senzura ilə aralarında ciddi toqquşma oldu. Məmməd Əmin Rəsulzadəni həbs 
etdilər. Lakin bu həbs uzun sürmədi və bir aydan sonra azadlığa buraxıldı, həbsdən 
azad edilməyində «müsavatçı» dostlarının böyük köməyi oldu. 
Təqiblərə, sıxma-boğmaya baxmayaraq Məmməd Əmin Rəsulzadə tutduğu 
mübarizə yolundan dönmürdü. Xalqının azadlıq və istiqlaliyyətə çatacağı ümidi ilə 
yaşayırdı. 
Budur. Məmməd Əmin Rəsulzadə böyük təşkilatçılıq işi aparır. Birinci 
dünya müharibəsi artıq başlayıb. Müharibədə Qafqaz cəbhəsində hərbdən zərər 
çəkən müsəlmanlara yardım göstərmək üçün Bakıdakı Xeyriyyə Cəmiyyəti öz 
xeyirxah əlini uzadır. Cəmiyyətin işindən o da köməyini əsirgəmir. Elə bu 
məqsədlə həmin vaxtlar «Qardaş köməyi» adlı bir qəzet çıxarmağı öhdəsinə 
götürür. Qəzet elə birinci nömrədən sonra bağlanır. Bakıda «Müsavat»ın «Ədəb 
yurdu» adlı bir gizli klubu vardı. Məmməd Əmin Rəsulzadə həmin klubun fəal 
iştirakçılarından idi. 
Amma bütün bu işlər onun yazmaq, istədiyini demək, ürəyindən keçənləri 
xalqa çatdırmaq alovunu söndürmürdü. Bakıda həmin vaxtlar az qəzet və jurnal 
çıxmırdı. Bu onun məqalələrini bu mətbuat orqanları böyük məmnuniyyətlə dərc 
edirdilər. Lakin onun öz dərdləri vardı. Və bu ağrısını artıq ürək qəfəsində saxlaya 
bilmirdi. Neçə illərdən bəri idi ki, o ürək qəfəsində çırpınan quşu açıb azadlığa 
buraxmaq, qol-qanad vermək istəyirdi. Həmin gün yaxınlaşmaqdaydı. 
Nəhayət, çəkdiyi əziyyətlərin bəhrəsi olan «Açıq söz» qəzetinin nəşrinə 
icazə aldı. 
1915-ci il idi... 
Türkün səsi. «Açıq söz». Bu qəzet türk səsini ucadan xalqa eşitdirdi. 
42 
 
Məmməd Əmin Rəsulzadə bu haqda belə deyirdi: «Açıq söz» ilk dəfə 
olaraq o vəqtə qədər Qafqaziya müsəlmanı və yaxud tatarı deyilən xəlqin türk 
olduğunu sərahəqi və israrla meydana atmış və bu xüsusda hərb senzoru ilə 
mübarizə etmək zərurətində qalmışdı».  
1915-ci il oktyabr ayının 2-si. Həftənin beşinci günüdür. Bakıda «Açıq söz» 
qəzetinin birinci nömrəsi çapdan çıxıb. Qəzetin baş mühərriri otuz bir yaşlı 
Məmməd Əmin Rəsulzadədir. Qəzetin adının altında yazılıb: «Siyasi-ictimai və 
ədəbi türk qəzetəsi». Çap olunduğu yer: Nikolayevski küçəsi, M. Ələkbərovun 
mətbəəsi, poçt № 357. 
İlkin nömrədə Ömər Faiq Nemanzadənin, Xosrov bəy Sultanovun yazıları, 
Hüseyn Cavidin «Dün və bu gün» şeri verilib. Müharibədən, Qafqaz cəbhəsindən 
xəbərlər də qəzetdə çap olunub. 
Qəzetin baş məqaləsini isə Məmməd Əmin Rəsulzadə yazıb. 
«Tutacağımız yol» adlanan həmin məqalədə Məmməd Əmin Rəsulzadə 
yazırdı: 
―Dəhşətlərinə şahid olduğumuz bu yol bir həqiqəti- əsrimizin milliyyət əsri 
olduğunu isbat etdi. «Dünyanın xəritəsi hərbdə dəyişəcək» — deyə heyrətlə qarışıq 
bir cümlə indi bir çox ağızlardan eşidilməkdədir. Dünya xəritəsinin alacağı yeni 
şəkilə vətəndaşların fədakarlığı, dövlətlərin təşkilatı və orduların əzəməti ilə 
bərabərə heç şübhə yoxdur ki, vüzuh və rüsux peyda etmiş milliyyət 
məfkurələrində böyük təsiri var və olacaqdır. 
Özünün lüzumunca bilib və istiqbal üçün müəyyən    bir ideal   (məfkurə)  
bəsləyən millət şübhəsiz ki, böyük bir qüvvət təşkil edər... 
Hər hansı qalib şərəf az-çox sürünclü bir dinclik vücuda gətirmək istərsə 
əsrin vicdanları üzərində ən çox təsir icra   edən   qüvvəti milliyyəti—məfkurəsini   
ihmal edəməz! Bunun böylə olacağı arabir gələcəyin sülhü haqqında söz 
söyləyin...» 
Məmməd Əmin Rəsulzadə baş məqaləni bu sözlərlə bitirir: 
«...Xülasə, tutacağımız yolda önümüzə çıxacaq olanlara qarşı yeganə 
vasitəmiz olacaq «Açıq söz». 
«Açıq söz» qəzeti xalqın ehtiyaclarından yazır, işıqlı fikirlər yayırdı. 
1915-ci ilin oktyabr nömrəsində qəzetdə Məmməd Əmin Rəsulzadənin 
«Bizim ehtiyaclarımız» məqaləsi çap olunur. Məqalədə xalqın dörd başlıca 
tələbinin indiki şəraitdə vacibliyi göstərilir: 1) Aşağı sinifli məktəblərin açılıb 
milliləşdirilməsi; 2) Ruhani akademiyasının açılması; 3)  dindarlar tərəfindən 
ruhanilərin seçilməsi; 4) Müsəlmanların aldıqlarının qaytarılması.  
Məmməd Əmin Rəsulzadənin irəli sürdüyü bu tələblər dövrün tanınmış 
xadimlərindən olan Eynalı Sultanovu qane etmir. Eynalı Sultanov «Zaqafqasskiy 
reç» qəzetində çıxış edib Məmməd Əmin Rəsulzadəni tənqid edir. Göstərir ki, 
müsəlmanların çoxlu ehtiyacı olduğu halda nəyə görə cəmisi dörd tələb irəli 
sürülüb. Eyni zamanda Rəsulzadədən tələb edir ki, müsəlmanların siyasi hüquqları 
43 
 
məsələsini qaldırsın. Eynalı Sultanov məqaləsində tənqidi bir az da kəskinləşdirir 
və «Açıq söz»ün müsəlmanların ehtiyacına qorxaqcasına yanaşdığını deyir. 
Eynalı Sultanovun bu mövqeyi Məmməd Əmin Rəsulzadəyə toxunur və 
«Açıq söz» qəzetində «Qoy cəsarətlilər desinlər» adlı məqalə ilə çıxış edir: «Biz 
Qafqaz müsəlmanları üçün ən başlıca və hər şeydən vacib olan dörd tələbi görürük. 
Ola bilsin ki, yenə belə vacib ehtiyaclarımız var. Əgər varsa, qoy cəsarətlilər 
desinlər». 
Əlbəttə, bu onların arasında olan fikir müxtəlifliyindən doğan mübahisə idi. 
Amma Eynalı bəyin bir az tələsdiyini, qəzeti tənqid etməkdə «hövsələsizlik» 
göstərdiyini də demək lazımdır. Çünki Eynalı Sultanov qəzetin yalnız altı 
nömrəsindən sonra bu sözləri yazmışdı. «Açıq söz»ün fəaliyyətə başladığından isə 
heç bir ay da keçmirdi. Və bu müddət ərzində qəzetdən, yaxud bir məqalə 
müəllifindən xalqın bütün ehtiyaclarını qaldırmaq tələbini istəmək də düzgün 
deyildi. Şübhəsiz ki, M. Ə. Rəsulzadə haqlı olaraq heç olmasa ana dilində bir 
məktəbin açılmasını ön plana çəkirdi. Xalq doğma dilində oxumaq hüququndan 
məhrum idi və Məmməd Əmin Rəsulzadəni bu problem çox ağrıdırdı. Eynalı bəyə 
bir fikri də irad tutmaq olar: təzə fəaliyyətə başlayan, nəşrinə min əziyyətlə icazə 
alınan, cəmisi altı nömrəsi çıxan bir qəzetdə xalqın kəskin siyasi hüquqlarının 
birdən-birə, elə ilk addımdan qaldırılması mümkün idimi? 
Məmməd Əmin Rəsulzadə «Açıq söz» qəzetindəki yazılarında yalnız Azəri 
türkünün deyil, ümumən çar imperiyasının əsarəti altında əzilən türklərin 
problemlərini qaldırır, lazım gələndə tənqidi fikrini bildirirdi. Türkləri cəsarətli 
olmağa, haqq işi uğrunda mübarizəyə çağırırdı. Məqalələrinin birində Türküstanın 
çarın əsarəti altına düşməyindən və əlli ildir ki, hüquqsuz halda yaşamağından 
danışır, «Türküstan əyaləti qəzeti»ni tənqid edir. 
Budur, Türküstanın Rusiya təbəəliyini qəbulunun əlli illiyi tamam olur. Bu 
münasibətlə «Türküstan əyaləti qəzeti»nin baş məqaləsində yüksək bəlağət və 
təriflə türkmənlərin rus mədəniyyətini mənimsəməyindən və onların Rusiyaya 
sədaqətindən məhəbbətlə danışılır. 
Məmməd Əmin Rəsulzadə qəzeti tənqid atəşinə tutur, həqiqəti yazmadığını 
söyləyir. Göstərir ki, belə lazımsız sözlərlə qəzeti doldurmaqdansa general-
qubernator Kuropatkinin və onun generallarının bütün əyalətdə törətdiyi 
vəhşilikdən, amansızlıqdan, xalqa necə divan tutmağından yazsın. Onda hər şey 
üzə çıxacaq və bu «təbəəliyin» türkmən xalqının qanını tökməyi sübut olunacaq. 
Türk xalqının əzilməsinə və bu istibdada göz yumulmasına Məmməd Əmin 
Rəsulzadə dözə bilmirdi. 
1915-ci ilin dekabrında Məmməd Əmin Rəsulzadənin bir maraqlı məqaləsi 
çap olunur: «Hacının hədiyyəsi». Məqalədə tanınmış Bakı milyonçusu, xalqın 
böyük xeyirxahı Hacı Zeynalabdin Tağıyevin əliaçıqlığından, səxavətindən 
danışılır. 
44 
 
Peyğəmbərin anadan olması münasibətilə «İsmailiyyə» binasında təntənəli 
yığıncaq keçirilir. Dövrün qəbul edilmiş qaydalarına görə, əvvəlcə imperatorun 
adına xeyirxahlıq dolu sözlər deyilir, «Səfa» məktəbinin uşaqları xor oxuyurlar. 
Uşaqların oxumağını alqışlayırlar. İsmayılbəy Səfərəliyev elan edir ki, Hacı 
Zeynalabdin Tağıyev xəstə olduğuna görə burda iştirak edə bilmir və camaatın onu 
bağışlamağını xahiş edir. 
Gecədə iştirak edə bilməyən Hacı öz xahişi ilə yazılan məktubu yığıncağa 
göndərir. Məktubu oxumaq Məmməd Əmin Rəsulzadəyə həvalə olunur. 
Məktubdan məlum olur ki, Hacı Bakıda yaşayan Kazan tatarlarına və dağıstanlılara 
əlli min manat peşkəş verib onlara iki məscid tikdirəcək. 
Məmməd Əmin Rəsulzadə qəzetində xeyirxah Hacıdan böyük məhəbbətlə 
yazırdı: 
«İsmailiyyə» binasında peyğəmbərin anadan olmağına həsr edilən həmin o 
təntənəli yığıncaqdan ən çox yadda qalan Hacının qiymətli məktubu idi. Bu 
məktub Qafqazın milli tarixi səhifələrini bəzəyən bu əmanətlə yanaşı dayanacaq. 
Məktubu imzalayan adamı isə xalq əbədi bir hörmətlə xatırlayacaq». 
Bir xoĢ xatirə. Çox-çox sonralar, bu hadisədən neçə illər ötəndən sonra 
gedib Hacı Zeynalabdin Tağıyevin unudulmuş, yaddan çıxmış doxsan yaşlı qızı 
Sara xanımla görüşəcəyəm. Həmin o görüşümüzdə atasının Məmməd Əmin 
Rəsulzadəyə münasibətini soruşacağam. Sara xanım ötənlərin işığına boylanıb bu 
sözləri deyəcək: 
«Atam Məmməd Əminin də, Nəsib bəyin də hörmətini saxlardı. Onların  
işinə, hökumət qurmağına sevinərdi». 
Ağrılı səs. 1920-ci ilin Aprel fəlakətindən sonra hakimiyyətə gələn 
bolşeviklər Məmməd Əmin Rəsulzadənin adına hər böhtanı deyəcək, qara ləkələr 
yaxacaqdılar. Qızıl istibdadın hökmranlığa başladığı həmin o dövrdə yalançı 
bolşevik düşüncəsi ilə zəhərlənmiş azərbaycanlı komissarlardan biri—Mirzə 
Davud Hüseynov Məmməd Əmin Rəsulzadənin «Hacının hədiyyəsi» yazısına 
böhtan yıxıb, istehza ilə yazacaqdı: 
«Məmməd Əmin Rəsulzadədən cənab Hacının məktub əmanətinin yerini 
soruşmaq maraqlıdır. Bəlkə o həmin məktubu Finlandiya sərhədindən qaçanda özü 
ilə götürüb və indi İstanbulda qızıl yeşikdə saxlayır». 
Sonra bir mənasız söz də deyəcəkdilər Məmməd Əmin Rəsulzadə haqqında: 
«...Ancaq Məmməd Əmin bu yığıncağa təsadüfi düşən sadə tamaşaçı kimi 
pərəstiş eyləmir, o bu heyətin fəal üzvü və Tağıyevin yaxın, xüsusi inandığı adam 
kimi məktubu xüsusi tonla, hisslə oxuyur». 
Maraqlıdır, görəsən Hacı Zeynalabdin Tağıyevin yaxını olmaq günah 
işdirmi? Xalqın əlindən tutan belə xeyirxah adamları Məmməd Əmin Rəsulzadə 
həmişə qoruyub saxlayıb. Mirzə Davud Hüseynov kimi milli mənliyini itirənlər isə 
qocanı, ağsaqqallı, dövlətli, kasıb, kimi gəldisə gülləyə hədəf ediblər. 
45 
 
1916-cı il idi. «Açıq söz» qəzeti Azəri türklərinin ehtiyacından, 
dərdlərindən yazırdı. Qəzetin demək olar ki, hər nömrəsində Məmməd Əmin 
Rəsulzadənin məqaləsi çap olunurdu. İndi də Məmməd Əmin Rəsulzadəni Dövlət 
Dumasındakı vəziyyət narahat edir. Müsəlmanlardan ibarət deputat qrupunun 
müəyyən işlər görəcəyinə ümid var. Deputatlar da az fəallıq göstərmir. Müsəlman 
deputatlar Dövlət dumasında müxtəlif fraksiyaların—kadetlərin, oktyabristlərin, 
mərkəz qrupun yaratdığı «bloka» daxil olublar. «Blokun» qarşıya qoyduğu məsələ 
budur: ölkənin mərkəzləşdirilməsi üçün əhalinin əhvalını yüksəldib hökumətlə 
birləşmək lazımdır. 
Məmməd Əmin Rəsulzadə müsəlman deputatların bu proqressiv əhvallı 
«bloka» daxil olmasını nəyə görə müdafiə edir? Səbəb budur: onların diqqətini 
müsəlmanların ehtiyaclarına yönəldib, müəyyən imtiyazlar əldə etmək, Rus 
ictimaiyyətinin «bloka» daxil olan bu açıq fikirli adamları, şübhəsiz ki, 
müsəlmanların müəyyən istəklərinə biganə qalmayacaqlar. 
Məmməd Əmin Rəsulzadə bununla əlaqədar olaraq «Dövlət dumasının 
açılışı» məqaləsində yazırdı: 
«...Müsəlmanlar nə istəyirlər? 
İstəyirlər ki, müsəlman olduqlarına görə onları tapdalamasınlar. Onları 
müsəlman olduqlarına görə bürokratçılığa dözməyə məcbur etməsinlər. 
Onların dili, dini hər cür təzyiqdən azad olsun. 
Məgər müsəlmanların bu istəklərinin təmin edilməsi vətənin müdafiəsində 
dayanan və bundan sonra da hər vasitə ilə vətəni qoruyacaq vətəndaşların 
patriotluğuna mane olurmu?» 
Məmməd Əmin Rəsulzadə Dövlət duması yolu ilə xalqa müəyyən hüquqlar 
verilməsi uğrunda öz yazıları ilə mübarizə aparırdı. 
«Açıq söz» cəmiyyətin yaralarına toxunur, sağlamlıq, xilas olmaq yollarını 
göstərirdi. O əzilən, inildəyən müsəlmanın ağrısı ilə yaşayırdı. Qəzet istismarda 
olan Azəri türkünün səsini batmağa qoymur, ucaldırdı. 
Məmməd Əmin Rəsulzadənin hürriyyət və millətçilik, türklük ruhu ilə 
yazılan məqalələri «Açıq söz»ün səhifələrini işıqlandırırdı. 
«Açıq söz» artıq sarsılan, yıxılmağına cəmi bir il qalmış imperiya əsarəti ilə 
ciddi mübarizə aparırdı. 
«Açıq söz» qəzetini xatırlayan adamlar həm də Məmməd Əmin 
Rəsulzadənin bütün ömrü boyu apardığı Azərbaycan davasının tərəfdarlarıdır: 
Süleyman Təkinər: 
«...«Açıq söz» bütün rus məhkumu türklərin də qurtuluş davasını təbliğ 
etmiş və yenə 1917-ci il ümumrusiya müsəlmanlarının Moskva konqresində onu 
müdafiə və qəbul etdirib, bütün məhkum türklərin qurtuluşunu hədəf tutmuşdur». 
Abdulla Battal Taymas: 
«M. Emin bəyi vaxtilə çıxarmış olduğu («Açıq söz») qəzetəsi vasitəsi ilə 
qiyabən də tanıyırdım. Bu qəzet kiçik həcmli olsa da, yeni bir ruh daşıyan fikir 
46 
 
qəzeti idi. Zəngin neft məmləkəti olan Bakıda «Həyat», «İrşad», «Təzə həyat», 
«İqbal» və bu kimi böyük həcmli qəzetlər də vardı. Ancaq bunlar «Açıq söz» kimi 
bir dava, bir əməl qəzeti sayılmazlardı». 
Mirzə Bala: 
«...Bu tərifə görə Rusiya imperatorluğu daxilindəki türklər, o cümlədən 
azərbaycanlılar, hakim rus millətiylə heç bir münasibəti və bağlılığı olmayan ayrı 
və müstəqil milli bir mövcudiyyətdir. Onlardan ayrı dilləri, ədəbiyyatları, 
xristianlıqdan başqa bir dinləri, adət və ənənələri, parlaq tarixi və mədəniyyət 
əsərləri ilə müstəqil milli varlıq olan bu türklərin qurtuluş davası Rəsulzadə 
tərəfindən toplu ələ alınmış və «Müsavat» partiyası ilə bu partiyanın orqanı olan 
«Açıq söz» qəzeti, bu hərəkatın ələmdarı olmuşdur». 
Abdul Vahab Yurdsevər: 
«Emin bəyin «Açıq söz»ü Azərbaycanda çıxan digər qəzetlərdən çox fərqli 
idi. Digər qəzetlərimiz ümumiyyətlə dini və bəzən də milli vəhdət fikri üzərinə 
məhəlli bir intibah hərəkəti vücuda gətirməyə çalışarkən, «Açıq söz» elmi bir 
tərzdə işlənmiş modern bir türkçülük cərəyanını təmsil ediyor və gərək siyasi, 
gərəksə ictimai sahələrdə açıq və mütəhhəs bir müğadilə proqramını irəli sürürdü. 
Sırf gənc qələmləri yetişdirməkdən ötrü, Emin bəy «Açıq söz»də bir «açıq 
sütun» yeri ayırmışdı. Bu «açıq sütun» hal-hazırda məmləkət daxilində və 
xaricində Azərbaycan davasını sədaqətlə müdafiə edən bir çox mühərrirlərə 
məktəb vəzifəsini görmüşdür». 
 
*** 
 
Ayağı çarıqlı, ürəyi atəşli Azəri türkü! Qəlb istəyinin həyatda işıqlanmağına 
az qalıb. Səni neçə illərdir ki, odlarda yandırıb cismini külə döndərən imperiya 
yıxılmaqdadır. Rişələri qırılıb çürüyən ağac torpaqda dayana bilərmi? Torpaq heç 
zaman zülm bitirmir! Torpaq toxum cücərdir. Qoynunda bəsləyib böyütdüyü 
toxumun qan hərisi kimi məzlumların canına daraşacağını hardan bilsin? Belə 
xəyanətkar bəhrə verən toxumun kökünü sonradan gec də olsa çürüdür torpaq. 
...O gün yaxınlaşırdı. Xalqın qanını sorub işgəncə ilə içərisini dağlayan 
imperiya ağacı kökündən qopmuş halda yerə yıxılırdı. 
Bu xəbəri eşitdiyi gün sevincindən qanadlanmışdı. Xalq əsarətin, istibdadın 
yırtıcı ağzından xilas olmuşdu. Türk xalqlarının qatı düşməni olan çar Rusiyası 
hökmranlığına son qoyulmuşdu. Üç yüz illik bir sülalənin hakimiyyəti bitmişdi. Bu 
əsarət qoxulu sülalənin qanlı qılıncı yüz ildən çox Azəri türklərinin başı üzərində 
oynamışdı. İmperiyanın qorxunc və heybətli toxumunu qanında gəzdirən bu çarlıq 
sülaləsi hansı oyunlardan çıxmamışdı? Necə qanlar töküb, faciələr törədib 
müstəmləkəçiliyini qoruyub saxlamışdı! 
Budur, indi sona yetdi hər şey. Həyatda daimi nə var ki? İnsan da, 
hakimiyyət də, hökmranlıq da, yaxşı da, pis də hamısı bir gün gəlib axır nöqtəyə 
47 
 
çıxır. Zalım dünya yalnız «gəliş» tərəfdarı deyil ki, o «gedişi» də sevir, eyni 
məhəbbətlə də yola salır. Zalımlıq və qaniçənliyin qurtaracaq bir günü var. Amma 
insan, yazıq insan, dünyanın ömrüylə müqayisədə çox az yaşayan bu əzabkeş 
varlıq bir gün görə bilmir. 
Düşünürdü. Qəribə hisslər, duyğular bürümüşdü içərisini. Eşitdiyi bu xəbər 
onu irəliyə, hələ qarşıdan tam çəkilib getməmiş qaranlıq duman qatını yox etməyə 
çağırırdı. Onu beş ildən çox böyüdüyü torpaqdan didərgin salan, günlərlə soyuq 
həbsxanada yaşadan bir rejim devrilmişdi. Amma çəkdiyi əzablara məhz bu günün 
şahidi olduğuna görə heyifslənmirdi. Daha da sevinirdi. 
Məmməd Əmin Rəsulzadə çar imperiyasının yıxılmaq xəbərini eşidib 
sevinəndə 1917-ci ilin fevral ayı idi. 
Elə həmin gündən «müsavatçı» dostlarını başına toplayıb qəti fikir  irəli 
sürdü: Azərbaycana muxtariyyət verilməlidir. Bütün hüquqları indiyə kimi 
tapdanıb əlindən alınmış xalq muxtariyyət şəklində yaşamalıdır. Bu günə kimi 
yalnız milli mədəni hüquqlar qazanmağımız uğrundakı mübarizə indi milli-mahallı 
muxtariyyətlə aydınlaşmalıdır. Milli-mahallı muxtariyyət xalqı torpağının da sahibi 
edir. 
Bir Ģikayət. Az sonra Məmməd Əmin Rəsulzadə bu işıqlı fikirlərinə görə 
hücumlara məruz qalacaqdı. Hələ yatmış, qəflət yuxusundan oyanmamış adamlar 
olacaqdı ki, onu günahlandıracaq, yeni tapdanmış hüquqların əldə olunması ilə 
kifayətlənmək istəyəcəkdilər. Bunu xalqın öz içərisindən çıxanlar edəcəkdi. 
Yuxarıdan çar imperiyasını devirib hakimiyyətə gəlmiş burjua-demokratik ruhlu 
ruslardan bir qrupu isə «bölünməz Rusiya»nı əllərində möhkəm saxlamağa 
çalışacaqdılar. Yeni hökumətin başında dayanan Kerenski ilə də çox sonralar ciddi 
mübahisələri olacaqdı. Sonrakı mühacirət dövründə Məmməd Əmin Rəsulzadə 
Kerenskini «Bölünməz Rusiyanı» müdafiə etməkdə günahlandıracaq, yazdığı 
əsərlərində onun ideyalarının müstəmləkəçilikdən başqa bir şey olmadığını sübuta 
yetirəcəkdi. 
Onların arasında elə həmin ildən başlayan bu dava otuz ilə kimi davam 
edəcəkdi. 
1917-ci ilin aprel ayında Bakıda Qafqaz müsəlmanlarının qurultayı oldu. 
Qurultay bütün Qafqaz müsəlmanlarının həyatında mühüm rol oynayan bir qərar 
çıxardı. 
Bu haqda Məmməd Əmin Rəsulzadə özü belə yazırdı: 
«—Bakıda nisanın 15-də ilk dəfə olaraq «qurultay namilə Qafqaziya 
müsəlman konqresi toplanıyor. Qurultay hər şeydən əvvəl və hər məsələdən daha 
qızğın bir surətdə azad Rusiyanın alacağı mətlub şəkli idarəni müzakirə etdikdən 
sonra aşağıdakı qərarı çıxarıyordu: 
«A — Qafqaziya müsəlman qurultayı milli-siyasi məqsədə aid məsələni 
müzakirə edərək müsəlman qövmlərinin mənafeyini ən ziyadə təmin edən Rusiya 
48 
 
şəkli idarəsinin məhəlli federasion əsası üzərinə qurulu cümhuriyyət müctəmeyi-
inam olduğunu qəbulə qərar verir». 
«B — İslam dinində olan bütün qövmlərin ruhani və mədəni irtibatını 
nəzərə alaraq Qafqaziya müsəlman qurultayı bütün Rusiya müsəlmanları üçün vəzi 
qəvanin səlahiyyətinə malik ümumi bir idarə təşkilini lazım görür». 
1917-ci ilin may ayı idi. Bakıdan hərəkətə başlayan qatar neçə gün idi ki, 
Moskvaya gedirdi. 
Bu onun Moskvaya ilk gəlişi idi. Sonradan bu şəhərə yenə yolu düşəcək, 
hətta bir müddət burada mühacirətdə —nəzarətdə yaşamağa məcbur olacaqdı. 
Sonralar həmişə nifrətlə yada salacağı, qızıl totalitarizmin yuvası 
adlandıracağı bu şəhərdə həmin ili mühüm bir qurultay keçirilirdi: Rusiya 
müsəlmanlarının qurultayı. 
Bu qurultayda o, öz parlaq çıxışı, dərin zəkası, ağlı ilə hamını—qurultaya 
toplaşan 700 adamı heyrətdə qoyacaqdı. Əzilən müsəlman və türk dünyasının 
düşdüyü möhnət quyusundan çıxmaq və azad nəfəs almaq yolunu güclü məntiq və 
vahid ideya xətti ilə izah edəcəkdi. Qurultayda ona qarşı əks duranlar da olmuşdu. 
Yüzə kimi adam başqa mövqedə dayanıb, onun ideyasını qəbul etməmişdilər. Bəs 
nə deyirdi bu adamlar—islamçı-sosialistlər cəbhəsində duranlar hansı ideyanın 
tərəfdarı kimi çıxış edirdilər? 
Bu adamlar yeniləşmiş Rusiyadan yalnız «milli-mədəni muxtariyyət» 
almaqla kifayətlənirdilər. Onların əqidəsincə Rusiya bu əsaslar üzərində, yəni 
bütün xalqlara öz mədəniyyətini, dinini inkişaf etdirmək imtiyazları vermək 
əsasında qurulmalıdır. Milli-mədəni muxtariyyətlə onlar kifayətlənirdilər. 
Məmməd Əmin Rəsulzadə bu fikri qətiyyən qəbul etmirdi. O «milli-mədəni 
muxtariyyət» mübarizəsi dövrünün artıq ötüb keçdiyini yaxşı bilirdi. Çünki özü on 
beş illik siyasi mübarizəsində az belə tələblər irəli sürməmişdi. Xalqın doğma 
dilində məktəb açılması, qəzet, kitab çap edilməsi, fikir, düşüncəsinin boğulması 
halları ilə çox döyüşmüşdü. İndi yaxşı başa düşürdü ki, üç yüz illik bir monarxiya 
üsul-idarəsinin devrildiyi şəraitdə yalnız bu tələblə kifayətlənmək xalqın yenə 
əsarət altında inildəməyi deməkdir. Moskva Moskvalığında qalırdı. Dəyişən yalnız 
onun rəngi, bir də əyninə geydiyi paltar idi. İçəri hökmü, siyasəti yaşayırdı hələ. 
Məhkum xalqlar yenə onun tabeliyində can verirdi. Bəs əsarətdən qurtarmaq yolu 
nədən başlayırdı? Hansı yolla xalqı işığa çıxara bilərdi? 
Torpaq, yalnız torpaq bu əsarətdən xalqı xilas edərdi. Torpağı özününkü 
olmayan xalq əsarət buxovundan da xilas ola bilməz. Xalq özü torpağını idarə 
etməlidir. 
Bütün düşündüklərində və qəti proqram kimi irəli sürdüyü bu fikirdə «vahid 
və müstəqil Azərbaycan» ideyası formalaşırdı. Növbəti atacağı addım Rusiyadan 
tam ayrılıb müstəqil yaşayan «Azərbaycan» olacaqdı. 
Hələlik bu işıqlı ideyasını muxtariyyət qazanmaqda görürdü.  
49 
 
«Müstəqil  Azərbaycan» fikrini  indi ortalığa  atmaq olmazdı. Bundan ötrü 
hələ şərait yaranmamışdı. İndidən yatmış şiri oyadıb onu xalqın üstünə salmaq 
ağılsızlıq idi. Şirin içərisindəki «parçalamaq, hökm sürmək» istəyi ölüb 
getməmişdi. Şir təhlükəlidir, çox təhlükəlidir. Onunla oynamaq olmaz. İndiki 
şəraitdə şiri yalnız təmkinlə, yumşaq tədbirlə yola gətirmək lazımdır. 
Ağıllı, siyasətcil adam idi. Hadisələrin gedişini izləyib məntiqi  əsaslar 
çıxarmağı bacarırdı. Müxtəlif yerlərdə keçdiyi siyasi  mübarizə məktəbi onu 
möhkəmləndirmişdi. 
Hələ 1917-ci ilin mart ayında çar hakimiyyəti devriləndən az sonra 
Daşkənddəki dostlarından birinə məktub yazmışdı. Məktubda yazdığı sözlər onun 
uzaqgörən siyasətindən, bütün  türklərə  istiqlaliyyət qazandırmaq istəyindən xəbər 
verirdi.  Məktubda yazırdı: «Bizim türklük davamızla birlikdə bir də Qafqasiya 
məsələsi vardır. Onsuz ötüşə bilmərik. Məsələ  Rusiyanı parçalamaqdan ibarətdir. 
Ondan sonra biz özümüzü və bir-birimizi taparıq». 
1917-ci ilin martında yazdığı məktubda Məmməd Əmin Rəsulzadə məntiqi 
siyasət irəli sürürdü: Rusiyanı parçalamaq! Bəs necə parçalamaq? Rusiyanı güc və 
zorla dağıtmaq mümkün deyil. Burda yeganə yol onu xalqlara muxtariyyət 
verməyə məcbur etməkdir. Ayrı-ayrı xalqların muxtariyyət şəklində yaşaması 
Rusiyanın parçalanmasına və tezliklə məhkum xalqlar üzərindəki ağalığına son 
qoyur. 
...Buna görə də Rusiya İsveçrə sistemi halında ayrı-ayrı milli dövlətlərdən 
ibarət federativ bir cümhuriyyət olmalıdır. Məmməd Əmin Rəsulzadə Qafqaziya 
müsəlmanlarının Moskva qurultayında irəli sürdüyü bu fikrin qələbəsinə də nail 
oldu. Qurultayda iştirak edən 700 nümayəndədən 600-ü onun «muxtariyyət» 
ideyasına səs verdi. Qalan yüz nəfər isə razılaşmayıb etiraz etdilər. Səs çoxluğu ilə 
Məmməd Əmin Rəsulzadənin təklifi qəbul olundu. 
Qurultayda onun fikrinə qarşı çıxıb, «milli dövlətlərə bölünmək Rusiya 
müsəlmanlarını parçalayacaq» fikrini ortaya atanlara Məmməd Əmin Rəsulzadə 
belə cavab vermişdi: 
«—Bu hərəkət türk-müsəlman birliyini parçalamayacaqdır. Milli dövlətinə 
qovuşacaq olan hər bir türk eli coşğun bir türk irmağıdır. Bu irmaqlar yenə türklük 
dənizinə qədər axacaq və orda  birləşəcəkdir. 
Biz türkük və türklərin oğullarıyıq. Böylə olduğumuz üçün qürur 
duymalıyıq. Biz türkün mənliyindən bir türk kulturu yaratmaq istəyirik. Buna 
məcburuq. Rusiyadakı 30 milyon müsəlmandan 29 milyonunun türk olduğunu 
unutmamalıyıq. Rusiyadakı türk xalqı yüz illərdən bəri bölünmüşlərdir. Fəqət indi 
sadə birləşmə istəyində deyil, eyni zamanda öz milli mövcudiyyətini qəbul 
etdirmək istəyində olan niyyətlərini hayqırmaqdadırlar». 
Qurultayda Məmməd Əmin Rəsulzadənin çıxışı alqışlarla qarşılandı. Bir 
qırğız şairi isə ona məhəbbətini bildirib çıxışına şer qoşdu. 
50 
 
Məmməd Əmin Rəsulzadənin Moskva qurultayında irəli sürdüyü daha bir 
fikir də hamının ürəyincə idi: Azərbaycan, Qafqaziya, Türküstan, İdil-Ural, Krım 
və Sibir türklərini birləşdirəcək bir türk federasiyonu yaratmaq. 
Həmin o qurultayın iştirakçılarından biri olan professor Zəki Vəlidi Toğan 
sonradan bu sözləri yazırdı: 
«...15—20 gün sonra Daşkənddən Moskvaya gəldik. Orda toplanan 
ümumrusiya müsəlmanları qurultayına azərbaycanlı Əli Mərdan bəy Topçubaşov 
rəyasət ediyordu. Emin bəy qonuşuyordu. Bütün konqreyə azərbaycanlıların hakim 
olduğu görünür və Azərbaycan liderlik edirdi. Emin bəyin sıx-sıx alqışlanan qayət 
sarih və sarih olduğu qədər də beliğ və həyəcanlı danışması 700 kişilik konqre 
əzasından 600-nü onun proqramı ətrafında birləşdirdi. Əgər 700 kişi içərisində 
Emin bəy və arkadaşları olmasaydılar, konfrans istiqlal və muxtariyyət tezisinə rəy 
verməzdi». 
Rus məhkumu millətlərin qurtuluş liderlərindən biri olan Cəfər Seyidəhməd 
Krımər sonralar Məmməd Əmin Rəsulzadəyə göndərdiyi bir məktubda o hadisəni 
belə xatırlayırdı: 
«Sizi şəxsən 1917-də, Moskva Konqresində tanımaq bəxtiyarlığına nail 
olmuşdum. Bütün Rusiya müsəlmanlarının xatirəsini daima rəhmətlə anacağı Əli 
Mərdan bəy Topçubaşovu da hörmətlə orada salamlamışdım. Bilxassə, 
Azərbaycanımızın siz əziz övladları, o qurultayın düşüncə və həyəcanına ən 
qüvvətli təsir göstərdiniz. Başçılıq etdiyim Krım heyəti də o dövrdə, sizlər kimi 
Rusiyanın federasion əsasında qurulmasına tərəfdardı. Bu görüş birliyi tezisimizi 
ən müvəffəqiyyətli şəkildə azərbaycanlı qardaşlarımızın təsbit və sizin ən yüksək 
həyəcan, müstəsna bir bəlağətlə müdafiə etmiş olmanız o sırada açıq ifadə 
edilməmiş olmasına rəğmən «Türk yurdu» ilə təşriki məsainizdən türkçülüyünüzə 
inanmış olan məni sizə yalnız fikrən deyil, ruhən də, qəlbən də bağlamışdı». 
Qurultaydakı çıxışdan sonra Məmməd Əmin Rəsulzadə Rusiyadakı bütün 
türklərin hörmət və nüfuzunu qazanır. Elə bunun nəticəsi idi ki, Məmməd Əmin 
Rəsulzadə həmin ili Azərbaycan və Türküstandan Rusiya parlamentinə millət 
vəkili seçilir. 
Məmməd Əmin Rəsulzadə bütün Rusiya əsarətində məhkum olan türklərin 
istiqlaliyyəti uğrunda çalışırdı. 
Bir xatirə. Bir gün gələcək, Məmməd Əmin Rəsulzadə işıqlı həyatdan 
köçəcək. Həmin o matəm günündə İstanbul qəzetlərindən biri Məmməd Əmin 
Rəsulzadənin bütün əzilən türklərin qızğın mülafiəçisi olub, ömrünün sonuna kimi 
bu yolda mübarizə apardığını belə yazacaqdı: 
«Məmməd Əmin Rəsulzadə rus əsarətindəki türklərin qurtulub birər  milli 
dövlət quracaqları  haqqındakı tezisini ideologiya halına gətirmiş və bütün ömrünü 
bu qayəyə həsr etmişdir». 
Rus əsarətindəki türklərin yüksək inamını və məhəbbətini qazananda onun 
otuz üç yaşı vardı. 
51 
 
«Müsavat»ın səsi. Yaşıl ümidli «Müsavat» işləyirdi. Xalqın azadlıq və 
istiqlaliyyət uğrundakı mübarizəsinin işığına çevrilmişdi. Çar təqiblərindən yaxa 
qurtaran «Müsavat» indi açıq fəaliyyət göstərirdi. 
Gəncədə isə Nəsib bəy Yusifbəylinin başçılıq etdiyi «Türk ədəmi 
mərkəziyyət» partiyası böyük nüfuza malik idi. 
Məmməd Əmin Rəsulzadə Nəsib bəy Yusifbəylinin bir neçə il əvvəldən—
Nəsib bəy Gəncə bələdiyyə idarəsində çalışdığı zamanlardan tanıyırdı. Nəsib bəy 
dövlət işi ilə bağlı hər dəfə Bakıya gələndə «Açıq söz» qəzetinə baş çəkər, onunla 
görüşərdi. Nəsib bəyə milli qeyrətli, yüksək savadlı ziyalı olmasına görə böyük 
hörməti vardı. Nəsib bəy Bağçasarayda çıxan «Tərcüman» qəzetinin redaktoru 
İsmayıl bəy Qaspirallının qızı Şəfiqə xanımla evlənmişdi. 
1917-ci ilin aprel ayında Bakıda Qafqaz müsəlmanlarının qurultayı 
keçirilirdi. Qurultayda aralarında bir söhbət oldu. Razılığa gəldilər ki, «Müsavat»la 
«Türk ədəmi mərkəziyyət» partiyası birləşsin... 
Məmməd Əmin Rəsulzadə bu partiyaların birləşdirilməsi işini Məmməd Əli 
Rəsuloğlu ilə Abbas Kazımzadəyə tapşırdı. 
Məmməd Əli Rəsuloğlu xatırlayırdı: 
«Türk ədəmi mərkəziyyət» partiyası ilə «Müsavat» partiyasının birləşməsi 
məsələsinin Nəsib bəylə görüşüb həll edilməsini Emin bəy Abbas bəylə mənə 
həvalə etdi. Nəsib bəylə bir mehmanxanada qaldıq. Bir sıra müzakirədən sonra bu 
iki partiyanın birləşməsi qərarını verdik. Partiyanın adı haqqında Nəsib bəy partiya 
adının «Türk ədəmi mərkəziyyət firqəsi müsavat» qoyulmasını təklif etdi, biz də 
qəbul etdik. Söhbət arasında Nəsib bəy: «Bu qədər uzun sözü kim söyləyəcək, ilk 
zamanlarda bu ad böylə gedər, bizim arkadaşlarımız da məmnun olarlar. Zaman 
keçdikcə qısalaraq «Müsavat» partiyası adını alar dedi. Həqiqətən də öylə oldu». 
Nəsib bəy Yusifbəylinin partiyası haqqında. Hələ 1906-cı ildə Gəncədə 
«Dram cəmiyyəti» adı ilə gizli bir təşkilat yaradılmışdı. 1917-ci ilə kimi fəaliyyət 
göstərən bu təşkilat çarın devrilməsindən sonra «Ədəmi mərkəziyyət» adı ilə açıq 
fəaliyyətə başlamışdı. Nəsib bəy Yusifbəylinin başçılıq etdiyi bu partiya 
fəaliyyətində hansı prinsipi əsas götürmüşdü? Partiyanın əsas məqsədi rus 
məhkumu olan türk ellərinin geniş məhəlli muxtariyyət qazanmağı idi. Partiya 
bununla əlaqədar Gəncədə böyük işlər görürdü. Həmin vaxtlar partiyanın işinə 
mane olan bir çox qüvvələr vardı. Ermənilər ruslarla dil tapıb (həmişə olduğu kimi) 
bir qrup yaratmışdılar. Sosialist əhvallı digər qüvvələr də «Türk ədəmi mərkəziyyət 
firqəsinə» qarşı mübarizə aparırdılar. Bunların içərisində ən qorxulu mövqe tutanı 
bir qrup qatı dindar idi. Onlar hər vasitə ilə Nəsib bəyi və onun partiyasını 
ləkələyib xalqın gözündən salmağa çalışır, belə şayiələr yayırdılar: «Nəsib bəy bir 
kitab yazaraq  (firqə proqramına işarə edilirdi) bu kitabda artıq Qurani-Kərim 
əskimiş, şəriət bizi idarə edə bilməz deyir». 
Qatı dindarları müdafiə edənlər də çoxdu. Əksəriyyəti belə fikir irəli 
sürürdü ki, əgər rus idarəsi yıxılıb dağılıbsa onda işlərimizi şəriətə görə aparaq. 
52 
 
Nəsib bəy bu çətin vəziyyətdən çıxmaq yolunu tapmışdı. Və demişdi ki, 
bundan sonra siyasət adamları din işlərinə, dindarlar da siyasət adamlarının işinə 
qarışmasın. Nəsib bəyin bu təklifi qəbul edilmişdi. 
Məmməd Əmin Rəsulzadə dostu Nəsib bəyin çətinliklərini, hansı 
qüvvələrlə toqquşub, sıxıntılar keçirdiyini yaxşı bilirdi. Sonradan vətənindən 
didərgin düşəndə, azad Azərbaycan hökumətinin bütün rəhbərləri dünyaya göz 
yumanda, yalnız o sağ qalanda dostu Nəsib bəy Yusifbəylinin ölüm günündə 
xatirəsini yada salmaq üçün hər il Ankaradakı milli kultur mərkəzinə gələcək, 
Azəri gənclərinə «müsavatçı» dostundan ağrı və səmimiyyətlə danışacaqdı. 
Məqalələrinin birində isə Nəsib bəyin Gəncədəki o çətin, amma şərəfli 
fəaliyyətindən belə yazacaqdı: 
«Nəsib bəyin Azərbaycan istiqlalındakı və istiqlal hərəkatındakı rolu sadə 
nazirliklə və baş vəkalətdə bulunduğunu söyləməkdə ifadə edilə bilməz. Onun 
hərəkatındakı həqiqi rolu sonra tutduğu bu rəsmi mövqelərdən çox daha əvvəl 
başlamışdır. Bu rol onun Gəncədə 1917-ci ildə «Türk ədəmi mərkəziyyət xalq 
firqəsi» namiylə təsis edilən siyasi Azərbaycan firqəsinin təşkilinə təşəbbüs 
etməsiylə başlayır. Azərbaycan ideyasını siyasi bir mətləb maddəsi şəklində 
formula etmək şərəfi mərhum Nəsib bəyindir». 
1917-ci ilin iyun ayında «Müsavat» partiyası ilə «Türk ədəmi mərkəziyyət» 
partiyası birləşib «Türk ədəmi mərkəziyyət partiyası müsavat» adlandı. Partiyanın 
mərkəzi Bakıda qaldı. Gəncədə isə bir şöbə olaraq fəaliyyətini davam etdirdi. 
Birləşmiş  «Müsavat» partiyasının birinci qurultayını keçirib yeni proqramını qəbul 
etmək lazım idi. 
Məmməd Əmin Rəsulzadəni indi ən çox narahat edən «Müsavat»ın iş 
xəttini dəyişən zamana uyğunlaşdırmaq idi. 
«Müsavat» partiyasının ilk  qurultayı 1917-ci ilin oktyabr ayında oldu. 
Qurultayda 500-ə yaxın nümayəndə iştirak edirdi.  Qurultay 76 maddədən ibarət 
partiyanın yeni proqramını qəbul edirdi. Partiyanın proqramında bu məsələlərə 
üstünlük verilmişdi: 1) Dövlət və muxtariyyət; 2) Milli məsələlər; 3) Dini 
məsələlər; 4) Həqqi əhliyyət; 5) İqtisad və maliyyə işləri; 6) Torpaq məsələsi; 7) 
İşçi məsələsi; 8) Ədliyyə məsələsi. 
«Müsavat»ın proqramında dövlət və muxtariyyət təşkilati məsələsi kəskin 
olaraq bu şəkildə qoyulmuşdu: 
«Rusiya dövlətinin şəkli idarəsi, milli-məhəlli muxtariyyət əsası üzərinə 
qurulu xalq cümhuriyyətindən ibarət olmalıdır». 
     «Müsavat» partiyasının   proqramı  böyük tərəqqi və  inkişaf proqramına 
bərabər idi. Burda illərdən bəri əsarətdə çırpınan xalqın arzu və istəkləri, yaşamaq 
haqqı, elm, bilik qazanmaq cəhdi qabarıq şəkildə verilmişdir. 
..Beş yüz adamın iştirak etdiyi «Müsavat» partiyasının birinci qurultayında 
otuz üç yaşlı Məmməd Əmin Rəsulzadə Mərkəzi Komitənin sədri seçilir. 
53 
 
İslami əsaslı müsavata türkçü bir quruluş verən Məmməd Əmin Rəsulzadə 
lideri seçildiyi partiyanın qurultayında deyir: 
«Yalnız din birliyi müasir məna ilə bir millət təşkil edə bilməz. Milliyyəti 
təşhis edən müştərək əlamətlərin başlıcası dil, din, adət və ədəbiyyatdır. Bu 
nöqteyi-nəzərdən bütün türklər bir millətdir. Təbii milli olduğu, milliyyətində 
yalnız dinlə deyil, başlıca din üzərinə müstənit hərsən təəssüs eylədiyi qənaətiylə 
biz bu günkü haliylə müttəfiq bulunan geniş türk dünyasının bir gün gəlib müttəhit 
və müttəfiq bir türk aləmi təşkil edəcəyinə inanırıq. 
Milli istiqlala malik olmayan bir millət, hürriyyət və hərsini də hifz edə 
bilməz. İnsanlara hürriyyət, millətlərə istiqlal». 
...Amma dünya dəyişmişdi.  
«Müsavat»ın birinci qurultayının keçirildiyi vaxtda, istiqlaliyyət və 
hürriyyətə doğru daha inamlı addımlar atıldığı zamanda xalqın bütün istək və 
arzularını boğub məhv edəcək bolşeviklər hakimiyyətə gəlmişdi.  
Kerenski hökuməti yıxılmış, Lenin hökmranlığa başlamışdı. 
İlkin zamanlar Lenin hökuməti yağlı vədlər verir, məzmununa özünün heç 
zaman əməl etmədiyi dekretlər qəbul edirdi. Nəzəriyyədə hər fikri gözəl səslənən 
Lenin siyasəti həyatda tamam başqa şeyləri deyirdi. Xalqlara azadlıq vəd edən 
Lenin hökuməti əslində istismar və ətalətin yeni formasına — terror, qətl yolu ilə 
hakimiyyəti möhkəmlətməyə keçmişdi. Sakit və təmkinlilikdən uzaq olan, yalnız 
qışqırmağı, başaldadan, «eşq olsun», «urra» sədalarına üstünlük verən bolşeviklər 
Leninin liderliyi ilə adına «proletar, fəhlə, kəndli hökuməti» deyilən bir quruluşun 
möhkəmləiməyinə çalışırdılar.  
Bolşeviklər qorxunc bir ideya ilə silahlanmışdılar. «Proletar və fəhlə-kəndli 
hakimiyyəti» adı altında gizlənib özlərinin hegemonluqlarını yaradırdılar. Sonrakı 
həyat təcrübəsi göstərdi ki, bu adamların əsas məqsədi əslində hakimiyyətə çatmaq 
idi. Əgər onların niyyəti azad və demokratik prinsiplərə əsaslanan quruluş 
yaratmaq idisə, onda nəyə görə «hegemonluq, vahid partiyalılıq, yuxarıdan    
idarə» ideyalarını irəli sürürdülər. Cəmiyyətin inkişafına, tərəqqisinə təkan verən 
qarşıdurmadan, fikir müxtəlifliyindən qaçır, uzaqlaşırdı bolşeviklər.  Fikir ayrılığı 
olan yerlərdə güclü terror tətbiq edirdilər. İnsanların beynini yalançı vədlərlə, 
«işıqlı kommunizm»lə zəhərləyib özlərinin istismar alətinə çevirirdilər. İnsan 
ölümü onlardan ötrü adi yaşayış norması idi. 
Axan günahsız qanların, həyatına qəsd edilən minlərlə insanın faciəsi 
Leninin öz qəddar xarakterindən baş alıb gəlirdi. 
Məmməd Əmin Rəsulzadə Lenin başda olmaqla bolşeviklərin qorxunc 
oyuna başladıqlarını bilirdi. Bu oyunun ilk təhlükəsi erməni Şaumyanın noyabr 
ayında Bakıda yaradılan Bakı Xalq Komissarları Sovetinə sədr seçilməsi idi. Belə 
alınırdı ki, Bakı Petroqrad bolşeviklərinin—Lenin hökumətinin sərəncamına 
keçirdi. 
54 
 
Bolşeviklər vəziyyəti bir də onunla gərginləşdirmişdilər ki, hakimiyyəti ələ 
aldıqları gündən Kerenski dövründəki parlamenti buraxmış, hər yanda özbaşınalığa 
imkan yaratmışdılar. Belə vəziyyətdə onlar yalnız Bakının üzərində 
hakimiyyətlərini qurmağa çalışırdılar. 
Məmməd Əmin Rəsulzadəni bir məsələ də narahat edirdi. Şaumyan 
hökuməti Bakıda fəaliyyətə başladığı gündən erməni daşnakları ilə sıx əlaqəyə 
girmişdi və silahlı ermənilərin şəhərdə sayı getdikcə çoxalırdı. (Bu çoxalmanın 
qanlı partlayışı bir neçə aydan sonra olacaqdı). 
«Şaumyan hökuməti» bütün qüvvəsi ilə Azərbaycanın az əvvəl irəli sürdüyü 
«muxtariyyət» fikrini qəbul etmir, hətta buna istehza ilə yanaşırdı. Qurulan bu 
hökumət Bakının bütün sərvətinin Petroqrada daşınmasına xidmət edirdi. 
Şəhərdə vəziyyət çox gərgin idi. Demək olar ki, ikihakimiyyətlik 
yaranmışdı: Bir yanda şəhər bələdiyyə idarəsi, digər tərəfdə «Şaumyan hökuməti» 
hökmranlıq edirdi. Köhnə hökumətdən qalan rus əsgərləri də yerli əhaliyə—
azərbaycanlılara nifrət ruhunda idi. Bakı, başda Şaumyan olmaqla erməni 
daşnakların tabeliyinə keçirdi. 
Məmməd Əmin Rəsulzadəni ən çox ağrıdan «bolşevik» ruhlu 
azərbaycanlıların Şaumyanın oyunlarına göz yumub ona inanması idi. Görən bu 
bolşeviklər erməni daşnakların silahlanıb Bakıda çoxaldığını görmürdülərmi? 
Bakı təhlükədə idi.  
Bir qorxulu vəziyyət də vardı. Belə şəraitdə gürcülər, ermənilər öz 
ordularını yaratdıqları halda, azərbaycanlılar kənarda qalmışdılar. Bunun da səbəbi 
azərbaycanlıların əsgərliyə götürülməməyi idi. 
Bakının vəziyyəti ağır idi. Leninin ruhlandırdığı Şaumyan silahlı erməniləri 
başına toplayırdı. 
Məmməd Əmin Rəsulzadə sonradan Bakının üzərində hökmranlıq qılıncı 
tutan Lenin—Şaumyan oyununu belə xatırlayacaqdı: 
«...Qəribədir ki, «Müsavat» məfkurəsinə qarşı bu surətlə təhdidkar bir 
vəziyyət alan bolşevik hökumətinin Mavərayi-Qafqaziya müməssili Şaumyanın 
cibində rus işğal ordusunun təxliyə edilən Türkiyə ərazisi üzərində erməni 
muxtariyyətinin elanına aid Lenin imzası ilə mumzi bir dekret bulunuyordu. Bu 
dekretlə Şaumyan əsrlərdən bəri məzlum erməni millətinin bəklədiyi amali-
milliyyəni qüvvədən felə çıxarmaq üçün erməni müəssisə və təşkilatına yardım 
etməklə müvəzzəf idi». 
Qorxulu ġaumyan. Şaumyan türk qanına həris bir erməni idi. Bütün 
ermənilərə məxsus keyfiyyətlər onda da cəmləşmişdi: xəyanətkarlıq, türk millətinə 
nifrət, qorxaqlıq, özündən güclüyə yaltaqlanmaq, Rusiyanın «könüllü» qulu olmaq. 
Şaumyan heç də sonralar Mikoyanın və bəzi millət qanını itirib xalqına düşmən 
çevrilmiş azərbaycanlı bolşeviklərin deyib təbliğ etdiyi «Bakı proletariatının 
xilaskarı» deyil, Azəri türklərinin qaniçəni idi. Şaumyan ermənilərə məxsus taktika 
ilə mübarizəyə başlamışdı. Hər şeyi təmkinlə edir, rusun xoşuna gəlmək 
55 
 
mövqeyindən, eyni zamanda «məzlum ermənilərə» nə isə qazandırmaq istəyindən 
çıxış edirdi. Üzünə gizli niqab çəkmiş bu qorxulu erməni hələ 1903-cü ildə Leninlə 
ilk dəfə görüşəndə içərisində bir ümid işığı yaranmışdı: Leninin ətəyindən möhkəm 
yapışmaq. Çünki o, Leninin sərsəm fikir və düşüncələrində ermənilərə çox şey 
qazandıracağını düşünürdü. Doğrudur, çar Rusiyası ermənilərə az himayədarlıq 
etmirdi. Amma bu quruluş sarsılmağa doğru gedir və arxalanmalı qüvvə Lenindir. 
Təsadüfi deyil ki, Şaumyan öz hiyləgər fikirlərini, çarlıqdan tam ümid 
gözləmədiyini sonradan «Bakının erməni fəhlələrinə» məktubunda belə yazacaqdı: 
«—23 il bundan əvvəl müəllimimiz Fridrix Engels bir nəfər erməni 
xadiminə məktubda yazmışdı ki, erməni xalqının azadlıq gəmisi öz məqsədinə 
çatmaq üçün gərək türk despotizminin sitsillası ilə rus despotizminin xarabası 
arasından çox ehtiyatla keçsin». 
Şaumyan başqa erməni həmfikirləri kimi özünü Rusiyanı türklərdən 
qorumağa çalışan kimi göstərir. Bakıda tökdüyü nahaq qanlardan, minlərlə 
günahsız azərbaycanlının qətlindən sonra Rusiyaya məktublarının birində «əmi» 
adlandıracağı Leninə sevinclə belə bir teleqram da vuracaqdı: «Türkiyənin Bakı 
mərkəzini dağıtdıq». 
Şaumyanda ermənilərə məxsus olan rusa yaltaqlanmaq hissi çox güclü idi. 
Mənliyini istənilən zaman ayaq altına salıb kiməsə «əmi», «dayı» deməyi və 
bununla yerini möhkəmlətməyi bacarırdı. Bütün ömrü boyu Leninin icraçı quluna 
çevrilən Şaumyan öz himayədarına, türk torpaqlarının ermənilərə verilməsində ona 
köməklik göstərəcəyinə razı olmuş adama və onun həyat yoldaşı Krupskayaya necə 
də yaltaqlanıb «əmi», «bibi» deyirdi: «Əziz bibi və əmi! 
Sizin məktublarınız, məsləhət və göstərişləriniz həmişə mənim üçün hər 
şeydən əziz olmuşdur. 
Bibi, sizin məktubunuz o qədər qarmaqarışıq yazılmışdır ki, mən ondan heç 
nə başa düşmədim. Əgər elə zəruri bir şey vardısa, gec deyilsə, xahiş edirəm təkrar 
edin. Çox təəssüf ki, belə oldu», 
Xəyanətkar Şaumyan «əmi»sinə, «bibi»sinə arxayınlaşıb çox fitnələr 
törədirdi. «Əmi»si onun bu yaltaqlıq və sədaqətini sonradan boş qoymayacaqdı. 
Onu istəyinə çatdırıb «məzlum xalqına» Azərbaycan torpaqlarını bəxşiş edəcəkdi. 
Məmməd Əmin Rəsulzadə bu fitnəkar ermənini hələ çoxdan—1905-ci ildən 
tanıyırdı. Onun hansı əqidəyə malik olduğunu da yaxşı bilirdi. Hələ 1918-ci ildə 
Şaumyan onunla görüşüb qurduğu «oyuncaq» hökumətdə iştirakını təklif etmişdi. 
Məmməd Əmin onun istəyini rədd etmişdi. Əvvəla, yaxşı başa düşürdü ki, 
Şaumyan onu və «müsavat»ı istədiyindən bu təklifi etmir, məqsədi başqadır. 
Şaumyan «müsavat»ın xalq arasında geniş nüfuzundan çəkinir və bu qüvvənin 
təhlükəsindən sovuşmaq istəyirdi. Məmməd Əmin yaxşı dərk edirdi bu bic 
ermənini. Xəyanətkar Şaumyan şübhəsiz ki, Məmməd Əminə bu təklifi edəndə 
böyük bir inam hissi duymuşdu. Və Məmməd Əmini də o biri azərbaycanlı 
bolşevikləri —Nərimanovu, Əzizbəyovu aldatdığı kimi azdırıb yoldan çıxaracağını 
56 
 
düşünürdü. Amma fikrində bərk yanılmışdı Şaumyan. İndi o beyni, əqidəsi, 
millətinin varlığından uzaq, Leninin ətəyindən yapışıb ayağı dəyən yeri öpməyə 
hazır olan azərbaycanlı ilə yox, bütün türk dünyasının istiqlaliyyət və azadlığını hər 
istəkdən üstün tutan saf bir Azəri türkü ilə qarşılaşmışdı. 
Şaumyan elə ilk söhbətdən Məmməd Əmin Rəsulzadənin ona «çəkilin 
Bakıdan gedin» fikrini çatdırmaq istədiyini anladı. 
Məmməd Əmin Rəsulzadə həmin o qarışıq dövrdə — Oktyabr inqilabı 
deyilən çevrilişdən az sonra, noyabrın 15-də Şaumyanın Bakıda Qafqazın 
fövqəladə komissarı təyin olunduğunu görəndə daşın hansı məqsədlə atıldığını 
bilmişdi. 
Bir ağrı. Hadisədən üç il sonra «Lenin-Şaumyan» oyununun əsl mahiyyəti 
açılacaqdı. Məlum olacaqdı ki, Leninin Şaumyanı Bakıya göndərməkdə başlıca 
məqsədi erməniləri, rusları türklərin bu iri sənaye şəhərinə doldurub «Türkiyə 
təhlükəsini» boğmaq və bir də neftə sahib olmaqdır. «Lenin-Şaumyan» oyununun 
bu fırıldaqçı niqabını yırtan isə Stalinin Məmməd Əmin Rəsulzadə ilə 1920-ci ilin 
noyabrında həbsxanadakı söhbəti oldu. Leninin bütün sirlərini və əsl simasını yaxşı 
bilən Stalin köhnə mübarizə dostu Məmməd Əmin Rəsulzadəyə həqiqəti deyir: 
«Bəli, haqlısınız, biz 1918-ci ildə buraya Şaumyanı göndərməyəcəkdik». 
Şaumyan açıqdan-açığa Məmməd Əmin Rəsulzadənin və «müsavatçıların» 
üzərinə hücuma keçmişdi. «Əmi»sinin — Leninin Rusiyadan göndərdiyi silahlarla 
erməniləri silahlandırıb Bakının küçələrində gəzdirən Şaumyan əməlli-başlı 
azğınlıq edirdi. 
Əli Mərdan bəy Topçubaşovun həmin o dövrdə dediyi bir söz Şaumyana 
çox təsir etmişdi. Bu sözdən içərisinə qorxu alovu dolmuş və həmməsləklərinə 
guya «ürək-dirək» verirmiş kimi demişdi: 
«...İş nə yerdədir? Yoxsa sizi «gəlmələrin» müsəlman səltənətində ağalıq 
etməsinə yol verməyəcəyi ilə müsəlman bəyləri və kapitalistləri adından hədələyən  
c. Topçubaşov qorxutmuşdur?». 
Şaumyanı ən çox qorxudan «müsavat» idi, onun lideri Məmməd Əmin 
Rəsulzadə idi. Bu ad onu həmişə qorxuya salır, həyəcanlandırırdı. Uşaqlıqdan 
«ağlama, türklər səsini eşidib qulağını kəsər» hədəsi ilə böyüyən Şaumyan 
Məmməd Əminin İran inqilabından keçdiyini, Türkiyə havasını udduğunu, milli 
qeyrətli coşğun bir Azəri türkü olduğunu yaxşı bilirdi. Başa düşürdü ki, Məmməd 
Əmin Rəsulzadə Leninin «proletariata azadlıq» ideyasının torunda çırpınan 
Nərimanovla, Əzizbəyovla və başqa aldanmış azərbaycanlılarla müqayisə edilə 
bilməz. Məmməd Əmin Rəsulzadə xalqın nicat yolunu Leninin ətəyində, 
Rusiyanın boyunduruğunda deyil, xalqın özündə tapırdı. Mübarizə yolunda sərt idi, 
möhkəm idi Məmməd Əmin. Şaumyan düşünürdü, fikirləşib çirkin əməlləri 
qarşısında qüvvətli sədd kimi dayanmış bu adamdan xilas yolu axtarırdı. Bu işdə 
ilkin addım «əmi»sindən —Lenindən öyrəndiyi təcrübə idi: yəni «əzilən fəhlə»nin, 
«əzilən xalqın» adından danışmaq. 
57 
 
...Məmməd Əmin Rəsulzadəyə ilk hücumunu belə başlayır Şaumyan: 
«...Tutaq ki, Rəsulzadənin özü inqilabi qayda-qanunun bərpası naminə milli 
polkların təşkilində şəxsən iştirak etsin, tutaq ki, onun subyektiv niyyətləri büllur 
kimi safdır, lakin obyektiv surətdə onun fəaliyyəti əks nəticə verəcəkdir. Ona görə 
ki, sinfin siyasəti bu və ya digər şəxsiyyətin yaxşı niyyətlərindən deyil, sinfi 
mənafelərdən irəli gəlir. 
Elə buna görə də «Müsavat» partiyasının nə kimi proqramı olmasına o 
qədər də əhəmiyyət vermirik». 
Şaumyan getdikcə səsini ucaldır, Rəsulzadənin mövqeyini sarsıtmağa 
çalışır. Məmməd Əmin Rəsulzadənin «biz müsəlmanların muxtariyyəti 
olmayacaqdır» fikrinə qarşı özünün əsassız, məntiqsiz sözlərini deyir. Məmməd 
Əmin Rəsulzadə haqlı olaraq yazırdı ki, indiki Rusiyanın siyasəti bizim 
muxtariyyət qazanmaq istəyimizlə uyğun gəlmir. Buna görə də bu işdə tam 
inadkarlıq isə bizə olsa-olsa bir yığın xarabalıq verə bilər. 
Şaumyan boş-boşuna hay-küy qoparırdı: 
«...Yox, vətəndaş Rəsulzadə, Qafqazı xarabalığa biz deyil, siz 
çevirəcəksiniz. Siz artıq onu xarabalığa çevirirsiniz». 
Məmməd Əmin Rəsulzadə «Lenin-Şaumyan» oyununun, bolşevik 
siyasətinin məkrli olduğunu, ermənilərin mənafeyinə xidmət etdiyini faktlarla 
sübuta yetirir. 
Şaumyan isə əsəbiləşir, narahat olur ki, Məmməd Əmin Rəsulzadə yatan 
xalqı oyadır, çirkin işlərinin həyata keçməyinə mane olur. Deyir: 
«Vətəndaş Rəsulzadə, sizə elə gəlir ki, bolşeviklərin Ermənistana və 
azərbaycanlılara münasibəti müxtəlifdir. Lakin siz dərindən və çox yanılırsınız». 
Şaumyan gəmidə oturub gəmiçi ilə savaşırdı. Bu ikiüzlü erməninin necə 
həyasız xarakterə malik olduğunu Məmməd Əmin Rəsulzadə nifrətlə düşünürdü. 
Bakıda müəyyən qayda-qanun yaratmaq fikrini irəli sürən müsavatçılara və 
xüsusilə də ona qarşı Şaumyan qaraçılıq edib deyirdi: 
«...Vətəndaş Rəsulzadə, indi sizin üçün də aydın olmalıdır ki, «qayda-
qanun» deyəndə siz məhz burjua-mülkədar «muxtariyyət»ini, burjua Romanov 
qayda-qanunu nəzərdə tutursunuz. İndi sizin üçün də aydındır ki, siz polkları 
şahsevənlərə qarşı mübarizə üçün təşkil etmirsiniz, çünki onlar heç də sizə «bir 
yığın xarabalıq bahasına» qayda-qanun yaratmaqda mane olmurlar, əksinə bir yığın 
xarabalığın köməyi ilə öz qayda-qanununuzu yaratmaqda yardım göstərirlər». 
Şaumyan açıqdan-açığa Bakını ermənilərin tam hakimiyyətinə salırdı. 
Yəqin ki, ermənilərin hamısının içərisində boş bir istək alovlanırdı: Böyük 
Ermənistan planımız baş tutur, Bakı əlimizə keçir. 
Lakin müsavat işləyirdi. Məmməd Əmin Rəsulzadənin liderlik etdiyi bu 
milli ruhlu partiya əldən alınmış Bakını qaytarmaq, erməni və rus tör-
töküntülərindən təmizləmək yollarını düşünürdü. 
58 
 
Azərbaycanlı bolşeviklər isə qardaşlığı, dostluğu təbliğ edir, Şura hökuməti 
romantikasından danışırdılar. Erməni və rusun bolşevizm libasına bürünüb 
Azərbaycan xalqına balta çaldığını yalnız ömrünün sonlarında başa düşən 
Nərimanov həmin qorxulu şəraiti belə «izah edirdi»: «Burda qalan rus, erməni, 
gürcü fəhlələri ilə birləşib bolşeviklərin məramnaməsi ilə hərəkət ediniz. Yoxsa bu 
«millətpərəstlər» sizləri bir-birinizdən ayırıb qüvvətinizi azaldacaqlar və bununla 
da sərmayədarlar üçün geniş meydan açacaqlar...». 
O, bu sözləri yazanda 1918-ci il yanvarın 31-i idi. 
Bu adamların günahı nə idi görən? Sonradan azad vətəni tar-mar olub 
Türkiyədə yaşayanda M. Ə. Rəsulzadə ağrılı-ağrılı, içərisi kəsilə-kəsilə deyəcəkdi: 
«Əcəba müsəlmanlığın, türk məhləsinin qəbahəti nə idi?». 
Doğrudan, axı bu adamlar hansı cinayəti etmişdilər? 
Ömrü, günü onsuz da əzab içində keçən cəfakeş bakılılar niyə ölüm alovuna 
atıldılar. Üzündə ismət, həya təbəssümü dolaşan o Azəri qızını niyə qətlə 
yetirdilər? Bu ağlayan, naləsi ilə daşı, divarı dindirən körpə niyə əlində süngü tutan 
adamı rəhmə gətirə bilmədi? Qarşısındakı insanın rəhm, mərhəmət hissi ölübmü? 
Yoxsa insanlıq cildinə girmiş bir şeytandır? Yox, o ermənidir. Türk qanına susamış 
ermənidir. O günlərlə ac-susuz qalmağı bacarar, bir damcı türk qanına dilini 
batırmasa yaşaya bilməz. Onun həyatının da, yaşayışının da mənası bu qanı 
tökməyindədir. Ona layla da çalanda, beşiyi başında nəğmə də oxuyanda bu 
sözlərlə oxşayıblar: «Türk qanı iç». «Böyü adam ol, insan ol» sözünün yerinə «türk 
qanı iç» deyiblər. O bütün ömrü boyu içərisindəki atəş yanğısını bu qanı içməyi ilə 
soyudub. O kinlidir, qorxuludur, türk qanına susamış bir varlıqdır. Gözlərində, 
sifətində əcaib nəzərə çarpmayan bir sehr var. Bu sehrlə səni aldadıb toruna salır, 
qan dənizində boğur. Səni görəndə gülümsünür. Halına yanan  kimi göstərir özünü. 
Amma inanma bu iblisanə canlıya. O qorxuludur. Onün nəfəsindən ölüm qoxusu 
gəlir, intiqam atəşi saçır. Ondan həmişə gözlə özünü. Yerlərin, göylərin üstünü 
təhlükə buludu alıb, ümid yerin ona qalsa da, ölümü üstün tut, gedib kölgəsinə 
sığınma. O cani qəfil ölümlə də əzabdan qurtarmayacaq ki, rahatlanasan. Damcı-
damcı qanını sorub, işgəncələr içində sızıldadacaq səni. Hər dəfə qanını 
sümürdükcə üzünə baxıb güləcək, «içərimin yanğısı soyuyur» deyib rahatlanacaq. 
Sən isə ağrıdan qıvrılacaqsan. Qan sorulan canının əzablarından yox, gözünlə 
gördüyün mənzərənin dəhşətindən, türk qanını içməklə rahatlanan adama 
inandığından ağrıyacaqsan. Elə bil şeytan qarğışı tutub səni. Bu kinli varlığa 
həmişə inanmısan. Ürəyinin yağını yedirtmisən, çörəyini yarı bölmüsən. O isə 
həmişə xəyanət edib, arxadan vurub. 
Azəri türkü! Ondan qoru, gözlə özünü! O sənin düşmənindir! Həmişəlik, 
həmişəlik, necə ki, ömür edib yaşayırsan dünyada, bu həqiqəti dərk et, anla! 
Ehtiyat silahını heç zaman yerə qoyma! 
Erməninin gözləri qan çanağına dönmüşdü. Ağlayıb, mərhəmət diləyən 
dilsiz-ağızsız türk körpəsinin fəryadından ürəyi sakitlik tapırdı. İndi onu əzabla 
59 
 
öldürəcəkdi ki, içərisindən tüstüsü qalxan qisas alovuna su səpilsin, yanğısı 
kəsilsin. 
Əlindəki süngünü yavaş-yavaş, ürəyində sevinc hissi dolaşa-dolaşa 
körpənin qarnına soxurdu. Süngünün iti ucu körpənin ətinə toxunanda o daha da 
bərkdən ağlamağa başladı. Sünkü körpənin qarnına işlədikcə, göyərə-göyərə 
ağlayır, ağrıdan qırılırdı. Erməni qəsdən süngünü körpənin qarnına yavaş-yavaş 
soxurdu ki, o əzab çəksin. Çünki, o türk övladı idi! 
Köməksiz uşaq birdən çırpınıb dayandı. Erməni əyilib  baxdı. Körpənin 
nəfəsi kəsilmişdi. Erməni süngünü körpənin qarnından çıxarıb ucundakı qanı dili 
ilə yaladı və əhvalı xoş halda növbəti «ov»unu axtarmağa getdi.  
Əhvalı ona görə xoş idi ki, türk qanı içmişdi.  
Erməni bolluca türk qanı içib yanğısını söndürəndə 1918-ci ilin mart ayı idi. 
 Bakı qırğını başlanmışdı. 
Məmməd Əmin Rəsulzadə sonradan ağrılı-ağrılı xatırlayırdı: 
«Bu hadisə ilə bolşeviklər bir çox vilayətlərdə yapdıqları qanlı əməliyyatı 
Bakıda da tətbiq ediyorlardı. Əmələ va füqəra hakimiyyəti naminə «müsavat   
firqəsi ilə milli müsəlman şurasına» elani hərb edən «Bakı soveti» erməni alayları 
ilə biliştirak 10000-ə qədər müsəlman qətl etdi. Qətl edilənlər miyanında əksəri 
əmələ və füqəra sinfindən olmaq üzrə minlərcə qadın, cocuq və silah daşımalarına 
imkan bulunmayan ixtiyarlar vardı. 
Bakı türk milliyyətpərvərliyinin mərkəzi idi. Rus partiyası bulunan bolşevik 
firqəsi bu mərkəzi dağıtmaq istiyordu. Bu xüsusda o, Rusiyanın türklərə qarşı 
ənənəvi bir müttəfiqi olan erməniləri buluyordu». 
Bakı qırğını. Partlayış martın 17-də oldu. Silahlı ermənilər müsəlmanları 
qırmağa başladılar. Heç kimə rəhm etmədən məhəllələrə düşüb, qarşılarına çıxan 
azərbaycanlıları qətlə yetirirdilər. Qan su yerinə axırdı. Ölənlərin sayı yüzlərlə, 
minlərlə idi. Ermənilərin əlinə yaxşı fürsət düşmüşdü. Uşaqları, yenicə dünyaya 
gələn körpələri süngülərə taxıb göyə qaldırır, evləri gülləbaran edirdilər. Qadınları 
saçlarından bağlayıb çılpaq halda döyürdülər. Qocalara rəhm etmirdilər. 70-80 
yaşlı adamları qətlə yetirirdilər. İyirmi beş yaşlı bir gəlini divara mismarlamışdılar. 
Adamlar evlərini-eşiklərini qoyub qaçırdılar. Üç gün davam edən bu qırğında 
10000-dən artıq azərbaycanlı qırıldı. 
Ermənilər  toplardan  atəş  açır, adamları  qorxudur,  bununla da şəhəri tərk 
etməyə məcbur edirdilər. 
Şaumyanın başçılıq etdiyi, Leninin alqışladığı, azərbaycanlı bolşeviklərin 
«Şuranı tanıyın» deyə təbliğ etdikləri Şaumyan hökuməti Azərbaycan xalqını  
vəhşicəsinə ölümə məhkum edir. 
Bakı faciəsinin ağrılarını Məmməd Əmin Rəsulzadə heç zaman  unuda 
bilmirdi.   Həmişə  bu hadisəni  içərisi  ağrıya-ağrıya danışardı. Bakı faciəsi 
həyatında qarşılaşdığı ikinci erməni xəyanəti idi. Amma ömründən qalan sonrakı 
illərdə də hələ neçə dəfə bu xəyanətkar iblislərlə üz-üzə dayanacaqdı. Xain 
60 
 
ermənilər onun çoxlu qan qardaşlarını, əməl dostlarını, «əmi»lərinin — Leninin 
köməyi ilə qanına qəltan edəcəkdilər. 
Bakı faciəsinə içəridən inildəyir, ağrıyırdı. 
ġikayət səsi. Hadisədən çox illər keçəcək. Günlərin bir günü Məmməd 
Əmin Rəsulzadəni tanıyanları soraqlayıb yaşlı qocalarla söhbət edəndə dəhşətli 
heyrət içində qalacağam: bu adamlar, ömrünün qürub çağını yaşayan qocalar 
həmin o mart faciəsindən nələr danışacaqlar! Danışdıqca da ömürlərinin bu ahıl 
çağlarında hönkür-hönkür ağlayacaqlar. İçərim dağlanacaq, ürəyimdə 
fikirləşəcəyəm ki, xəyanətkar ermənilərin diləgəlməz vəhşiliklərinin ağrısını 
yetmiş-səksən ildir ki, bu qocalar yaddaşlarından silə bilmir, eyni zamanda 
məcburiyyətdən susurlar. Çünki «əmi»ləri Leninin qurduğu hökumət həmişə onları 
qoruyub, iyrəncliklərinin üstünü örtməyibmi? 
ġahid sözü. Əlisəttar Babayev, 84 yaşında: 
«—Russko-tatarskoda 4-cü sinifdə oxuyurdum. Mart davası düşdü. Martın 
17-də gecə saat 10-da qəfildən atışma başlandı. Zaman adlı birisi «Qarantiynı» 
küçədə evinin damına çıxıb pulemyotnan ermənilərin qabağını almışdı. Ermənilər 
arxadan dama çıxıb onu vurdular. Arvad-uşağını öldürdülər. Uşaqlarından biri 
qaçıb zibil qabına girdi. Bəlkə də indi sağdır... Əbdül vardı. Ermənilərlə atışdığı 
yerdə Məşədibəy (Əzizbəyov) gəldi və başladı qışqırmağa ki, atışmayın. Sonra 
Məşədibəy həyətimizdən bir ağ balışın üzünü göyə qaldırıb dedi: «Mir, mir!» (yəni 
sülh, sülh). Ermənilər ona fikir vermədilər, o isə qışqırırdı: Mən komissaram, mən 
komissaram... Gecəni qaçıb «Edisson» kino-teatrında gecələdik... Tatarskidə 
ermənilər neçə ev yandırmışdılar, içində də adamlar. Yanmış adamları 
qoymuşdular Təzə Pirin qabağına, arxası üstə, böyrü üstə, bir halda idilər ki... 
(Əlisəttar kişi bu sözləri deyəndə hönkürüb ağladı). 
Qırğın qurtaranda Şaumyan məmnun halda yazırdı: «Biz döyüşlərdə parlaq 
nəticələr əldə etmişik. Düşmən tamamilə darmadağın edilmişdir». 
Sonra xainlik və qəddarlıqla bildirir: «Əgər onlar Bakıda üstün gəlsəydilər, 
şəhər Azərbaycanın paytaxtı elan edilərdi, bütün qeyri-müsəlman ünsürləri 
tərksilah edilib qırılardı». 
Şaumyan bu sözləri qırğından on üç gün sonra yazmışdı. Şad xəbəri 
yuxarıya—Leninə də çatdırmışdı. «Əmi»sindən isə belə bir cavab məktubu 
almışdı: 
«Əziz yoldaş Şaumyan! 
Sizin möhkəm və qəti siyasətiniz bizi sevindirir...» 
Minlərlə insan qırğınına sevinən Lenin Şaumyana bu siyasəti davam 
etdirməyi məsləhət görür. Amma bu dəfə şeytan hərəkətlərini «ehtiyatlı bir 
diplomatiya» ilə birləşdirməyi lazım bilirdi. 
Azərbayсanlı bolşeviklər isə başda Nəriman Nərimanov olmaqla Leninin, 
Şaumyanın birgə qurduqları bu qanlı çarpışmanın mahiyyətini anlamır, hələ də 
dostluqdan, birlikdən danışırdılar. Nərimanov yazırdı: «Erməni-müsəlman 
61 
 
davasının biabırçı qanlı səngərləri dağıdılıb üzərində bütün xalqların 
zəhmətkeşlərinin səmimi birliyi yaradılsın»!  
Məmməd Əmin Rəsulzadə bolşevik əqidəli azərbaycanlıları başa sala 
bilmirdi ki, Şaumyan kimdir və onun məqsədi Azərbaycanı işğal edib, torpaqlarını 
Ermənistana verməkdir. Bu adamlar Məmməd Əmin Rəsulzadə ilə çəkişmələr 
aparır, onu «millətçi», «müsavatçı» adlandırırdılar. Özləri isə adlarını 
beynəlmiləlçi qoyub gözlərini Leninin, Şaumyanın ətəyinə dikmişdilər. Hətta 
bəziləri müsavatçıları məzəmmət edir, qırğının səbəbkarı sayırdılar. Belə qorxulu 
bolşeviklər ermənidən təhlükəli idi. Çünki erməninin erməni olduğunu bilirsən, 
amma öz içərindən olanı tanımaq çox müşküldür. 
Məmməd Əmin Rəsulzadəni ən çox ağrıdan elə bu içəridən olan «milli 
əqidəsizlər» idi. 
Bakıda isə ermənilər sağa, sola at çapır, qırğından qazandıqlarını toy-
bayram edirdilər.  
Ah, kimsəsiz vətən. Gedirdi, içərisində ağrı yükü dolaşa-dolaşa  gedirdi.  
Ürəyi, qəlbi parçalana-parçalana  ağlayırdı. Göz yaşı içərisinə axırdı. Axan göz 
yaşları acı olduğundan içərisini göynədirdi. Tar-mar olurdu yurdu, qırılırdı xalqı, 
öldürülürdü adamlar. Vətəni kimsəsiz, yiyəsiz, zavallı bir  günə düşmüşdü.  
Düşünürdü. İçərisində qəm atəşi yana-yana düşünürdü. Yazıq vətən! Yadlar 
ayağı altında tapdalanıb bağrı qan olan vətən! Həqiqətlərinin boğulub, 
zülmətlərinin gurlaşdığı vətən! Hürriyyətinin əlindən alınıb, əsarət və istibdada 
hədəf seçilən vətən! Qanı axıdılıb, cinayətlərlə ölümə sürüklənən vətən! Bütün 
səadət qapıları üzünə bağlanıb qaranlıq vəhşətləri içərisində inildəyən vətən! Kədər 
və qüssəsinə, qəm və səfalətinə, şikayət və sızıltılarına məhəl qoyulmayıb ədavət 
qılıncları ilə başı kəsilən vətən! 
Vətən möhnət və səfalətlər məzarlığına dönmüşdü. Vətənin oxuyan 
bülbülünü susdurub yerində bayquş uladırdı ermənilər. Xain bolşevik niqabını 
üzünə taxan bu qatillər yalnız Bakını deyil, Şamaxını, Qubanı, Zəngəzuru, Vedini, 
azərbaycanlıların yaşadığı yüzlərlə kəndi talayıb dağıdırdılar. Minlərlə adamı qətlə 
yetirib öldürürdülər. 
Vətəni viran olurdu, xalqı günahsızcasına qırılırdı, Ağrı-acı içində bu 
bəladan xilas yolu axtarırdı. 
Bir tanışının söylədiyini xatırlayanda isə bədəni gizildəyirdi: erməni 
süngüsü ilə öldürülüb zibilliyə atılmış bir zavallı cocuğu ac köpəklər parçalayıb 
yeyirmiş. 
Neçə gün idi ki, bu dəhşətlərin ağrısı altında yaşayırdı. Düşünürdü ki, belə 
gedə bilməz. Bu bəladan xilas olmaq yolunu axtarıb tapmaq lazımdır. Rusiyadan 
heç bir ümid gözləmək olmaz! Nərimanlardan, Əzizbəyovlardan kar aşmaz! Onlar 
xalqın düçar olduğu bu faciənin hələ də qorxulu oyun kimi ortaya atıldığını 
anlamırlar. Qırılan xalqının, inildəyən cocuqların əsl qatilləri gözləri önündə 
62 
 
dayandıqları halda cəfəng sözlər danışır, tərəddüdlə deyirlər: «Yox, deyəsən bu 
sinif mübarizəsinə oxşamır!» 
Heç zaman, heç zaman əsl düşməninizi tanımadınız! Düşmənin başlar kəsən 
qılıncının qabağında qolu bağlı dayanıb, «biz beynəlmiləlçiyik» dediniz. Düşmənin 
atdığı gülləyə, yağdırdığı ölüm atəşinə müntəzir dayanıb «biz bolşevikik, proletar 
sinfinin müdafiəçisiyik» dediniz. Milli hisslərin, millət varlığının hər şeydən üstün 
olduğunu dərk etmədiniz. Bir fanatik rusun boş ideyalarının arxasınca düşüb 
xalqınızın, millətinizin qırğınına sakit baxdınız, hərənizə bir vəzifə verib başınızı 
aldatdılar. Şaumyan kimi bir fitnəkar cibinizə komissar sənədi qoyub, başınızı 
göylərin puç romantikası ilə aldatdı, xalqınızı qırğına verdi. Siz isə ayılmadınız. 
Papağınızı qabağınıza qoyub fikirləşmədiniz ki, əgər bu torpaq, bu vətən, bu sərvət 
mənimdirsə, niyə ona sahibliyi Şaumyanla Lenin edir? Niyə xalqımın varını, 
dövlətini çapıb talayır və məndən bir kəlmə də soruşmurlar? Bəs bu qədər Leninin 
göstərişi, Şaumyanın «canfəşanlığı» ilə Bakıdan daşınıb aparılan dövlətin 
müqabilində xalq niyə ac-yalavac yaşayır, heç nə əldə edə bilmir! 
Sizə həqiqətləri başa salmaq mümkün deyil. Neçə dəfə buna  cəhd 
göstərdik, qəflət yuxusundan ayıltmağa, kənarda dayandığınız ölüm uçurumundan 
uzaqlaşdırmağa çalışdıq. Çəkilmədiniz. Beyniniz, düşüncəniz, əqidəniz «bolşevik» 
havası ilə zəhərlənmişdi. Zəhəri beyin qanından təmizləmək müşkül işdir. 
Neçə dəfə dedik ki, Bakıda qurulan və sizin komissarları olduğunuz 
Sovetdə - o «Şaumyan hökumətində» niyə məsələ qaldırmırsınız, bəs ermənidən 
soruşmursunuz ki, əgər düz adamsansa, niyə ermənilərə silah paylayıb 
azərbaycanlıları yaxına buraxmırsan. Niyə bir kərə demədiniz ki, Bakıya 
yaxınlaşan qırğının hələ başlanmadığı dövrdə azərbaycanlıları qorumaq istəyən 
«Evelina» gəmisindəki müsəlman əsgərlərindən ibarət «Dikaya diviziya»  
əsgərlərinin tərksilah olunması haqqında əmr verməkdə Şaumyan hansı məqsədi 
güdür? 
Soruşmadınız, demədiniz. Minlərlə adam qətlə yetiriləndən sonra da 
ayılmadınız. Yalnız tərəddüd içində sayıqlamağa başladınız: «deyəsən bu sinif 
mübarizəsinə oxşamır». 
Amma müsavatçıları topa, tüfəngə tutdunuz. Az qaldı ki, Şaumyanın sözünə 
inanıb bu qırğının günahkarı kimi müsavatçıları ittiham edəsiniz. Beyninizə yalnız 
bir fikir salmısınız: müsavatçılar bəy, xan hökuməti, kapitalist hökuməti qurmaq 
istəyirlər. Daha düşünmürsünüz ki, bu xalqın qeyrətli  bəyləri, xanları, «kapitalist 
damğasıyla» ləkələdiyiniz varlıları var. Və o bəylərin, xanların çoxu lazım gələndə 
xalqın ehtiyaclarına kömək edir, məktəblər açır,  köməksizlərə əl  tutur. Elə sizin 
neçənizi elə indi bəyənmədiyiniz bəylər, xanlar, kapitalistlər oxutmayıbmı? Milli 
hisslərdən, milli qeyrətindən uzaq olub erməninin, rusun dediyi ilə oturub-
durandan sonra hansı bəy, hansı xan, hansı kapitalist sizi azərbaycanlı hesab edər 
və qurduğunuz hökumətlə razılaşar?  Xalqı, milləti nahaq qırğına verilən bəy, necə 
razılaşsın, inansın ki, siz hələ də Şaumyanın çaldığına oynayırsınız?  
63 
 
Sizə vaxtında bir söz də dedik. Çatdırdıq ki, gürcülərin də, ermənilərin də 
milli qoşunları yaradılıb. Bəs azərbaycanlıların milli qoşunu yaradılmasına niyə 
təşəbbüs göstərmirsiniz?  Niyə bu məsələ ortalığa atılanda Şaumyan qəribə cavab 
verib ki,  ordu hissələri milli əsasda deyil, sinfi əsasda təşkil olunmalıdır. O zaman 
Şaumyandan soruşmaq lazım idi ki, məgər erməni ordusu sinfi əsasda təşkil 
olunubmu? Andronikin ordusunda ermənidən başqa bir millət varmı? 
Bunu etmədiniz, susdunuz. Çünki beyniniz «biz beynəlmiləlçiyik» dumanı 
ilə örtülmüşdü. Gözünüzü «dostluq, qardaşlıq, fəhlə, proletariat» kimi düşüncə 
pərdəsi tutmuşdu. Həyata xalqımızın milli varlığı mövqeyindən və bu varlığın 
bütün hisslərdən üstün dayandığı fikrindən yanaşa bilmədiniz. Fitnəkar Şaumyan, 
siyasətçi Lenin sizi aldadırdı. Biri xalqına torpaqlar almaq, digəri yıxılmış 
imperiyanı bərpa edib, hökmran olmaq məqsədini güdürdü. Siz isə arada hər 
çalınana qol götürüb oynayırdınız. Məntiqsiz bir fikrin o zaman üçün qorxunc olan 
torunda çapalayırdınız: «biz beynəlmiləlçiyik». 
Düşünürdü.. Ağrı-acı içərisində düşünürdü. 
...Bəs  bu  bəlalardan  hansı yolla qurtulmalı? Qurtuluş ümidi nədədir? 
Birdən içərisində çoxdan qığılcımları dolaşan bir istək alovlandı: Ayrılmaq! Azad 
bir dövlət olmaq! Yalnız bu yolla xalqı faciələrdən qurtarmaq mümkündür. 
Ayrılmaq! Azad olmaq! Erməninin, rusun min bir fırıldağından xalqı xilas etmək. 
Ayrılmaq! Ermənidən, rusdan həmişəlik ayrılmaq! Xalqın neçə illərdən bəri 
tökülən qanını axmağa  qoymamaq, düşdüyü istibdad quyusundan onu çıxarmaq. 
Çörəyini, suyunu, udduğu havasını belə ermənidən, rusdan ayırmaq, təmizləmək, 
onun özününkü etmək! Neçə illərdən bəri xalqın şimala daşınıb talan edilən 
sərvətini özünə qaytarmaq. Özünün məktəbini açmaq, məhkəməsini qurmaq, 
hökumətini yaratmaq. Nə zamana kimi başımız rus kəndiri ilə bağlanıb açılacaq?  
Ayrılmaq! Bütün nicatımız, sevib əsiri olduğumuz, intizarında çırpınıb 
gözlədiyimiz hürriyyət adlı o sevgili cənnət də yalnız  bu ayrılmaqdadır.  Ayrılmaq 
olmasa, xoşbəxtlik suyundan içib bağrı yanıq ürəklərimizin yanğısını söndürə 
bilməyəcəyik.  Vətən əhlini hər cürə zillət və möhnət burulğanından çıxarmağın 
yolu ayrılmaqdadır. Vətən övladlarının nigahına kəsilmiş bu zülməti qovub 
uzaqlaşdırmaq, ah-fəğan içində inləyən adamları səadətə çatdırmaq «ayrılmaq»la 
mümkündür. Qoy Azərbaycan adı hər yanı gəzib dolaşsın və cəmi ölkələr bilsin ki, 
indi dünyada rusun yumruğu və qapazı altında əzilən Azərbaycan deyil,    müstəqil, 
azad torpağının, suyunun öz ağrısı olduğu bir Azərbaycan var. Uzun illər boyu 
müstəmləkə qaranlığında itib görünməz olan bu odlar yurdunu qoy hamı tanısın. 
Ürəyində coşğun inam hissi yol gedir. İçərisini az əvvəl didib-parçalayan 
ağrılar indi azalmışdı. Beynində yalnız bir fikir alovlanırdı: Ayrılmaq! Azad 
Azərbaycan hökuməti yaratmaq! 
Həyatın bütün çirkinliklərindən bezib intihar böhranı keçirən və qəfildən bu 
ölüm caynağından qopmaq işığını görən adamlar kimi iti, qətiyyətli addımlarla 
gedir və düşünürdü: Ayrılmaq! Xilas yolu yalnız budur. 
64 
 
Ayrılmaq! İçərisində tez-tez təkrarladığı bu səs sanki sərt qayalara dəyib 
səslənirdi: Ayrılmaq! 
Tiflisin küçələri ilə addımlayır və adamlara baxırdı, Elə bil hamı onun bu 
sözünü alqışlayırdı: Ayrılmaq! 
...Məmməd Əmin Rəsulzadə əvvəli böhranlı, sonu belə nəşəli fikirlər içində 
çırpınanda 1918-ci ilin may ayı idi. 
 
AZAD VƏTƏN 
 
Çəkdiyin həqarətlərə bu gün son qoyulur, vətən! Neçə illərdir həsrətində 
olduğun istiqlal işığı axıb çöllərinə yayılır. Başın üzərində oynadılan qara qılınclar 
qatlanıb qınına qoyulur. Çöhrəndə dolaşan ağrı kölgələri çəkilib gedir. Gözündə 
istiqlal günəşindən axıb gələn işıq dolaşır. 
Bu gün əsarət və istibdad möhnətindən qurtarıb işıqlı yola düşürsən. Elə bir 
yolun yolçusu olursan ki, istisini duymayan bəxtəvər günə çatmaz. Bu yolu 
keçməyən insan həyatın hansı xoşbəxtliyindən danışa bilər? İstiqlal məşəlini başın 
üzərində alovlandırmağa az qalır, lap az qalır. 
Cəmi bir neçə saatdan sonra qeyrətli oğulların bir yerə toplanıb istiqlalını 
elan edəcək. Və dünyanın hər yerinə xəbərlər göndərib «Azərbaycan müstəqil və 
azad bir Respublikadır» deyəcəklər. 
Bu gün 28 maydır! Bu xoş gün bütün azərilərin, əsarətdə olan türklərin milli 
bayramı kimi qeyd olunacaq. 28 may evlərə sevinc gətirəcək, bağlı qapıları açıb 
adamlara şadlıq, istiqlaliyyət sözünü pıçıldayacaq. 
Elə bu gündən başlayaraq Azəri türkləri dünyanın hansı yerində olsalar belə 
28 mayıs (28 may) gününü unutmayacaq, onu əziz gün kimi yaşadacaqlar. 
Evlərində 28 mayısın xoşbəxtlik rəmzi olan üç rəngli bayrağını müqəddəs əmanət 
kimi qoruyacaqlar. İldə bir dəfə onun dövrəsinə yığılıb istisini udacaqlar. 28 
mayısın təbəssümlü çöhrəsindən nur alacaqlar. 
28 mayısa nəğmələr qoşacaq, oxuyacaq, onu tərənnüm edib sevəcəklər! 28 
mayıs Azəri türklərinə səadət, müstəqil dövlət varlığını bəxş edəcək. 28 mayıs 
məhkumluq üfunətində boğulan xalqın qaranlıq göylərində istiqlal ulduzu 
parladacaq. 28 mayıs Azəri türklərinin bəşəri hüquqlarını rədd edən mənfur 
qüvvələri qovub, xalqın vətəni haqqını qoruyacaq! 28 mayıs könüllərdə yanan bir 
məşələ dönəcək, gətirdiyi hürriyyət şəfəqlərini adamların ömrünə, gününə səpəcək. 
Məmməd Əmin Rəsulzadə rəhbərdir. Mayın 28-i günündə Tiflis şəhərində 
dörd müsəlman partiyasının iştirakı ilə fövqəladə iclas keçirilir. İclas bir məqsədlə 
çağırılıb: mövcud, mürəkkəb vəziyyəti nəzərə alıb Azərbaycanı idarə etmək, 
Azərbaycan Respublikasının yaradıldığını bildirmək.  
Sonra Milli şura heyəti və onun sədrini seçirlər. Milli şuranın sədri 
vəzifəsinə Məmməd Əmin Rəsulzadənin namizədliyi irəli sürülür. Seçkidə iştirak 
edən dörd partiyadan yalnız biri — «İttihad» partiyası etirazını bildirir. 
65 
 
Seçkidə iştirak edən partiyalar: 
1. «Müsavat demokratik bloku» — 30 nəfər. 
2. «Müsəlman sosialist bloku» — 7 nəfər. 
2. «Rusiyada müsəlmanlıq ittihad» — 3 nəfər. 
4. «Müsəlman sosial demokrat-menşeviklər    partiyası» — «Hümmət» — 4 
nəfər. 
Gizli səsvermə yolu ilə—22 səs çoxluğu qazanıb Məmməd Əmin Rəsulzadə 
Azərbaycan milli şurasının başçısı seçilir. 
Azərbaycan xalqının taleyi ona tapşırılanda otuz dörd yaşı vardı. 
Azərbaycan hökuməti özünün istiqlal bəyannaməsini bütün xalqa və 
dünyaya elan edir: 
1. — Bu gündən etibarən Azərbaycan xalqı hakimiyyət haqqına malik 
olduğu kimi, cənubi və şərqi Zaqafqaziyadan ibarət olan Azərbaycan tam hüquqlu 
müstəqil bir dövlətdir. 
2. — Müstəqil Azərbaycan dövlətinin idarə forması Xalq Cümhuriyyəti 
olaraq müəyyənləşir. 
3. — Azərbaycan Xalq Cümhuriyyəti bütün millətlər və xalqlar ilə dostluq 
münasibəti yaradır. 
4. — Azərbaycan Xalq Cümhuriyyəti millət, məzhəb, sinif, silk və cins 
fərqinə varmadan hüdudu daxilində yaşayan bütün vətəndaşların siyasi və 
vətəndaşlıq hüququnu təmin edir. 
5. — Azərbaycan Xalq Cümhuriyyəti ərazisi daxilində yaşayan bütün 
millətlərə sərbəst inkişafı üçün geniş imkan verir. 
6. — Milli məclis toplanana kimi Azərbaycan idarəsinin başında ümumi 
səsvermə ilə seçilmiş milli şura və milli şura qarşısında məsul olan müvəqqəti 
hökumət durur. 
Azərbaycan Respublikası yaradılmış, hökumət qurulmuşdu. Amma 
Azərbaycan paytaxtı Bakı Şaumyanın hökmranlığı altında idi.  
Azərbaycan hökuməti başda Məmməd Əmin Rəsulzadə olmaqla Gəncəyə 
köçürdü. İşıqlı, nurlu simalı bu milli hökuməti quran adamlar necə həyəcan 
keçirirdilər! Necə gərginlik içində yaşayırdılar! Hamısının içindən bir ağrı keçirdi: 
Elan etdiyimiz, qurduğumuz bu hökuməti qoruyub saxlaya biləcəyikmi?  Üç rəngli 
bayrağı indi düşmən yuvasına çevrilmiş Bakı üzərində dalğalandıracayıqmı? 
Məmməd Əmin Rəsulzadə Bakıdan həyəcanlı xəbərlər alırdı. «Şaumyan»  
hökuməti  istədiyi oyunlardan çıxır, xalqın sərvətini, Bakının neftini Rusiyaya    
daşıtdırırdı. Xalq yenə müdhiş vəziyyətə düşmüşdü. İndi Bakıda tək ermənilər 
deyil, onlara tərəfdar olan silahlı ingilislər də gəzib dolaşırdı. Hamısının məqsədi 
bir idi: Bakını Azəri türklərindən təmizləmək. 
Budur, Şaumyan Rusiyaya — Stalinə teleqram göndərib: 
«Bakıda və quberniyada bütün pambıq ehtiyatını müsadirə edirik ki, dərhal 
Rusiyaya göndərək». 
66 
 
Məmməd Əmin Rəsulzadə xalqın bu dağılan sərvətini qorumaq yollarını 
düşünür və qurduğu hökumətin hansı xain qüvvələrlə üz-üzə dayandığı fikri ilə 
ağrıyırdı. 
Elə bu zamanlar «Şaumyan» hökumətinin azərbaycanlı komissarlarından 
biri olan Nərimanov Təzəpir məscidinin qabağında adamları başına toplayıb 
deyirdi: 
«...Yenə sizə deyirəm. Şura hökumətinə canidildən tabe olub ona kömək 
ediniz ..». 
Başqa bir quberniya komissarı Məşədibəy  Əzizbəyov isə Bakı ətrafında 
«gördüyü» ermənilərin törətdiyi vəhşiliyi Şaumyana «doklad etməklə» məşğul idi. 
Bakı od içində, səfalət, aclıq möhnətində boğulurdu. Bakını xilas etmək 
lazımdır. Bakı Azərbaycanın düşünən başıdır. Bu düşünən baş indi xainlərin 
əlindədir və onu istənilən vaxt kəsə bilərlər. 
Düşünürdü milli hökumət başçısı. Düşünürdü və xilas yollarını axtarırdı.  
Bütün bu bəladan qurtuluş yolu ancaq bir yerə aparıb çıxarırdı:  Türkiyə! Qardaş 
Türkiyə! 
Məmməd Əmin Rəsulzadə Azərbaycan Respublikası elan olunandan altı 
gün sonra Batuma getdi. Batuma tək getmirdi, Xarici işlər naziri Məhəmməd 
Həsən bəy də onunla birlikdə idi. Danışıqların ümid verəcəyinə inanırdı. Dini bir, 
qanı bir türklər bu ağır günlərdə yəqin ki, kömək edərdilər. Bu torpaqda daha 
bəsdir xəyanətkar ayaqlar gəzdi. Hamısı adını xilaskar qoyub xalqı çapıb-
talamaqnan məşğuldur. 
Əgər Türkiyə xilaskarlıq işinə razılaşırsa, Azərbaycan hökuməti neftini də 
ondan əsirgəməz! Bəs indi nə haldadır Bakı? Nefti ruslara daşınır, camaatını isə 
ermənilər qırıb öldürür. Türklər öz qanımızdan, kökümüzdən, soyumuzdandır. 
Onlar bizi bu möhnətdən qurtarmalıdırlar. Türklərin bir zamanlar bütün dünyanı 
lərzəyə salmış şanlı, zəfər yürüşlü orduları var! Bu ordu həmişə xəyanətkarların, 
birinci olaraq ermənilərin gözünə ox kimi batıb. Onlar bu ordudan qorxublar. 
Onları Bakıdan təmizləyib, tör-töküntülərini Xəzərə tullaya bilən yeganə qüvvə 
türk ordusudur. 
Məmməd Əmin Rəsulzadə bu fikirlər içində Batuma—türklərlə danışığa 
tələsirdi. 
Qorxaq ġaumyan. Az keçəcək və türklər Azərbaycana kömək edəcəyini 
bildirəcək. Şaumyan qorxu içində çırpınıb vurnuxacaq və «əmi»si Leninə təcili 
teleqram göndərəcəkdi: 
«Tiflisdən alınan bütün xəbərlər göstərir ki, türklər Bakı üzərinə hücuma 
hazırlaşırlar. Bizə təcili yardım lazımdır». 
Türklər Məmməd Əmin Rəsulzadəni mehribanlıqla qarşıladılar. Və hamısı 
Azərbaycanın düşdüyü fəlakətdən xəbərdar idilər. Batumda Ədliyyə naziri Xəlil 
bəy ilə şərq orduları komandanı Vəhib paşa arasında hər iki dövlətin (Türkiyə, 
Azərbaycan) adından əhdnamə imzalandı. Bu əhdnamənin 4-cü maddəsinə əsasən 
67 
 
Azərbaycan hökuməti asayişin bərpası üçün Türkiyədən kömək istəmək haqqını 
qazanırdı. 
Bakının xilasına az qalırdı... 
Yaradılan milli hökumət Gəncəyə gəlmişdi. 
1918-ci il iyunun 17-sidir. Gündüz saat ikidir. Milli şuranın sayca 
yeddinci—Gəncədə isə ilk iclası keçirilir. İclası sədr Məmməd Əmin Rəsulzadə 
açır: 
«Əfəndilər, fövqəladə vəziyyət şəraitində, ağır və məsul bir vaxtda milli 
şuranın iclasını açıram. Bu günkü sualların müzakirəsində vəziyyətin 
fövqəladiliyini və məsuliyyətli olduğunu başa düşüb, hissə qapılmadan 
soyuqqanlılıq göstərməliyik. 
...Sonra   inanıram   ki,  şəraitin  əhəmiyyətini  nəzərə alıb irəli sürdüyünüz 
qərarlarda vətənin və millətin mənafeyinə üstünlük verəcəksiniz. Və bununla da 
patriotluğunuzu sübut edəcəksiniz». 
Məmməd Əmin Rəsulzadənin sədrlik etdiyi bu iclas heç də sakitliklə 
keçmədi. Türk qoşunlarının Azərbaycana dəvət olunmasında müxtəlif mövqelər 
meydana çıxdı. Bəziləri çıxış edib göstərdilər ki, Nuru Paşa heç də Azərbaycan 
müstəqilliyini tanımaq istəmir. İclasda gedən o qızğın mübahisəni Aslan bəy 
Səfikürdski başladı. 
Aslan bəy Səfikürdski; 
«...Təəssüflər olsun ki, Paşa bizim soveti və hökuməti buraxıb, öz istədiyi 
bir hökumət qurmaq istəyir». 
Məmməd Əmin Rəsulzadə onun dediklərinə müdaxilə edir: 
«Paşanın bu işə heç bir qarışacağı yoxdur». 
Aslan bəy davam edir: 
«Qorxuram ki, həmin yol xalqı xilas etməsin və bizi bəlalarla üzləşdirib 
camaatda türklərə ümidsizlik doğursun». 
Xarici İşlər naziri Məmməd Həsən Hacınski; 
«Biz fikrimizi müəyyənləşdirmişik. Onlar yalnız hərbi işlərlə məşğul 
olacaqlar. Onlar həqiqətən də müstəqil Azərbaycan hökumətinin yaradılmasını 
istəyirlər». 
Nəsib bəy Yusifbəyli; 
«...Aydındır ki, Paşa və Osmanlı hökuməti müstəqil Azərbaycan 
hökumətinin qurulmağını istəyirlər. Onlar bizim işlərimizə qarışmaq fikrində 
deyillər...» 
Aslan bəy Səfikürdski türklərin gəlməyinin əleyhinə deyildi, onu narahat 
edən Nuru Paşanın dövrəsindəki bəzi adamlardan şübhələnməyi idi. Və Aslan bəy 
yaxşı başa düşürdü ki, Azərbaycanın xilası, nicatı Türkiyədədir, türk ordusundadır! 
Həmin o yığıncaqda, azad hökumətin Gəncədə, Azərbaycan torpağında 
keçirilən ilk toplanışında istiqlaliyyət nəfəsi ilə qanadlanan Məmməd Əmin 
Rəsulzadə hamını heyrətdə qoyan, dəfələrlə alqışlarla kəsilən parlaq bir çıxış etdi. 
68 
 
Bu çıxışı ilə adamların qəlbinə inam hissi doldurdu, başladıqları böyük işin 
əhəmiyyətindən danışdı. Və zaldakılar bu cavan, otuz dörd yaşlı adamın ağlına, 
məntiqinə, hadisələrin xarakterini düzgün anlamaq bacarığına heyran kəsildilər. 
Bildilər ki, onu hökumətin başçısı seçəndə yanılmayıblar. 
Məmməd Əmin Rəsulzadə azad Azərbaycan hökuməti qurulandan sonra 
doğma torpağı Gəncədə keçirilən ilk iclasda bu sözləri söyləmişdi: 
«Əfəndilər», hələ səhər iclasını açanda indiki şəraitin necə əhəmiyyətli 
olduğunu xatırlatmışdım. Qəbul etdiyiniz qərarların tarixi məsuliyyətinin dözülməz 
ağırlığını Fətəli xan Xoyskinin yaratdığı hökumətin çiyninə atdınız. Dünya 
müharibəsindən və Rusiya inqilabından doğulub, siyasi həyata ilk addımını atan 
Azərbaycan idealı hazırda sözlə deyilə bilməyən gərgin anlar keçirir. Bu yeni 
doğulmuş siyasi türk övladı böyüyüb yaşa dolacaqmı, başqa xalqlar arasında yer 
tutacaqmı? Yoxsa sısqa uşaq kimi məhv olacaq?... 
...Əfəndilər, demək istəyirəm ki, Azərbaycan hətta indi Qafqazda ən 
azadlıqsevər və inqilabi respublika sayılan Gürcüstandan da xoşbəxt olacaq!... 
...Əfəndilər! Mən sizdən özümə qarşı yalnız hörmət və ehtiram hiss 
etmişəm. İndi sizinlə, əziz yoldaşlarımla ayrılarkən mənə etibar etdiyiniz vəzifənin 
icrasındakı bəzi nöqsanları bağışlamağınızı xahiş edirəm. Əfəndilər, ayrılmaq 
zamanı yaxınlaşır və qardaş kimi bir-birimizdən ayrılırıq və ayrılıq məqamında 
inanırıq ki, allahın köməyi ilə tezliklə Bakıda—Azərbaycanın paytaxtında 
keçirəcəyimiz təsis yığıncağında görüşəcəyik. Azərbaycana eşq olsun! Türk 
xalqına eşq olsun!» 
Ayrılıq məqamı gəlib çatmışdı. Qədim Gəncədən, Azərbaycanın istiqlalını 
elan etmiş və bu yolda canlarından keçməyə hazır olan dostlarından ayrılırdı. 
Hamısının gözündə sevinc, təbəssüm işığı parlayırdı. Göz yaşını saxlaya 
bilməyənlər də vardı. Bu adamlar vətənin azadlıq qapısı astanasında dayandığını 
görür və həyəcandan ağlayırdılar. Geriyə qayıtmaq istəmirdilər. Geridə bataqlıq, 
üfunət vardı. Ümid işığı qarşıda yanırdı. Onun istisinə tələsirdi hamı. 
Ümidlə, məhəbbət və həyəcanla ona baxırdılar. Onun bu gedişindən çox şey 
asılı idi. Ölüm təhlükəsi altında qıvrılan, can verən vətəni o bu gedişiylə qurtara 
bilərdi. 
Qucaqlaşıb ayrıldılar. Nəsib bəy, Fətəli xan, Məmməd bəy... İşıqlı, nurlu 
gözləri ilə ona «uğurlu yol» dilədilər, xeyir-dua verdilər. 
Azad Azərbaycan hökumətinin başçısı Məmməd Əmin Rəsulzadəni 
Türkiyəyə—İstanbula yola salırdılar. İstanbulda Orta Avropa dövlətlərinin—yeni 
Almaniya, Avstriya, Macarıstan, Türkiyə və Bolqarıstanın iştirakı ilə Qafqaz 
məsələsini müzakirə üçün konfrans keçirilirdi. Bu konfransın Azərbaycan üçün 
böyük əhəmiyyəti vardı. 
İstanbula gedirdi. İçərisində böyük ümidlə ona doğma olan bir şəhərə 
tələsirdi. İstanbulda ömrünün iki ili keçmişdi. Amma bu iki ilin xatirələri 
unudulmaz, yaddan çıxmaz idi. İstanbul mühiti ona çox şey öyrətmişdi. Türklüyün 
69 
 
təmiz havasını bu şəhərdə udmuşdu. O zaman böyük həsrətlə, içərisində qəribə 
qibtə hissi ilə İstanbulda yaşamışdı. Və həmişə də düşünmüşdü: türklər xoşbəxtdir, 
elə ona görə xoşbəxtdir ki, özgə əsarətinə düşməyiblər, öz torpaqlarının 
sahibidirlər. O zaman qəlbindən xoş istək keçmişdi: Elə bir gün olacaqmı ki, 
Azərbaycan da belə azad, hər istismardan uzaq ömür yaşayacaq? 
Bunlar altı-yeddi il əvvəlin xatirələri idi. İndi hər şey dəyişmiş, zaman, 
şərait başqalaşmışdı. İndi ən böyük arzusu həyata keçirdi—Azərbaycan öz 
istiqlalını elan etmişdi.  İlk müvəffəqiyyət də qazanılmışdı. Batumda Türkiyə 
dövləti ilə uğurlu danışıq olmuş və Türkiyə hökuməti Azərbaycana hərbi, əsgəri 
yardım göstərməyə razılıq vermişdi. İlk addım atılmışdı. Amma Bakı yadlar 
hökmranlığında əzab çəkirdi. Azərbaycanın düşünən başını düşmən 
məngənəsindən xilas etmək lazım idi. 
İndi bütün ümid Türkiyəyə idi... 
İstanbulda olanda xoşagəlməz hadisələr baş verdi. Məlum oldu ki, 
bolşeviklər hökuməti ilə Almaniya arasında Azərbaycanın varlığına qara bir xətt 
çəkən Brest-Litovsk sülhü (1918-ci il, 27 avqust) imzalanıb. 
Həmin  xəbər Məmməd Əmin Rəsulzadəni çox sarsıtdı. O, ağrılı-ağrılı 
düşünürdü: Demək Lenin niyyətindən əl çəkmək istəmir, köhnə Rusiyasının 
siyasətini yeridir. Çar imperiyasının əvvəlki qorxunc planlarını həyata keçirir. 
Azərbaycanı Rusiyanın ayrılmaz bir hissəsi kimi tanıyır. Müstəqilliyimizi qəbul 
etmək fikrində deyil. Dostu Şaumyanın hökmranlığına son qoyulub Bakıda. Amma 
bolşevik və daşnak tör-töküntüləri hələ Bakının sərvətinə ağalıq edirlər. İngilislər 
də gəlib Bakıya dolublar. Bakıda vəziyyət qarışıqdır. Şaumyandan əli üzülən Lenin 
isə Bakı neftini asan yolla əldə saxlamaq fikrindədir. Bəs nədir asan yol? Almaniya 
ilə dil tapmaq. Almaniya Bakı neftinə sahib olmaqda maraqlıdır. Onun bu istəyini 
asanlıqla həyata keçirmək olar. Bakı neftinin dörddə birini Lenin Almaniyaya vəd 
etməklə əslində Azərbaycan üzərindəki hökmranlığını bərpa edirdi. Yox, Leninə 
bu fitnəkar oyunu həyata keçirmək imkanı vermək olmaz. Qəti şəkildə vəziyyətdən 
çıxış yolu tapılmalıdır. İşin belə gedişi Azərbaycanın müstəqilliyini məhvə aparır. 
Bu almanlar da qəribə siyasət yürüdürlər. Gürcüstanın müstəqilliyini qəbul edirlər, 
Azərbaycanı isə Əhməd bəy demişkən «bir tənəkə qaz yağına satırlar». Yox, belə 
olmaz. Vəziyyətdən xilas olmaq gərəkdir. 
...Bütün Türkiyədə narahatlıqdır. Hər yerdə gedən söhbətin yalnız bir 
mövzusu var: Brest-Litovsk sülhü. Türkiyə qəzetləri bu haqda yazır, geniş 
müzakirələr açırlar. 
«İqdam» qəzeti 1918-ci il 2 sentyabr nömrəsində yazır:  
«...Almaniya ilə Rusiya arasındakı müzakiratın nəticəsi ciddi bir həyəcan 
ortalığa çıxarıb.... 
...Bizim bu halda alman dostlarımızdan sorulacaq bir sualımız var: 
— İndiyə kimi hərbi ümuminin ən ağır yükünə —cüssə və qüvvətinə 
nisbətlə Türkiyə yükləndi. Öylə olduğu halda, Türkiyə son hərblərdə yalnız öz 
70 
 
nöqteyi-nəzərini təqib etsəydi, hər halda neft yağından çox böyük mənfəətlər və bu 
günkü Rusiya ilə sülh sazişi məcburiyyətindən çox daha böyük və həyati 
məcburiyyətlərlə müttəfiqinin mənfəətini fəda eyləsəydi, əcəba məzur 
görüləcəkmiydi?» 
Məmməd Əmin Rəsulzadə narahat və həyəcanlı günlər keçirirdi. Türkiyə 
hökuməti rəhbərləri ilə hər gün danışıqlar aparır, Azərbaycanı bu bəladan 
qurtarmağa çalışırdı. Faktlar bu oyunun Rusiya tərəfindən başlandığını sübuta 
yetirmişdi. Çünki Lenin hökuməti Türkiyəyə Qafqazdan çəkilib getməsi barədə 
işarə etmişdi. 
Osmanlı dövləti Azərbaycanı müstəqil dövlət kimi tanıdığını bildirirdi. 
Amma bolşeviklər hökuməti hiyləgər siyasətə keçərək Almaniya ilə bazar 
açmışdılar. Azərbaycanı hərraca qoymuşdular. Belə razılığa gəlmişdilər ki, (Brest-
Litovsk sülhünün sazişinə əsasən) Qafqazda «üçüncü bir dövlətin» ordusu 
olmamalıdır. (Şübhəsiz ki, türk qoşunları nəzərdə tutulurdu.) Almaniya 
Azərbaycanın bütün zəngin neft yataqlarının düz Kür sahilinə qədər Rusiyaya 
verilməsinə razılığını bildirir, bunun müqabilində Bakı neftinin yarısını ona 
göndərirdilər. 
Brest-Litovsk sazişi belə təhlükəli sövdələşmə idi. Bakını itirən Azərbaycan 
yaşaya bilərmi? Xalqın ən böyük sərvəti neftdir. Onu isə neftdən məhrum edirlər. 
Axı Lenin hansı haqla Bakı neftinə sahib olmalıdır? Hər xalq özü öz müqəddəratını 
həll etməlidir deyən Lenin nə istəyir bu xalqdan? Niyə onu öz halına buraxmır? 
Bəs almanlar bu çirkin işə niyə qol çəkirlər? Axı Brest-Litovsk sazişində özləri 
bildirirlər ki, «hər millət öz müqəddəratını özü təyin etməlididir». Əl çəkmirlər, 
camaatı əsarət içində boğmaq istəyirlər. Yalnız bir əqidələri var: kiçik xalqlar azad 
yaşaya bilməz. Onlara həmişə hansısa böyük xalq himayədarlıq etməlidir. Bakının 
isə faciəsi neftindədir. Bu qızıl sərvət hamının gözünü qamaşdırır, onu özünün əsiri 
edir. 
Düşünürdü. Narahatlıq, həyəcan içində çırpınırdı. Türk qəzetləri isə onu 
sakit buraxmır, vəziyyətdən çıxış yolunu necə gördüyünü soruşurdular. Hamının 
marağı onda—yeni qurulmuş azad Azərbaycan hökumətinin otuz dərd yaşlı 
başçısında idi. 
Həmin vaxtlar Türkiyənin «İqdam» qəzeti Məmməd Əmin Rəsulzadənin 
mövqeyi barədə yazırdı: 
«Almaniya ilə Rusiya arasındakı bu müqavilə dolayısı ilə ortaya çıxan 
məsələdə ən ziyadə əlaqədar olan Azərbaycanın şəhərimizdəki mürəhhəsi və Milli 
şura rəisi Rəsulzadə Məmməd Əmin bəyə mühərrirlərimizdən biri müraciət edərək 
fikrini sordu. 
Məmməd Əmin bəy Almaniyanın Rusiyaya Azərbaycanın və Ermənistanın 
istiqlalını qəbul etdirməmiş olduğunu bir ağiz tələkki etməklə bərabər, bu əczə kail 
bulunmadığını, Almaniyanın Litva, Estoniya aqibətlərini təyin etdiyi şəkildə 
Rusiyaya qəbul etdirmiş olduğunu sənələrdən bəri uğratdığı daxili işləri ilə bitəp 
71 
 
düşən Rusiyanın və bu gün daxili, xarici iki atəş arasında qalan (Lenin) 
hökumətinin Rusiya ilə əlaqəsi çoxdan qurtarmış, Rusiya üçün israr edəcək 
durumda olmadığını bəyan etmişdir». 
Brest-Litovsk sülhünə Məmməd Əmin Rəsulzadə Azərbaycan hökuməti 
adından etiraz bəyanatı yazdı. 1918-ci il iyulun 12-də İstanbuldakı Almaniya 
böyük elçiliyinə gedib, alman-rus anlaşmasına etiraz əlaməti olaraq bəyanatı 
təqdim etdi. 
Məmməd Əmin Rəsulzadənin Azərbaycan hökuməti adından verdiyi bu 
etiraz təyinatı hadisələrin məzmununa və xüsusilə də Almaniyanın mövqeyinə təsir 
göstərməyə başladı. Türkiyə hökuməti Məmməd Əmin Rəsulzadənin bu 
bəyanatından sonra Almaniyanı müzakirə açmağa dəvət etdi. Türkiyə hökuməti 
çox cidd-cəhdlə Almaniyanı Azərbaycanın köməyinə çağırırdı. 
Amma hər şey Bakıdan asılı idi. Bakı kimin ixtiyarında qalacaq? Bakının 
taleyi necə olacaq? 
Məmməd Əmin Rəsulzadə doğma şəhəri Bakıdan hər gün intizarla yeni 
xəbər gözləyirdi. Gələn xəbərlər həyəcanlı, təşvişli idi. 
Bakı od içindədir. Bakı od içində alovlanırdı. Daxili həyatında gərginlik, 
həyəcan hökm sürürdü. Bu şəhərin qızıl nefti onun taleyini həmişə qara boyadı. 
Qızılı neft Bakıya ağ gün gətirmədi, onu əsarət altında saxladı. Son yüz ildə 
Bakının bir dəfə də olsun üzü gülmədi, daima başı qılınclı oldu. 
...«Şaumyan hökuməti» Bakıdakı hökmranlığını davam etdirirdi. Yenə 
ermənilər sağa, sola at çapır, istədiklərini edirdilər. Bakının sərvəti isə Şimala 
göndərilirdi. Azərbaycanlı bolşeviklər hələ Şura hökumətinin xalqa ağ gün 
gətirəcəyinə inanırdılar. 
...Türk qoşunları Bakıya yaxınlaşırdı. Azərbaycan və Türkiyə hökuməti 
arasındakı Batum müqaviləsinə əsasən türklər Azərbaycana kömək edir, onu 
işğalçılardan təmizləyirdilər. Milli ordu yaradır, süvari milis qrupları təşkil 
edirdilər. 
Türk qoşunları Bakıya yaxınlaşırdı. 
Bu xəbər Şaumyanın kürkünə birə salmışdı. Qorxurdu ki, yenə gəlib 
qulağını kəsəcəklər. Əvvəl bic bir siyasət işlədir. Hökumət üzvlərinə, qarşısındakı 
müntəzir dayanan azərbaycanlı bolşeviklərə göstərişlər verir ki, xalq arasında ciddi 
təbliğat aparıb «müsavat»ı gözdən salsınlar. Çünki məhz onlar türkləri Bakıya 
dəvət ediblər. Özü isə camaat arasında belə şaiyələr yayır: 
«Türkləri dəvət etmiş olan bəylər bütün köhnə qaydalara qaytaracaqlar, 
işğalçılıq siyasətindən müsəlman əhalisi müsibətlər çəkəcəkdir». 
Bu sözləri Şaumyan deyir. Xalq isə inanmır. Bic erməninin fırıldaqlarını 
yaxşı bilirlər. Xalq türklərin—öz qan qardaşlarının yolunu gözləyir. Ümid, xilas 
yolu yalnız  türk qoşunundadır. 
72 
 
Şaumyan narahatdır. Türklər yaxınlaşır Bakıya. Xalq ona nifrət edir. Bəs nə 
etməli? Ümid yeri var. Ümid işığı yenə yuxarıda—«əmi»sindədir. «Əmi»si hələ 
ona silah göndərir. Hələ ümid var. Tez əyləşib məktub yazır: 
«Əziz Vladimir İliç! 
Bu gün nəhayət, Ter-Qabrielyan gəldi və bizə 4 zirehli avtomobil, 13 
aeroplan və bir çox başqa ləvazimat gətirdi. Bunların hamısı üçün sağ olun». 
...Türk qoşunları ciddi müqavimətlə qarşılaşsa da irəliləyirdi. Bakıdakı 
silahlı ermənilər ümidlərini itirməyib döyüşürdülər. Şaumyan həyəcan içində 
çırpınırdı. «Böyük Ermənistan» ideyası təhlükə altında idi.  
«Əmi»sinə təcili teleqram göndərdi: 
«Cəbhədə vəziyyət pisləşir. Təkcə bizim qüvvələrimiz kifayət etmir. 
Rusiyadan güclü kömək lazımdır». 
Amma Şaumyanın qışqırığı, hay-küyü nahaq idi. Türk qoşunları Bakıya 
girmək ərəfəsindəydi. Elə bu zaman... Qorxu və çaxnaşma keçirən bolşeviklərlə 
erməni daşnaklar arasında nifaq yarandı. Və təcili şəkildə bu qara, bir-biri ilə 
çəkişən qüvvələr ingilisləri Bakıya dəvət edib ikinci oyuncaq bir hökumət 
qurdular. («Sentrokaspi» hökuməti). 
Türk ordusu xalqın ümidi, nicatı idi. Xalq türklərin Bakıya girəcəyini 
intizarla gözləyirdi. 
«Müsavat» işləyirdi. Qeyrətli və cəsur müsavatçılar xalqın başı üzərində 
dolaşan təhlükəni sovuşdurmaq üçün gecəli-gündüzlü çalışır, şəhərdə yeni 
qurulmuş «Kaspi» hökumətinin fitnələrini izləyir, onların hərəkətləri, harda 
yerləşmələri haqda türk ordusuna məlumat çatdırırdı: 
O ağır və həyəcanlı günləri Məmməd Əmin Rəsulzadənin əmisi oğlu 
Məmməd Əli Rəsuloğlu belə xatırlayırdı: 
«Türk ordusu qərargahına xəritə, plan yetişdirmək üçün «Müsavat» 
partiyası  bütün   qüvvəsiylə   çalışırdı.   Hər gün dəniz və quru yolla türk ordusu 
qərargahı nəzdində bulunan arkadaşımız Abbas bəy vasitəsilə şəhərdəki əsgərlərin 
hərəkəti haqqında türk ordusu qərargahına lazımi məlumatlar verilirdi. Bolşeviklər 
bu məlumatın sürətlə öyrənilməsinə heyrət edirlərdi...» 
Bir ağrı. Yazıq Məmməd Əli! Əmin oğlu İstanbulda ağrı içində çırpınırdı, 
özün Bakıda. Sonradan bu xatirələrini göz yaşı içərisində danışacaqsan. Azad 
Azərbaycanı yaşatmaq üçün hər ikiniz ömrünüzü, gününüzü çürütdünüz. Amma nə 
sənin qədrin bilindi, nə də əmin oğlu Məmməd Əminin! 
...«Müsavat» işləyirdi... Bakıda isə ermənilərdən, ingilislərdən, ruslardan 
ibarət silahlı qüvvələr vardı. Alınan məlumatdan aydın olurdu ki, şəhəri döyüşsüz 
verməyəcəklər. 
Türklər isə inamlı idi.. 
Bakının alınması uğrunda qanlı döyüşlər gedirdi. Minlərlə şanlı türk oğlu 
Bakı döyüşlərində canını qurban verdi. 
73 
 
Sentyabrın 14-dən 15-nə keçən gecə türk qoşunları sürətli hücumla Bakıya 
girdilər. Düşmən təslim oldu. Bakı xain qüvvələrdən xilas edildi. Gecə saat üçdə 
başlanan bu əməliyyat qısa bir vaxtda türklərin qələbəsi ilə qurtardı. 
Sentyabrın 15-i günü Qafqaz Müsəlman ordusunun komandanı general-
leytenant Nuru Paşa Gəncəyə - Azad Azərbaycan hökumətinin başçılarına xoş 
xəbərli teleqram göndərdi: 
«Allahın köməyi ilə Bakı şəhəri 15(9) 34-də, saat 9-un başlanğıcında bizim 
qoşunlar tərəfindən alındı». 
Qafqaz Müsəlman ordusunun komandanı  
general-leytenant NURİ. 
Nuru Paşanın bu xoş xəbərli teleqramı hələlik Gəncədə əyləşən Azərbaycan 
hökuməti başçılarını hədsiz dərəcədə sevindirmişdi. Nazirlər sovetinin sədri Fətəli 
xan Xoyski Nuru Paşaya göndərdiyi təcili cavab teleqramında Azərbaycan xalqının 
və hökumətinin adından məhəbbət və minnətdarlığını belə bildirmişdi: 
«Qafqaz Müsəlman ordusunun komandanı Nuru Paşaya! 
Xoşbəxtəm ki, xalqın adından siz əlahəzrətlərinə, xeyirxah türk oğullarına 
və Azərbaycan paytaxtını düşməndən azad edən inanılmış cəsur əsgərlərə 
təşəkkürümüzü çatdırıram. 
Nazirlər sovetinin sədri  
FƏTƏLİ XAN». 
Həmin günü Bakı camaatı sevincindən ağlayırdı. Neçə illik əsarət və 
zülmdən xilas olmuşdu Bakı. Erməni xəyanətinə, ingilis söyüşünə, rus nifrətinə—
hər şeyə son qoyulmuşdu. İndi Bakının küçələrində kobud sözlər işlədib azğınlıq 
edən «yoldaş»lar, «arə»lər deyil, şirin, xoş İstanbul ləhcəsi ilə danışan türklər 
gəzişirdi. Qorxu, hürkü adamların canından çəkilib getmiş, rahat və xoşbəxt 
güzəran başlanmışdı. Sentyabrın 15-i günü bakılılar ilk dəfə olaraq gecəni rahat 
yatdılar. Çünki qabaqlar ermənilər, ingilislər istənilən zaman evə, həyətə soxula 
bilərdilər. İndi isə Bakını qoruyan canı bir, qanı bir, dini bir qardaşları vardı. 
Bakılılardan imkanı olanlar sevincindən, fərəhindən bu şanlı türk oğullarının ayağı 
altında qurbanlar kəsirdi.  
Şad xəbəri İstanbulda eşitdi. Həmin o günü özü sonradan belə xatırlayırdı: 
O zaman biz İstanbulda idik. Vüstayi Avropa dövlətlərinin iştirakı ilə 
toplanacaq konfransa iştirak üçün digər Qafqaziya Cümhuriyyətləri ilə bərabər 
Azərbaycan Cümhuriyyətini təmsil edən heyəti-müəxxəsə riyasətində 
bulunuyordu. O dövrün hərbiyyə naziri və baş komandan vəkili bulunan Ənvər 
Paşa həzrətləri telefon ediyorlardı:  
- Əmin bəy, Bakı alındı! 
Bu qısa xəbərin məndə tövlid etdiyi təsiri qabil deyil, təsvir edəməm. O 
təsiri hələ unudammıyorom». 
Bir ağrı. Həmin günü o da ağlayırdı. Minlərlə azərbaycanlı kimi onun da 
gözlərindən yaş süzülürdü. Sevincindən ağlamağa haqqı da vardı. Bu günün 
74 
 
intizarını azmı çəkmişdi? Bu günü azmı həyəcanla gözləmişdi? Amma o xəbəri 
eşidəndə keçirdiyi xoşbəxtlik hisslərini yalnız bu sözlərlə ümumiləşdirir: «O təsiri 
hələ unudammıyorom». Bəs səbəbi nədir ki, o böyük hadisəni yalnız bu sözlərlə 
bitirirdi? Çünki o bu sözləri yazanda ikinci il idi vətənini bolşeviklər gəlib talan 
etmişdi. Xalqının minlərlə oğlunun ayağına daş bağlayıb dənizə atmışdılar. Bakı 
yenə zülm və əsarət altında inildəyirdi... 
Hələliksə, 1918-ci ilin sentyabr ayıdır. Məmməd Əmin Rəsulzadə 
İstanbuldadır. Bakının azad olunması xəbərini eşidəndən sakitlik tapmır. Türkiyə 
rəhbərləri ilə danışıqlar aparır, Almaniyanın Brest-Litovsk sazişindəki təhlükəli 
razılaşmasını, Leninin Bakı neftinə sahib olmağını ləğv etdirmək istəyir. Türkiyə 
siyasətçiləri bu işə biganə qalmırlar. Diplomatik sahədə qızğın «döyüş» gedir. 
Hansının üstün gələcəyi bir azdan məlum olacaq. Almaniyanın tutacağı mövqedən 
çox şey asılıdır. Nəhayət, xeyirxah türk diplomatiyası və Məmməd Əmin 
Rəsulzadənin böyük bacarığı Almaniyanın Azərbaycana yeni gözlə baxmağına 
maraq yaradır. 
Elə həmin vaxt—1918-ci ilin sentyabr ayının 23-də Tələt Paşa ilə Almaniya 
arasında gizli protokol imzalanır. Almaniya Azərbaycanın müstəqil dövlət kimi 
yaşamasına razılıq verir. Tələt Paşa ilə imzalanan protokolda göstərilirdi ki, 
Türkiyə Azərbaycanı boşaldır, bunun müqabilində isə Almaniya Azərbaycanın 
istiqlalının Rusiya tərəfindən tanınmasını  təmin edir. 
Məmməd Əmin Rəsulzadə böyük ümid içində yaşayırdı: Almaniya Rusiya 
kimi qorxunc bir dövləti Azərbaycanı tanımağa razılaşdırsa bütün təhlükə sovuşub 
gedərdi. Hələlik hər şey ümidli, işıqlı idi. İndi qəlbindən yalnız bir istək keçirdi: 
Tezliklə Bakıya—bütün qara qüvvələrdən xilas olub azadlıq məşəli ilə işıqlanan 
doğma şəhərə getmək. Xəzərin istiqlaliyyət qoxuyan mavi sularını bağrına basmaq, 
xoşbəxt günlər yaşayan vətəni qayğılardan qurtarmaq. 
Tələsirdi... 
 
AZAD AZƏRBAYCANDA 
 
Bakıda xoşbəxtlik və bəxtəvərlik idi. Xalq azad həyat yaşayırdı. Türk 
əsgərlərinin şəhərə gəlişi hamını sevindirirdi. Türklərin gəlişinə şerlər yazılır, 
nəğmələr qoşulurdu.  
Bu səs hər yerdə əks-səda verir, asimanlara yüksəlirdi. Bu səsi 
Azərbaycanın hər yerində ucadan təkrar edirdilər. Bu sözlə uşaqlar küçələrdə 
oynayır, körpələrin canından süngü yaralarının ağrıları çəkilib gedirdi. Bu sözlə 
balacalar yuxuya gedir, səhəri açırdılar. Erməni xəyanətindən neçə oğlunu, qızını 
itirib əli qoynunda qalan, bu günə kimi yalnız göz yaşı axıdıb ağı deyən analar indi 
az da olsa sakitləşib dillənirdilər: Sən gəl, sən!» 
Minlərlə türk əsgəri Azərbaycanın istiqlaliyyəti yolunda canını qurban 
vermişdi. Xalq onların bu sədaqətini, qəhrəmanlıq və qardaş sevgisini əzizləyir, 
75 
 
ürəklərinin başında yer ayırırdı. Bakını təmizləmək üçün türk əsgərləri otuz altı 
saat düşmənlə fasiləsiz döyüşmüşdülər. 
Vətən azad idi! Parlament binasında azad hökumət işə başlamışdı. 
Hələ Gəncədə olarkən Azərbaycan hökuməti bir çox qərarlar qəbul etmişdi. 
Bu qərarların hamısı Azərbaycanın müstəqilliyi yolunda atılan ilkin addımlar idi. 
Çətin və gərgin vəziyyətdə olmasına baxmayaraq Azərbaycan hökuməti işləyirdi. 
Hökumətin Bakıya köçənə kimi qəbul etdiyi bəzi qərarlar: 
1. 1918-ci il, 21 iyun. Azərbaycan bayrağını qırmızı materialdan, üstündə ağ 
aypara və qırmızı fonda ağ səkkiz guşəli ulduzun təsviri verilmiş bayraq kimi qəbul 
etmək. 
2. 1918-ci il, 27 iyun. Türk dilini Dövlət dili kimi qəbul etmək. 
3. 1918-ci il, 12 iyul. Bakı vaxtını Azərbaycanın bütün hüdudlarında saat 
vaxtı kimi qəbul etmək. 
4. 1918-ci il, 22 avqust. Xarici pasportların verilməsi səlahiyyəti 
qubernatorlara tapşırılır. 
5. 1918-ci il, 20 avqust. Ağdaş qəzasını şəhər adlandırmaq. 
6. 1918-ci il, 30 avqust. Yelizavetpol şəhərini Gəncə, Qaryagin qəzasını 
Cəbrayıl adlandırmaq. 
7. 1918-ci il, 9 sentyabr. Azərbaycanın milli bayrağını yaşıl, qırmızı və 
mavi rəngli ağ aypara və səkkiz guşəli ulduzu təsvir olan bayraq kimi qəbul etmək. 
Gözlərində sonsuz sevinc hissi Bakının küçələrini gəzirdi. Bakının azadlıq 
nəfəsinə bürünmüş küçələrində adamlar qayğısız, ağrı-acıdan kənar görünürdülər. 
Vətən azad idi, insanlar xoşbəxt idi! 
Sevinirdi. Bu günü neçə il gözləmişdilər! Bu günün gəlməyindən ötrü nə 
qədər adam qurban getmişdi. Onların ruhu şad olsun! Məzarları nurla dolsun. Xalq, 
azad hökumət onları unutmayacaq! 
Elə Bakıya gəlişinin ilk günündəcə hökumət nazirləri ilə söhbət etmiş və 
orda bu məsələyə toxunmuşdular. Razılaşmışdılar ki, qayğılardan uzaq olan kimi, 
mart hadisələrində həlak olan azərbaycanlıların, Bakının alınmasında canını qurban 
verən türk əsgərlərinin xatirəsini əbədiləşdirmək lazımdır. 
Nikolayevski küçəsinə çatanda dayandı. Bir dəstə türk əsgəri sıra ilə keçib 
gedirdi. Kənarda dayanan adamlar məhəbbətlə onlara baxır, balaca uşaqlar isə 
özlərini əsgərlərə oxşadırmış kimi əllərini,  ayaqlarını oynadırdılar. 
Sonra məhəbbətlə türk əsgərlərinə baxdı. Rahatlıqla nəfəs alıb Nikolayevski 
küçəsi ilə parlament binasına tərəf gedirdi. Türk generalı Nuru Paşa ilə də 
danışmışdı. Paşa gileylənmişdi ki, azərbaycanlıları orduya götürmək, əsgəri təlim 
keçmək çox çətindir. Qayda-qanuna heç cürə əməl etmirlər. Paşanın dediklərində 
həqiqət vardı. Azərbaycanlılar hərbi xidmətə çağırılmadığından əsgəri qaydalara 
öyrəşə bilmirdilər. Amma hər şey yaxşı olacaq. Paşa da bu fikirdə idi. 
İndi isə vətən azad idi. Azad vətənin xoşbəxtlik işığını yandıran yerə—
parlament binasına növbəti qayğıları həll etməyə getdi. 
76 
 
AZAD VƏTƏN 
 
Sən vaxtında gəldin. Vaxtında bağlı qapıları açıb qaranlıqlara işıq saldın. 
Gəlişini necə intizarla gözləmişik, ey istiqlal! Ayağın dəyən hər qarış ana 
torpağımız gül-çiçəyə bürünür. Nə böyük qüdrətin, sehrin var, istiqlal!  Sənin 
yalnız adını eşitmişdik. Uzaqdan xoş təbəssümlə çöhrənə baxıb xiffət çəkmişdik. 
İnana bilmirdik ki, o gülümsünən gözlərin bir gün bizə də şəfqətlə baxacaq. İşıqlı 
ürəyindən bizim də ellərə mərhəmət yağacaq. Bizi də yada salıb, bədbəxtliyimizə 
acıyacaqsan. Sənin bu xeyirxahlığını heç zaman unutmayacağıq. Dünyaya göz 
açan bütün övladlarımıza səndən danışacağıq. Beşikləri başında adına qoşduğumuz 
nəğmələri oxuyacağıq. Deyəcəyik ki, onlar da səni bizim kimi sevsinlər, ömrünə 
alqışlar desinlər. 
Nə yaxşı ki, sən gəldin, ömrümüzə şadlıq gətirdin, ey istiqlal! Sənin 
mərhəmətinlə, bizə olan sonsuz məhəbbətinlə yaşayıb, azad dövran sürürük. İndi 
öz milli hökumətimiz var, milli qoşunumuz yaradılır. Bütün sərvətimiz 
özümüzünküdür. Neftimizi, pambığımızı, varımızı, dövlətimizi dünyanın istənilən 
ölkəsinə göndəririk. İndi nə rus, nə erməni, nə ingilis işimizə qarışa bilir. Özümüz, 
hər şeyi özümüz həll edirik. Qurduğumuz azad hökumətin sərhədlərini də 
müəyyənləşdiririk. O sərhəddən heç kim keçə bilməz. O sərhəddi türk 
qardaşlarımızla birlikdə əsgərlərimiz qoruyur. Rus, ingilis, erməni sərhədin o 
tayında qalıb. Bura bizimdir, bizim vətənimiz, yurdumuzdur. Bir kimsənin 
özümüzdən başqa burda hökmü yeriməz. 
Azad Azərbaycanda xalq xoşbəxt, əsarət və istibdaddan uzaq ömür-gün 
sürürdü. Həyat gözəl, yaşamaq mənalı idi. 
Dövrün qəzetlərindən: 
«Yaxın günlərdə Konstantinopoldan türk tədris məktəblərində dərs demək 
üçün 17 müəllim gələcək. Çoxlu dərsliklərin də göndərilməsi gözlənilir». 
Azad Azərbaycan qəzetləri öz xilaskarı haqqında məlumat verirdi xalqa: 
«Müsəlman Qafqaz ordusunun Baş komandanı Farux Nuru Paşa dünən 
Yelizavetpoldan (Gəncədən) Bakıya qayıdıb». 
Azərbaycan qəzetləri ermənilərin təslimini xəbər verirdi: 
«Qarabağdan məlumat alınıb ki, çox da uzun sürməyən döyüşdən sonra 
ermənilər təslim olub silahlarını veriblər». 
Xalq xoşbəxt yaşayırdı. Çünki o azad idi. 
 
*** 
 
Məmməd Əmin Rəsulzadə həmin günü Baş nazir Fətəli xan Xoyski ilə 
söhbət edirdi. Baş nazir söhbət zamanı ermənilərlə dünənki görüşünü danışdı. 
Azərbaycan hökumətini təbrik etmək üçün Gəncədən bir qrup erməni gəlibmiş. 
77 
 
Ermənilər Azərbaycan hökumətini tanıdıqlarını, hökumətin işində canla, başla 
çalışacaqlarını bildirirdilər. 
Bic ermənilər. Quyruqları qapı arasında qalan kimi azərbaycanlılara qardaş 
deyirlər. Elə ki, bir az başları dikəldi, arxadan xaincəsinə zərbə vurmağa 
başlayırlar. İndi səs eşidən kimi tez qaçıb gəliblər Bakıya. Azərbaycan hökumətinə 
and-aman edirlər ki, bəs sizinlə dostuq. qardaşıq. Bilirlər ki, indi onları müdafiə 
edən ruslar, ingilislər şəhərdən qovulublar. «Əmi»ləri gedibsə, onda kimə 
arxalanacaqdılar. Yenə bu xalqın ürəyi yumşaq, əli səxavətlidir. Yenə bu xalq onun 
tökdüyü qanı, etdiyi xəyanəti bağışlayacaq. 
...Məmməd Əmin Rəsulzadə Fətəli xandan eşitdiyi bu söhbəti ağrı-acı ilə 
dinləyirdi. Ötənlərin, xüsusilə də mart qırğınının dəhşətli səhnələri gözü önündən 
çəkilib getmirdi. İndi xain ermənilər barışığa gəlmişdilər. İçərisi qəzəbdən 
alovlanırdı. 
1918-ci il idi... 
Həyat davam edirdi. Azad Azərbaycanda adamlar xoşbəxt ömür sürürdülər. 
Azərbaycan hökuməti yüksək enerji ilə işləyirdi. 
Hökumətin ilk diqqət yetirdiyi işlərdən biri ermənilərin Azərbaycana 
vurduğu ziyanı ödəməkdir. Alınan məlumatlar çox acınacaqlı idi: 199 müsəlman 
kəndi yandırılıb, 135 mindən çox adam ya öz torpağından qovulub, ya da ki, 
öldürülüb. Hökumət ermənilərin bu cinayətləri ilə bağlı istintaq aparmaq üçün 
fövqəladə komissiya yaradıb. 
Azad Azərbaycan hökuməti işləyirdi. Məmməd Əmin Rəsulzadə tez-tez 
Fətəli xanla, hökumət nazirləri ilə görüşür, məsləhətləşirdi. Fətəli xan hökuməti 
Azərbaycanın bütün sahələrində milliləşdirmə aparırdı. Bunlardan ən başlıcası 
Azərbaycandakı təhsil müəsisələrinin və neft sahələrinin milliləşdirilməsi idi.  Biri 
xalqın mənəvi, digəri maddi sərvəti idi. Birincini həll etmək üçün Türkiyədən 
dərsliklər gətirilib müəllimlər dəvət olunması nəzərdə tutulmuşdu. Bundan ötrü 
Türkiyəyə bir qrup adam göndərmək nəzərdə tutulurdu. 
Neftin istehsalı, daşınması ilə bağlı «Şaumyan» hökumətinin verdiyi bütün 
qərarları isə Azərbaycan hökuməti ləğv edir, milliləşdirirdi. Çünki bu günə kimi 
Azərbaycanın nefti müftə-müsəlləh Rusiyaya daşınır, əvəzində Lenin ermənilərə 
silah verirdi. 
Azərbaycan hökuməti özünün 1918-ci il 24 sentyabr tarixli qərarı ilə bu 
israfçılığa son qoyurdu. 
Ġçimizdəki Denikinlər. Azərbaycanın çörəyini yeyib, özgələrinin Bakıda 
hakimiyyətini istəyənləri Üzeyir Hacıbəyov belə adlandırırdı. Və göstərirdi ki, 
«İçimizdəki Denikinlər» xarici düşməndən qat-qat qorxuludur. 
Məmməd Əmin Rəsulzadəni ən çox düşündürüb narahat edən bu 
«Denikinlər» idi. Azad Azərbaycan hökuməti qurulmuşdu. Xalq xoşbəxt ömür 
yaşayırdı. Yaxşı, bəs bu adamlar nə istəyirdi? Adını azərbaycanlı qoyan, bolşevik 
düşüncəsi ilə oturub-duranların nə idi məqsədi? 
78 
 
Bu adamların daxildə və Azərbaycandan kənarda Demokratik hökumət 
əleyhinə işlər görməyini eşidirdi. Məlumatlar çatdırılırdı ona. Məmməd Əmin 
Rəsulzadə bu adamların Leninlə yaxınlıq etdiyini, ondan imdad gözlədiklərini acı-
acı düşünürdü. Xalq bu «Denikinlər»dən görən nə zaman xilas olacaq? 
Xalqın içərisindən çıxan Denikinlər işləyirdi. Lenin onların başını aldadıb 
istifadə edir, Azərbaycanda müstəqil sovet Respublikası quracaqsınız deyirdi.  
Budur, Nərimanov Həştərxandadır. Azərbaycanda Demokratik 
Respublikanın qurulmağını bilir. Amma narazıdır. Bəs fikri nədir Nərimanovun? 
Xalq azad bir dövran yaşayanda, Azərbaycan Demokratik Respublikasının 
istiqlaliyyət havasını udanda Nərimanov nə işlə məşğul idi? Dostlarından birinin 
dedikləri: 
«Biz «Hümmət» təşkilatında işləyən türk kommunistləri Həştərxana gəlib 
yoldaş Nərimanovu orada gördük. Burada azərbaycanlılar ilə tatar yoldaşlar 
Nərimanovun ətrafına toplaşaraq onun rəhbərliyi ilə firqə təşkilatını və Şura 
aparatını möhkəmlətməkdə idilər...» 
1918-ci il idi. Azərbaycanda Demokratik Respublika qurulmuşdu. 
Nərimanov «Şura  aparatını» möhkəmlədirdi. 
Dadaş Bünyadzadə isə daha da «irəli» getmişdi. Özü bu haqda belə yazırdı:  
«Mən İliçə xəbər verdim ki, Azərbaycanda iki cərəyan var: Bunlardan biri 
ondan ibarətdir ki, Bakı və Azərbaycan azad edildikdə müstəqil Sovet Respublikası  
yaratmaq  lazımdır, ikinci cərəyan isə ondan ibarətdir ki, heç bir respublika lazım 
deyildir, Azərbaycanı quberniyalara bölmək və RSFSR-lə birləşdirmək lazımdır». 
«İçimizdəki Denikin»lərin xəyanətkarlığı haqqında çox eşidirdi, çox. Bu 
adamların romantik ideallarından xalqa ağır zərbə dəyəcəyini görürdü. Xalqı 
yenidən uçuruma itələyən yalançı bolşevik fikirləri ilə yolunu azmış adamlardan nə 
yolla xilas olmalı? 
Fikirlər ağrıdır, kəsirdi içərisini. 
Xalq gözəl günlər yaşayırdı. Malının, dövlətinin, yerüstü sərvətlərinin 
sahibi idi. Kimsə daxili işlərinə qarışmır, kənardan müdaxilə yox idi. Qorxu hissi 
tamam  çəkilib getmişdi. Bütün azad ölkələrdə olduğu kimi, adamlar istədikləri 
vaxt hara, hansı dövlətə getmək arzusunda olsaydılar, icazə verilirdi. İstədiyini 
kənara aparıb sata bilərdin.  Kimsənin əlindən almağa ixtiyarı yoxdu. 
Azad Azərbaycan qəzetləri yazırdı: 
«Oktyabrın yeddisində Ədliyyə nazirliyi «Metropol» mehmanxanasından 
Babayevin Naberejnı küçəsində yerləşən evinə köçür». 
Azad Azərbaycanın paytaxtı Bakıda çoxlu məktəblərin, gimnaziyanın 
olduğundan xəbər verirdi qəzetlər: 
«Bakıdakı 3-cu kişi gimnaziyası xahiş edir məlumat verək ki, tədrisi davam 
etdirmək istəyənlərin və bütün siniflərə qəbulun yazılışı hər gün gimnaziyanın 
kanselyariyasında səhər saat 9-dan 1-ə kimi aparılır». 
79 
 
Azad Azərbaycan qəzetləri Bakıda teatrın, musiqinin yenidən fəaliyyətə 
başladığından yazırdı: 
«Oktyabrın 4-də çətinliklə Bakıya gəlib çatan müsəlman qrupunun qüvvəsi 
ilə qış mövsümünün açılışı oldu. Öz sevimli aktyorlarını salamlamaq üçün çoxlu 
adam axışıb gəlmişdi. Amma təəssüflər olsun ki, «Mikado» teatrının yeri darısqal 
olduğundan oyun zalında yalnız gələnlərin bir hissəsi yerləşmişdi, qalanlarına isə 
ötənlərin dəhşətindən sonra istedadlı komiklərin, Hüseynzadə və Anaplinskinin və 
«Arşın mal alan»ın möcüzəli musiqisini eşidib ürəkdən istirahət etmək qismət 
olmadı». 
Azərbaycanın azad, bəxtəvər günləri idi. Xalq varının, dövlətinin, qızılı 
neftinin sahibi idi. Rusun, erməninin, ingilisin ağalığına son qoyulmuşdu. 
Azərbaycan Demokratik Respublikası fəaliyyətdə idi.       
Ġblis nədir? İblis, bütün insanlara xain olan qüvvət! İblis! İnsanları içəridən 
gəmirən bir qurd! İblis! İnsan qanına susamış ac yalquzaq! İblis! Məzlumların, 
qolu qüvvətsizlərin qənimi! İblis! Bir parça çörək istəyi ilə yaşayanların ümidini 
qılınclayan! İblis! Evlərə girib yanan, ocaqları söndürən, çıxan tüstüsünü kəsən! 
İblis! Gülzarlıqları tapdalayıb viranəliyə çevirən! İblis! Xalqların qanı bahasına 
əldə etdiyi azadlığı ondan tutub alan! 
Qorxuludur, məkrlidir, kinlidir İblis! Ondan özünü qoru, gözlə, ey başı 
bəlalı insan! 
...İblis yavaş-yavaş Bakıya—onun başçılıq etdiyi azad Azərbaycana doğru 
irəliləyirdi. O hələ heç nə bilmirdi... 
Səhər əhvalı yaxşı idi. Yeməyini yeyəndən sonra hayat yoldaşı Ümbül Banu 
xanım stolu yığışdırdı. Bir qədər sevimli qızı Lətifə ilə oynayandan sonra ayağa 
qalxdı. İşə getmək vaxtı idi. 
Ümbül Banu xanım məhəbbətlə həyat yoldaşının arxasınca baxırdı. Ömür-
gün yoldaşını seçməkdə bəxti gətirmişdi. Belə saf ürəkli insanı çətindir həyatda 
tapmaq. Böyük bir hökumətə başçılıq etsə də sadəliyini itirmirdi. Gecəsi də, 
gündüzü də Azərbaycanla bağlı idi. Bütün işlərin gərginliyi onun içərisindən 
keçirdi. Amma Ümbül Banu xanım ömür-gün yoldaşından ötrü narahat idi, bərk 
narahat idi. Məmməd Əmin demək olar ki, istirahət etmirdi. Bu onun səhhətinə 
ciddi təsir göstərirdi. Hərdən  diqqətlə həyat yoldaşına baxır, gözlərinin ifadəsindən 
içərisində sonsuz ağrıların, narahatlığın dolaşdığını hiss edirdi. Qayğıkeş adam idi 
həyat yoldaşı. Xalq üçün işlədiyi bir yana, atasını, sevimli bacısını da unutmurdu. 
Həftədə bir dəfə Novxanıya gedib onlara baş çəkir, hal-əhval tuturdu. 
Ümbül Banu xanım böyük məhəbbətlə sevimli həyat yoldaşının arxasınca 
baxırdı. 
...Eşitdiyi xəbər Məmməd Əmin Rəsulzadəni bərk sarsıtdı. Bir müddət rəngi 
qaralmış halda dayandı. Sonra yavaş-yavaş özünə gəlməyə başladı. 
Türkiyədən hərbi nazir İzzət paşa bir teleqram göndərmişdi. İzzət paşa 
yazırdı ki, müharibədəki məğlubiyyətlə əlaqədar Türkiyə ordusu noyabrın 16-na 
80 
 
kimi Bakıdan çıxarılmalıdır. Məmməd Əmin Rəsulzadə, Fətəli xan Xoyski və 
başqa hökumət nazirləri təəccüb içində qalmışdılar: Nə etməli? Vəziyyətdən necə 
çıxmalı? İzzət paşanın yazdığında yalnız bir ümidli söz vardı: «Biz məcbur olub 
yalnız bunu deyə bildik ki, arzu edən zabitlər türk ordusu ilə əlaqəni kəsib 
Azərbaycanda qala bilərlər». 
Hökumət başçıları anlaşılmaz vəziyyətə düşmüşdülər. İngilis generalı 
Tomson qoşunu ilə tezliklə Bakıya girməli idi. Nə etməli? 
Yenicə istiqlaliyyət havasını udan xalq əsarəti, müstəmləkəçiliyimi qəbul 
etsin? Uzun illərdən bəri yolunda minlərlə igidin qanı axıdılan azadlığı necə əldə 
saxlamalı? 
Razılığa gəldilər ki, hər şey diplomatik danışıqlardan asılıdır. Yeganə çıxış 
yolu yalnız Tomsonla dil tapmaq, onu həqiqətlərə inandırmaqdır. Tomsonla 
danışıq üçün Əhməd bəy Ağayev, Nəsib bəy Yusifbəyov və Rafiyevdən ibarət bir 
heyət yaradıldı. Onlar hələlik Ənzəlidə olan general Tomsonla danışıq aparmalı, 
Azərbaycanın müstəqilliyinə onu inandırmalı idilər. 
Məmməd Əmin Rəsulzadənin qəlbindən ümidli bir fikir keçdi: hər şey yaxşı 
olacaq! Azərbaycan öz müstəqilliyini saxlayacaq! Tomsonu razılığa gətirə 
biləcəklər. 
...Məmməd Əmin Rəsulzadəni bir məsələ də ciddi narahat edirdi. Neçə 
etmək ki, türk zabitlərini Bakıda saxlamaq? Türkiyənin hərbi naziri İzzət paşa bu 
məsələyə razılığını vermişdi. İndi əsas iş asılı idi zabitlərin özündən. Zabitlər 
Azərbaycanda qalmaq üçün buranın vətəndaşlığını qəbul etməliydilər. Türk 
zabitlərinə ciddi ehtiyac var. Azərbaycan ordusuzdur. Savadlı, təcrübəli zabit 
kadrlarımız çox azdır. Nuru Paşanın məlumatına görə indiyə kimi 
azarbaycanlılardan cəmi 1500 əsgər toplanıb. Onlardan isə yalnız 500-ü Bakıdadır. 
500 əsgər nə qüvvədir ki? Qarşıdan coşğun sel kimi ingilis qoşunları gəlir. 
Vəziyyət də çox pisdir. Bakının kəndləri ilə müqayisədə götürəndə əyalətlərdə 
adamlar uşaqlarını əsgərliyə vermir. Çar imperiyası elə balta çalmayıb ki, bu xalqa, 
indi yarası sağalmış olsun. Bəs nə etməli? Türk zabitlərini necə yola gətirməli? 
Bakının alınmağında, Azərbaycanın işğalçılardan təmizlənməyində minlərlə 
qurban vermiş türk ordusu indi Bakıdan çəkilir. Bəs zabitlər belə mürəkkəb və hər 
dəqiqə qanlı toqquşma gözləniləcək şəraitdə qalmağa razılıq verəcəklərmi? 
Qaranlıq suallar içində çırpınır, vəziyyətdən çıxış yolu axtarırdı: 
Məmməd Əmin Rəsulzadənin bu ağrılarını, türk zabitlərini Bakıda 
saxlamaq cəhdini əmisi oğlu Məmməd Əli Rəsuloğlu belə xatırlayarmış: 
«...Nəhayət, türk ordusu Türkiyə hökumətinin müttəfiqlərlə yapdığı bir 
müahidə əsasında Bakıdan çıxmaq məcburiyyətində qaldı. Məmməd Əmin bəy 
türk ordusu komandanları nəzdində, bizi buraxıb getməmələri üçün onlardan çox 
xahişlər etdi və subayların rütbələrinin bir dərəcə yüksəldiləcəyini və əsgərlərə 
əlavə maaş veriləcəyini söylədisə də subaylar arasında olan bir ixtilaf nəticəsində 
çəkilib getməyi üstün tutdular». 
81 
 
Amma vəziyyətin mürəkkəbliyinə baxmayaraq, qoşunlar əslində Bakını ağır 
vəziyyətdə qoyub getmək istəmirdilər. Nuru Paşanın komandanlığında çalışan 
Qafqaz Müsəlman Ordusunun siyasi şöbə rəisi Cavad bəy deyirdi: «Türkiyə 
hökuməti güclü və qardaş Azərbaycan ordusu yaradılmasından ötrü heç bir 
vəsaitini əsirgəməyəcək. Ordu Azərbaycan dövlətinin ixtiyarında ehtiyacı olana 
kimi qalacaq». 
Amma sonradan vəziyyətin mürəkkəbləşdiyini nəzərə alıb türk qoşunu 
Bakıdan çıxarılmışdı. 
Məmməd Əmin Rəsulzadə Nuru Paşanın o zaman Bakıda qalmaq üçün 
hansı həyəcanlar keçirdiyini sonralar xeyirxahlıq və məhəbbətlə xatırlayarmış. 
Amma vəziyyət gərgin idi. Tomson Bakıya gəlirdi. Türk qoşunları isə Bakını tərk 
edirdilər. 
Türk qoşunları gedirdi. 
Bakılılar sakitcə, dərin kədər və qüssə içərisində dayanıb gedən qoşuna 
baxırdılar. Xilaskar ordu Bakıdan çıxırdı. Həmin o günü həyəcandan ağlayanlar, 
göz yaşı tökənlər də çoxdu. Hamının qəlbindən bir ağrı keçirdi: «Siz gedirsiniz, bəs 
halımız necə olacaq? Bizi kimin ümidinə qoyursunuz?» 
Türklər gedirdi. Sabah Bakıya ingilislər girəcəkdi. 
Məmməd Əmin Rəsulzadə və bütün Azərbaycan hökumətinin üzvləri 
həyəcan içərisində idilər. Tomson əvvəlcədən sifariş göndərib bir neçə yeri, o 
cümlədən «Metropol» mehmanxanasını əsgərlər üçün boşaltmaq əmrini vermişdi. 
Şəhərdə qəribə ölgünlük vardı. Adamlar elə bil doğma bir səs üçün darıxır, 
onu eşitmək, elə hey dinləmək istəyirdilər: 
Anam beni böyütdü, bu yollara göndərdi...  
Yox,  bu  mahnı  daha  oxunmayacaqdı!  Şanlı türk    əsgəri Bakının  
küçələrində gəzib şirin ləhcəsiylə bu sözləri deməyəcəkdi. Sabahdan bu şəhərdə 
özgə mahnılar oxunacaqdı. Təkcə mahnılarmı oxunacaqdı? Kim bilir, bəlkə yenə 
günahsız qanlar töküləcəkdi...  
Türklər gedirdi Bakıdan.  
Sabah, noyabrın 17-də Tomson Bakıya gəlirdi. Tomsonun  Bakıya gəlişini 
Məmməd Əmin  Rəsulzadə belə xatırlayırdı: 
«İxrac  bilahadisə icra  edildi. Azərbaycan  bayrağı    ilə müzəyyən körpüyə 
çıxan Tomsonu Xariciyyə naziri müavini salamladı. Müqabilində Tomson  
kəndisini hərbi-ümuminin  xitamı və sülhün iadə etmək üzrə bulunduğu ilə təbrik 
etdi. 
İki gün sonra komandanlığın əhaliyi-islamiyyəni məyus edəcək bir 
bəyannaməsi nəşr olunuyordu...» 
Həmin bəyannamədə Tomson təhlükəli bir fikir irəli sürüb: «Rusiyadan 
qoparılmış Qafqaziyanın düşməndən təmizlənməsi üçün Ufada təşəkkül edən rus 
hökuməti ilə bir araya gəldiyini deyirdi».. 
Vəziyyət qorxulu idi! 
82 
 
Məmməd Əmin Rəsulzadəni ən çox qəzəbləndirən Biçeraxovun hərəkətləri 
idi. İngilis ordusunda türklərə qarşı vuruşmuş köhnə çar zabiti Biçeraxov çox 
azğınlıq edir, hər yanda özünü «Bölünməz Rusiya»nın nümayəndəsi kimi aparır, 
aeroplanlardan bəyannamələr yayırdı. Şəhərə yaydığı bəyannamələrin birində 
deyirdi: «Sizlərə salam olsun, Rusiya vətəndaşları! Müttəfiqlərin köməyi ilə öz 
köhnə sərhədlərini bərpa edən böyük Rusiyamız artıq bir çox yerlərdə özünün yeni 
həyatını başlayır...». 
Şovinist Biçeraxov! Canınızdan bu şovinistlik, özgə torpağında ağalıq, 
hökmranlıq hissi çəkilib getmədi! Həmişə Bakıya—bu qızıl neft səltənətinə əyalət 
şəhəriniz kimi baxdınız! 
Məmməd Əmin Rəsulzadə hər gün Fətəli xanla, Nəsib bəylə, başqa 
hökumət nazirləri ilə məsləhətləşir, Tomsonla «dil tapmaq» üsulları axtarırdı. İndi 
hər şey—başlıca məsələ olan Azərbaycanın müstəqilliyinin saxlanması məhz 
Tomsonla uğurlu iş görməkdən ibarətdir. 
Ruslar və ermənilər yenə şəhərdə azğınlıq edirdi: Azərbaycanı Rusiyanın 
bir parçası kimi təbliğ edən Biçeraxovun sözləri onları «ruhlandırırdı». 
Məmməd Əmin Rəsulzadənin başçılıq etdiyi Azərbaycan hökuməti 
vəziyyətdən çıxmaq üçün Tomsonla danışıqlar aparırdı. Belə uğurlu danışıqlar 
getdikcə öz bəhrəsini verirdi.  
Biçeraxovun Bakıda çevriliş etmək istədiyini eşidən Tomson ona 46 saat 
müddətində Bakını tərk etməyi əmr etdi.  
Bakı qanında şovinistlik qaynayan, «Bölünməz Rusiya» xəstəliyinə 
tutulmuş təhlükəli bir adamdan xilas oldu. Amma ümumi əhval-ruhiyyə hələ 
gərgin idi. 
İndi başlıca söhbət parlamentin açılışından gedirdi. Tomsonun müəyyən 
təzyiqi ilə «Koalisyon hökumət» yaratmaq razılaşdırılmışdı. Başqa millətdən 
olanlar da hökumət işində çalışa bilərdilər. 
Amma sonradan məlum oldu ki, Bakıdakı «Rus milləti komitəsi» 
Azərbaycan parlamentinə nümayəndələrini göndərmək istəmir. 
Getdikcə Məmməd Əmin Rəsulzadə və dostları Tomsona hər şeyi başa 
salır, rus şovinizminə onda da nifrət oyadırdılar. 
Lakin razılıq alınmışdı. Tomson parlamentin açılışına icazə vermişdi. 
Məclisin açılışı günü bir maraqlı hadisə baş verdi. Məmməd Əli 
Rəsuloğlunun xatirəsi: 
«...Məclisin açılacağı gün Azərbaycan bayrağının məclisin binası üzərinə 
taxılması işi də bir məsələyə çevrildi. İngilis komandanı bizimkilərə: «Baxınız, biz 
nə zamandan bəri buradayız, heç bayraq sancdığımızı gördünüzmü? deyincə 
bizimkilər də: «sizin bayrağa ehtiyacınız yoxdur, bizim isə ən böyük arzumuz milli 
bayrağımızı taxmaqdır» şəklində cavab vermişlərdi. İngilis komandanı da bu sözü 
məqbul saymış, rus və erməniləri artıq həyəcanlandırmamaq üçün yalnız məclisin 
toplandığı günlərdə bina üzərinə bayraq taxılmasını xahiş etmişdi. Bizimkilər də bu 
83 
 
xahişi qəbul etmişdilər. Bu hal bir ənənə halını almışdı. Bayrağımızın taxıldığı gün 
hər kəs məclisin açıq olduğunu bilirdi. Məclisin açılacağı gün rus və ermənilərin 
fitnəsindən məclisi qorumaq məqsədiylə hindli müsəlman əsgərlər məclisdən çox 
uzaq küçə və caddə başlarında qruplar halında növbə gözləməkdə idilər. Hindli 
əsgərlər məsələni anlayaraq xalqımızı təbrik edirlərdi. 
Məmməd Əmin bəyin o gün məclisin balkonundan: «Bir dəfə yüksələn 
bayraq bir daha enməz» sözü kəndlərdən, neft ocaqlarından şəhərə axın etmiş, 
dolub binanın hər yanını tutmuş xalqımız tərəfindən coşğun alqışlarla qarşılandı...» 
Bir xoĢ söz. Həmin günü sən hamını heyrətdə qoydun! Həmin günü dediyin 
sözlər dalğa-dalğa, ildırım sürətiylə Azərbaycanın hər yerinə yayıldı. Adamlar səni 
daha da sevdi, daha da inandı. Sən həmin günü adamların qəlbində qırılıb 
çiliklənmiş ümidlərə can verdin, yaşatdın. Sənin xoş ahəngli səsin adamların 
qəlbinə yayılıb, onların azadlıq və istiqlaliyyət arzusunu coşdurdu. Dediyin o xoş 
məramlı sözlər  adamların  həmişəlik yaddaşına  yazıldı. Elə həmin  o gün dediyin 
«Bir dəfə yüksələn bayraq bir daha enməz» sözün sonralar xalqımızın həyat 
məramına, yaşayışının mənasına çevrildi. 
Məmməd Əmin Rəsulzadənin Azərbaycan Milli Cümhuriyyəti 
parlamentinin ilk açılışındakı tarixi çıxış: 
«Möhtərəm millət vəkilləri! Azərbaycan Milli Cümhuriyyətinin ilk 
parlamentosunu açmaq səadətinin, siz möhtərəm millət vəkillərini təbrik etmək 
şərəfinin öhdəmə düşməsi ilə iftixar edirəm (alqışlar) ...Əfəndilər, Rusiyada zühur 
edən böyük inqilab digər həqiqətlər arasında bir böyük həqiqəti dəxi elan etmişdi. 
Bu həqiqət millətlərin hürriyyət və istiqlal haqları idi. Rusiya inqilabı təbiətində 
mövcud olan ruha sadiq qalaraq təbii yolu ilə inkişaf etsəydi, millətlərin 
hüququnun təmin ilə muxtariyyətlərdən mütəşəkkil azad və demokratik bir 
Rusiyanı bir an əvvəl təsis edəcəkdi. O vaxt təbii idi ki, Rusiyada yaşayan 
müsəlmanların siyasi həyatları digər məhkum millətlərlə bərabər, başqa bir yolda 
cərəyan edəcəkdi. Millətlər öz müqəddəratlarının təyinini pək səmimi bir surətdə 
Rusiya müəssisan məclisindən gözlərdilər. Fəqət Rusiyada inqilab və demokratizm 
naminə zühur edən bir istibdadın nə kimi xarabalıqlar yaratdığını bilirsiniz. İnqilab 
naminə hökümfərma olan anarşı və millətlərin hüquqi elanından sonra yürüdülən 
qəti mərkəziyyətçilik Zaqafqaziya millətlərini öz başlarının çarəsinə baxmağa sövq 
etdi. Zaqafqaziyadan Rusiya qurucu məclisinə seçilən millət vəlilləri, özlərini vəkil 
edən camaatın hüququnu Zaqafqaziyada Seymini təşkil və onun istiqlalını elan 
etməkdə gördülər.  
Eyni məntiq nəhayət Azərbaycan əhalisi tərəfindən seçilən vəkillərin Şurayi 
Milli təşkilinə sövq, bu milli şura isə Azərbaycan istiqlalını elan etmək zərurəti 
qarşısında qaldı. Azərbaycan istiqlalı elan olundu (alqışlar...). 
Biz azərbaycanlılar bütün mövcudiyyətimizlə öz müqəddəratımızı, öz 
istiqlalımızı müdafiə və mühafizədə israr edər, səbat və mətanət göstərirsək, heç 
şübhəsiz ki, Azərbaycan Cümhuriyyəti paydar olur. Fəqət bunun üçün təkrar 
84 
 
ediyorum səbat, mətanət, fədakarlıq istər. İstər ki, biz özümüzün istiqlala layiq 
olduğumuzu isbat edəlim. Bu oldumu, sizi təmin edərim ki, kimsə haqqımızı təslim 
etməmək cəsarətində bulunamaz. Hankı vicdandır ki, istiqlalı istəyən və ona  
ləyaqətini isbat edən bir milləti qəhr etsin.  (Alqışlar.) 
Əfəndilər! Qafqaziya ehkamı ruhunda heç zaman hürriyyət və istiqlal fikri 
hakim olmamışdır. Hürriyyət fikrinin mümməssili (təmsilçisi) olan «Prometey» 
Qafqaziya dağlarında zəncirbənd edilmişdi. O daimi zəncirlərini qırmaq 
təşəbbüsündə idi. «Prometey»in ruhu Qafqaziyanın butün millətlərində vardır. 
Qafqaziya millətlərinin istiqlalı və sərabərlikdə müstəqil olaraq yaşamaları bir 
xəyali-beid (uzaq xəyal) deyildir. Qardaş millətimiz olan Şimali Qafqaziya, qapı 
bir qonşumuz ermənilər münadibati-dostanəmiz, bütün cüziyyata rəğmən, daimən 
səmimi qalan gürcülər bizə bir çox mədəni xidmətləri toxunmuş rus camaatının 
mühüm bir qismi ilə əl-ələ verərək Qafqaziyanın müqəddəratını, bu qitə üzərində 
yaşayan millətlərin arzusu vəchi ilə təmin edə bilirik (Sürəkli alqışlar, təkrar 
alqışlar, yaşa, var ol səsləri.). 
Əfəndilər, bu gün Azərbaycanın paytaxtında məclisi-məbusan iftitahındayız 
(Millət məclisinin açılışını yapırıq). Azərbaycan bir atəş mənbəyidir. Vətənimiz 
hər zaman öz sinəsində bir atəşi müqəddəs bəsləməlidir. Bu atəş əski zamandan 
bəri həqiqipərəstlərə rəhbər bir şöleyi-ümid və imam təşkil eyləmişdir. O atəş ki, 
bu gün də sərvət və zaman (dövlət, zənginlik) səbəbi və baisi təməddündür 
(mədəniyyətdir). Qoy bu atəş Azərbaycan övladlarının sinələrinə dolsun. 
Milyonlarla ürəyi bu atəş əbədiyyən sönməz bir məşəl təşkil edib də hürriyyət və 
istiqlala doğru getdiyimiz maneəli yolları işıqlandırsın! (Sürəkli və şiddətli 
alqışlar...)» 
...Alqış səsləri eşidilir. Binanın içərisində də, çölündə də alqış səsləri 
göylərə qanadlanır. Alqış səsləri binanın divarlarında, Bakının küçələrində, 
evlərində, insanların qəlbində alovlanır. Hər yer səsinin sehrinə, məhəbbətinə 
bürünüb. Hər yandan adamlar ümid, şəfqət dolu gözlərlə sənə baxıb deyirlər: 
«Yaşa, var ol!». 
Parlament binası üzərində üç rəngli bayraq dalğalanır. Bu bayraq türklüyün 
(qırmızı), islamın (yaşıl) və müasirləşməyin (mavi) rəmzidir. 
Parlament binasına min bir əziyyətlə qaldırdığın o bayraq həmişəlik olaraq 
milyonlarla insanın qəlbində əbədi məskən saldı, yaşadı, ömür etdi. Ən ağır 
zamanda belə o bayrağa məhəbbəti, o üç rəngə sevgini ürəklərdən silib apara 
bilmədilər. Qaranlıq zülmətlərdə, həbsxanalarda, uzaq şimalın soyuğunda belə 
adamlar o bayraqdan danışdılar, onu xoş xatirə kimi andılar. 
Günlərin bir günü isə Vətən göylərini qara dumanlar alıb, yanan günəşini 
söndürəndə, hamı qara geyinib bir küncdə qəmli sükuta batanda, əmin qızı 
Ümgülsüm xanım yaşıl bayrağın parlament binası üzərindən endirilib oraya 
bolşeviklərin tökdüyü günahsız qanlar rəngində qırmızı parça asılmağına dözə 
bilməyəcəkdi. 
85 
 
Əmin qızını ona görə həbsxanaya salıb işgəncələr verəcəkdilər ki, o həqiqəti 
bilirdi. Parlament binasının üzərinə min bir müşkülatla qaldırıb «Bir dəfə yüksələn 
bayraq bir daha enməz» dediyin o bayrağın həsrəti əmin qızının içərisini 
göynədirdi və dərdə dözə bilmirdi. 
Sən isə eşidirdin, uzaq ellərdə çırpına-çırpına eşidirdin bu ağrıları: O 
bayrağı bir daha xalqın başı üzərində yüksəltmək üçün elləri, obaları gəzib, bütün 
insanları köməyə çağırırdın... 
...Hələlik 1918-ci ildir və parlament binasının üzərində üç rəngli, aylı, 
ulduzlu Azərbaycan Demokratik Respublikasının bayrağı dalğalanır. 
İngilis generalı Tomson getdikcə həqiqəti aydın başa düşürdü. Azərbaycan 
hökuməti rəhbərlərinin mövqeyi ilə razılaşırdı. Çünki Tomson Azərbaycanda 
koalisyon (müttəfiq) hökumətin qurulmağını, yəni başqa millətlərin də burda 
iştirakını tələb etmişdi. Demokratik hökumət bu tələbi yerinə yetirmişdi. Lakin 
Bakıdakı rusların mövqeyi başqa idi və onların hərəkəti Tomsonu acıqlandırırdı. 
Azərbaycanın müstəqilliyini qəbul etməyən, buranı Rusiyanın ayrılmaz hissəsi 
kimi tanıyan ruslara Tomson hirslə demişdi: «Rusiya yoxdur və nə zaman olacağı 
da məlum deyil». 
Azərbaycanda Demokratik respublikanın koalisyon (müttəfiq) ruhda 
fəaliyyətini nəzərə alan Tomson dekabrın 29-da bütün azərbaycanlıların ürəyindən 
olan bir bəyanat    verir: 
«Xoyskinin rəhbərliyi altında koalisyon Azərbaycan hökuməti yaradıldığını 
nəzərə alıb elan edirəm ki, İttifaq komandanlığı bu hökuməti Azərbaycanın bütün 
hüdudlarında yeganə yerli qanuni hakimiyyət kimi tamamilə müdafiə edəcək». (Bu 
bəyanatın cəmi bir ay əvvəl «Bizim bildiyimiz Azərbaycan xalqının doğma bir 
cümhuriyyəti yoxdur, yalnız türk komandanlığının intriqası ilə təşəkkül etmiş bir 
hökumət var» deyən Tomson tərəfindən verilməsi Azərbaycan Respublikasının 
böyük diplomatik qələbəsi idi). 
...Tomsonun bu bəyanatından sonra Məmməd Əmin Rəsulzadə və bütün 
hökumət nazirləri rahat nəfəs almışdılar. Məmməd Əmin Rəsulzadə isə demişdi: 
«İndi bütün şübhələr dağılıb getdi». 
Amma Tomsonun bu bəyanatı hamının ürəyindən olmadı. Rus və erməni 
təşkilatları Tomsona etiraz etməyə başladılar. Biri şovinistlik, digəri isə xainliklə 
silahlanmış iki qüvvə Azərbaycanın müstəqilliyini tanımaq istəmir, ciddi fəaliyyət 
aparırdılar. Çalışırdılar ki, neft sahələrində aranı qatıb çaxnaşmalar yaratsınlar. 
Lakin... Məmməd Əmin Rəsulzadənin lideri olduğu «Müsavat» partiyasının üzvləri 
işləyirdi: 
Əmisi oğlu Məmməd Əli Rəsuloğlunun xatirəsi: 
«...Bu xəbəri duyan erməni və ruslar azərbaycanlıları zəif göstərmək üçün 
neft ocaqlarında çalışan işçi və ustalara, Xəzər dənizi gəmilərində çalışan 
dənizçilərə bir protesto yapdırmağa çalışdılar. Fəqət «müsavatçı»ların ciddi 
çalışmaları və propaqandaları nəticəsində bu hərəkətin qarşısı alındı. Bu işdə 
86 
 
Abbas bəy, Vəli bəy, Piri bəy, Abdulvahab bəy və adlarını indi xatırlayammadığım 
və sonradan bolşeviklər tərəfindən öldürülmüş, sürülmüş bir çox gənc 
arkadaşlarımızın böyük fədakarlıqlar göstərdiklərini ayrıca qeyd etmək istəyirəm. 
Bu surətlə ingilislər böyük bir önəm daşıyan neft ocaqlarında qüvvətin erməni və 
rusların deyil, Azəri türklərinin əlində olduğuna inanaraq, Azərbaycanı Azəri 
türklərinə təslim etməyə qərar verdilər. İngilis komandanlığında Fətəli xana: «Biz 
Qafqaziyada bu qədər kulturlu və çalışqan türk kütləsinin olduğunu təsəvvür 
etmirdik» demişdilər. 
...Məmməd Əmin Rəsulzadə erməni və rusların təhlükəli iş görüb, 
Azərbaycan hökumətini zəiflətmək məqsədini güddüklərini bilirdi və bununla 
əlaqədar hökumətin ingilis komandanlığına etiraz bəyanatı verməyini vacib sayırdı. 
Azərbaycan hökuməti tezliklə öz etiraz notasını bildirdi. 
Həmin hadisəni Məmməd Əmin Rəsulzadə belə xatırlayırdı: hökumət 
bununla iktifa etmirdi. Komandanlığa verdiyi notada «səlahiyyəti-hürriyyət» 
komandanlıqca tanınmış bir Azərbaycan hökuməti var ikən düvəli-müttəfiqədən 
bulunmayan rus Biçeraxov ordusu ilə asayişi ümumiyyəyi müxəll olmaqdan başqa 
bir faidəsi mütəsəvvir bulunmuyan erməni məfrəzəsinin Bakıda bulunmalarına bir 
səbəb olmadığını bəyanla məzkur qitəati-əsgəriyyənin bir an əvvəl Azərbaycandan 
uzaqlaşmasını tələb eylədi. Bu nota üzərində Biçeraxov alayı 48 saatlıq bir möhlət 
zərfində Bakını tərkə məcbur olduğu kimi, erməni məfrəzələrinin inhilalı dəxi 
təqərrür etdi». 
Biçeraxovun başçılıq etdiyi şovinist ruslar, xain ermənilər Bakını tərk 
edirdilər. Gedəndə içərilərindəki qəzəbi, kini gizlədə bilməyib azərbaycanlıları 
təhqir edir, bununla iğtişaş salmaq istəyirdilər. Xalq isə dözür, dayanır, bu 
xainlərin tez yox olmalarını istəyirdilər. 
Bakıda ingilislər qalmışdı. İngilislər getdikcə Azərbaycanın işlərinə az 
müdaxilə edirdilər. 
...Vəziyyətin gərginliyinə və mürəkkəbliyinə baxmayaraq azərbaycanlıların 
yaşayışında milli ruh «hər şey özününküdür» istiqamətində gedirdi. Hökumət 
işləyir, yeni qanunlar verir, nizam-intizam möhkəmlənir, iqtisadiyyat ölgünlük 
bataqlığından çıxarılırdı. Xalqın ərzaqla təminatı getdikcə yaxşılaşırdı. Yaxın 
rayonlardan Bakıya köməklik göstərilir, camaatın xüsusilə çətinlik çəkdiyi çörək 
ehtiyacı ödənilirdi. Əhalinin dolanışığının yaxşılaşmağı və bazarda bolluq 
olmağından ötrü sərbəst satışa imkan verilirdi. 
Azad Azərbaycanda xalqın güzəranı daha da xoş olur, adamlar ana 
torpağındakı sərvətlərin ixtiyarını ələ alırdılar. 
Xalq xoşbəxt idi. Çünki torpağının da, neftinin də, varının, dövlətinin də 
sahibliyini öz ixtiyarına vermişdilər. 
Məmməd Əmin Rəsulzadə neçə gün idi ki, hökumət nazirləri ilə ciddi 
söhbətlər aparırdı. Qarşıda Azərbaycan hökumətini çətin sınaq gözləyirdi. Fransada 
Versal sülh konfransı keçiriləcəkdi, bunun üçün oraya gedən heyət 
87 
 
müəyyənləşdirilməliydi. Bu heyət Azərbaycanın müstəqilliyini xarici dövlətlərə 
tanıtmalı və onun hüququnu müdafiə etməli idi. Heyətə olduqca  məsuliyyətli bir iş 
tapşırılırdı. 
Versal sülh konfransına aşağıdakı heyətdə nümayəndələr göndərməyi qərara 
aldılar: Əli Mərdan bəy Topçubaşov, (heyətin başçısı), Əhməd bəy Ağa oğlu, 
Əkbər ağa Şeyxülislamzadə, Məhəmməd Həsən bəy Hacınski, Mir Yaqub 
Mehdizadə, Məhəmməd bəy Məhərrəmzadə, Ceyhun bəy Hacıbəyli. 
Yanvarın əvvəllərində heyət yola düşdü. Böyük ümidlə, Azərbaycan 
istiqlalını dünyaya tanıtmaq istəyi ilə bu adamlar uzaq Parisə yollandılar. 
Mehribanlıq və səmimiyyət hissi ilə ayrıldılar. Ayrılanda əməli və qayələri 
bir olan həmvətənlərinə baxdı. Demək istədi ki, indi bütün ümidlər sizədir. 
Azərbaycanın azadlıq səsini bütün dünyaya siz yaymalısınız. 
Məmməd Əmin Rəsulzadə heyətin hansı çətin iş yerinə yetirəcəyini yaxşı 
bilirdi. Heyət indiyə kimi imperiya zülmü altında inləmiş, həmişə Rusiyanın bir 
əyaləti kimi yaşamış ölkəni müstəqil dövlət olaraq dünyaya tanıtmalı idi. Deməli 
idi ki, Azərbaycan Rusiyadan ayrılmış, özü öz müqəddəratını həll etməyə qadir 
olan bir ölkədir. Görən amerikalını, ingilisi, fransızı indiyədək azərbaycanlını 
«qara tatar» «avam müsəlman» kimi qəbul edən bu xalqları Azərbaycanın müstəqil 
bir dövlət kimi yaşaya biləcəyinə inandırmaq mümküm olacaqmı? Çar Rusiyası 
Azərbaycanın varlığını inkar etməklə onun beynəlxalq aləmdə məhvinə səbəb olub. 
Avropalı, amerikalı üçün yalnız sıldırım qayaları, yaşıl meşələri, sonsuz 
gözəllikləri olan Qafqaz var. Bir də onların bildiyi yalnız budur! Qafqazda — 
Rusiyanın bu əyalətində kiçik xalqlar yaşayır. Bu xalqlardan hansı birininsə ayrılıb 
-müstəqil dövlət halına keçməyini onlar qəbul edəcəkmi? 
Amma inanırdı. İnanırdı ki, bu millətin imzası dünyanın bütün azad 
xalqlarının arasında görünəcək. Onlar inanacaq Azərbaycanın özünü yaşatmaq 
bacarığına. Bu xalqın düşünən başlı, saf əqidəli, milli qeyrətli oğulları çoxdur. Və 
başını köləlik zəncirindən təzəcə xilas etmiş bu xalq hələ çox işıqlı düşüncəli, 
yüksək istedad sahibi olan adamlar yetirəcək. Elə ingilis Tomsonu inandıran, öz 
kübar davranışı, yüksək məntiqi biliyi ilə onu heyrətdə qoyan bu adamlar 
olmadımı? Əhməd Ağa oğlunun, Fətəli xanın yüksək savadına Tomson necə də 
heyran kəsilmişdi? Yox, bu adamlarla hər işi görmək mümkündür. 
Belə işıqlı ümidlər içində gedənləri düşünürdü. 
Gedənlərin ağrısı. Versal müqaviləsinə gedənlər elə ilk günlərdən 
çətinliklə qarşılaşmışdılar. Əvvəlcə nümayəndə heyətini konfransa buraxmaq 
istəməmiş, günlərlə gözləməyə məcbur etmişdilər. Sonradan bunun səbəbi də 
müəyyənləşmişdi. Məlum olmuşdu ki, fransızlar Bakıdan gələn nümayəndələrə 
ingilis müstəmləkəsindən gələnlər kimi baxırlar. Sonradan nümayəndə heyəti ciddi 
danışıqlar aparıb Parisə getmək icazəsini almışdı. İşin belə həlli zamanı daha bir 
xoşagəlməz hadisə baş vermişdi. Həmişə əlində hazır bıçaq tutub onu 
azərbaycanlıya vurmaq istəyən ermənilər yenə qazan qaynatmışdılar. Fransızca 
88 
 
çıxan erməni qəzeti Əhməd bəy Ağa oğlunun əleyhinə əks təbliğat kompaniyasına 
başlamışdı. Əhməd bəy Ağa oğlunu Türkiyə parlamentinin üzvü, türk qəzetlərində 
«müttəfiqlər» əleyhinə çoxlu məqalələr yazmış jurnalist kimi təbliğ edib nüfuzdan 
salmağa çalışırdılar. Çünki bilirdilər ki, "Əhməd bəyin çox geniş diplomatik 
ustalığı, siyasi uzaqgörənliyi, danışıqları məharətlə aparmaq bacarığı var. Xain 
ermənilər bunu yaxşı bilirdilər. Və həmişə özgələrin kölgəsinə sığınmağı bacaran 
bu adamlar indi də fransızlara «əmi» deyib, azərbaycanlıları gözdən salmağa cəhd 
edirdilər. Xəyanət öz işini görmüşdü. Əhməd bəy Ağa oğlunu danışıqda iştirak 
etməyə qoymamışdılar. Əhməd bəy Ağa oğlunun əslən qarabağlı olması və 
Azərbaycan partamentinin deputatı seçilməsini təsdiq edən sənədlərlə yanaşı, 
Tomsonun verdiyi zəmanətin də göstərilməsindən bir fayda çıxmamışdı. 
Ermənilərin xain zərbəsi ucbatından nümayandə heyəti çətin vəziyyətə düşmüşdü. 
...Bütün bunları Məmməd Əmin Rəsulzadə Əli Mərdan bəy Topçubaşovun 
Azərbaycan hökumətinə (mart ayında) göndərdiyi məktubdan öyrənmişdi. 
Ermənilərin xəyanətkarlığı onu və bütün nazirləri dilxor etmişdi. 
...Amma həyat  davam edirdi. 
Azərbaycan xalqı Azərbaycan Demokratik Respublikasının üç rəngli 
bayrağı altında azad həyat yaşayırdı. 
Vətən varsa mən də varam! Vətən nəfəs alıb yaşayırsa, mən də yaşayıram. 
Vətənsiz yaşamağı neyləyirəm ki! Vətənsiz də insan olarmı? Vətənsiz insan həyat 
ləzzəti anlamaz! Daim içərisi ağrı ilə kəsilər, əzab-əziyyətdən yaxa qurtarmaz! 
Vətənsiz insanın üzü gülsə də ürəyi qan ağlar. Vətənin olmağından ötrü bəs nə 
gərək? Onu qorumaq, keşiyini çəkmək, yadlar hücumundan xilas etmək, başı 
üzərində kiminsə qılıncının parlamağına imkan verməmək. Və nəhayət, onun 
yolunda can əsirgəməmək, canı qurban vermək. Qurbansız, şəhidsiz Vətən azad 
olarmı? Vətənin azadlığa gedən yolu şəhidinin, qurbanının içərisindən keçir. 
Onların pak ruhu ilə Vətən istiqlaliyyətin qədir-qiymətini bilir. Vətən onlardan—o 
pak ruhlu şəhidlərdən başlayır. Vətənin torpağı da, suyu da, havası da onların 
istəklərindən, arzularından axıb gəlir. Bu həqiqətdir! Vətənin varlığını yaşadan 
həqiqətdir! Vətən onda azad olur, zülmətlərdən qurtarır! Və sən o şəhidli, qurbanlı 
Vətənə, o azad, başı üzərində istiqlaliyyət bayrağı dalğalanan Vətənə baxıb 
deyirsən: nə qədər ki, vətəndəyəm diriyəm. 
İndi mən diriyəm! Çünki vətənim azaddır. Vətənimin göylərində üç rəngli 
bayraq dalğalanır. Çöllər, çəmənlər, güllər, çiçəklər bu bayrağın nuru ilə boy atır, 
böyüyürlər. Bu bayraqdan adamların üzünə təbəssüm qopur, qəlblərinə sevinc axır. 
Vətən azaddır, mən isə diriyəm! Vətənsiz diri də olmazdım, yaşamazdım! 
Adamlar Azad Azərbaycanda xoşbəxt ömür-gün sürürdülər. Getdikcə 
hamıda Vətənin bütövlüyü, onu parçalanmağa qoymamaq fikri möhkəmlənirdi. Bu 
günə kimi adamlar, bütöv Vətən anlayışı işlətməmişdilər. Onlara görə vətən yalnız 
doğulub boya-başa çatdığın kənddir, obadır. İmperiya əsarəti, amansız çar siyasəti 
xalqın «bütöv vətən» anlayışını öldürmüşdü. İmperiyadan əvvəl isə adamlar 
89 
 
«xanlıqlar» xəstəliyindən yaxa qurtara bilməmişdilər. Qarabağ xanlığı, Şəki 
xanlığı, Naxçıvan xanlığı... Bunlar əslində xanlıq deyildi, xalqın parçalanması, 
dəstə-dəstə yaşayıb gücdən düşməsi idi. Elə bunun nəticəsi idi ki, çar qoşunları 
Azərbaycana hücuma keçəndə iki xan bir-birilə işbirliyinə gələ bilmədi. Hərəsi 
çəkilib bir yanda durdu. Tədbirli, siyasətcil düşmən hərəsini bir yolla təkləyib qanlı 
İmperiya pəncəsinə keçirtdi. Bəli, birləşə bilmədi xanlıqlar. Birləşə bilmədilər və 
məhv oldular. Çünki elə o zamanın özündə də «bütöv vətən» anlayışı yox idi. Bu 
xalqın bostanına ela qara daş atmışdılar ki, neçə əsrlər idi yalnız parçalanmaq, bir-
biri ilə didişmək toxumu cücərdirdi. Xətai dövründə alovlanan «bütöv vətən» fikri 
yaddaşlardan silinib getmişdi. Çar imperiyası isə özünün iyrənc oyunları, xatalı 
hiyləgərlikləri ilə adamlarda vətən hissini öldürmüşdü. 
...Budur, indi xalq azaddır. Xalqın azad qəzetləri, jurnalları «bütöv 
Azərbaycan»dan danışır, onun şanlı tarixini, işıqlı keçmişini təbliğ edir. Adamlara 
hər gün belə fikir çatdırırlar: sən nə qarabağlısan, nə naxçıvanlı, nə şəkili, şirvanlı, 
sən azərbaycanlısan! Bu adı həmişəlik yaddaşında saxla və onunla fəxr et! 
Məmməd Əmin Rəsulzadəni indi bir məsələ narahat edirdi: milli ordunun 
Bakıya gətirilməsi. İngilislərin danışığından belə məlum oldu ki, onlar milli 
ordunun Bakıya gəlməyinə etiraz etmirlər. Az sonra isə məqsədlərini açıq etiraf 
edəcəkdilər ki, Bakıdan çıxıb gedirlər. İngilislərlə razılaşandan sonra ordunun 
Bakıya gəlməyinə göstəriş verdilər. (Çünki Tomson yalnız türklərin deyil, 
Azərbaycan ordusunun da çıxıb getməyinə göstəriş vermişdi.) 
Budur, indi milli ordunun yenidən Bakıya gəlməyinə razılıq alınıb. Sabah 
Azərbaycan əsgərləri Bakıya gəlir. 
1919-cu il aprelin 4-ü idi.  
Aprelin 5-nə, milli qoşunun Bakıya gələcəyinə lap az, cəmisi bir gün 
qalırdı. 
O isə qurduğu azad hökumətin milli qoşununu yaratmağın çətinliklərini, 
hansı maneələrin üzə çıxdığını və indinin özündəki əngəlləri acı-acı xatırlayıb 
düşünürdü. 
...Rusiya imperiyasındakı türklər əsgərlik hüququndan məhrum idi. Yalnız 
Volqa boyunda yaşayan türkləri əsgərliyə götürürdülər. Ona görə də Azərbaycanın 
milli ordusunu yaratmaq söhbəti ortalığa çıxanda o, demək olar ki, anlaşılmaz 
vəziyyətdə qalmışdı. Ordusuz hökumət olmazdı. Ordu hökumətin dayağı, onu 
saxlayan qüvvədir. Mütləq ordu yaratmaq lazım idi. 
Hələ 1917-ci ilin dekabrından Zaqafqaziya ərazisində ayrı-ayrı milli 
korpuslar yaradılırdı: erməni, gürcü, müsəlman. Müsəlman korpusunda yeganə 
nizami korpus — Birinci atlı tatar polku idi. Bu polku «dikiy» (vəhşi) diviziya 
adlandırırdılar. 
Hökumət elan ediləndən sonra Gəncəyə köçdülər. Batumda Türkiyə 
nümayəndəliyi ilə danışıqlar aparanda əsas diqqəti milli ordunun yaradılmasına 
yönəltmişdilər. Türklər köməklik göstərəcəklərini bildirmişdilər. Və qısa bir 
90 
 
zamanda Gəncəyə gələn kimi nizamlı qoşun yaratmağa başladılar. 1918-ci ilin 11 
iyulunda türk komandanlığı 1894-99-cu illərdə anadan olanları əsgəri xidmətə 
çağırır. Elə bütün çətinliklər, toqquşmalar, böhranlar da burda başlayır. Adamlar 
indiyə kimi görünməmiş hadisə ilə qarşılaşırdılar: Əsgərlik! Neçə ay evindən-
eşiyindən ayrı düş! Kiminsə əmrində dayan, yarıac, yarıtox dolan! Bu kimə 
lazımdır! Biz uşaqlarımızı əsgərliyə vermirik. Uşağımı gözümdən kənaramı 
qoyacağam getsin? Uşaq saxlamışam ki, gedib güllə qabağında dayansın? 
Adamlar belə deyirdi və uşaqlarını əsgərliyə vermək istəmirdilər. Vəziyyət 
çox dözülməz, acınacaqlı idi. 
Məmməd Əmin Rəsulzadənin sözü: 
«Bu üzdən ordu təşkili azərbaycanlılar üçün pək müşkül bir iş oluyordu. 
Fərəza, Rusiyadan ayrılmış Ermənistan və yaxud Gürcüstan hökumətləri nəşr 
eylədikləri bir əmrnamə ilə filan sənəsində rus ordusunda xidmət eyləmiş nəfər və 
zabitanı silah altına dəvət edincə on gün sonra yeni hökumətin ilk əsgəri-kadrosunu 
təşkil edən, hərbüzərb görmüş, barıt qoxumuş bir qüvvət vücuda gəliyordu. 
Azərbaycan isə bundan məhrum idi. Ordunu ordu edən zabitandır. Bu xüsusda dəki 
Azərbaycan məhrumiyyəti-tammə içində idi. Rusiya ordusunda xidmət eyləmiş 
zabitan pək məhdud idi...» 
Türklər milli ordu yaradılmasında böyük işlər görürdü. Bu sahədə Nuru 
paşanın böyük əziyyətləri vardı. Tez-tez əyalətlərə gedən Nuru paşa adamlarla 
görüşündə həmişə bir şeyi—adamların uşaqlarını əsgərliyə verməsini təbliğ edir, 
bunu zərurət sayırdı. Nuru paşa Gəncədə hərbi məktəb açdırmışdı. Hərbi məktəbdə 
çoxlu fədakar azərbaycanlılar oxuyurdu. 
Lakin orduda vəziyyət pis idi. Nuru paşa söhbətlərinin birində Məmməd 
Əmin Rəsulzadəyə əsgər toplamağın çətinliyindən ağrılı-ağrılı danışmışdı. Türklər 
Bakıdan gedəndən sonra bu işin daha qorxulu tərəfləri ilə toqquşmalı oldular. 
Məsələn, əhalisinin səkkiz mindən çoxu müsəlman olan Bakıdan 5000 əvəzinə 800 
adam əsgərliyə verilmişdi. O böyüklükdə Qarabağ general qubernatorluğundan 
(yüz iyirmi min müsəlman əhalisi) 7200 əvəzinə, 1902 adam əsgərliyə 
götürülmüşdü. Şamaxıdan 1800, Kürdəmirdən 930 adamı əsgərliyə götürmək 
mümkün olmuşdu. Bakının kəndləri ilə müqayisədə bu iş daha qorxulu hal almışdı. 
Adamlar nəinki etirazını bildirir, uşaqlarını vermirdilər, eyni zamanda gələn 
adamlara hücumlar edir, xəsarət yetirirdilər. Qazax qəzasında ağır fəlakətlər 
olmuşdu. Kəndləri gəzib əsgərliyə uşaq yığan bir starşinanı öldürmüşdülər. 
Aslanbəyli, Kəmərli kəndlərində də hökumət və ordu nümayəndələrini yaxına 
buraxmırdılar. 
Dözülməz hallardan biri də ordudan qaçmaq idi. Hərbi nazir Səməd bəy 
Mehmandarov gileylənib deyirdi: 
«Əsgəri xidmətə çağırılanların hələ türklərin vaxtından ordudan qaçmaq 
halları indinin özündə davam etməkdədir. Bunun da kəskin səbəbləri vardır: pis 
yemək, geyimin, ayaqqabının verilməməsi və s...» 
91 
 
Lakin şərait çətin idi. Yüz ildən çox əsgəri xidmətdən məhrum olan xalqın 
ağrısını bir günə, bir ilə sağaltmaq mümkün deyildi. Bundan ötrü vaxt, 
uzunmüddətli zaman gərəkdi ... 
Polkovnik Səlimov hökumətin adına verdiyi gizli raportda gileyli halda 
yazırdı: 
«...Demək olar ki, bütün əsgərlər Azərbaycanın əyalətlərində yerli əhalinin 
hesabına dolanır, yarıac həyat sürürlər. Hətta belə böyük və varlı bir şəhər olan 
Bakıda əsgərlərə yemək tapılmır. Nə polkun, nə diviziyanın, nə də korpusların 
anbarları var. Əsgərləri həmişə «un şorbası»   ilə yedirtmək olmaz ki! ...10-cu 
polkun çoxlu əsgəri çəkməsiz və corabsızdır. Ordunu yeməksiz, paltarsız, atsız və 
təchizatsız yaratmaq olmaz. Yarıac, paltarsız əsgər əlbəttə ki, evə qaçmaq 
istəyəcək. 
Özümə mənəvi borc bilərək aşağıdakı fikirlərimi  çatdırıram: 
1) Günün şüarı ancaq bu olmalıdır: hər şey ordu üçün. 
2) Kağızda deyil, rəsmi şəkildə bir korpus yaratmaq lazımdır. 
3) Belə bir korpusun yaradılması və təminatı üçün vəsait əsirgəmək lazım 
deyil. Böyük Napaleon deyirdi ki, müharibə üçün üç şey lazımdır: 1—pul; 2—pul; 
3—pul. 
Ordunu yedirtmək, geyindirmək və bolşevikləri nəzərdən qaçırmadan hər 
cür xəstəliklərdən qorumaq lazımdır». 
..Polkovnik Səlimovun məlumatında acı həqiqətlər vardı. Lakin Məmməd 
Əmin Rəsulzadəni ən çox ağrıdan Azərbaycanlı bolşeviklər idi. Orduda əks-
təbliğat aparır, cavanları qaçmağa sövq edirdilər. 
Orduda təchizatın da pis olduğunu bilirdi. Amma nə etmək olardı? 
Adamlardan məcburən pul yığmaq mümkün deyildi. Onsuz da məqam gözləyən 
xain qüvvələr bundan istifadə edərdilər. Digər tərəfdən silah alınması da 
çətinləşmişdi. İngilislər ikitərəfli oyun aparırdılar. Azərbaycanın müstəqilliyini 
tanısalar da, milli orduya çox az silah satırdılar. Əsgərlərin yaşayış yerləri də pis 
şəraitdə idi. Hər dəfə Mehmandarovla, ordu zabitləri ilə görüşəndə böyük inamla 
onlara təskinlik verir, deyirdi ki, dözün, hər şey yaxşı olacaq. Az sonra 
Azərbaycanın elə güclü ordusu yaranacaq ki, hamı ona həsəd aparacaq! Zabitlər 
dözürdü hər çətinliyə! Mehmandarov böyük sərkərdə idi! Milli ordunun  
möhkəmlənməyində  çox   xidməti  vardı. 
Ən çox giley-güzar ərzaqla təchizat sarıdan idi. Ucqar yerlərdə adamlar 
ərzağı gizlədir, əsgərlərə vermirdilər. İndiyə kimi yazıq, avam Azərbaycan kəndlisi 
harda eşitmişdi ki, əsgərə çörək lazımdır vermək, çünki o səni qoruyur. Kəndli 
bilmirdi bunları. Bu düşüncədən məhrum idi. Ondan ötrü yalnız bir yaşayış 
norması vardı: Azərbaycan kimin əlində olursa olsun, mənə dəxli yoxdur. Gündəlik 
çörəyim tapılsın. 
92 
 
Adamlar belə yanlış əqidənin əsirinə çevrilmişdilər. Ona görə də əsgəri 
sevmək, onu qorumaq, saxlamaq, bu sənin öz övladındır, keşiyini çəkir deyib 
kəndlini inandırmaq müşkül iş idi. 
...Şəraitin çətinliyi, xalqın düşdüyü vəziyyətin ağırlığı hamısı onun 
içərisindən keçirdi. O bu hökumətin başçısı idi. Böyük iş götürmüşdü üzərinə. Bir 
də belə gün üçün azmı əziyyətlər çəkmişdi! Elə bu gün üçün çalışıb ömrünün neçə 
ilini qurban verməmişdimi? O gün gəlmişdi! Xalq azad idi! Amma azadlığı elan 
etməklə xalq zülmət dünyasından xilas olmur. Xalqa azadlığı onun yaşayışında, 
güzəranında göstərmək gərəkdir. Azadlığın ilkin qoruyucusu milli ordudur. Ordusu 
olmayan xalq ağacın qırılıb düşməkdə olan yarpağına bənzəyir. Hər zaman küləyin 
o yarpağı yerə salıb məhv etmək təhlükəsi var. O yarpağı əsən küləkdən qorumaq 
lazımdır. Külək əsməyə başlayırdı. Həm kənardan, həm də daxildən küləyi 
qızışdırıb daha da bərk əsməyə məcbur edirdilər. 
Azərbaycan milli ordusu min bir çətinliklə üz-üzə dayanmışdı. 
Budur, komandanlıqdan yenə narahat və qanqaraldıcı məlumat alınıb. 
Adamlar orduya verilən atın qiymətini qaldırıblar: əvvəllər bir atın qiyməti 3—5 
min manat idi. İndi isə qaldırıb 15—25 minə çatdırıblar. 
Ordu zabitləri narahatdır. Mehmandarov hökuməti yaranmış vəziyyətdən, 
qarşıya çıxan hər çətinlikdən vaxtında xəbərdar edir. 
...O isə içərisində inam hissini öldürmür. Təmkinli dövlət başçısı kimi 
hərəkət edir. Düşünür ki, adamları inandırmaq, yalnız inandırmaq lazımdır. 
Adamlar bilməlidirlər ki, bu onun öz ordusudur, keşiyini çəkib düşməndən 
qorumaq üçün yaradılır. O inanmalıdır. Xalqın tezliklə bu həqiqəti qəbul edəcəyinə 
şübhə də etmir. O bu xalqı sevir, varlığı, həyatının mənası, yaşayışının idealı kimi 
xalqına vurğundur. Həm də bərk həyəcanlıdır, narahatdır. Düşünür ki, bu tarixi bir 
fürsətdir, bu imkanı əldən buraxmaq olmaz. Xalq çətinliklə əsarətdən qurtarıb, 
azadlığa çıxıb. Onun azadlığını təhlükə altında qoymaq olmaz. Bakıya maraq 
çoxdur. Kim bilir, neçə əjdaha ağzını açıb bu yağlı tikəni udmaq istəyir. O 
əjdahaların qarşısını ala biləcək yeganə qüvvə milli ordudur. Tələsmək, tələsmək 
gərəkdir. 
Düşünürdü milli hökumətin başçısı. Ümidli, işıqlı, amma narahat günlər 
yaşayırdı. 
Orduda isə bütün çətinliklərə baxmayaraq böyük işlər aparılırdı. 
...Hələ 1918-ci ilin 6 noyabrında hökumətin qərarı ilə hərbi nazirlik 
yaradılmışdı. Nazirliyin bütün işlərini qurub qaydaya salmaq hərbi nazir, artilleriya 
generalı Mehmandarova tapşırılmışdı. Nəzərdə tutulmuşdu ki, 1919-cu ilin 
noyabrın 1-nə kimi ordunun mühüm hissəsi yaradılsın. Bu müddət ərzində üç polk 
heyətindən ibarət iki piyada diviziyası, artilleriya diviziyası və xüsusi hissələrin 
daxil olduğu teleqraf, atlı, pulemyotçu və polk artilleriyası dəstələri yaradılmalı idi. 
Sonradan isə tərkibində üç polk olan süvari diviziya, hava dəstəsi və dəmiryol 
batalyonu təşkil olunmalı idi. 
93 
 
Orduda iş gedirdi. Çətinliklərə, maneələrə, ərzağının verilməməsinə, 
suyunun kəsilməyinə, bolşeviklərin əsgərləri ordudan qaçırmaq təbliğatına 
baxmayaraq Azərbaycan əsgəri əlində silah Vətənin keşiyində dayanırdı. 
Hərbi nazir Mehmandarov döyüşçülər və xalq üçün türk xalqının tarixindən 
bəhs edən kütləvi ədəbiyyatlar nəşr edilməyini lazım bilirdi. Mehmandarov yazırdı: 
«...Biz müsəlmanlar yenicə şüurlu və yaradıcı həyata başlamışıq... Ona görə 
də ziyalılarımızın ən mühüm vəzifələrindən biri xalqı və əsgərləri öz tarixi ilə tanış 
etməkdir... Bu şübhəsiz ki, xalqın milli hisslərini və türk irqinə məxsusluğu ilə 
iftixarını artıracaqdır». 
General haqlı idi. Və düzgün olaraq bir şeyi də tələb edirdi: Türk xalqının 
görkəmli adamlarına, rəhbərlərinə xalqın ümumi razılığı ilə gələcəkdə heykəl 
qoyulmalıdır. Bu xalqın yaddaş tarixini möhkəmləndirəcəkdir. 
... «Məhmətciy»in kim olmasını bilməməyi Azərbaycanın bütün işıqlı əməl 
sahiblərini ağrıdır, narahat edirdi. «Məhmətcik» özünün türk olduğunu, şanlı 
keçmişini, tarixini bilmirsə, onun Vətəni müdafiə etmək istəyi də olmayacaq. 
«Məhmətciyin» həqiqəti qavraması üçün onun ulu babalarının tarixindən danışan 
kitablar nəşr etmək lazım idi. 
Orduda vəziyyətin çətinliyinə baxmayaraq dözüb dayanan mərd və cəsur 
azərbaycanlı oğullar çox idi. Pəncərəsiz, qapısız kazarmalarda yaşayan, çəkmənin 
olmaması ucbatından ayağına çarıq geyinmiş Azərbaycan əskəri Vətənini sevir, 
onu yağılardan qoruyurdu... 
 ġahid sözü. Müsavatçı əsgər. Hadisədən çox illər keçəcək və heç 
düşünməzdim də ki, günlərin bir günü tale məni bir müsavatçı əsgərlə 
görüşdürəcək. Müsavatçı əsgərlərdən ikisinin sorağını almışdım. Biri Sabirabadda, 
Ulacalı kəndində yaşayır. İkincisinin isə əmircanlı olduğunu, lakin artıq həyatdan 
köçdüyünü öyrənmişdim. Özü də danışıb söhbət edəndə həmişə deyərmiş ki, 
«Azərbaycan vaxtında» belə yaşayardıq, «Azərbaycan dövründə belə edərdik. Belə 
deyirmiş o qoca müsavatçı əsgər. Ömrünün iyirmi üç ayını yaşadığı o xoş zamanı 
necə dəqiq və düzgün ifadə edirmiş: «Azərbaycan dövrü». İndi bir daha inanırıq ki, 
bizim son iki yüz ildəki yaşayışımızda yalnız iyirmi üç aylıq «Azərbaycan dövrü» 
olub. Xalq azad olub, müstəqil yaşayıb: O dövrün işığı hələ ürəyində sönməyən 
qoca müsavatçı əsgər isə həmişə məhəbbətlə, həsrətlə deyərmiş: «Azərbaycan 
dövrü». Min bir çətinliyə baxmayaraq Azərbaycan hökumətinin milli ordusu 
yaradılırdı. Bu ordunun qəhrəmanlıq, cəsarət, vətən sevgili oxumalarını xalq eşidir, 
ürəyi iftixar hissi ilə dolurdu. 
Sabahı hamı intizarla gözləyirdi. Sabah Məmməd Əmin Rəsulzadənin 
başçılıq etdiyi Azərbaycan Demokratik Respublikasının milli ordusu Bakıya 
gəlirdi. Analar həsrətlə əsgər paltarı geyinib vətənin keşiyini çəkən oğullarını 
gözləyirdilər. 
1919-cu il aprelin 4-ü idi. Milli Azərbaycan ordusunun Bakıya girməsinə 
bir gün qalırdı. 
94 
 
Özü sonradan belə yazırdı: 
«Hökuməti milliyyə zamanında Bakının yaşadığı ən səmimi sevinc 
günlərindən birisi də bu idi». 
Xoşbəxtsən, ey Azəri qadını! Xoşbəxtsən ki, oğlun əsgər paltarı geyib 
fəxrlə, vüqarla önündən keçir! Gözlərində təbəssüm, qollarında dağ qüvvəti 
Bakının küçələri ilə addımlayır! Oğlunun bu xoş gününə baxıb ağlayırsan. Ağlama, 
Azəri qadını, ağlama! Sevincdən, fərəhdən də olsa, ağlama! Azmı göz yaşı axıb! 
Azmı iniltilərin eşidilib! Azmı ağlar gündə saxlayıb, göz yaşını axıdıblar! İndi isə 
gül, Azəri qadını, gül! Gül ki, ürək sevincini bütün dünyalar eşitsin! Bütün cahan, 
külli ərz bilsin ki, azadsan! Və əyninə əsgəri paltar geymiş, əli silahlı mərd övladın 
səni qara qüvvələrdən qoruyur. Gül ki, sənin bəxtəvərlik səsindən dağlar, daşlar 
lərzəyə gəlsin, azad bir günə çıxdığını bilsin! Gül ki, sənə hər zaman xəyanət edib 
zülmətdə yaşadan, indi isə yurdundan qovulub təmizlənən işğalçılar səsindən 
qorxuya düşsünlər! Çünki sənin əli silahlı, mərd, cəsur övladın var. Gül, Azəri 
anası, gül! 
Həmin günün ürəklərə bəxş etdiyi sevinci heç kim unutmayacaq. Əsgəri 
təlim keçib nizamla, hərbi qayda ilə Bakının küçələrindən keçən azərbaycanlı 
əsgərləri hamı məhəbbətlə salamlayırdı.  
Bakı camaatı rahat nəfəs almağa başlamışdı. İndi onu qoruyan, 
fəlakətlərdən gözləyən bir qüvvəsi vardı. Özü də bu qüvvə onun öz doğma övladı 
idi. Adamlar xoşbəxt və azad dövran yaşayırdılar. Çünki xalqın bütün sərvəti öz 
əlində idi. Xalq torpağının da, neftinin də, bütün varının, dövlətinin də sahibi idi. 
Xalqın öz milli ordusu vardı, onun sərhədlərini düşmənindən qoruyurdu. 
Sonradan hakimiyyətə gələn bolşeviklər Məmməd Əmin Rəsulzadəni və 
onun başçısı olduğu azad hökumətini bir şeydə günahlandıracaqdılar, daha doğrusu 
üstlərinə böhtan atacaqdılar ki, torpağı niyə kasıblara verməmişdiniz? Belə deyib 
«Demokratik» hökuməti ittiham edəcək, onu «bəyin, xanın» müdafiəçisi 
adlandıracaqlar. Sonralar Məmməd Əmin Rəsulzadə bu iftiraları eşidəndə acı-acı 
gülümsünəcəkdi. Deyəcəkdi ki, bu sözlər həqiqətdən uzaqdır, çox uzaqdır. Həqiqət 
isə başqa faktları ortalığa çıxarırdı. Hansı faktları? 
Azərbaycan Demokratik Respublikası hələ fəaliyyətə başlamazdan qabaq 
Məmməd Əmin Rəsulzadənin lideri olduğu «Müsavat» partiyası 1917-ci ilin 
oktyabrında özünün proqramını qəbul etmişdi. Həmin proqramın «torpaq 
məsələsi» bölməsində qeyd olunurdu ki, «xəzinəyə, sabiq padşaha və padşah 
nəslinə mənsub xanədana, mülkədarlarla xüsusi maliklərə məxsus olan bütün 
torpaqlar pulsuz və əvəzsiz olaraq zəhmətkeş və rəncbər xalqa veriləcəkdir». Bu 
«müsavatçı»ların torpaq ilə bağlı həyata keçirmək istədikləri proqram idi. Və 
Azərbaycan Demokratik Respublikasının ilk günlərindən Məmməd Əmin 
Rəsulzadənin başçılıq etdiyi hökumət bu işin həllinə başladı. Həmin vaxtlar 
hökumətin ilkin atdığı addım aralarında daim ziddiyyət olan iki sinfi - bəylərlə 
kəndliləri barışdırmaq cəhdi oldu. Çünki torpağın düzgün bölünməsində bu iki 
95 
 
sinfin arasındakı münasibətdən çox şey asılı idi. Parlament üzvlərindən bir neçəsi 
qəzalara göndərilirdi ki, bəylər və kəndlilər arasındakı ziddiyyəti aradan 
qaldırsınlar. Hökumətin gördüyü iş yaxşı da nəticələr verirdi. 
...İngilislər getməyə hazırlaşırdılar. Tomson Azərbaycanda qalmağın 
əhəmiyyətsiz iş olduğunu anlamışdı. Bir də milli hökumətin qoşunu artıq Bakıda 
idi. İngilislər bu getmələri ilə bir başqa siyasi mənfəət də güdürdülər. 
Məmməd Əmin Rəsulzadə bunu belə izah edirdi: 
«Bittəb ingilislərin bu hərəkəti azərbaycanlıların qara gözlərinə aşiq 
olduqlarından irəli gəlmirdi. Zatən eşqin bir siyasət amili olduğu dastanı 
zamanların ibtidailiyi ilə bərabər çoxdan əfsanəyə qarışıb getmişdir. Burada eşq 
deyil, siyasi və iqtisadi mənfəətlər vardır. Bakı petrolunun müstəqil qafqaziyalı bir 
hökumət əldə bulunması və ələlümum qafqaziyanın Rusiyadan ayrılması 
ingilislərin işinə gəlirdi. Azərbaycan da bu keyfiyyətdən istifadə etməliydi. 
Hökuməti-milliyənin diplomasi müvəffəqiyyətləri bununla izah olunurdu». 
...İngilislər getməyə hazırlaşırdılar. Bir zamanlar işğalçı kimi gələn, «biz 
belə hökumət tanımırıq» deyən ingilislər indi Azərbaycanın müstəqilliyini tanıyıb 
gedirdilər. Bu işdə Məmməd Əmin Rəsulzadənin yazdığı siyasi məqsədlərlə 
yanaşı, Azərbaycan hökumətinin bacarıqlı diplomatiyasının da mühüm rolu 
olmuşdu. Üç-dörd ay əvvəl Bakını Rusiyanın bir parçası kimi tanıyan, Ufada 
ağqvardiyaçılarla razılaşmaya gələn, ingilisləri bu qısa zamanda əsl həqiqətə 
inandırmaq asan iş deyildi. 
...İngilislər getməyə hazırlaşırdılar. 1919-cu ilin may ayından yüklərini 
tutub yola düzələn ingilislər avqust ayında tamamilə Bakıdan çıxdılar. Gedəndə 
Milli hökumətə 26 milyon pul borclu qaldılar. 
İstiqlal bayramı yaxınlaşırdı. Xalq böyük sevinc içərisində mayın 28-də 
azad Azərbaycan Respublikasının ildönümünü bayram etməyə hazırlaşırdı. 
Küçələrdə 28 mayın xoş görünüşünü özündə əks etdirən üç rəngli bayraqlar 
asılmışdı. Bunlar azadlıq bayraqları idi. Bu bayraqlar Azərbaycan xalqının işıqlı 
günə çıxdığından,    istiqlaliyyət havası udduğundan xəbər verirdi. Azadlıq üçün nə 
gərək idi? Torpaq özününkü, sərvətləri özününkü, ordu, qoşun özününkü! Bunlar 
deyilmi azad insan yaşayışına yollar açan? Bütün Azərbaycan xalqı istiqlaliyyət 
bayramının gələcəyi günü gözləyirdi. O günə az qalırdı. 
Həmin o xoş gündə, Azərbaycan istiqlalının ildönümü günündə—28 mayda 
«İstiqlal» jurnalı alovlu sözlər yazırdı: 
«Bu gün milliyətimizin şənlik və şadyanalıq edəcəyi bir gündür. Bu gün 
milli bayramımızdır. Bu gün ən ali və şərəfli bir bayramdır. Azərbaycan istiqlalının 
aləmə bildirilmək üçün elan edilən günündən bir sənə keçir. Bu gün bayramdır, pək 
ali bir bayramdır. Hakimiyyəti-milliyyə sayiqəsi ilə surətnəzir olan bu böyük 
bayram heç şübhəsiz ki, ümum dostlarımızın, canla-başla çalışanlarımızın deyil, 
hətta Azərbaycan istiqlalı yolunda bütün varlıqdan məhrum edilən balalarımızı, 
96 
 
qucağında oğlanlarının başı kəsilən analarımızı belə şad ürək, fərəhli qəlb, yüksək 
ruhlarla sevindirəcək, güldürəcək, şən və məğrur edəcəkdir...» 
Azad Azərbaycanda çıxan qəzetlər, jurnallar ondan, yalnız ondan, xalqı ağ 
günə çıxarmış aylı, ulduzlu örpəyə bürünmüş istiqlaliyyətdən yazırdılar. 
«Azərbaycan istiqlalı elə qiymətdar, elə müqəddəs bir sevgilidir ki, hər 
şəkildə olursa-olsun, təcəssüm etdirilərsə, bütün azərilərin fərdənfərd ona sitayiş 
etməsi fərzi və təbiidir, zira onun yolunda verilən qurbanlar heç bir məbudun 
yolunda verilməmişdir. Ona fəda edilən qəhrəmanlar heç bir məqsədə fəda 
edilməmişdir. Ona eşq yetirən aşiqlər heç bir məşuqə üçün mümkün olmamışdır». 
Azad xalq istiqlalının bayramı günündə rusun, erməninin qurbanı olmuş, bu 
gün üçün canından keçmiş oğullarını da unutmurdu, onları böyük iftixar hissilə yad 
edirdi, Azərbaycanın istiqlaliyyəti yolunda, onu əsarətə salmaq istəyən çar 
Rusiyası ilə hələ yüz il əvvəl vuruşub həlak olan qəhrəmanlarını—Mirzə 
Məhəmməd xanı, Hüseynqulu xanı, Cavad xanı xalq məhəbbətlə yada salırdı. Azad 
xalq bu qənaətdə idi: istiqlalsız Azərbaycan, Azərbaycansız Azərilər daha yaşaya 
bilməz! 
Həmin günü xoşbəxt ömür yaşayan xalq azad Azərbaycan hökumətinin otuz 
beş yaşlı başçısı, hamının məhəbbətini qazanmış Məmməd Əmin Rəsulzadənin 
sevinc, həyəcan dolu sözlərini eşidirdi: 
«Azəri türkləri bu gün ilk dəfə olaraq böyük bir bayram saxlayırlar: istiqlal 
bayramı! 
Bundan bir sənə əvvəl Zaqafqaziyanın müqəddarını həll üçün Tiflisə 
toplanmış olan müsəlman vəkilləri tarixin öylə bir anına təsadüf eləmişlərdi ki, yüz 
sənəlikdir, əsarətə yalnız yüksək bir amal nəticəsi deyil, eyni zamanda zəruri bir 
ehtiyac kimi xatimə vermək məcburiyyətində qalmışlardı. 
Əvət, Zaqafqaziya millətləri bilməcburiyyə elanı-istiqlal etmişlərdi. 
Bilməcburiyyə elani istiqlal!». 
Milli hökumətin başçısı bu xoş gündə, bəxtəvər anlarda «istiqlalın» necə 
əldə olunmağından danışır, adamları istiqlal yolunda tökülən qanları unutmamağa 
çağırır. Mart qırğını, Bakı əsarəti, osmanlı türk qardaşlarımızın köməyi, ingilislərin 
gəlişi, Biçeraxovun azğınlığı, bunlar hamısı son bir ildə baş verən hadisələrdir. 
Amma bu bir ildəki hadisələr təsirsiz və izsiz qalmadı. Adamlarda «bu böhrandan, 
sıxıntıdan yaxa qurtarmağın yolu yalnız istiqlaliyyətdədir» fikrini möhkəmlətdi. 
Məmməd Əmin Rəsulzadə o xoş istiqlal bayramını salamlayıb deyirdi: 
«Hər nasılsa növzadımız bir yaşına çatdı! Bu bir ilin ərzində 
azərbaycanlıların verdikləri qurbanlara müqabil qazandıqları yalnız xaricin bizi 
müstəqil bir millət kimi tanımağa doğru və göstərdiyi bəzi təmailat deyil, ən böyük 
şeyi fikri hürriyyət və istiqlalın artıq milli bir fikir olduğu keyfiyyətidir». 
Xalq istiqlalı asanlıqla qazanmamışdı. İstiqlal uğrunda böyük mübarizələr 
aparmışdı. İstiqlal günəşi vətənin başı üzərində asanlıqla parlamamışdı. Neçə 
qurbanlar bahasına o günəşin üzünü tutan zülmət buludları silib atmaq mümkün 
97 
 
olmuşdu. İstiqlaliyyət asanlıqla qazanılsaydı, onun qədir-qiyməti də bilinməzdi. 
Xalq canı qədər sevdiyi istiqlala canını şam kimi əritməklə gəlib yetmişdi. Ona 
görə də xalqı istiqlaldan, istiqlalı xalqdan ayırmaq olmazdı.   Elə bu istiqlalın gücü 
ilə milli ordu yaradılmışdı. 
Məmməd Əmin Rəsulzadə o xoş gündə fəxrlə deyirdi: 
«...Bu alqışlar yalnız siyasi firqələrin nümayəndələrindən deyil, ağac 
tüfəngləri ilə «irəli, irəli!» deyə soqaqları dolaşan gənclərlə «Azərbaycan 
əsgərlərini» yaşar gözləri və «allah bədnəzərdən saxlasın» duası ilə ötürən 
camaətdən nəşeyi-istiqlalı dərk etmiş xalqdan gəlir». 
Xalqın sevindiyi bu əziz və xoş gündə hökumət başçısı ona görə ötənləri 
xatırladır ki, adamlar istiqlaliyyətin təkcə gəlişini alqışlayıb işi bitmiş saymasınlar, 
onu qorusunlar, qara qüvvələrin xəyanətindən saxlasınlar. Çünki yaman gözlər 
dikilib istiqlalımıza və imkan gözləyirlər ki, vətən bağçasında bitən bu gülü 
qoparıb atsınlar, onu məhv etsinlər. 
Məmməd Əmin Rəsulzadə yazırdı: 
«Bundan altı ay əvvəl Azərbaycan məclisi-məbusanın açıldığı gün: «Bir 
kərə yüksələn bayraq bir daha enməz» demişdim. 
O zaman içində bulunduğumuz zaman o qədər müşkül və o qədər pərxövf 
idi ki, yüksəltdiyimiz bayrağı pək də yüksəkliyə qaldırmayır, onu yalnız parlaman 
binasına münhəsir etdiribdə müdara (gözəl rəftar etmə) göstərmək məcburiyyətinə 
qalırdıq. 
Bu məcburiyyətdən  müntəsir olan bəzi bədbinlər «hanıya bir kərə yüksələn 
bayraq bir daha endirilməz!» deyirsiniz?— deyirdilər! 
İştə qoy bu günkü gün milli bayraqlara boyanmış Azərbaycan paytaxtı o 
kimi bədbinlərin qəlbini təsfiyə etsin! 
Bir sənəlik həyat həqiqətən də göstərdi ki, bir kərə açılmış Ləvan-hürriyyət 
bir daha bükülməz!». 
Hökumət rəhbəri haqlı idi. Doğrudan da bir sənəlik azad həyat adamları tam 
ayıltmış, onların tarixinə, keçmişinə, yaşayışına özgə nəzər salmağa məcbur 
etmişdi. Xalq bilmişdi ki, onu bu kökə salan, istismar edib inkişaf yollarını 
bağlayan imperiyadır, xain düşmənlərin iyrənc siyasətləridir. Xalq yaxşı tanıyırdı 
düşmənini. Və indi qəti bir fikrə gəlmişdi: onlardan uzaq olmaq, yaxına 
buraxmamaq.  Onlar istiqlal qənimidirlər! 
M. Ə. Rəsulzadə Versaldan nigarandır. Neçə gündür ki, Parisdən Əli 
Mərdan bəy Topçubaşovun göndərdiyi məktub haqqında düşünür. Topçubaşovun 
göndərdiyi məktubdan aydın olur ki, Amerika prezidenti Vilson Azərbaycanın 
müstəqilliyini qəbul etmək fikrində deyil və müxtəlif bəhanələr gətirir. Vilson 
nümayəndə heyətinə bildirib ki, dünyanı xırda hissələrə bölmək istəmirik və yaxşı 
olardı ki, ümumi Qafqaz federasiyası yaradılsın. Vilson təklif edirdi ki, Beynəlxalq 
sülh konfransının təklifi ilə hansısa böyük dövlət sizi himayəyə götürsün. Amma 
sizin probleminiz «Rus məsələsi»ndən tez həll edilə bilməz. 
98 
 
Məmməd Əmin Rəsulzadə Amerika prezidentinin tərəddüd etməyindən çox 
narahat idi. Əgər prezidentin fikrini dəyişdirmək mümkün olmazdısa, 
Azərbaycanın müstəqilliyi də şübhə altına alınardı. Və indi bir hadisəni 
xatırlayırdı: hələ 1918-ci ilin noyabr ayının əvvəllərində Fətəli xan Xoyskinin 
imzası ilə Demokratik hökumət Amerika prezidentinə belə bir teleqram 
göndərmişdi: 
«Üç milyon yarımlıq Azərbaycan-türk xalqı da cahan müharibəsinin bütün 
fəlakət və iztirabını dadmış, eyni zamanda müttəfiq orduları ilə birlikdə Karpat 
dağlarına qədər cəsarətlə yürümüş və qan tökmüşdür... İndi istiqlaliyyət arzusu ilə 
müstəqil bir dövlət qurmuşlardır. 
...Yüksək şəxsinizə müraciət edərək, istiqlalımızın təsdiqi və... elan etmiş 
olduğunuz insani prinsiplər dairəsində millətimiz sizdən alicənab müzahərat 
gözlər». 
Vilsona hələ o zaman teleqram göndərilib xahiş edilmişdi. Vilsonun o 
vaxtdan müstəqil Azərbaycan dövlətinin mövcudluğundan xəbəri vardı. Lakin... 
düşmən təbliğatı və onun tarixi mövqeyi təcrübəsi daha güclü idi. İndi Parisə 
toplaşmış ruslar Qafqazı «Bölünməz Rusiya»nın bir parçası kimi tanıtmaq istəyir, 
böyük dövlətlərə yanlış məlumatlar verirdilər. Bu ruslar Kolçakı hakimiyyətə 
gətirmək istəyirdilər. Ermənilər isə Türkiyə və Qafqaz Ermənistanından təşkil 
olunan «Vahid Ermənistan» proqramını irəli sürürdülər. Topçubaşov yazırdı ki, biz 
hətta Vilsonla görüşdə bir məsələyə də razılığımızı bildirdik. Dedik ki, keçmiş 
Rusiyanın borcunun Azərbaycana düşən hissəsini də ödəməyə razıyıq. 
Topçubaşonun məlumat məktubundan aydın olurdu ki, Versal konfransında 
vəziyyət çox mürəkkəbdir. Azərbaycan hökumətinin nümayəndə heyətini çətin 
işlər gözləyir. 
Məmməd Əmin Rəsulzadə dumanlı fikirlər içində Topçubaşovun 
göndərdiyi məlumatları götür-qoy edirdi. 
Məmməd Əmin Rəsulzadəni «içimizdəki Denikinlər» ağrıdır. 
«İçimizdəki Denikinlər» sakit dayanmır, Azad hökumətin işinə mane olurdular. 
Orduda təbliğat aparır, cavanları əsgəri xidmətdən qaçmağa məcbur edirdilər. 
Məmməd Əmin Rəsulzadə azərbaycanlı bolşeviklərin bu düşüncəsiz və xəyanətkar 
hərəkətlərindən olduqca bərk qəzəblənirdi. 
Bu adamlar xalqı niyə sakit buraxmırlar? Rusun, erməninin məqsədi 
aydındır. Bəs özümüzünkülər niyə xəyanət baltasını xalqa vururlar? 
Suallar içərisini ağrıdır, didib-parçalayırdı, hökumət rəhbəri kimi ona bütün 
məlumatlar çatdırılırdı. Verilən məlumatlar həyəcanlı və dözülməz idi. Bir hadisəni 
xatırladı. 
1918-ci ilin dekabr ayı idi. Bolşeviklərin təşəbbüsü ilə Bakıda fəhlə 
konfransı keçirilirdi. O da müsavatçı dostları ilə bu konfransda iştirak edirdi. İclasa 
gəlməkdə bir məqsədləri vardı. Bilmək istəyirdilər ki, axı bu bolşeviklər niyə 
camaatı rahat buraxmır. Konfransda bolşeviklər gülünc vəziyyətdə qaldılar. İrəli 
99 
 
sürdükləri—Bakıda tətilə başlamaq təklifi camaat tərəfindən qəbul edilmədi. 
Onların təklifini yalnız Tağıyevin fabrikində işdə tətilə başlamaq təklifi camaat 
tərəfindən qəbul edildi. Tağıyev isə cəza əlaməti olaraq bolşeviklərin fırıldaqlarına 
inandıqlarına görə onların on dördünü işdən çıxartdı. Sonra mərhəmətli və 
xeyirxah Hacının bolşevik fəhlələrə ürəyi yandı, yenidən işə qaytardı. 
İndi acı-acı xatırlayırdı ki, konfransda açıqcasına məğlub olan bolşeviklər 
sonradan ona və müsavatçılara böhtan atıb deyirdilər ki, guya müsavatçılar qapıda 
dayanıb konfrans iştirakçılarının hərəsinə beş manat pul verib öz tərəflərinə 
çəkirmişlər. Ona görə də konfransda bolşeviklərin təklifi qəbul edilməmişdi. 
Azərbaycanlı bolşeviklər ruslar və ermənilərlə əlbir işləyirdilər. Bu adamlar 
erməni Mikoyanın, Mirzoyanın torunda çırpınırlar. Bu torun iplərini bağlayan isə 
yuxarıda—Moskvadadır. Lenin yenidən erməniləri aldadıb Azərbaycanın canına 
daraşdırıb. Yenə şirin vədlər verib bu xainlərə. Azərbaycanlı bolşeviklər isə həmişə 
olduğu kimi yenə Leninə və ermənilərin şirin dilinə inanıblar. Mikoyan Bakıda iş 
qaydalarını pozmaq üçün may ayında tətillər təşkil etmək istəmişdi. Tətilin şüarları 
bu idi: «Bütün hakimiyyət fəhlələrə və kəndlilərə! Sovet Rusiyasına və sosialist 
inqilabına eşq olsun!». 
Amma o yaxşı bilirdi ki, bolşeviklərin bu şüarı altında hansı istək gizlənib: 
sovet Rusiyasına neft göndərmək! Bu Leninin göstərişi idi. Mikoyan isə həvəslə 
tapşırığı yerinə yetirməyə çalışırdı. Quru sosializm ideyası ilə aldanmış bir qrup 
azərbaycanlını yoldan çıxarmağa nə var ki! 
Tətilin qarşısını almaq üçün Əmək naziri Səfirkürdski aranı qatanları—
Mikoyanı, Çurayevi, Qarayevi və Kovalı yanına dəvət edib ciddi söhbət aparmışdı. 
Sonradan Səfikürdski acı-acı ona danışırdı ki, Qarayevi bu xəyanətkar rus 
və erməninin arasında görəndə nifrətdən bilmirdim nə edim. 
Onu həyəcanlandıran bir başlıca məsələ də bu bolşeviklərin orduda apardığı 
təbliğat idi. Bolşeviklər azərbaycanlıları ordudan qaçmağa təhrik edirdilər. 
Bir Ģikayət. Bu azərbaycanlı bolşeviklər milli hökuməti yıxıb Vətənlərini 
işğalçı XI orduya təslim edəndən sonra xəcalət çəkmədən qəzetlərdə 
lovğalanacaqdılar: bəli, biz orduda güclü iş aparırdıq. Hələ 1919-cu ilin avqust 
ayında hümmət təşkilatı tərkibində hərbi komissiya yaratdıq. Hərbi komissiya 
cavanları əsgərlikdən qaçmağa, xalqın uşaqlarını əsgərliyə verməməyə çağırmalı 
və bu sahədə ciddi iş aparmalı idi. Həmin vaxta qədər də biz işləyirdik. Amma 
ayrı-ayrılıqda fəaliyyət göstərirdik. Belə işin təqsiri az olurdu. Ona görə də təşkilat 
yaratdıq. 
Ordudakı gərginliyi bolşeviklər getdikcə artırırdılar. Məmməd Əmin 
Rəsulzadə bu dəhşətli bəladan xilas yolları axtarırdı. Belə həyəcanlı fikirlər içində 
general Mehmandarovun 418 nömrəli gizli məlumatını xatırladı. 
Hərbi nazir hökumətə məlumat verirdi: «İndi Azərbaycanın bütün 
ərazisində həm xalq, həm də döyüşçülər arasında təbliğat aparılır. Təbliğatçılar 
xalqın uşaqlarını əsgərliyə verməməyə, əsgərləri isə ordudan qaçmağa təhrik 
100 
 
edirlər. Xüsusilə Qazax qəzasında bu təbliğat güclü aparılır. Belə təbliğatın nəticəsi 
olduqca ciddidir. Gəncə qubernatorluğunun dediyinə görə, bütün Qazax uşaqlarını 
əsgərliyə verməkdən imtina edir». 
Mehmandarov sonradan hökumət rəhbərliyinə şikayətlənib bolşeviklər 
haqqında ciddi tədbir görməyi söyləmişdi. 
Generalın məlumatı narahat fikirlər içində saxlayırdı onu. Bəs kim idi bu 
adamlar? Daxili İşlər Nazirliyi onların  kimliyini müəyyənləşdirmişdi. Budur onlar:  
Nərimanov, Mirzə Davud Hüseynov, Əliheydər Qarayev, Əhmədov və başqaları. 
Bu adamlara qarşı qətiyyətli işə başlamaq lazım idi. Hökumət rəhbərliyi 
Daxili İşlər Nazirliyinə onlarla kəskin mübarizəyə başlamağı tapşırmışdı. İndi 
fikirləşirdi ki, belə də etmək lazımdır. «Bolşevikləşmiş» adamlara kəskin 
müqavimət göstərməli və ümumiyyətlə, onlar nəzarətə alınmalıdırlar. Ona görə də 
Daxili İşlər nazirinin az əvvəl verdiyi qərarı düzgün  sayırdı: 
 
«Müsavat Daxili İşlər nazirinin 
q ə r a r ı 
 
Şuşa şəhərinin müvəqqəti general-qubernatoruna 
 
N.  Nərimanovun həbs edilməsi haqqında 
Müvəqqəti general-qubernator X. Sultanova. 
 
Hərbi nazirin aldığı casusluq məlumatlarına görə bolşevik Nərimanov 
Bakıya gəlib, orada «Hümmət» partiyasının parlament üzvləri ilə, başlıcası isə 
Saniyev və Qarayevlə görüşmüşdür ki, Şuşa və Qazax qəzalarında camaat arasında, 
habelə imkan daxilində qoşun arasında bolşevizmi yaysın. Hərbi nazir təsdiq edir 
ki, bu cür təbliğat nəticəsində hazırda orduya çağırılanların sayı xeyli azalmışdır və 
qorxur ki, tamam heçə enə bilər. 
Məlumat üçün bunu bildirməklə siz cənablarınızdan xahiş edirəm ki, 
Nərimanov sizin general-qubernatorluğunuzda peyda olsa, onun tutulması barədə 
sərəncam verəsiniz. 
Bu barədə Gəncə qubernatoruna da mənim tərəfimdən teleqrafla məlumat 
verilmişdir. 
Daxili İşlər naziri:  X a s m ə m m ə d o v». 
Onu ən çox Nərimanov narahat edirdi. O biriləri ilə müqayisədə Nərimanov 
həm təcrübəli, həm də geniş siyasi mübarizə məktəbini keçmiş bir adam idi. 
Nərimanov öz əqidəsindən—tutduğu yanlış yoldan əl çəkmirdi. Lenin onu 
inandırırdı ki, Azərbaycanda sovet sosialist respublikası qurulsa hökumətin 
müstəqil yaşamasına və xarici hücumlardan qorunmasına kömək edəcək. Bu vədlər 
Nərimanovda belə yanlış əqidə yaratmışdı: Azərbaycan sovet Rusiyası olmadan 
yaşaya bilməz. 
101 
 
Məmməd Əmin Rəsulzadə indi öz-özünə düşünür və Nərimanovun 
mövqeyini səhv kimi qiymətləndirirdi. 
Budur, Nərimanov Azərbaycan hökumətinə məktub göndərib. 1919-cu ilin 
belə gərgin vaxtında Azərbaycan Demokratik Respublikasının böyük işlər gördüyü 
bir zamanda Nərimanov nə yazırdı? 
 
«MÖHTƏRƏM NƏSĠB BƏY YUSĠFBƏYOV CƏNABLARI! 
 
...Bütöv bir xalqın həyatı ilə, qızıl əsgərləri xarüqələr yaradan bütöv bir 
dövlətin həyatı ilə oynamaq olmaz, amma siz cinayətkarcasına bu cür oynadınız, 
qonşularınız isə sizi dar bir dalana soxaraq sizə gülürlər. Məsələn, Ermənistanı 
götürün. O daim İngiltərə ilə, indi də Denikinlə əlaqə saxladığı halda öz agentlərini 
Moskvaya göndərir və artıq orada sovetlərə tərəfdar olmaqdan danışılır. 
Əgər Denikin tezliklə darmadağın edilərsə və Ermənistan sovetlərə tərəfdar 
olduğunu bildirərsə (bu məhz belə də olacaqdır), onda sizin vəziyyətiniz neçə 
olacaqdır?.... 
N. NƏRĠMANOV». 
 
Nərimanovun məktubda yazdığı bir söz də onu ağrıdırdı: «Qızıl əsgərləri 
xarüqələr yaradan bir dövlət». Nərimanov sovet Rusiyası haqqında deyirdi bu 
sözləri. Maraqlı idi. Əgər Nərimanov əsgərin xarüqələr yaratdığından danışır və bu 
fikri qəbul edirdisə, bəs onda niyə milli ordumuzdan Azərbaycanlı balalarımızı 
qovur, onları əsgərlikdən uzaqlaşdırır, xalq arasında «uşaqlarınızı əsgərliyə 
verməyin» deyib fəryad qoparır? Niyə, niyə bunları edir Nərimanov? Məgər 
Azərbaycan əsgəri «xarüqələr» yarada bilməzmi? Məgər «xarüqələr yaratmaq» 
yalnız rusun alnına yazılıb? Axı faktlar tamam başqa şeyləri deyir. Qısa bir 
zamanda milli ordumuz necə böyük qəhrəmanlıqlar göstərib? Lənkəranda kök 
atmış, öz hökmranlıqlarını davam etdirən rusları milli ordumuz  susdurmadımı? 
On-on iki gün ərzində dörd yüz əlli kilometrlik bir yolu milli ordumuzun susuz 
səhralardan nizami  bir  halda gedib-gəlməyi, Lənkəran və Muğanda Demokratik 
hökumətin  bayrağını qaldırmağı böyük hadisə deyilmi? Zəngəzurda, Qarabağda 
erməniləri susduran bizim milli ordumuz deyilmi? Ayağı çarıqlı, əyni cırıq    
paltarlı Azərbaycan əsgəri hansı çətinliklərlə qarşılaşmır? Amma dözür, dayanır 
Azərbaycan əsgəri. Çünki onun sinəsində vətən sevgisi, rusun  əsarətindən  xilas 
olmuş Azərbaycana vurğun bir ürək döyünür. O bu həqiqəti bilir və onun 
qorunmasında canını əsirgəmir. Nərimanov isə özgələrin cəsarətinə, «xaruqələr 
yaratdığına» inanır. Əgər sizin təbliğatlarınız olmasaydı, indi nə qədər 
Azərbaycanlı balası əsgəri paltar geyinib vətəni qoruyurdu. 
Məmməd Əmin Rəsulzadə düşünürdü ki, Nərimanovun xalq arasında 
nüfuzu var. Xalq ona «həkim Nəriman» kimi hörmət edir, inanırdı. Ona görə də 
Nərimanovun dediyi sözlər çoxlarının əqidəsini dəyişirdi. Nərimanov həm də 
102 
 
yaradıcı ziyalı idi, əsərləri səhnələrdə tamaşaya qoyulur, sevilirdi. Nərimanovun 
inandığı Lenin siyasəti isə onun xalq arasındakı mövqeyinə uyğun gəlmirdi. 
Bir Ģikayət. Məmməd Əmin Rəsulzadənin Nərimanov haqqında 
düşündükləri az keçməmiş düz olacaqdı. Və bu həqiqətə Nərimanov özü də 
inanacaq, təəssüf, peşmanlıq hissi ilə etiraf edəcəkdi. Nərimanov başa düşəcəkdi 
ki, o aldanıb. 
Nərimanovun rəyi soruşulmadan Lenin Azərbaycanın adından danışanda, 
xalqın sərvətini, neftini istədiyi kimi bölüşdürəndə o zəif bir səslə deyəcəkdi: «Mı 
tak ne doqovorilis. (Biz belə danışmamışdıq). Amma Nərimanovu heç kim 
eşitməyəcəkdi. Çünki Nərimanov gücsüz idi. Nə olsun ki, özünü hökumət başçısı 
qoymuşdular? Bu ki, kağızda yazılmışdı. Real həyatda isə o gücsüz idi. Güclü, 
olmaq üçün, hökumət başçısının ordusu gərəkdi. Nərimanovun isə ordusu yox idi. 
Bakıda özünün bir zamanlar pərəstiş etdiyi, «xarüqələr yaratmağı» ilə qürrələndiyi 
rus ordusu vardı. Və Nərimanov bu ordunun əmri ilə oturub-dururdu. Nərimanovu 
müdafiə etməli olan milli ordu isə dağılmışdı. 
Gərginliklərə, olmazın çətinliklərinə baxmayaraq milli ordu möhkəmlənir, 
əsgərlərin sayı çoxalırdı. Məmməd Əmin Rəsulzadənin ilham verdiyi Demokratik 
hökumət və qeyrətli «müsavatçı»lar xalqa həqiqəti başa salır, milli ordunu 
gücləndirirdilər. Nəzərdə tutulmuşdu ki, əsgərlərə əlli min dəst paltar almaq üçün 
xüsusi bir heyət İtaliyaya göndərilsin. Ordu möhkəmlənirdi. Bolşevik maneəsinə 
baxmayaraq xalq öz oğullarını Vətənin keşiyini çəkməyə göndərirdi. 
...Xalq azadlığa çıxmışdı. Hər cür əsarətdən, sıxıntı, boğuntudan xilas 
olmuşdu. Hamı Azərbaycanın istiqlaliyyət qoxuyan dadlı günlərini yaşayırdı. 
Qarşıdan xoşbəxt bir gün gəlirdi. Hamı o günü səbirsizliklə gözləyirdi. 
1919-cu il idi. Sentyabrın 15-nə bir gün qalırdı. 
..Sentyabrın 15-i günü azad Azərbaycan xalqı ona istiqlaliyyət səadəti 
ərmağan etmiş türk şəhidlərini yad edirdi. Keçən il bu zaman türk qoşunlarının 
köməyi ilə Bakı şəhəri rus, ingilis, erməni düşmənlərindən azad edilmişdi. Yüzlərlə 
türk əsgəri Bakının azad olunması uğrunda gedən qanlı döyüşlərdə həlak olmuşdu. 
Xalq onları hörmətlə dəfn edib, xatirələrini əziz tuturdu. 
Budur, Bakı camaatı Çəmbərəkənd qəbiristanlığına axışır. Onları azad etmiş 
türk şəhidlərinin məzarını ziyarətə gedirlər. İndi bura xalqın müqəddəs bildiyi 
yerdir. 
Həmin günü Azərbaycanın çox yerində şəhid qəbirlərini ziyarət edirdilər. 
Xalq torpağını işğalçılardan azad etmiş türk şəhidlərinin məzarını Şamaxıda, 
Qarabağda, Naxçıvanda və başqa yerlərdə qoruyub  hörmətlə  saxlayırdı. 
Həmin o günü azad Azərbaycan hökumətinin başçısı Məmməd Əmin 
Rəsulzadə Çəmbərəkənd məzarıstanlığına toplaşmış həmvətənləri qarşısında çıxış 
edir. Otuz beş yaşlı dövlət başçısı deyir: 
«Ey hür Azərbaycanın hür vətəndaşları! Əziz millətdaşlar!... Böyük bir hiss, 
milliyyət və qardaşlıq hissilə uzaq yollardan qoşaraq bizi xilasa gələn və öz 
103 
 
ölümləri ilə yeni bir türk dövlətini yaşadan bu böyük insanları yad edərkən sizi bir 
az düşündürmək istəyirəm. Rus əmələsi millətlərin haqqı istiqlalını elan edər. Bu 
mümkündür. Fəqət, bir türk istiqlalının təhəqqüqünü rus əmələsindən gözləmək 
əbəsdir. Sinfi məfkurələrin öz qüvvət və sayələrinə bağlı olduğu kimi, milli 
məfkurələrin təhəqqüqü də milli qüvvətlərin sayı və hümmətlərinə bağlıdır.  
Bunun üçündür ki, millətlərə hakkı-istiqlal elan edən rus kommunizmi 
Azərbaycan istiqlalına müncər olunca, türk düşmanı ünsürlərlə yaxınlıq etdi, 
başımıza qanlı mart hadisəsini gətirdi. Bizə muxtariyyət vermək deyil, xarabazar 
vermək istədi. Bu qızıl və qanlı qüvvəyə qarşı milli istiqlalımızın həqiqi müdafiə 
olaraq bizə Xızr kimi gələn qüvvət hankı qüvvət idi?! Bu qüvvət Rusiya əmələsi 
deyil, türk ordusu idi. Milli bir qüvvət idi! 
Əvət, Azərbaycan milli hürriyyət və istiqlalının yeni türk dövlətinin vücudu 
üçün bu gün böyük məzarları başında hüznlə üzərində diz çökdüyümüz bu böyük 
insanlara borcludur! 
Bu böyük şəhidlər kimi, biz də fədakar olacaq, hürriyyətimizi, milli vəhdət 
və istiqlalımızı, canımızı verərək müdafiə edəcəyik!» 
Məzar başına toplanan xalq öz rəhbərinin səsinə qoşularaq and içir. 
Azad Azərbaycanın hər yanında türk şəhidlərinin xatirəsi yad edilir, 
məhəbbət, hüzn dolu sözlər eşidilirdi. 
Xalq azad idi va öz xilaskarını yada salır, məzarı başında onun qanı 
bahasına qazanılan istiqlalını qoruyub saxlayacağına and içirdi. Hökumət başçısı 
da xalqla birlikdə bu and yerinə gəlirdi. Azad xalqın istəyindən başqa, özgə 
kimsənin hökmü işləmirdi burda. Amma… 
ġikayət səsi. Amma bir gün gələcəkdi ki, hər şey dəyişəcək, dövran 
başqalaşacaqdı. İndi azadlıq gülü bitən torpaqdan ah-fəğanlar yüksəlməyə, inilti 
qopmağa başlayacaqdı. Azərbaycanı işğal edən bolşeviklər qanlı istibdad 
köynəyini əyninə geyinib yalnız «hürriyyət» deyən Azəri türklərini deyil, eyni 
zamanda torpaqda sakit uyuyan türk məzarlarını da qılınclayacaqdılar. Qorxu və 
əsarətdə yaşayan xalqa Çəmbərəkəndə gedib türk şəhidinin məzarını ziyarət etmək 
qadağan olunacaqdı. Qorxacaqdı bolşeviklər. Qorxacaqdılar ki, adamlar o məzar 
üstə gedəndə içərilərinə güc, qüvvət yığıb bu işğalçılara qarşı qiyam qaldırar, qanlı 
teştlərini onların başında sındırarlar. 
Amma xalq unutmayacaqdı o şəhidləri. Məzarları üstə gedə bilməsələr də, 
kənardan baxıb onların azad məfkurə atəşini ürəklərinə yığacaq, yadlar ayağı 
altında inildəyən, məzarıstanlıqda sönməz bir şölə kimi daima tutuşub yanan 
şəhidləri qəlblərində yaşadacaqdılar. O məzarlar üstündə içdikləri andı isə 
unutmayacaqdılar. İçəriləri alışa-alışa qisas gününü gözləyəcəkdilər. 
...O məzarlardan biri hazırda Şamaxı rayonunda qalmaqdadır. Görünür bu 
qərib türk şəhidinin məzarını dağıtmağı təsadüfən unudublar. 
M.Ə.Rəsulzadə qaçqınlar haqda düĢünür. Gələn xəbərlər ürək açmırdı. 
Neçə dəfə Ermənistan hökumətinə təklif olunmuşdu ki, qırğın dayandırılsın. 
104 
 
Amma ermənilər bildiyini edirdi. Zəngəzurda, Vedidə Andranik qocalara, 
körpələrə belə rəhm etmirdi. 400-ə yaxın azərbaycanlı qorxudan qaçıb məscidə 
girmişdi. Andronikin adamları onlara rəhm etməyib, içərisindəkilərlə birlikdə 
məscidi yandırmışdılar. 
Günahsız ölənlərin acı taleyi ağrıdırdı onu. Vəziyyətdən isə yeganə çıxış 
yolu vardı: Milli ordunun köməyi ilə Andronikin vəhşiliyinin qarşısını almaq. 
Azərbaycan qaçqınlarla dolu idi. Evləri-eşikləri dağılmış bu adamlar güc-
bəla ilə canlarını qurtarıb qaçmışdılar. Amma nə yaşayış yerləri vardı, nə də 
güzəranları. 
Hökumət onlara köməklik göstərirdi. Amma çatdırmaq qeyri-mümkün idi. 
Qaçqınlar bir idimi, iki idimi? Minlərlə qaçqın acınacaqlı, səfalət dolu həyat 
yaşayırdı. 
Başçılıq etdiyi milli hökumət imkanı daxilində kömək edirdi. Onların 
vəziyyətini yaxşılaşdırmaqdan ötrü çoxlu vəsait ayırmışdı. Amma bunlar xalqın 
düçar olduğu faciə ilə müqayisədə az idi, çox az idi. 
Milli hökumətin qaçqınlarla bağlı son vaxtlarda gördüyü işləri xatırladı: 
1) Gəncə dairəsində 21908 qaçqın var. Bu qaçqınlara 18000 pud taxıl 
verilib. Qaçqınlar üçün Gəncədə 3, Gədəbəydə 1, Qazaxda 1 pulsuz yeməkxanalar 
açılıb. 
2) Şamaxı dairəsində 26877 qaçqın var. 18241 pud taxıl verilib. 13-dən çox 
yeməkxana yerləri açılıb. 
3) Nuxa dairəsində 51000 qaçqın var, 1730 pud taxıl da oraya göndərilib. 
Lənkəranda, Qarabağda da qaçqınların sayı çox idi. Vəziyyət hər yandan dumanlı 
görünürdü. 
Amma hökumətin çətinlikdən qorxmayıb ağıllı planlar həyata keçirib 
işləməyi onu az da olsa sakitləşdirirdi. Hökumətdə milli qeyrətli, Azərbaycanın 
varlığını hər şeydən üstün tutan adamlar çox idi. İmkanları nəyə çatırdısa edirdilər. 
Düşünürdü ki, Azərbaycanın xarici ticarət əlaqələri möhkəmlənsə, satılan neft ilə 
qaçqınların halını tez bir zamanda yaxşılaşdırmaq olar. Bütün qayğılar hamısı 
birdən çıxmışdı ortalığa və heç birinin həllini gecikdirmək olmazdı. Yaranmış 
şərait hökumətdən çox şey tələb edirdi. Hökumətin isə imkanı az idi. 
Qaçqınların halı ağrıdırdı onu. Başçılıq etdiyi hökumətin ciddi çalışmağına 
baxmayaraq hələ də azərbaycanlılar yaşayan kəndlərdə Andronikin atdığı güllə 
səsləri, körpə iniltisi, insan fəryadı eşidilirdi. 
M. Ə. Rəsulzadə Versaldan nigarandır. Versaldan məktublar gəlirdi. 
Amma məktublarda narazılıq, giley-güzar, ümumi münasibətin gərginliyi hiss 
olunurdu. Nümayəndə heyəti çətin, çox çətin bir vəziyyətdə qalmışdı. 
Azərbaycanın müstəqilliyini tanıtmaq istəyən nümayəndə heyətinə iki tərəfdən 
təzyiq göstərilirdi: Bir yandan ermənilər, ikinci tərəfdən ruslar.  Konfransa  gəlmiş 
ruslar  nə istəyirdi? Onlar yenə də köhnə fikirlərində qalmışdılar: Rusiyanın 
əvvəlki sərhədlərini qorumaq. 
105 
 
Məmməd Əmin Rəsulzadə Əlimərdan bəyin göndərdiyi məktubdakı sözləri 
acı-acı xatırlayırdı: «Burdakı rus nümayəndələri—Lvov, Sazonov, Çaykovski, 
Maklakov və b. bizim müstəqilliyimizdən əsəbiləşir, coşurlar, razılaşmaq 
istəmirlər. Haqqımızda deyirlər ki, yalnız biz nümayəndə heyətimiz müstəqil 
Azərbaycan şüarını irəli sürürük. Lakin Azərbaycan xalqı özü Rusiyadan ayrılmaq 
istəmir. Çünki onlar rusları sevirlər». 
«Şovinist ruslar!» deyə ağrılı halda fikirləşirdi, şovinistliyinizdən əl 
çəkmirsiniz. Gör bir iddialarına bax! Azərbaycan xalqı ayrılmaq istəmir. Axı hansı 
haqq ilə Azərbaycana sahib durmaq istəyirsiniz? Niyə bu xalqın hüquqlarını 
tapdalayırsınız. Yüz ildir ki, bu xalqın qanını sorub içdiniz, bəs etmədimi? Yüz 
ildir xalqın malını, dövlətini, sərvətini daşıyıb soyuq şimala apardınız, 
doymadınızmı? Bu xalqdan niyə əl çəkmirsiniz? İndi də gedib orda—sülh 
konfransında Azərbaycanın tanınması işinə mane olursunuz! 
Əli Mərdan bəy məktubunda ermənilərdən də şikayətlənirdi, yazırdı ki, 
ermənilər köhnə fikirlərindən— Türkiyə və Qafqazdakı ermənilərdən ibarət olan 
«vahid Ermənistan» ideyalarından əl çəkmirlər. Və hətta açıqca deyirlər ki, əgər 
bizim bu fikrimiz qəbul edilməzsə, onda Denikinin tərəfinə keçəcəyik. 
Ermənilərin bu hərəkətinə o təəccüblənmirdi.  Çünki ermənilər nə zaman öz 
ağıllarına, düşüncələrinə güvənib yaşamışdılar ki? Həmişə kiminsə ətəyindən 
yapışıb yaşayıblar. Bu artıq onlarda adi yaşayış normasına çevrilib.  
Əli Mərdan bəy məktubunun sonunda işıqlı sözlər də işlədir, Azərbaycan 
hökumətinin ümidini qırmırdı. Yazırdı ki, amma biz hər yerdə müstəqil 
Azərbaycandan, onun yaşayıb fəaliyyət göstərməsindən danışır, xariciləri bu 
həqiqətə inandırmağa çalışırıq. 
...Məmməd Əmnn Rəsulzadə isə Versaldan nigaran idi, çox nigaran idi. 
Həmişə intizar içində o uzaq şəhərdən xoş xəbər gözləyirdi. 
M. Ə. Rəsulzadə hökuməti Denikinlə mübarizədə. Denikin Rusiyanın 
köhnə hüdudlarını özünə qaytarıb, yenidən Qafqazı əsarət altına almaq istəyirdi. 
Dağıstana təcavüz edən Denikin Azərbaycana qarşı işini ehtiyatla aparırdı. 
Azərbaycanın ordusu vardı və bu qüvvətə qarşı döyüşmək üçün Denikin əvvəl 
kəşfiyyatçılarından istifadə edirdi. Kəşfiyyatçılar Azərbaycan hökumətindəki 
vəziyyəti və ordunun quruluşunu, sayını, əsgərlərin əhval-ruhiyyəsini ona 
çatdırırdılar.  Azərbaycanda casusluq işini Denikin  ordusunda əks kəşfiyyat 
idarəsinin rəisi Çernışev aparırdı. Maraqlı idi ki, şovinistlik, Azərbaycanı yenidən 
əsarətə almaq fikri Çernışevin beynini elə dumanlandırmışdı ki, o hər şeyi unudub 
arvadı Smıslovanı da qatmışdı bu işə. Özgə torpağını zəbt eləmək istəyi ailə 
namusundan və şirinliyindən vacib idi Denikin zabiti üçün. 
Demokratik hökumətin Daxili İşlər Nazirliyi bu casuslara qarşı ciddi 
tədbirlər görməyə başlamışdı. Nəhayət, əks kəşfiyyat idarəsinin rəisi Çernışevi 
tutdular. İstintaqda məlum oldu ki, Denikinin kəşfiyyat idarəsi Azərbaycanda bu işi 
görməli imiş: 
106 
 
1) Silahlı qüvvələri, heyəti, təchizatı müəyyənləşdirmək; 
2) Hərbi xarakterli tədbirlər görmək; 
3) Xalqın həm Demokratik hökumətə, həm də «Bölünməz Rusiyaya» 
münasibəti; 
4) Hökumət öz nüfuzunu saxlamaq üçün hansı fəaliyyəti aparır. 
Çernışevin məhkəməsində bir dözülməz fakt da çıxdı ortalığa—demə 
Çernışevə əks kəşfiyyatını aparmaqda bəzi Azərbaycanlılar da köməklik 
göstərirmiş. 
Çernışev istintaqda özünü qəribə aparır və Azərbaycanı öz ərazisi sayırdı. 
Məhkəmənin qərarı ilə hər ikisi Azərbaycan ərazisindən qovulub çıxarıldı. 
Azərbaycanda o zaman Denikini istəyən çoxlu adamlar vardı. Rusların demək olar 
ki, hamısı Denikinin gəlib Azərbaycanı istila etməsini istəyirdi. Çünki Denikin 
çarlıq dövrünün ağalığını yenə onlara qaytaracaqdı. İndi isə onların hökmranlığı 
getmişdi. 
Az keçməmiş Denikin Dağıstanı və Dərbəndi tutdu. Azərbaycan 
hökumətinin başı üzərini təhlükəli buludlar aldı. Onda Azərbaycan hökuməti 
düşmənə qarşı birgə mübarizə aparmaq üçün Gürcüstanla qarşılıqlı müqavilə 
imzaladı, 3 il müddətinə 10 maddədən ibarət olan bu müqavilə müdafiə xarakteri 
daşıyırdı. 
Azərbaycanlılar Denikin istilasına məruz qalmış dağıstanlılara hər vasitə ilə 
kömək edirdilər. Azərbaycan hökuməti o zaman Dağıstana müddətsiz və faizsiz 
olaraq 50 milyon manat, Azərbaycan büdcəsinin səkkizdə biri qədər pul verdi. Bu 
pul ingilis lirəsi ilə hesablananda 2 milyon yarım pul edirdi. 
Məmməd Əmin Rəsulzadə yazırdı: 
«Denikinə qarşı mübariz bulunan Dağıstana yardım üçün Nuri paşa 
təşkilatına hər növlə yardımda bulunmuşdur. Dağıstan hökumətinin Denikin intriqa 
və təcvüzü üzərinə inhilalı dağıstanlılar qədər Azərbaycanı dəxi  mütəəssir 
eyləmişdir. Dağıstanın Denikin istilasına məruz qalması məclisi-məbusanda, 
əfkari-ümumiyyədə qeyri-qabil təsəvvür, bir həyəcan doğurmuş və qardaş 
dağlıların istixlası üçün zaman və məkanın müsaidə eylədiyi tədabiri-ittixazinə 
təvəssül edilmişdir». 
Məmməd Əmin Rəsulzadənin başçılıq etdiyi Azərbaycan hökuməti Denikin 
təhlükəsini aradan qaldırmaq üçün ciddi tədbirlər görürdü. 
Azad Azərbaycan hökumətinin qərarlarından: 
I. 1919-cu il avqustun 11-də parlament Azərbaycan vətəndaşlığı haqqında 
qərar qəbul etmişdir;  
Milliyyətindən, dinindən asılı olmayaraq Azərbaycan ərazisində ya özü, ya 
da valideynləri doğulub boya-başa çatmış keçmiş Rusiya imperiyasının adamları  
Azərbaycanın vətəndaşı sayılırlar. 
107 
 
Azad Azərbaycan hökuməti elmin, təhsilin inkişafına böyük diqqət yetirirdi. 
1919-20-ci tədris ilində Dövlət universitetinin təşkili və yaradılması üçün dövlət 
büdcəsindən 5 milyon manat pul ayrılmışdı. 
Azad Azərbaycan hökuməti 1919-cu il oktyabrın 30-da mətbuat haqqında 
qanun qəbul etmişdi, həmin qanunun məzmunu: 
Müəyyən mətbəənin, qəzetin, jurnalın açılması üçün hökumətin heç bir 
qarışacağı yoxdur, yəni sərbəstlikdir. Ümumi müşahidə vəzifəsi hökumətin İşlər 
idarəsində mətbuat üzrə Baş müfəttişə tapşırılır. Qəzet, jurnal, mətbəə açmaq 
istəyən adam aşağıdakı məzmunda bir ərizə yazır və bununla da icazə alıb 
fəaliyyətə başlayırdı. Ərizə bu şəkildə olmalı  idi: 
1) Adı, atasının adı, familiyası; yaşadığı yer, 
3) Açacağı qəzetin, jurnalın adı. 
3) İşə qəbul edəcəyi adamların sayı. 
Azad Azərbaycan hökumətinin qərarı ilə 1919-cu il noyabrın 15-də Dövlət 
universitetinin açılışı olmuşdu. Bütün parlament üzvləri açılışda iştirak edirdilər. 
1094 tələbədən 297-si azərbaycanlı idi. Başqa millətlərin—yəhudilərin, rusların, 
polyakların, gürcülərin, almanların, yunanların da uşaqları uiversitetdə oxuyurdu. 
Azad Azərbaycan hökuməti xaricə 100 tələbə göndərmişdi: 
10 nəfər İngiltərəyə, 23 nəfər İtaliyaya, 45 nəfər Fransaya, 9 nəfər 
Türkiyəyə. Baş verən hadisələrlə ədaqədar qalanları  Rusiyaya  göndərilmədi. 
Tələbələrə hər  ay Azərbaycan hökuməti 400 frank pul verirdi. 
Azad Azərbaycan hökuməti türk dilinin qayğısına qalırdı. 
Bakıda, Gəncədə, Şuşada, Nuxada, Zaqatalada, Qazaxda yaşlılar üçün türk 
dilində axşam kursları açılmışdı. 
Azad Azərbaycan hökuməti respublikanın hər yerində azad satış elan 
etmişdi. 
Vətən azad idi, xalq xoşbəxt yaşayırdı. Əsarətdən, istibdaddan uzaq olan bu 
Odlar yurdunda adamların güzəranı getdikcə yaxşılaşırdı. Xalqın varlısı da, kasıbı 
da ümumi bir məqsədə—Azad Azərbaycanın xoşbəxtliyinə çalışırdı. 
ġahid sözü. Sara Zeynalova, 90 yaşında. 
O zamankı Azzrbaycan yaxşı yadımdadır. Atam Hacı Zeynalabdin Tağıyev 
hökumətin işinə köməklik göstərirdi. Hökumətin əsgərləri üçün pulsuz yüz min 
metr ağ parça vermişdi. Bir hadisə də yadımdadır. Bir dəfə Nəsib bəy atama zəng 
etdi ki, bəs Amerikadan hökumətimizin dəvəti ilə qonaq gəlib. İcazə versəniz, sizin 
evdə onları qəbul edərdik. Atam icazə verdi. Amerikalılara böyük qonaqlıq verildi. 
Nəsib bəy, Fətəli xan atama çox hörmətlə yanaşırdılar. Məmməd bəyin adını da 
atam tez-tez işlədirdi. 
M. Ə. Rəsulzadə hökumətini dünya dövlətləri tanıyır. Həmin günün 
sevincini də heç zaman unutmayacaq. Ömründən çox illər ötüb keçəcək və 
qurduğu azad hökumətin 23 aylıq dövründən danışanda o xoş günü ayrıca qeyd 
edəcək. Özü də bu sözləri deyəndə yalnız sevinməyəcək, həm də böyük iftixar hissi 
108 
 
keçirəcək. Sonradan yurdu işğal olunanda, özü isə qürbət ellərdə dolaşarkən 
yüksək kürsülərdən, xaricin radiolarından mehriban səsi eşidiləcək. O bu mehriban 
səsi ilə hamını sehrləyib o günün xoşbəxtliyindən danışacaq. Eşidənlər, həqiqətdən 
agah olanlar «əsir olmuş yurdunu» geri qaytarmağa çalışan və bu yolda çırpına-
çırpına qalan azadlıq fədaisinə baxıb köks ötürəcəkdilər. Halına acısalar da, kömək 
əllərini uzada bilməyəcəkdilər. Çünki onun yurdu qan qoxuyan dəmir zindana 
salınmışdı. O zindana yaxınlaşmaq mümkün deyildi. O zindan qorxunc bir əjdaha 
kimi adamları kamına çəkib udurdu. O isə həmişə ağrı-acı içərisini kəssə də, 
minlərlə güllələnib qətlə yetirilən həmyerlilərinin iniltisini uzaqdan eşitsə də uca 
səslə deyəcəkdi: «O zaman Cümhuriyyətimizi dünya dövlətləri tanımışdı». 
Ömrünün sonlarında, amansız ölümün sərt addımlarla ona yaxınlaşdığı vaxtda 
«Amerikanın səsi» radiosu ilə doğma xalqına müraciət edib o xoş günü onlara bir 
daha xatırladacaqdı: 
«...Bütün bunların nəticəsində idi ki, cümhuriyyətimizin istiqlalı Avropa 
dövlətləri ilə Birləşik Amerika tərəfindən tanındı. Onları təqibən bir çox böyük 
dövlətlər daha istiqlalımızı tanıdılar. Türkiyə ilə İran  Azərbaycanla münasibətə 
gəldilər. Aralarında dostluq və qardaşlıq müahidələri imzalandı. 12 yanvar 1920-ci 
il cümhuriyyətin dövlətlər tərəfindən tanınması günü idi. Bu günü Azərbaycan 
xalqı candan bayram etdi. Haqlı idi. Bu həqiqətən böyük bayram idi...» 
...Hər gün işə gələn kimi Nəsib bəyə zəng vurub intizarla soruşurdu: «Əli 
Mərdan bəydən bir xəbər yoxdur ki?» Həmişə də istəyirdi ki, Nəsib bəydən 
həsrətlə gözlədiyi bir xəbər eşitsin. Budur, həmin xəbər gəlib çatıb: Azərbaycan 
Cümhuriyyəti müstəqil bir dövlət kimi Dünya dövlətləri tərəfindən tanınıb. Bu 
xəbəri eşidəndə qanadlı bir quşa dönüb uzaq Parisə uçmaq, Əli Mərdan bəyi və 
dostlarını bağrına basmaq istəmişdi. Bu səadətin əldə olunmağında azmı əziyyətlər 
çəkmişdilər? Düz bir ildir ki, evlərindən aralı düşüb çətin bir işlə—yüz ildən çox 
imperiya zülmü altında inildəyən, adı dünya xəritəsində olmayan bir ölkəni böyük 
dövlətlərə tanıtmaqla məşğuldurlar. Özü də necə mürəkkəb bir şəraitdə, saysız-
hesabsız maneələrin, qüvvələrin təzyiqi altında. Ermənilər, ruslar nümayəndə 
heyətini nüfuzdan salmaqdan ötrü hansı işləri görmürdülər? Qəzetlərdə, jurnallarda 
Azərbaycan əleyhinə yazılar verir, ərazi iddialarını irəli sürürdülər. Ermənilər 
yalandan hay-küy qoparıb Azərbaycanlıların onları qırdıqlarını deyirdilər. 
Amerikanın, İngiltərənin, Fransa və başqa dövlətlərin əvvəllər «müstəqil 
Azərbaycan» hökumətini tanımaq fikri yoxdu. Nümayəndə heyəti isə çalışırdı ki, 
heç olmasa böyük dövlətlərdən biri ilə əlaqəyə girib, özünü müdafiə etmək 
təminatı alsın. Amerika, İngiltərə bəzi səbəblərə görə bu söhbətə razılıq 
verməmişdi. İtaliya hökuməti isə yalnız iqtisadi əməkdaşlığa razılığını bildirirdi. 
Əli Mərdan bəyin yazdığı məktublardan bir şikayət qopurdu: Azərbaycan 
haqqında adamlarda məlumat yoxdur, Azərbaycanı tanımırlar. Amma ermənilər 
haqda az-çox bilirlər. Xaricilərdən biri Azərbaycan nümayəndə heyətinə demişdi: 
ermənilər hər yerə yayılıblar, hər yerdə onları müdafiə edirlər, sizi isə yox. Bundan 
109 
 
ötrü təbliğat aparmaq lazımdır. Təbliğat işi isə gedirdi. Nümayəndələr 
Azərbaycanla bağlı materiallar hazırlayıb fransız jurnallarında çap etdirir, 
Azərbaycanın tarixi, iqtisadiyyatı, maliyyə vəziyyəti ilə bağlı kitablar, bülletenlər 
nəşr edib yayırdılar. Budur, çəkilən zəhmətlər bəhrəsini verdi. Azərbaycan dünya 
dövlətləri sırasına qəbul edildi. 
Hadisə belə olmuşdu. 1920-ci il yanvarın 12-də Fransa Xariciyə Nəzarəti 
binasında təntənəli surətdə fransız Kambon tərəfindən bu xoş xəbər Azərbaycan və 
Gürcüstan nümayəndələrinə çatdırılmışdır. Fransız Kambon    demişdir: 
«Bundan sonra Azərbaycan ilə Gürcüstan cümhuriyyətlərinə müstəqil və 
özünə hakim dövlətlər kimi baxılacaqdır». 
Hadisədən yeddi gün sonra—yanvarın 19-da hər iki cümhuriyyət 
nümayəndələrinin iştirakı ilə Böyük Dövlətlər Ali Şurasının fövqəladə bir iclası 
olmuşdur. İclasa sədrlik edən Klemanso tanıtma hadisəsinin əhəmiyyətindən 
danışdıqdan sonra Ali şuranın Qafqaz nümayəndələrinə ölkələrinin ehtiyac və 
istəklərinə bəyan etməyi üçün söz vermişdir. Hadisənin böyük beynəlxalq 
əhəmiyyəti vardı və bu tanınma qərarı Azərbaycanın dünya dövlətləri ilə sərbəst 
şəkildə siyasi və iqtisadi əlaqələrini təmin edirdi. 
Dünənə kimi çar Rusiyasının qanlı pəncəsində boğulan Azərbaycanı indi 
dünyanın 23-ə kimi dövləti tanıyırdı. 
Həmin hadisəni eşidən hər bir azərbaycanlı sevinir, şadlıq edirdi. Milli 
hökumətin otuz altı yaşlı başçısı Məmməd Əmin Rəsulzadənin xoşbəxtliyi isə 
müqayisə olunmaz idi. 
Azad Azərbaycan hökuməti elan edirdi: 
«Əsgəri mükəlləfiyyətini bitirən sıravi əsgərə ayda 50 manat, yefreytora 60 
manat, kiçik unter zabitə 70 manat, unter zabitə 90 manat, feldfebelə isə 120 manat 
maaş verilsin. 
Azad Azərbaycanda teatrı çox sevir, maraqlı tamaşalara baxırdılar. 
Tamaşaların çoxu xalqın qəhrəmanlıq dolu şanlı keçmişini, türk dünyasının 
əzəmətini əks etdirirdi. Milli hissləri həmişə coşğun olan Cəfər Cabbarlı «Bakı 
müharibəsi», «Yulduz, yaxud Trablis müharibəsi» kimi tarixi əsərlərini yazıb 
tamaşaya qoyur. 
Azad Azərbaycanda adamların boş vaxtının maraqlı keçməsi üçün hər 
imkan yaradılmışdı. Tez-tez tanınmış aktyorların iştirakı ilə yaddaqalan gecələr 
keçirilirdi.     Azad Azərbaycanda çıxan «Azərbaycan» qəzetinin məlumatı: 
«Türk ocağı» binası (Haşımovun evi). 
A. M. Şərifzadə və Ə. A. Anaplinskinin axşamı. 
Cümə axşamı. 1920-ci il martın 25-də Azərbaycan Dövlət truppasının 
artistləri A. M. Şərifzadə və Əbülhəsən Anandinskinin toyu münasibəti ilə təntənəli 
axşam təşkil edilir. 
Bu axşamda bütün rus, azərbaycanlı və Dövlət teatrı artistləri iştirak 
edəcəklər. 
110 
 
Qonaqların gəlişi saat 9-da başlanır. Dəvətnaməsi çatmayanlar bunları teatra 
daxil olarkən ala bilərlər. 
Azad Azərbaycanda vətənin istiqlaliyyətindən təkcə şairlər ilhama gəlmirdi. 
Xalqın sinəsi nəğməli bəstəkarları da milli mahnılar yazırdılar. 
ġahid sözü. Rüstəm Hüseynov, 82 yaşında. 
«İndiki kimi yadımdadır. Bakkommunanın dövründə çox aclıq idi. Amma 
Cümhuriyyət zamanında bolluq oldu. O vaxt mən yetimlər evində yaşayır, «russko-
tatarskoe» məktəbində oxuyurdum. Milli ordunun kadet korpusu bizim 
yaşadığımız yerin yaxınlığında—indiki 134 nömrəli məktəbin binasında yerləşirdi.  
Biz də əsgərləri yamsılayırmış kimi sıraya düzülüb onlar kimi oxumağa 
başlayırdıq. Bolşeviklər gələndən sonra hər şey yığışıldı...» 
Yaxınlaşan fəlakət hələ hiss edilmirdi. 
 
ĠBLĠS QORXULUDUR 
 
İblis içərisindəki kini, xəyanəti iti qılınca döndərib gəlirdi. İblis qana 
susamışdı və o qanı içməyincə sakitləşməyəcəkdi. İblis qorxuludur, canlı insan 
cildinə girmiş şeytandır. İblis yaxşı yaşamağa can atmaz, amma özgələrini də gözü 
götürməz, maneçilik törədər. İblis qorxuludur, çox qorxuludur. 
...Məmməd Əmin Rəsulzadə təəccüb içərisində qalmışdı və tez-tez deyirdi: 
«Əcəba neyçün?» 
Rusiyada möhkəmlənməyə başlayan Lenin hökumətinin Azərbaycanın 
daxili işlərinə müdaxiləsi bir hökumət başçısı kimi onu çox narahat edirdi. 
Məmməd Əmin Rəsulzadə Rusiyanı ayrıca dövlət kimi tanıyır və onunla mehriban 
qonşuluq münasibətində yaşamaq fikrindəydi. Hökumətin gələcək xarici 
siyasətində də buna başlıca diqqət yetirmək nəzərdə tutulurdu. Hökumət Rusiyanın 
heç bir işinə mane olmur, müstəqil dövlət kimi yaşayırdı. Amma indi Rus 
hökuməti təhlükəli siyasətə keçmişdi. 
Məmməd Əmin Rəsulzadənin başçılıq etdiyi milli hökumət Rusiyanın 
başladığı oyunun ilk rəsmi təhlükəsini 1920-ci il yanvarın 2-də hiss etdi. Bu günə 
kimi də Lenin özgə bostanına daş atırdı. Amma ilk rəsmi hərəkət məhz o nəhs 
gündə oldu. Rusiyanın Xarici İşlər Naziri Çiçerin Azərbaycan hökumətinə bir 
bəyanat göndərmişdi... 
Məmməd Əmin Rəsulzadə o bəyanat haqqında: 
«Çiçerin Azərbaycan və Gürcüstan cümhuriyyətlərinə telsiz teleqrafla 
göndərdiyi notasında bu hökumətləri, ricət edən Denikin ordusunu tamamilə məhv 
etmək üçün silah arkadaşlığına dəvət ediyordu. Bu nota cümhuriyyətlərin istiqlalını 
tanımaq və müxadinət müahidəsi əqdini istəməkdən ziyadə əhaliyi hökumət 
əleyhinə təhrikdən ibarət olan bir propağanda hökmündə bulunuyordu». 
Qəribə idi ki, Çiçerinin bəyanatında xüsusi hökm duyulurdu. Çiçerin sanki 
öz tabeliyində olan, onun qanunları ilə yaşayan bir hökumətlə danışırdı. Bu isə 
111 
 
Məmməd Əmin Rəsulzadəni və milli hökumət nazirlərini bərk acıqlandırırdı. Baş 
nazir Fətəli xan Xoyski bu bəyanata mənfi cavab verib Çiçerinin üstünə 
göndərmişdi. 
Denikin ordusu məğlub olurdu. Amma təhlükə sovuşmurdu. 
İndi Denikindən də təhlükəli bir qüvvət olan bolşeviklər hərəkətə 
gəlmişdilər. 
Məmməd Əmin Rəsulzadə yaranan vəziyyət haqqında belə düşünürdü: 
«Denikin ordusunun bu surətdə inhilalı və Qafqaziya cümhuriyyətlərinə 
ilticası nəticəsində şübhəsiz ki, Azərbaycan ən müdhiş bir təhlükəyi adladıyordu. 
Fəqət, eyni zamanda da atəşdən çıxıb alova düşüyordu. 
Denikinin yerinə indi Lenin qüvvəti qaim olmuşdu. Bu da bir rus qüvvəti 
idi». 
Məmməd Əmin Rəsulzadə Leninin niyyətini yaxşı başa düşürdü. Hələ 
«Şaumyan hökuməti» dövründən Leninin Bakı neftinə vurğunluğunu bilirdi. Lenin 
Rusiyanın Bakı nefti olmadan yaşaya bilməyəcəyi qənaətində idi. Ona görə də 
qurduğu hökuməti yaşatmağın ilkin çıxış yolunu Bakının neftində görürdü. Sözü 
ilə işi heç zaman uyğun gəlməyən Lenin Azərbaycanı ələ keçirmək, Bakı neftinə 
sahib olmaqdan ötrü müxtəlif hiyləgərliklər edirdi. Dostu Şaumyandan əli çıxan 
Lenin indi bir qrup Azərbaycanlıya vəd edirdi ki, Azərbaycanın müstəqilliyinin 
qorunmasından ötrü guya Rusiya narahatdır. Ona görə də Çiçerinin adı ilə 
göndərdiyi bəyanatlarda Lenin Azərbaycanın müstəqilliyinin qorunmasından 
danışır. 
Amma Məmməd Əmin Rəsulzadə Leninin bu niyyətini yaxşı başa düşürdü. 
Bilirdi ki, Lenin yalnız Bakı neftini ələ keçirmək istəyir. 
Bir ağrı. Sonradan üzə çıxan faktlar Məmməd Əmin Rəsulzadənin haqlı 
olduğunu sübut etdi. Məlum oldu ki, Lenini Bakının nefti narahat edirmiş və hansı 
vasitə ilə olursa-olsun bu zəngin sərvəti ələ keçirməyə çalışırmış. Faktlara müraciət 
edək. 
1920-ci il martın 17-də Lenin Orconikidzeyə bir teleqram göndərir: «Bakını 
ələ keçirmək bizə olduqca vacibdir». 
Lenin hələlik neft sözünü işlətmir. Çünki fikirləşir ki, birdən azərbaycanlı 
bolşeviklər də duyuq düşərlər. O yalnız bir şeydən danışır: guya Bakını almaqda 
məqsədi orda hakimiyyəti fəhlə və kəndlilərə verməkdir. 
Məmməd Əmin Rəsulzadə onun niyyətini başa düşür, amma «sosializm» 
toruna düşən bəzi şəxslər isə yox. 
Bakının işğalından, XI ordunun şəhərə girməyindən və artıq təhlükənin 
sovuşduğundan rahatlanan Lenin uca bir səslə çirkin məqsədini etiraf edib həqiqəti 
deyəcəkdi. Özü də elə ucadan deyəcəkdi ki, hamı eşidəcəkdi o səsi. 
Lenin aprelin 29-da, Bakı neftinin ələ keçirilməsindən cəmi bir gün sonra 
bu sözləri deyəcəkdi:  
112 
 
«Dünən Bakıdan məlumat almışıq. Məlumatda göstərilir ki, Sovet 
Rusiyasının vəziyyəti yaxşılığa doğru gedir. Məlumdur ki, sənayemiz yanacaqsız 
qalıb. Budur, indi xəbər göndərilib ki, Bakı proletariatı Azərbaycan hökumətini 
devirərək, hakimiyyəti ələ keçirib. Bu o deməkdir ki, biz indi elə bir iqtisadi baza 
ələ keçirmişik ki, o bizim bütün sənayemizi dirildəcək». 
Vəziyyət getdikcə gərginləşirdi. Məmməd Əmin Rəsulzadə Azərbaycan 
hökumətinin indi Denikindən də təhlükəli bir qüvvə ilə üz-üzə dayandığını başa 
düşürdü. Yalançı şüarla silahlanmış Lenin hökuməti Azərbaycanda gizli oyunlar 
təşkil edirdi. Lenin bu gizli oyunlarını yalnız beyni korşalmış azərbaycanlı 
bolşeviklərlə deyil, eyni zamanda ona həmişə boyun əyib qulluq göstərmiş 
ermənilərlə də həyata keçirirdi. Bu xalq həmişə azərbaycanlılara xəyanət etməyə 
hazır idi. Bu xalqın Şaumyanları ölmüşdüsə də, ondan betər xainləri—Mikoyanları, 
Mirzoyanları var idi və yaşayırdılar. 
Ermənilər Rusiya bolşeviklərinin göstərişi ilə bu xəyanətə Azərbaycan xalqı 
üçün ən əziz bir gündə—Novruz bayramı günündə başladılar. Həmin günü adamlar 
Azad Azərbaycanda Novruz bayramını ürək açıqlığı ilə qeyd edirdilər. Belə bir 
vaxtda ermənilər yurdumuzu talana başlamışdılar. 
Hadisəyə Məmməd Əmin Rəsulzadə belə ağrıyırdı: 
«Bayram gecəsi—Novruz bayramı Şişə şəhərinin yaxınlığında vaqe 
«Xankəndi» deyilən əsgəri qəsəbə bayrama məxsus bir zövq içində zabitan 
məhfəli-əsgəridə gecəyi keçirməklə məşğul. Əsgərlər axşamdan bayram 
şənliklərinə məşğul olduqdan sonra istirahətə dalmış, uyuyur. Bu əsnada ətraf 
göylərdə məskun erməni ustası bu gecəyi məxsus ehzar etdikləri süngülərlə 
mücəhhəz olduqları halda gecə ilən bir basqın icra ediyorlar. Ansızın yapılan bu 
gecə basqınını müdhiş bir plan üzərinə tərtib edilmişdi...» 
Məmməd Əmin Rəsulzadə haqlı idi deməkdə ki, «bir plan üzərinə tərtib 
edilmişdi». Plan isə ondan ibarət idi ki, hökumətin başı bu işlərə qarışsın, milli 
qoşun Bakıdan uzaqlaşdırılsın.  
Məkrli plan uğurla həyata keçirilirdi. 
Fəlakət yaxınlaşırdı. 
Məmməd Əmin Rəsulzadə həyəcan keçirirdi. Fətəli xan istefa verib. Onun 
yerinə gələn Məmməd Həsən Hacınski yeni kabinə təşkilində ləng işləyir, 
tərəddüdlü mövqe tutur. Həm Türkiyə, həm də Rusiya ilə dostluq mövqeyi tutan 
bir hökumət qurmaq istəyir. 
Bolşeviklərin təhlükəsi getdikcə artırdı. Məkrli plan həyata keçirilirdi; guya 
XI ordu Türkiyəyə köməyə gedir. 
Ortalığa atılmış bu son şüar Məmməd Əmin Rəsulzadəni olduqca təşvişə 
salmışdı. Bu qorxulu siyasət idi. Düşünürdü ki, əgər bolşeviklərin  məqsədi 
Türkiyəyə köməkdirsə, onda niyə Bakıya girirlər, Anadoluya getmirlər?   Yox, bu 
kömək deyil, Bakını ələ keçirməyin yoludur. Doğrudan, Türkiyənin vəziyyəti indi 
ağırdır. Düşmən qüvvələr Türkiyəni parçalamaq fikrindədir. Türkiyənin bir 
113 
 
hissəsini  bolqarlara, digər hissəsini ermənilərə vermək istəyirlər. Trakiyadakı 
hadisələr də qorxuludur. Türklərin İstanbuldan tam qovulub çıxarılmasından  
danışılır.  Fransızlar,  yunanlar,  ingilislər hər tərəfdən Türkiyəni dövrəyə alıblar. 
Türkiyəyə kömək lazımdır! Amma necə? Yaranmış vəziyyətdən Rusiya bicliklə 
istifadə edir. Qırmızı bayrağını qaldırıb ki, guya Türkiyəyə köməyə gedir. Bu 
hiyləgərlikdir. O bilir ki, Azərbaycanlılar heç zaman qardaş Türkiyənin xilasından 
köməyini əsirgəməz, lazım  gəlsə canını qurban verər. Öz işğalçı ordusunu Bakıya 
salıb, Azərbaycanı əsarətə almaq üçün gözəl imkan düşüb əlinə. İndi öz 
Azərbaycanlı bolşeviklərinin köməyi  ilə Bakıda yanlış təbliğat yayır və adamları 
milli hökumətə qarşı qaldırmaq istəyir. Türkiyədə milli Azərbaycan  hökumətindən 
narazılıqlar başlanmışdı. Əsl həqiqəti bilməyən türklər gileylənirdilər ki, bəs 
Azərbaycan hökuməti niyə bizə köməyə gələn ordunu öz ərazisindən buraxmır? 
Budur, Türkiyə hökumətindən etiraz teleqramı gəlib: 
«Azərbaycan  hökumətinin  ən təhlükəli zamanlarında  bir çox qan bahasına 
qurtaran və ona mövcudiyyət verən Osmanlı və Anadolu türk ağabəyləri hər 
tərəfdə düşmənlə pəncələşərkən düşmənlərimiz əleyhinə əzim bir hərbə girən 
bolşevik ordularının önünə Azərbaycanın bir səd olması və ya bitərəf qalıb laqeyd 
dayanması bütün aləmi-islamın səbəbi izmihlalı olacaq və azərbaycanlılar 
əbədiyyən ləkələnəcək və zatən özünə də bu dünyada hakkı həyat qalmayacaqdır. 
Bu gün Anadolunun xilası üçün bolşevik ordularıyla əl-ələ verərək hərəkəttən 
başqa bir çarəmiz qalmamışdır. Türkü və islamı əbədiyyən yaşatmaq bu fürsəti 
qaib etməklə olacaqdır. Azərbaycanın şərəfli bir iş yapacağı və yaxud üç yüz əlli 
milyon islamın həyat və namusunu boynuna alacağı dəqiqələri yaşıyoruz. 
Bolşeviklərlə müttəfiqən hərəkətiniz və bu surətlə   Anadolu türkləriylə birləşməyə 
çalışmanızı ümid ediyor və intizardayız. 
Kolordu komandanı: 
KAZIM QARABƏKİR» 
Vəziyyətdən çıxış yolu görünmürdü. Hər yandan qara buludlar çökürdü 
Azərbaycanın üstünə. 
Məmməd Əmin Rəsulzadə həyəcan içində çırpınır və xalqı hər tərəfdən 
dövrəyə almış bu zülmət pərdəsini yırtıb demək istəyirdi: siz həqiqəti bilmirsiniz. 
Həqiqətdən uzaqda, çox uzaqda dayanmısınız. Həqiqəti bilmək istəyirsinizsə, onda 
üzünüzü Leninə tutub bircə dəfə soruşun. Soruşun ki, əgər bu qoşun Türkiyəyə 
köməyə gedirsə, bəs onda niyə Bakıya girir? Türkiyəyə gedən yol ki, Bakıdan 
keçmir. 
Amma Məmməd Əmin Rəsudzadənin dediyi bu həqiqəti nə türklər qəbul 
edirdi, nə də Bakının özündəki bəzi qüvvələr. Azərbaycanlı bolşeviklər isə xalqın 
zəif damarından yapışıb bu məkrli planı həyata keçirirdilər. 
Fikirli və dilxor vəziyyətdə evə gəldi. Sifəti qaralıb qorxulu hala düşmüşdü. 
Ümbülbanu xanım həyat yoldaşını bu vəziyyətdə görəndə ciddi hadisə baş 
verdiyini anladı. 
114 
 
İçərisindən ağrılar qopur, ürəyini sızladırdı. Sevimli qızları Lətifə ilə Xalidə 
mehribanlıqla atalarını qucaqladılar. Həmişə övladlarının belə mehribanlığından 
rahatlıq tapsa da, indi hissiz, hərəkətsiz idi. Lətifə də, Xalidə də atalarının bu 
vəziyyətinə təəccüblənən kimi oldular. Ataları həmişəki adama oxşamırdı. 
Sevimli qızları belə düşünməkdə haqlı idilər. Həqiqətən də o, həmişəki 
adama oxşamırdı. Ürəyi qan ağlayırdı. Ataları xalqının əldən getməkdə olan 
azadlığının ağrısına tutulmuşdu. 
Yaxınlaşıb beşikdə sakit-sakit yatan oğlu Rəsula baxdı. Körpə dünyanın 
bütün qeylü-qalından xəbərsiz halda beşikdə yatırdı. Sevimli oğlunun üzündə xoş 
bir təbəssüm vardı. Əyilib astadan oğlunun üzündən öpdü. Və yazıq körpə heç ayıq 
da olsa bilməyəcəkdi ki, bu, mehriban atasının son öpüşləridir və o, az sonra ata 
məhəbbətinə, ata öpüşünə həmişəlik həsrət qalacaqdı. 
Bir ağrı. Heç Məmməd Əmin Rəsulzadə də bilməyəcəkdi ki, bir gün 
gələcək, indi mehribanlıqla bağrına basdığı sevimli oğlu onun adı ilə qətlə 
yetiriləcək. İnanmazdı ki, günlərin birində oğlu böyüyüb on doqquz yaşına 
çatanda, boylu-buxunlu, yaraşıqlı bir igid görkəmində olanda «bolşevik qatillər» 
onu yatdığı yerdə həbs edəcək, qaranlıq zindana salacaqdılar. Qaranlıq zindanda 
min bir işgəncələr verəndən sonra, «sən müsavat hökumətinin başçısının oğlusan, 
xalq düşmənisən» deyib güllələyəcəkdilər. O dəhşətli sorğu-sual zamanında isə 
Rəsul qorxmadan, çəkinmədən özünü qətiyyətli aparıb ötkəm də cavablar 
verəcəkdi. Rəsulun bu qorxmazlığını görənlər ürəklərində fikirləşəcəkdilər: 
«Qoçun oğlu qoç olar». Hadisənin şahidi olanlar ürəklərində fikirləşdiklərini yalnız 
əlli üç il keçəndən sonra, qorxu-hürkünün tam çəkildiyinə inanıb mənə 
danışacaqdılar. 
..Məmməd Əmin Rəsulzadə isə oğlunun belə cəsarətindən xəbərsiz halda 
dünyaya göz yumacaqdı. 
Vətənin başı üstündə qara buludlar dolaşırdı. Vətəni xilas etmək lazım idi. 
Amma necə? Hansı yolla? 
Tələsirdi. Nəsib bəy Yusifbəylinin mənzilinə tələsirdi. Saat doqquzda bütün 
partiya liderləri orda toplaşıb vəziyyəti müzakirə edəcəkdilər. 
Aprelin 27-si idi. 26-sı gecəsində XI ordu artıq Azərbaycan hüdudlarını 
keçmişdi. 
Saat doqquzda partiya liderləri Nəsib bəyin evinə toplaşdılar. Müxtəlif 
fikirlər irəli sürüldü. Şəfi bəy Rüstəmbəyli isə deyirdi: gəlin hökuməti Gəncəyə 
köçürək və oradan bolşeviklərə qarşı mübarizə aparaq. Şəfi bəyin təklifi qəbul 
olunmadı. Belə qənaətə gəldilər ki, ən yaxşısı Bakıda qalıb hökuməti qan 
tökmədən bolşeviklərə verməkdir. Ciddi fikir ayrılığını görüb partiya liderləri belə 
razılaşdılar: Cümhuriyyətin taleyini parlamentin çıxaracağı qərarla 
müəyyənləşdirmək lazımdır. 
Aprelin 27-də saat 12-də parlamentin son iclası oldu. 
115 
 
Hərbi nazir Mehmandarovun vəziyyət haqqındakı məlumatından və 
mövqeyindən də çox şey asılı idi. Amma təcrübəli general bütün imkanlarından 
istifadə etmişdi. Bakıda qalan cüzi bir qüvvə ilə 60 minlik düşmən ordusunun 
qarşısını  almaq olmazdı. Hərbi  nazir açıqca elan etdi  ki, onun ordusu müqavimət 
göstərmək imkanına malik deyil.  
«Sosialist» və «İttihad» partiyaları açıq şəkildə hökumətin sovetlərə 
verilməsini müdafiə etdilər. «Əhrar» partiyası da bolşeviklərə etirazı olmadığını 
söylədi.  
Vəziyyət başqalaşmışdı. Yaxınlaşan təhlükə adamların möhkəmliyini 
sarsıtmış, fikirlərini dəyişmişdi. Həmin matəm libasına bürünmüş Demokratik 
hökumətin    son  iclasında yalnız o sərt  mövqe tutdu. Hamı inandı ki,    Məmməd 
Əmin Rəsulzadə mübarizə yolundan dönmək fikrində deyil, əksinə, son nəfəsinə 
kimi döyüşmək əzmindədir. Adamlar şahidi oldular ki, həyatını Azərbaycanın 
istiqlaliyyəti yolunda qurban verməyə hazır olan hökumət başçısı təslim olmaq 
istəmir. Həmin o məşum gündə, yurdunun düşmən həmləsinə məruz qaldığı  
ərəfədə qorxmadan, çəkinmədən yaxınlaşmaqda olan bolşeviklərə nifrətini və 
mövqeyini belə bildirdi: 
«Əfəndilər, mötəcazir bir ultumatum qarşısında qalmışıq. Burada təslimdən 
bəhs edirlər.  Fəqət  əfəndilər, təslim nə demək? ...Kimə tərki mövqe edirik?... Bizə 
deyirlər ki, hüdudunuzu keçən ordunun başında Nicati  adında  bir türk komandanı 
durmuşdur.  Rusiyadan gələn bu mötəcaviz ordu təmin edirlər ki, həyat və məmat 
müğadiləsində qalan Türkiyəni xilas üçün gedir. 
Əfəndilər, Türkiyə Azərbaycanın xilaskarıdır. Amali milliyyətimizin təbcil 
eylədiyi müqəddəs bir məmləkətdir. Onun xilasına gedən qüvvəti biz 
məmnuniyyətlə istiqbal və teşyi edərik. Fəqət bir şərtlə ki, bu qüvvət bizim 
hürriyyətimizi, istiqlalımızı çeynəməsin. Halbuki, əfəndilər, bizə sormadan 
hüdudumuzu keçən hər hansı bir qüvvət, dostumuz deyil, düşmənimizdir! 
Duyduğumuz bu propaqanda düşmən propaqandasıdır. Bizi iğfal ediyorlar. 
Yalandır. Gələn ordu rus ordusudur. Fərzən komandanı bir türk olsa da yenə 
rusdur. İstila ordusudur. Onun istədiyi 1914-cü il hüduduna qayıtmaqdır. Anadolu 
imdadına gedəcək bəhanisiylə yurdumuza girən bu işğal ordusu buradan bir daha 
çıxmaq istəməyəcəkdir. Qızıl Rusiya ilə anlaşmaq üçün hökuməti mütləq 
bolşeviklərə təslim, ultumatumu qəbul etmək zillətinə qatlanmağa ehtiyac yoxdur. 
Bu mötəcaziranə ultumatumu rədd etməliyik... 
İstiqlalımızı göz bəbəyi kimi müdafiəyə qərar verən bir məclisə dinlədiyi bu 
ultimatumu qəbul etmək, hökuməti öz əliylə dost kisvəsinə bürünmüş düşmənə 
təslim etməkdir. Biz buraya millətin iradə və arzusuyla gəldik, bizi buradan yalnız 
qüvvət və süngü çıxarmalıdır… 
...Dediyin sözlər hamının ürəyindən idi. Adamlar yenə səni sevir, inanır, 
arxanca da gəlməyə hazır idilər. Çünki görürdülər ki, başı bəlalı Vətənin yolunda 
necə həlak edirsən özünü. Ondan qeyri bir idealın, səadətin yoxdur. Vətən istiqlalı 
116 
 
ilə yaşayıb nəfəs alırsan. Elə buna görə hamının məhəbbəti vardı sənə. Amma 
dövran dəyişmişdi. Dəyişən şərait insanı çox şeyə məcbur edir... 
Məmməd Əmin Rəsulzadə çıxışında açıqca bildirirdi ki, son nəfəsinə kimi 
bolşeviklərlə vuruşmağa hazırdır, lakin o biri partiyaların imtina etdiyi şəraitdə 
«müsavat» partiyası bu çətin vəzifənin məsuliyyətini üzərindən götürür. 
İndi son ümid, vətəni bu bəladan qurtarmağın son çıxış yolu Azərbaycanlı 
bolşeviklərin göndərdiyi ultimatuma qalırdı. Onlar göstərirdi ki, hakimiyyət ruslara 
deyil, azərbaycanlı kommunistlərin ixtiyarına keçir. Bu məsələni dəqiqləşdirmək, 
bolşeviklərlə görüşmək üçün bir «komissiya» yaradıldı. Bolşeviklər isə Behbud 
bəy Cavanşirin mənzilində oturub cavab gözləyirdilər. Azərbaycanlı bolşeviklər 
tez-tez Behbud bəyin evinin pəncərəsindən çölə boylanaraq «xoşbəxt» dəqiqələrin 
başlanması intizarında idilər. Hamısının içərisindən qəribə sevinc hissləri keçirdi. 
Onlara isə xalqın malını, sərvətini çapıb-talayıb Rusiyaya göndərdiklərinə görə 
Lenin bir ötəri «pay» verəcəkdi. Yəni göndərdiyi təşəkkür məktubunun sonunda 
yazacaqdı: «Kommunist salamı ilə». Bu «kommunist salamı» sözünü isə 
azərbaycanlı bolşeviklər müqəddəs yerdən göndərilən quran kimi qarşılayacaqlar. 
Başqa çıxış yolu qalmamışdı. Parlamentdə yaradılan «komissiya» 
bolşeviklərlə görüşüb aşağıdakı şərtlərlə hakimiyyəti onlara v e r d i : 
1. Rus ordusu Bakıya girmədən dəmir yolu ilə Anadolu imdadına gedəcək. 
2. Azərbaycan istiqlal və təmamiyyəti-mülkiyyəsi hər növ, təərrüz və 
qüyuddan məsun qalacaq. 
3. Azərbaycan ordusu olduğu kimi qalıb inhilal etdirilməyəcək. 
4. Azərbaycan firqəsi siyasiyyəsi-hürriyyət və sərbəstlərini mühafizə 
edəcəklər. 
5. Sabiq rical, əzayi-hökumət və məbusandan kimsə cürmisiyası ilə ittiham 
edilməyəcək. 
6. Kəmali-sərbəsti ilə toplanacaq Azərbaycan şuraları hökumətinin şəkli-
idarəsini təyin qılacaq idi. 
..Sonradan bolşeviklər bu şərtlərin heç birinə əməl etmədilər. 
XI ordu Bakıya girirdi. Yolda hərbi nazir Mehmandarovun göndərdiyi bir 
teleqramı tutub saxladılar. Bu azad Azərbaycanın paytaxtı Bakıdan göndərilən son 
hökumət teleqramı idi. Bu teleqram göndəriləndə hələ Bakı işğal olunmamışdı, 
ümid işığı tam sönməmişdi. 
Hərbi nazirin milli ordumuza son ümidini yaşadan t e l e q r a m : 
«Hərbi sənəddir. Növbədən kənar. Birinci diviziyanın rəisinə. Gəncə.  
Bolşeviklər Yalama stansiyasına hücum edib irəliləyirlər. Xudatı tutublar. 
Vəziyyət gərgindir. Əmr edirəm: Elə bu gün Qızılburuna Qazaxdan bir, Gəncədən 
də bir batalyon göndərin... Sabah batalyonların gələcəyini gözləyəcəyəm. 
№  1417. 1920-ci il, 27 aprel. 
G E N E R A L MEHMANDAROV». 
117 
 
Bu son teleqram idi. Amma teleqram ünvana gedib çatmadı. Bir də hər şey 
gec idi artıq. 
XI ordu qarşısına çıxan nə vardısa dağıdıb Bakıya girirdi. Milli hökumətin 
yüzlərlə əsgərini yolda öldürüb şəhid edən ordu amansız intiqam ilə Bakıya girirdi. 
Həmin günü Bakıya tələsən bir adam da vardı. O bu günü böyük 
səbirsizliklə, həsrətlə gözləmişdi. İndi o gün gəlib çıxmışdı. Azəri türklərinin 
qanını hərisliklə içməyə tələsən bu adam Anastas Mikoyan idi. 
Erməni qatillərini növbəti qəsdə hazırladığına görə gecikib Bakıya iki gün 
sonra—aprelin 30-da gələcəkdi. 
 
YOXDUR HƏQĠQƏT! 
 
Yoxdur həqiqət! O həqiqət varsa üzündən qanlı niqabı götürüb gözümə 
görünsün! O həqiqət varsa zülmün qılıncını başım üstdə oynatmasınlar! O həqiqət 
varsa iti pəncələri ilə bağrımı söküb parça-parça etməsinlər! O həqiqət varsa 
sinəmə dağlar çəkib gözümdən qanlı yaşlar axıtmasınlar! Yox, yoxdur həqiqət! 
Mən o həqiqətin varlığına inanmıram. Əgər o həqiqət varsa qaranlığı dağıdıb işıq 
saçsın! 
...Gecənin qaranlığı ilə evə gedirdi. Ümidləri qırılmış, arzuları doğranmış 
keçmiş hökumət başçısı yol gedirdi. Gedirdi və içərisi hönkürürdü. Hər şey, hər 
şey bitmişdi. Yurdu yenidən talan olunur, özgələrin əsarəti altına düşürdü. Yüzillik 
isti torpağından yenicə baş qaldıran istiqlaliyyət gülünü zülmkar  əllər  qoparıb 
atırdı. İnsan iniltisindən, göyə yüksələn fəryadlardan təzəcə dinclik tapmış torpağın 
qara günləri başlayırdı. Vətənin azadlıq qapılarına qanlı qıfıllar asılırdı. Neçə 
müddət idi ki, başı üzərində üç rəngli bayraq dalğalanan xalq qanlar içində 
boğulmaq ərəfəsində idi.  
Yol gedir və düşünürdü: hər şey, hər şey qurtardı. Bu gələn rus ordusudur. 
Vətənimi istila etmək üçün gəlir. Bu gələn qoşun heç zaman Bakıdan çıxmayacaq. 
Bu qoşunu yalnız zorla, qüvvətlə qovmaq mümkündür. Sabahdan qoşun şəhərə 
girirdi. 
Bir ağrı. İllər keçəcək və o, müxtəlif ölkələrdə çıxaracağı jurnalların 
hamısında «27 apreli» matəm günü kimi elan edəcəkdi. Həmin günü qara haşiyəyə 
alıb, Azərbaycanın  matəmidir deyə bildirəcəkdi. Sonralar isə hər il «aprelin 27-
də» ona matəm teleqramları göndərib, xalqın ağır dərdinə - istiqlalının əldən 
getməyinə kədərləndiklərini bildirəcəkdilər. 
...Aprelin 28-də Bakının küçələri XI ordu əsgərləri ilə dolu idi. Ədəbsiz 
halda Bakının  küçələrinə yıxılıb uzanmış bu «sarı əsgərlərə» nifrətlə baxırdı. 
Kənardan, kənardan dayanıb bu ağrını çəkirdi. «Gizli müsavat»ın tapşırığını yerinə 
yetirməyə məcbur idi. «Gizli müsavat» ona  üzə çıxmamağı tapşırmışdı. Yox, o 
fəaliyyətindən qalmamışdı. O yenə işləyirdi, xalqını qanlı işğaldan qurtarmaq 
yollarını düşünürdü. O biri partiyalar təslimçilik mövqeyi tutmuşdu. Amma onun 
118 
 
ilhamçısı, lideri olduğu «Müsavat» fəaliyyətdə idi. Bu yolu axıracan gedəcəkdi, 
son nəfəsinə kimi mübarizəsini aparacaqdı. Ömrü harda qırılsa, orda da  
dayanacaqdı.  Fikrində  qətiyyətli idi! İnanırdı ki, az keçməmiş indi bolşeviklərə 
ümid edənlər tezliklə aldandıqlarını başa düşəcək, onlara təqdim  edilən siyasətin iç  
üzündən agah olacaqlar. O zaman  adamlar yenə onun qaldırdığı üç rəngli bayrağın 
dövrəsinə yığılacaqlar. 
Çünki bu haqq bayrağı, azadlıq, istiqlaliyyət    bayrağıdır.  Çünki bu bayraq 
təmizdir, büllur çeşmə kimi safdır. Bu bayraq minlərlə Azəri türkünun qanından 
yaranıb. Düşünürdü öz-özünə: o bayrağı son nəfəsimə kimi göylərə qaldırıb 
enməyə qoymayacağam. Qoy indi rusların qırmızı bayrağını öpüb gözlərinə 
qoysunlar, hər yerdə «Yaşasın inqilab» qışqırsınlar. Vaxt gələcək, zaman yetəcək, 
onlar da peşiman olacaq, aldandıqlarını biləcəklər. O qırmızı bayraq onların da 
başını kəsib nahaqdan qanını axıdacaq. Biləcəklər, əsl həqiqəti biləcəklər. Amma 
onda gec olacaq. Budur, indi parlament binasına yığılıb «Ura» sədalarını göylərə 
yüksəldirlər. Hətta Leninə muştuluq xəbəri də göndəriblər ki, bəs müstəqil 
Azərbaycan sovet sosialist Respublikasının müvəqqəti hərbi inqilab komitəsi 
xalqın istəyi ilə hakimiyyəti ələ alır, müsavat hökumətini xalqın düşməni sayır. 
Sovet Rusiyasının bütün düşmənləri ilə əlaqəsini kəsir. Altdan da imza qoyublar: 
Nərimanov, Mirzə Davud Hüseynov, Musabəyov, Əliheydər Qarayev... 
Mayın 3-də Parlament binasından üç rəngli bayrağımızın yerinə 
özünüzünkünü asdınız. Heç bilirsinizmi həmin günü nə oldu? Heç bilirsinizmi xalq 
həmin günü necə ağlayıb fəryad qopardı? Siz o bayrağı tərpətməklə xalqın ürəyini 
yaraladınız. İnildədi, fəryad qopardı xalq. Ah-naləsindən göylər silkələndi, yerlər 
yarıldı. Xalqın içərisi nifrət və qəzəb alovu ilə doldu sizə qarşı. İndi həmin od 
yanıb hər yanı bürüyür. Onu söndürə bilməyəcəksiniz, gücünüz çatmayacaq! 
Bəli, endi bayrağımız. O üç rəngli azadlıq müjdəçisi vəhşicəsinə qoparılıb 
ayaqlar altına atıldı. O vicdanımız, namusumuz, qeyrətimiz idi. Namusu, qeyrəti, 
ayaq altında tapdanan xalqın qəzəbini yatırmaqmı olar? Bura gəlməkdə məqsədiniz 
hamıya aydındır. Buraya sərvətimizi soymağa gəlmisiniz. Əgər elə olmasaydı 
gələndən iki gün sonra qızıl neftimizi gəmilərə yükləyib Rusiyaya daşımazdınız! 
Bakıya girəndə yüzlərlə biçarə Azərbaycan əsgərini qətlə yetirib 
öldürdünüz. Nə idi onların günahı? Onlar ki, öz vətənlərini qoruyurdular! Görün 
necə namərdsiniz ki, altmış min qoşunla qarşınızda dayanan min nəfərə güllə 
atmısınız, neçə günahsızı yolda al qanına boyamısınız. Bunu xalq bağışlayarmı? 
Sanki xalqa göz dağı verirsiniz. Yüzlərlə şəhidini tapdalayıb üstündən keçir, 
üç nəfər ölən əsgərinizi Bakının küçələrində musiqi çaldırıb təntənə ilə 
basdırırsınız. Özü də harda? Azərbaycan torpağında. 
Hələ o yoxdur. Hələ o gəlməyib. O gələndə ayrı dəm-dəstgah olacaq. İşğalçı 
əsgərlər sıraya düzüləcək, göyə salam atəşi yağdıracaq, yalançı şüarlarla vağzalı 
bəzəyəcəklər. O isə vaqondan düşən kimi süni bir halda gülümsəyib deyəcəkdi: 
«Sizi qırmızı Moskva adından təbrik edirəm». Sonra heç nəfəsini dərmədən Şərqin 
119 
 
xilaskarına teleqram vuracaqdı ki, bəs «Qızıl Ordu özünü yaxşı aparır, əhvali-
ruhiyyə inqilabidir. Mənim şəxsimdə əhali Sovet Rusiyasını səmimiyyətlə 
alqışlayır». 
«Mənim şəxsimdə»... Bu xəstəlikdən yalnız ömrünün sonunda yaxa 
qurtaracaqsan. Onda gec olacaq. O zaman biləcəksən ki, aldanmısan. Bakıda 
minlərlə adamı qətlə yetirdilər, ayaqlarına daş bağlayıb dənizə atdılar, quyulara 
doldurdular. Sən isə susurdun. Amma xəbərin var idimi ki, cəllad Pankratov, xain 
Mikoyan hansı əməllərdən çıxır, necə nahaq qanlar tökür? Heç bir dəfə də olsun 
Mikoyandan Bakıya niyə gəldiyini soruşdunmu? Dedinmi ki, məqsədin nədir? 
Maraqlandınmı ki, niyə Mikoyan ömrü boyu yaltaqlandığı rus əsgərlərini yanına 
salıb gecələr evlərə hücum çəkir, adamların qızıl üzüyünü, qızıl sırğasını, altununu, 
gümüşünü oğurlayıb aparır? İndi hər yerdə «müsavatı» damğalayır, onlar «bəy, xan 
hökuməti» qurmuşdular deyirsiniz. Böhtan atır, adımıza ləkə yaxırsınız. Xalq üçün 
gördüyümüz işlərin hamısını ləkələmək istəyirsiniz. Əgər qurduğumuz hökumətdə 
savadlı, əsilli-nəsilli, ziyalı bəy,   mülkədar vardısa, bunun nəyi pis idi. Elə onların 
savadının, bacarığının hesabına qısa bir zamanda hər sahədə milliləşdirmə apardıq, 
böyük işlər gördük. Bəs siz nə edirsiniz? Rus və erməni soyğunçularını 
doldurmusunuz Bakıya! Hamısına da fövqəladə səlahiyyətlər verilib. İndi Bakının 
ağası Pankratovdur. Pankratov erməni mafiyası ilə Çikoyanla, Atarbəyovla 
əlbirdir. Bəs nə iş görür bu adamlar? Adam öldürür, evləri soyurlar. Niyə bir dəfə 
dəfə olsun soruşmursunuz ki, axı biz müstəqil respublikayıq. Pankratov, Mikoyan 
nə ağalıq edir burda? Soruşmursunuz... 
Amma biz sakit dayanmayacağıq. Gecəli-gündüzlü çalışıb fəaliyyətimizi 
davam etdirəcəyik. Xalqı düşdüyü müsibətdən qurtaracağıq. «Müsavat» yenə üç 
rəngli bayrağını xalqın başı üzərində dalğalandıracaq! Müsavat işləyir. Müsavat 
fəaliyyətdədir. 
...Məmməd Əmin Rəsulzadə Bakıda fəaliyyətə başlayan «gizli müsavat»ın 
ilhamçısı idi. 
«Gizli müsavat» işləyirdi. 
  
«Gizli müsavat» 
 
Məmməd Əmin Rəsulzadənin başçılıq etdiyi «Müsavat» partiyası elə 
aprelin 27-si gecəsindən fəaliyyətə başladı. 
Hökumət bolşeviklərə məcburən veriləndən sonra sədaqətli müsavatçılar - 
Mirzə Bala ilə Əbdül Vahab Yurdsevər onun evinə gəldi. Məmməd Əmin 
Rəsulzadə onlara lazımi məsləhətlər verib təlimatlandırdı. İşi hansı sahədə 
aparmağı, necə mövqe tutmağı dedikdən sonra ayrıldılar. Hamısı bilirdi ki, 
Məmməd Əmin Rəsulzadə nəzarətə götürüləcək və onun geniş fəaliyyətinə imkan 
verilməyəcək. Ona görə «müsavat»ın təşkilatı quruluşunda müəyyən dəyişiklik 
lazım idi. 
120 
 
Məmməd Əmin Rəsulzadə ilə görüşüb ayrılandan sonra Cəfər Cabbarlının 
şəhər kənarındakı evinə gəldilər. Cəfər Cabbarlı, Mirzə Bala, Əbdül Vahab 
Yurdsevər, Məmməd Sadıq Quluzadə və Məmməd Həsən Baharlı birlikdə gizli 
partiyanın ümumi mərkəzini yaratdılar. 
Əbdül Vahab Yurdsevərin yazdığı: 
«Partiya mərkəzi qurulduqdan sonra vəzifə bölgüsünə başlanmış və 
komisyonların təşkilinə keçilmişdi. Emin bəyin də razılığı ilə gizli təşkilatın başına 
Mirzə Bala Məhmətzadə gətirilmişdi. Müavini sifətilə Bakı komitəsinin təşkili 
mənə tapşırılmışdı. Bakı və onun xaricində, Azərbaycanın digər bölgələrində 
köhnə «müsavat» komitələrini canlandırmaq və yenilərini qurmaq vəzifəsi 
Məmməd Sadıq Quluzadəyə verilmişdi. Təşkilat məsrəflərini ödəmək işi Məmməd 
Həsən Baharlıya həvalə olunmuşdu. Ümumi mərkəzin Baş katibliyinə isə Cəfər 
Cabbarlı seçilmişdi. Bu vəzifə bölümünə görə ümumi mərkəz yanında tədricən 
ilgili komisyonlar da qurulmuşdu. Bu komisyonlar aşağıdakılardır: 1. Siyasi işlər 
komisyonu; 2. Təşkilat və propaqanda komisyonu; 3. Maliyyə komisyonu. 
Fəaliyyətə başlamamızdan bir-iki ay sonra köhnə parlament üzvü Rəhim 
Vəkilli də Ümumi mərkəz üzvlüyünə cəlb edilmiş və siyasi İşlər komisyonunun 
başına gətirilmişdi. 
Azərbaycanın müxtəlif yerlərində təşkilat qurmaqda heç bir çətinlik 
çəkməmişdik... Hamısı mal və can da daxil olmaqla hər şeylərini vətən yolunda 
fəda etməyə hazır olduqlarını ifadə edirlərdi». 
Məmməd Əmin Rəsulzadənin ilhamçısı olduğu «Gizli müsavat» işləyirdi. 
Xalq isə sevirdi «müsavatı». 
Ümidləri yalnız «müsavata» — onun ideya rəhbəri olan Məmməd Əmin 
Rəsulzadəyə idi. 
«Gizli müsavat»ın demək olar ki, bütün təşkilatlarda adamları vardı. «Gizli 
müsavat» «İstiqlal» adlı bir qəzet də çıxarırdı. 1923-cü ilin ortalarına qədər çıxan 
bu qəzetin 19 nömrəsi çapdan çıxmışdı. «Gizli müsavat» xalqın tarixi ilə bağlı 
önəmli günlərdə müxtəlif bəyannamələr çap edib yayırdı. 1923-cü ildə «Müsavat» 
təşkilatının gizli mətbəəsində çap olunub xalq arasında yayılan bəyannamələrdən 
biri aşağıdakı məzmunda idi: 
 
«MÜSAVAT»IN GĠZLĠ BƏYANNAMƏSĠ 
 
Vətəndaşlar! Millətdaşlar! 
Bu gün 27 apreldən üç il keçir. Üç il bundan əvvəl rus ordusu «İnqilab» və 
«Kommunizm» şüarıyla vətənimizə soxulmuşdur. Qəssablar yerli Azərbaycan 
türklərindən əldə etdikləri ajanların yardımı ilə məmləkətə girmişlərdir. Bu gün hər 
kəsə aydın və məlumdur ki, 27 aprel faciəsi kommunistlərin hər yerdə bağırdıqları 
kimi Azərbaycan kəndli və fəhlələrinin inqilabı deyil, sadə rus ordusunun vəhşicə 
bir istilasıdır. Yüz il bundan əvvəl çarlıq Rusiyası eyni vəhşətlə Azərbaycan 
121 
 
xanlıqlarını işğal edib Rusiyaya birləşdirmişdi. O zaman Azərbaycan-türk xalqı 
Sisyanovların kirli çəkmələri altında inləyirdi. 
27 Aprel faciəsi ilə Azərbaycan ikinci dəfə olaraq rus ordusunun yeni 
Sisyanovu olan Orconikidzenin idarəsi altına girirdi. Nəticə hər iki halda eyni idi. 
O zaman Azərbaycan-türk xalqının arzu və iradəsi qanlara qərq edilirdi. Bu dəfə 
daha müqəddəs istiqlal haqqından əl çəkmək istəməyən Azərbaycanın on minlərlə 
dəyərli övladları Gəncə, Qarabağ, Zaqatala, Şamaxı, Göyçay və başqa qəzalarda 
güllələnirdi. O zaman Azərbaycan-türk xalqı bütün hürriyyət və haqqını itirdi, bu 
dəfə daha Azərbaycan-türk xalqı üçün hürriyyət və haqq deyilən şeylərdən bir əsər 
qalmışmıdır? 
...Bilirsinizmi  ki, 27 aprel  faciəsindən  sonra nə qədər oxumuşlarımız, 
çalışanlarımız, gənclərimiz, subay və əsgərlərimiz, kəndli və işçilərimiz Xəzər 
dalğalarına qurban olmuşlardır.. 27 apreldən  sonra edamlar, həbslər son günlərə 
qədər davam  edir, qurbanlar eyni vətənsevərlərdir. 
Nikolay Rusiyası ilə Lenin Rusiyası arasında fərq yalnız bundadır ki, o 
zaman cahangirlik siyasəti başçısının adı Nikolay, indiki cahangirlik siyasəti 
başçısının adı Lenindir. O zamankı zəncirlərin rəngi qara, indiki zəncirlərin rəngi 
isə qırmızıdır. 
Azərbaycan-türk xalqının fikri və arzusu ilə hesablaşan varmıdır? İndiki 
Şuralar hökuməti Azərbaycan-türk xalqını təmsil edirmi? Buradakı  başçıların 
yüzdə yetmişi özgələrdən  ibarət deyilmi?  İndiki Şuralar hökuməti Azərbaycan-
türk xalqı adına hansı haqla söz söyləyir? Oradakı başçıların yalnız yüzdə otuzu 
türk və müsəlmandır ki, onlar da Azərbaycan-türk xalqı ilə əsla əlaqədar olmayan, 
vicdanını, namuslarını, vətən və millətlərini Rusiyaya satmış alçaqlardan ibarətdir. 
Süni şəkildə qurulan Şuralar hökuməti nə üçündür? ...Bu Şuraların vəzifəsi 
yalnız Rusiyanın istilasını qorumaq  üçün deyilmidir? 
Bundan sonra artıq kimi aldadacaqlar. Bütün dünya həqiqəti görməkdədir. 
Rusiya əvvəlki hüdudlarında olduğu kimi qurulmuşdur. Vətənimizin Muğan kimi 
bol məhsullu çölləri və çəmənləri ayrılıb rus kəndlilərinə verilir. Öz geniş 
torpaqlarını yabançılara  imtiyaz  sürətiylə  verən Rusiya Azərbaycanın Muğan 
çöllərinə yüz  minlərlə rus kəndlisini doldurub yurdumuzu  hər zaman üçün rus 
ölkəsi halına gətirmək istəyir. Bütün dünyanın həsrətlə baxdığı Azərbaycan nefti 
Rusiyaya daşınır və bu gün öz neftiylə bütün dünya qarşısında iftixar edən Odlar 
yurdunun  paytaxtı Bakı Moskvadan izn almadan bir pud neftə belə sahib ola 
bilmir. Təsəvvür edin ki, Bakı neftə möhtacdır. Neft Moskvada daha ucuz qiymətlə 
satılmaqdadır. Neftimiz Rusiyanın öz malı və milli sərvəti halına gətirilmişdir. 28 
mayda Azərbaycan-türk xalqı istiqlalını elan etməklə öz sevimli və şəfqətli 
anasının qoynunda azad bir türk mədəniyyəti qurmaq, azad bir sənət, türk 
ədəbiyyatı, türk həyatı yaratmaq istəyirdi. Buna əngəl olmaq Rusiyanın yeni 
üsuludur. Azəri türkləri yaxşıca bilirlər ki, rus bayrağını qızıl rəngə boyayan türk 
122 
 
xalqının axıtdığı qanlardır. Azərbaycan-türk xalqının məsumanə axan qanından 
yüksələn milli intibah rus ağalığının son məzar daşı olacaqdır. 
Ey türk xalqı, səni hürriyyətə qovuşduracaq və bəxtiyar yaşadacaq, qanlı 
mücadiləyə bütün qüvvətinlə hazırlaş. Səni bu mücadilə qurtaracaqdır. Azərbaycan 
istiqlalını bir dəfə qurdun, ikinci dəfə də qurmaq bacarığına sahibsən. Düşmənini 
tanı, milli intibahını yüksəlt, haqq səninlədir!... 
 
Yaşasın Azərbaycan istiqlalı!  
Yaşasın üç rəngli bayrağımız!  
Məhv olsun rus cahangirliyi!  
Mərkəz heyəti.» 
«Gizli müsavat» xalq arasında belə ruhlu bəyannamələr yayır, onları 
mübarizəyə çağırırdı. «Gizli müsavat» işləyirdi. Xalq kömək edir, inanır, yardım 
göstərirdi ona. «Gizli müsavat» təşkilat üzvlərindən hər ayın başında beş ya on altı 
manat (imkana görə) alıb özünü maliyyələşdirirdi. Adamlar da vardı ki, evinin 
əşyasını bazarda satıb «Gizli müsavata» yardım əlini uzadırdı. Elə həmin o pullar 
ilə Məmməd Əmin Rəsulzadənin xaricə qaçmağı təşkil olundu. 
Bakıda ölgünlük idi. İşğalçı rus əsgərləri küçələrə döşənib acgözlüklə evlərə 
baxır, gecənin düşməyini gözləyirdilər ki, girib soyğunçuluq, oğurluq etsinlər. Bakı 
bütövlükdə onların əlinə keçmişdi. Qətllər, ölümlər Bakıda günü-gündən artırdı. 
Gözü yaşlı, ürəyi yaralı adamlar həsrətlə köhnə parlament binasına baxır, o 
üç rəngli bayrağın həsrətini çəkirdilər. 
Məmməd Əmin Rəsulzadənin ağrılı sözləri: 
«Vürudunun ilk günlərində «ixtilalın qansız olduğuna» təəssüf edən bu 
xunxar qüvvət artıq cəlladlıq zövqünü tətmin üçün fürsət bulmuşdu. Yalnız üsyan 
zühur edən yerlərdə deyil, üsyan ilə əlaqədar olmayan yerlərdə dəxi qurşuna 
düzülənlərin hədd və hesabı yox idi..» 
Günahsız insanlar «müsavat»çısan, «millətçi»sən, adı ilə güllə hədəfinə 
çevrilirdilər. 
Çölə baxırdı. Rus əsgərləri gülə-gülə küçədən keçib gedirdilər. Adamlar 
dərin matəm içində görünürdü. Əsəbi və dilxor halda ona çatdırılan  bolşevik 
qəzetlərinə baxdı. 
Budur, 1 may münasibətilə yazırlar: 
«Yoldaş fəhlələr və vətəndaşlar! Bütün küçələr və meydanlar qırmızı 
bayraqlarla, yoldaşlarımızın azadlıq yolunda tökdüyü qanla doludur... 
Rusiya proletariatı və kəndlilərinin Qırmızı Sovet ordusunun köməyi ilə biz 
Azərbaycandakı istismarçıları—kapitalist və mülkədarları rədd etdik»... 
Yazılan sözlərə acı-acı gülümsünürdü. Azadlıq yolunda tökülən qan! Yox, 
qan elə tökülmür. O azadlıq yolunda deyil, kiminsə torpağını işğal etmək uğrunda 
tökülən qandır. Və sizin təntənə ilə Azərbaycanda basdırdığınız o rus əsgərləri 
işğalçıdır! 
123 
 
Qəzetlərə baxırdı. Bədəni əsəbdən titrəyə-titrəyə, içərisi kəsilə-kəsilə 
qəzetlərə göz yetirirdi. 
Yazırdı  q ə z e t l ə r : 
«...Biz inanırdıq. Bilirdik ki, alçaq müsavat rejimi son günlərini yaşayır… 
...Azərbaycan müsavatı erməni daşnaklarının ekiz qan qardaşıdır!» 
Yazılanları oxuduqca ayağının altından az qalırdı yer qaçsın. 
Qəzetin o biri nömrəsində Azərbaycan əsgərlərinə bolşeviklərin müraciəti 
verilmişdi. Mirzə Davud Hüseynovla Çingiz İldırımın imza qoyduqları müraciətdə 
əsas fikir budur: hücumu dayandırın! 
Qəzetdə bir məlumat da verilmişdi: yalnız mayın 1-də Rusiya «Buniyad» 
gəmisi ilə 67,528 pud neft; «Rus» gəmisi ilə 128722 pud neft göndərilib; 
«İsgəndəriyyə» gəmisi ilə 76691 pud mazut yola salınıb.  
Acı-acı düşündü: «Azərbaycanın sərvətini talan edirlər!» 
Əlləri  titrədiyindən qəzetin içəri səhifəsini açıb oxuya bilmədi. Oxuduğu 
hər məlumat ürəyinə ox  kimi sancılıb, içərisini ağrıdırdı. Qəzetdə yenə bir 
müraciət verilib. Diqqət etdi. Bir müsavatçı əsgərin öz yoldaşlarına müraciəti idi. 
Hər sözündən yalan iyisi gələn müraciəti dilxor vəziyyətdə oxumağa başladı: 
«Yoldaş əsgərlər! ...Satılmış müsavatçılar bizi aldadıb deyirdilər ki, bəs biz 
vətənə, millətə xidmət edirik və onlar bir də deyirdi ki, əgər bu yolda həlak olsanız, 
yeriniz müqəddəslər arasında olacaq. 
...Yoldaşlar, bu istismarçılar daha yoxdur!  
Kommunizm ideyasına eşq olsun! 
İnqilab rəhbərləri olan Leninə və Trotskiyə eşq olsun!» 
Nifrətlə qəzetdə yazılan müraciəti oxuyub düşün «Yox, Azərbaycan əsgəri 
heç zaman bu sözləri yazmaz. İnanmıram ki, bir vaxtlar əlində silah tutmağı ilə 
sevincindən gözləri yaşaran şanlı Azərbaycan əsgəri xəyanət yolunu tutsun. Bu 
yalandır. Həqiqətdən uzaqda dayanan bir böhtandır. Mən sizə inanmıram. Bakını 
işğal etsəniz də Azərbaycan əsgərindən qorxursunuz. Çünki o silahını yerə 
qoymayıb hələ. O əsgər sizə hələ çox qan udduracaq. O əsgər yuxularınıza haram 
qatacaq, xalqının talanan sərvətinə görə qanınızı axıdacaq. Onunla asanlıqla 
bacarmayacaqsınız. O əli silahlıdır. İstiqlaliyyətin nə olduğunu bilir. Sizin yalan 
bicliklərinizə inanmayacaq. Ondan ötrü yalnız bir həqiqət mövcuddur: Vətənin 
istiqlalı! Əgər bircə il də geciksəydiniz, Azərbaycan əsgəri ilə bacara bilməzdiniz. 
O qüvvətli və sayca da çox olacaqdı. Amma onun çoxalıb qüvvətlənəcəyindən 
qorxub Vətənimə hücum etdiniz. O əsgər sizi bağışlamayacaq. Gözlərində istiqlal 
alovunu söndürsəniz də ürəyində bir məşəl yanacaq, sizə nifrət yağdıracaq. Ayağı 
çarıqlı, əyni cırıq kürklü Azərbaycan əsgəri, ümidim sənədir. Bu gün sınaq 
meydanıdır. Xalqımın vuran qolu, qüvvətisən. Xalqın nahaqdan axıdılan qanını 
yerdə qoyma! Susdur düşmənin qəflət gülləsini!» 
...Həyəcanından, hirs və qəzəbdən bir yerdə dayana bilmirdi. Otaqda tez-tez 
o baş - bu başa gəzişirdi... 
124 
 
Amma özü bilmirdi ki, belə hirslənməyi, əsəbiləşməyi, içərisindən keçən 
ağrılar hamısı onda ömrünün sonuna kimi əzab çəkəcəyi şəkər xəstəliyini artırırdı. 
Şəkər xəstəliyi otuz ildən də çox incidib, narahat etdi onu. Bu hadisələr hamısı 
onun içərisindən keçib gedirdi. Və şübhəsiz ki, acı təsirini də göstərirdi. 
...Sabah Lahıca yola düşməli idi. Bakıda qalmaq olmazdı. Vəziyyət 
təhlükəli idi. Onu ciddi halda axtarır, mütləq ələ keçirməyə çalışırdılar. «Gizli 
müsavat»ın işini Lahıcdan idarə edəcəkdi. Lahıclı dostu Ağabala Qasımov sabah 
onu yola salacaqdı... 
..Azərbaycan od içində idi. Xalq rusların işğalını qəbul etmirdi. Yenidən o 
xoşbəxt dövrana—Azərbaycan Demokratik Respublikası dövrünə qayıtmaq 
istəyirdi. 
Azərbaycan əsgəri silahını yerə qoymurdu. Bolşeviklərə qarşı ilk böyük 
üsyan 1920-ci ilin may ayında Gəncədə baş verdi. 
 
GƏNCƏ QAN ĠÇĠNDƏDĠR 
 
Məmməd    Əmin    Rəsulzadənin   qaldırdığı   üç  rəngli bayrağın  azadlıq 
sevgisindən güc almış Azərbaycan əsgəri əlində silahı möhkəm tutub şimal 
rusunun gəlib şərqdə - doğma torpağında onu əsir etməsinə razılaşmırdı. Milli ordu 
hələ qalırdı və mübarizəsini davam etdirməkdəydi. 
1920-ci il mayın 26-da milli Azərbaycan ordusunun Gəncə alayı  Gəncə 
şəhərində rus ordusuna qarşı üsyana qalxdı. Gəncə alayının 250 nəfərlik  bir dəstəsi 
Şəki  alayının müəyyən  qüvvələriylə birləşib üç minlik rus qüvvəsinə qarşı döyüşə 
girdilər. Milli ordu əsgərləri böyük cəsurluq göstərib düşməni məğlub etmiş, 
Gəncəni işğalçı ruslardan təmizləmişdilər. Xalqın fədai oğulları da dəstələr yaradıb 
milli  ordu əsgərlərinə köməklik göstərirdilər. Həftələrlə davam edən  bu döyüşdə 
rus ordusu 8500 nəfər tələfat verdi. Nəhayət, 20 min əlavə rus qoşunu şəhərə 
yeridildi, Gəncəni başdan-başa  talan  edib dağıtdılar.  Kişiləri,  qadınları, südəmər 
körpələri, cavan  qızları qətlə yetirdilər. Verilən qurbanların   sayı on   minlərlə idi. 
Gəncə erməniləri ilə birləşən ruslar azərbaycanlıları qırıb məhv edirdilər. 
ġahid sözü. Məmməd Altunbəy. Əsli gəncəlidir. Sonradan Türkiyədə 
yaşayıb. 1987-ci ildə İstanbulda vəfat edib. Onun Gəncə üsyanı haqda xatirəsi: 
«…Birdən müdhiş çığırtılar qopmağa, anaların fəryadı Gəncəni sarsıtmağa 
başladı... Biz başımızı geriyə çevirdiyimiz zaman dəhşətdən donub  qaldıq. 
Gözlərimizə inanmadıq. Ermənimi, rusmu olduqlarını anlaya bilmədiyimiz iki 
əsgərin havaya qaldırdıqları süngülərin ucunda iki balaca cocuq çırpınırdı. Mən 
gözü qızmış o əsgərlərin süngü tutan əllərindən yerə qan sızdığını gördüm. 
...Küçələri belə gül-çiçək qoxuyan gözəl şəhərimiz Gəncəyə ayaq 
basdığımız andan etibarən küçələrin hamısı minlərcə insan cəsədləri ilə dolmuşdu. 
Haraya baxsaydın insan cəsədi görünürdü. Şəhərin iç mənzərəsi məzarlıqdan 
fərqlənmirdi. Küçələrdə cəsədlərin üzərindən adlayıb   keçirdik. 
125 
 
Yüzlərlə insanın başı kəsilmişdi! 
Gözləri çıxarılmış, qulaqları, burunları kəsilmiş, lüt soyundurulmuşdu 
insanlar! 
Qarınları süngülərlə dəlik-deşik edilmiş, başları daşa vurularaq beyinləri 
çölə çıxmışdı adamların! 
Yüzlərlə uşağı, gənci gah daşlarla parçalamış, gah da güllə ilə 
öldürmüşdülər!...» 
...Gəncədə bu faciəni rus əsgərləri ilə ermənilər törətmişdi. 
Vəhşi xislətli ordu bu nahaq qanları tökmüşdü. Bəlkə elə buna görə idi ki, o 
dəhşətli faciədən sonra Gəncəlilərin ən ağır qarğışı belə olurmuş: 
«Rusla yatıb erməni ilə qalxasan! 
Rusdan dostun, ayıdan postun ola!  
Rusun zülmünə uğrayasan!» 
Məmməd Əmin Rəsulzadə Gəncə üsyanını belə xatırlayırdı: 
«Çarizmin qəddar generalı Knyaz Sisyanova parça-parça doğranıncaya 
qədər müqavimət göstərən Cavad xanın şəhəri bu dəfə də özünü göstərdi. Ruslar 
burada diviziyalarını itirdilər. Bakıdan kömək gəldi. Digər tərəfdən də Gəncə 
erməniləri qiyamçıları arxadan vurmağa başlayınca şəhər süqut etmək 
məcburiyyətində qaldı…» 
Gəncədə günahsız xalqın qanı axıdılanda, Məmməd Əmin Rəsulzadə Lahıc 
dağlarında gizlənib xalqını rus əsgərinin qanlı süngüsündən qurtarmağa çalışırdı. 
Nərimanov isə bu vaxt Moskvaya aşağıdakı məzmunda məktub göndərmişdi. 
«Əziz Vladimir İliç! 
Gəncə üsyanı zamanı köhnə Azərbaycan ordusunun bütün zabitləri həbsə 
alınmışdı. Müsavatçıları görməyə gözləri yoxdur… Sovet Rusiyası olmadan 
Azərbaycan yaşaya bilməz... Onlar Rusiyanı sevirlər… 
Kommunist salamı ilə, 
N. NƏRİMANOV». 
 
LAHIC DAĞLARINDA 
 
Lahıca gedirdi. Vətəni talan olmuş, yurdu qan ağlayan istiqlal yolçusu 
Lahıca gedirdi. Hər gün eşitdiyi inilti, fəryad səslərindən ürəyi qan ağlayan fədakar 
«müsavatçı» indi Lahıca üz tutmuşdu. İstiqlad məşəli indi Lahıcdan alovlanacaqdı. 
Lahıca müsavatın ilk qurucularından olan sədaqətli dostu Abbasqulu 
Kazımzadə ilə gedirdi. Qalan işləri təşkil edən isə lahıclı dostları Ağabala    
Qasımov idi. Ağabala Qasımov yüksək təhsil görmüş bir ziyalı idi. Lahıcda onların 
evində qalacaqdılar. 
Gəlib Şamaxıya çatdılar. Buradan Lahıca faytonla gedəcəkdilər. Faytona 
minəndə faytonçu diqqətlə, olduqca diqqətlə ona baxdı. Məmməd Əmin  Rəsulzadə 
faytonçunun belə qəribə baxmağından  təəccübləndi. Çünki faytonçuya onların 
126 
 
kimliyi haqqında heç nə deyilməmişdi. Təsadüfi müştəri kimi faytona minib 
Lahıca getməli idilər. 
Bir haĢiyə. Sonradan hadisənin nə yerdə olduğunu biləndə dünyagörmüş 
faytonçu etiraf edəcəkdi: mən ömrümdə ilk dəfə idi ki, elə işıqlı, nurlu sifəti olan 
adam görürdüm. Necə ağıllı baxışı, mədəni davranışı vardı! Hiss olunurdu ki, çox 
da səliqəli adamdır. 
Lahıcda Atabala Qasımovun «ərəbəmi»  adı  ilə  məşhur olan  qardaşıgildə  
qalırdı. İlk günlər bu evdə yaşadı. Evin zəngin kitabxanası vardı. Kitabxananı 
Ağabala Qasımov yaratmışdı. Məmməd Əmin Rəsulzadə bu kitabxanadan 
götürdüyü «Şahnamə» əsərini də burada oxudu. «Şahnamə»ni oxuyandan sonra 
«Əsrimizin  Səyavuşu»  əsərini  yazdı.  Oxunaqlı, ağrılı, təsirli bir üslubla yaratdığı 
milli hökumətin - Azərbaycan Demokratik Respublikasının aqibətini  Səyavuşun 
acı taleyinə yaxın gördü. Min bir müşkülatla yaranıb çiçəklənən, çox yaşamadan 
boğulub məhv olan Azərbaycan Cümhuriyyətinin taleyindən danışdı. 
«Əsrimizin Səyavuşu» əsərini sonradan Türkiyədə ona çatdırdılar. Həmin 
adama dərin minnətdarlığını bildirdi. Amma adını çəkmədi. Fikirləşdi ki, çekistlər 
həmin adamı tapıb incidərlər. 
Lahıcda qaldığı ilk gündən ciddi işə başladılar. Hər gün Abbasqulu 
Kazımzadə ilə vərəqələr, bəyannamələr yazıb müəyyən adamlara çatdırırdılar. 
Əsas iş bu idi: mübarizəni dayandırmaq olmaz. Xalq ruhdan düşməməlidir. 
Onlar tez-tez baş verən hadisələr haqqında məlumat çatdırırdılar. Gətirilən 
xəbərlər ürəkaçan deyildi. Bolşeviklər hər yerdə şübhələndikləri adamları 
güllələyir, sorğusuz-sualsız qətlə yetirirdilər. Azərbaycanın əksər rayonlarında 
üsyanlar başlamışdı. Zaqatalada, Şəkidə, Salyanda, Lənkəranda xalq ayağa qalxıb, 
işğalçıların rədd olub getməsini istəyirdi. Bolşeviklərin terror maşını isə 
amansızcasına əzib məhv edirdi günahsızları. 
Lahıcda o hər gün işləyirdi. Qaldığı evin qapısı həmişə bağlı olurdu. Ehtiyat 
edirdilər ki, evdəkilərdən kimsə qapını açıb onların nə işlə məşğul olduğunu görə 
bilər. Çünki məlumat çatdırılırdı ki, Məmməd Əmin Rəsulzadə ciddi axtarışdadır. 
Bir haĢiyə. Günlərin bir günü Lahıca gedib Məmməd Əmin Rəsulzadəni 
evlərində saxlayan adamların oğul-uşaqlarını tapıb söhbət edəcəyəm. Həmin 
adamlardan biri belə deyəcək: 
«Balaca uşaq idik. Bizi o biri tərəfdəki otağımıza sarı buraxmırdılar. 
Deyirdilər ki, ora yaxın düşmək olmaz. Bir gün marağımı saxlaya bilmədim. Gedib 
qapının deşiyindən içəri baxdım. Gördüm ki, iki nəfər kişi qabaqlarına çoxlu 
kağızlar qoyub nə isə yazırlar». 
Lahıca işləməyə, xalqın ruslara qarşı mübarizəsinə başçılıq etməyə 
getmişdi. Və bu çətin işi bütün bacarığı ilə həyata keçirirdi. Amma gün gələcəkdi 
ki, onun həbsə alıb Bakıya gətirəcəkdilər. Hüquq işindən bixəbər olan, yalnız 
«Leninə eşq olsun!» deməyi bacaran bir müstəntiq istintaqa başlayıb ona gülünc 
sual verəcəkdi: «Dağlarda dolaşırdınız, orada yaxalandığınız zaman nə 
127 
 
düşünürdünüz?». O zaman küt müstəntiqə onun əsl həqiqəti anlamayacağına görə 
belə cavab vermişdi ki, «hadisələri müşahidə edirdim». Müstəntiq inanmayacaqdı, 
israr edəcəkdi ki, «ola bilməz ki, siz orada fəaliyyətsiz qalırdınız?». Müstəntiqə nə 
iş gördüyünü demək istəməmişdi. Çünki müstəntiq ağıllı adam olsaydı ona bu sualı 
verməzdi. Fikirləşərdi ki, özünün «müsavat hökumətinin ruhu» adlandırdığı bir 
adam sakit dayanardımı heç? 
Amma köhnə mübarizə yoldaşı Stalinə Bakı həbsxanasındakı görüşündə əsl 
həqiqəti deyəcəkdi: «...Bu vəziyyətdə bizə əlverişli vaxt gəlincəyə qədər gözləmək 
lazım gəlirdi. Müstəntiqinizin anlamadığı  şey  bir «ətalət» deyil, bir «intizar» idi. 
Sovet işğalını tanımayaraq yenidən fəal mübarizəyə başlamaq haqqını saxlamaqla 
əlverişli bir şərait yaranıncaya qədər gözləyəcəkdik». 
...Lahıcda vəziyyət getdikcə gərginləşirdi. Çatdırılan məlumatlardan aydın 
olurdu ki, izinə düşüblər. Əvvəlcə təhlükədən sovuşmaq üçün gah məscidə, gah 
Məşədi Salman deyilən birisinin evində qaldı. Beş-altı yerdə qalandan sonra 
Lahıcdan çıxmağı qərara aldı. Qonaqpərvər Lahıcın iki etibarlı adamı onunla 
Abbasquluya bələdçilik edirdi. Amma satqın öz işini görmüşdü. Məlumatı 
çatdırmışdı lazımi yerə... 
Qaraməryəmdə onları həbs etdilər. Bələdçiləri buraxdılar. Onları isə geri 
qaytardılar. 
Bərk yağış yağırdı. O da, Abbasqulu da möhkəm islanmışdı. Əli silahlı 
əsgərlər onları qabaqlarına qatıb aparırdılar. Uzaqdan başı dumanlı Lahıc dağları 
görünürdü. Dağlara baxdıqca içərisindən qəribə hisslər keçirdi. Düşünürdü ki, hələ 
o dağlara bu əsgərlərin ayağı dəyməyib. Bəlkə heç dəyməyəcək də. O dağlar hələ 
əsarətdə deyil, azaddır. Ona görə də o dağlar bu yağışın dumanında, sərtliyində 
belə xoşbəxt görünürlər. Azadlıqda olandan sonra qarın, tufanın nə qorxusu? 
Ayrılırdı başı dumanlı dağlardan. Həsrətlə, sızıltılı ürək ağrısı ilə yaşıl libaslı 
dağlardan ayrılırdı. Arxadan isə əsgər tüfəngləri  tuşlanmışdı üstünə. 
Bu onun dağlarla son görüşü idi. Vətəninin bu gözəl guşəsinə bir də heç 
zaman ayağı dəyməyəcəkdi. Ömrünün bundan sonra yaşayacağı otuz beş ilini 
tikanlı məftillərin o üzündəki qürbət ölkələrdə dayanıb həsrətlə yurduna, onun 
əzəmətli dağlarına baxacaqdı. 
Az keçəndən sonra ruslar Məmməd Əmin Rəsulzadənin indi həsrətlə 
baxdığı o dağları da gəlib alacaqdılar. 
Onların hər ikisini Bakıya — Azərbaycanın fövqəladə hakimi və cəlladı 
Pankratovun hüzuruna gətirdilər. Pankratovun ixtiyarında «Osobı otdel» deyilən 
bir terror maşını vardı. Bu terror maşını günahsız Azəri türklərinin qanı ilə 
işləyirdi. Bu maşın yalnız insan qanı axıtmaq üçün yaranmışdı. 
 
 
 
 
128 
 
PANKRATOV. «OSOBI OTDEL». STALĠN 
 
Bu qorxunc varlıq haqqında Məmməd Əmin Rəsulzadə yazırdı:  
«Azərbaycanın həqiqi diktatoru, cəlladbaşı Pankratov idi. Pankratovun əmri 
fövqündə bir əmr yox idi. ÜK məmurunun füzulluğu o dərəcəyə bulmuşdu ki, 
Azərbaycan komissarları rəisi bulunan Nəriman Nərimanovun özünü belə toaqif 
eyləmişlərdi». 
Pankratov körpəyə, qocaya, yaşlıya, cavana rəhm etməyən bir cəllad idi. 
Pankratov dünyaya adam öldürmək, nahaq qan tökmək üçün gəlmişdi. Doğrudur, 
onun qana hərisliyini iki xəyanətkar erməni—Mikoyan və Atarbəyov (erməni 
olduğunu söyləyirlər) daha da coşdurur, Azəri türklərinə onda nifrət oyadırdılar. 
Mikoyan Şura hökumətinin adından Bakı əhalisinin əmlakını müsadirə edirdi. Ona 
bu işlə əlaqədar rəsmi vəzifə də verilmişdi. Atarbəyov isə Zaqafqaziya işləri üzrə 
(çox güman ki, inqilabi tribunallar, «osobı otdel» məsələləri üzrə) Leninin 
köməkçisi idi. Bu iki xain qüvvə həm öz səlahiyyətlərindən, həm də azərbaycanlı 
bolşeviklərin sadəlövhlüyündən istifadə edib Pankratovu qızışdırırdılar. O zaman 
«osobı otdel»ə Mikoyanın ciddi-cəhdilə çoxlu erməni doldurulmuşdu. Çünki 
Mikoyan Azərbaycan xalqından qisas almaq gününün gəlib çatdığını bilirdi. 
Ermənilər isə «qanuni yolla» şura hökumətinin adından gözü baxa-baxa minlərlə 
günahsız azərbaycanlını qətlə yetirirdilər. 
Amma Pankratov «təhsilini» lap yuxarıdan almışdı. Onun «ilham pərisi», 
qanadlandığı qüvvət Moskvada yaşayırdı. Bu adam Lenin idi. Sonradan üzə çıxan 
faktlar Leninin qəddar terrorçu olduğunu  təsdiqlədi. Heç də uzağa getməyək, 
Leninin öz yazılarına, altından qol çəkdiyi qan qoxulu hökmlərinə diqqət y e t i r ə 
k. 
1. «Məsləhət görürəm ki, müvəqqəti olaraq öz içərinizdən rəislər təyin 
edəsiniz, heç kimdən soruşmadan və səfehcəsinə süründürməçiliyə yol vermədən 
qəsdçiləri və tərəddüd edənləri güllələyəsiniz. 
V.Ġ.Lenin». 
2. «...Məhkəmə gərək terroru aradan qaldırmasın. 
Kommunist salamı ilə 
LENĠN». 
3. «...Xüsusilə də həlledici, nümunə olan piterdə, şiddətli və kütləvi terrora 
həvəs oyandırmaq lazımdır. 
Salam! LENĠN». 
Bəli, hər xəta Lenindən gəlirdi. Lenin salamı da terrorla verirdi. Lenin 
hakimiyyəti «proletar və kəndlilərə» vermək pərdəsi altında çar Rusiyasının 
başqalaşmış, donunu dəyişmiş imperiya siyasətini həyata keçirir, əvvəlki sərhədləri 
bərpa edirdi. Pankratov kimiləri isə öz müəllimlərindən - Lenindən aldıqları terror 
nəzəriyyəsini indi Bakıda təcrübədən çıxarırdılar. 
129 
 
Bakıda çox güclü terror qurğusu hazırlanmışdı. 1920-ci il aprelin 28-də 
Bakının XI ordu tərəfindən işğalından sonra mübarizəyə qalxanları aradan 
götürməkdən ötrü üç qanlı təşkilat Azərbaycanda fəaliyyətə başladı: 1) «On birinci 
ordunun, Pankratovun başçılığında olan xüsusi şöbəsi «Osobı otdel», 2) 
Azərbaycan çekası. 3) On birinci ordunun inqilabi tribunası. 
Bu təşkilatlardan ən qorxulusu Pankratovun başçılıq etdiyi «Osobı otdel» 
idi. «Osobı otdel» sorğusuz-sualsız istədiyi adamı güllələmək, öldürmək hüququna  
malikdi. 
Bir ağrı. Amma təşkilatların hər üçünü birləşdirən bir amal da vardı: Xalqın 
malını, dövlətini, qızılını talan edib oğurlamaq. O zaman on birinci ordunun 
inqilabi tribunal məhkəməsinin başında Hacı İlyas adlı birisi vardı. Qəddar, qansız 
adam idi. Yüzlərlə günahsız azərbaycanlını qətlə yetirmişdi: Hacı İlyasın azğınlığı, 
tökdüyü nahaq qanlar o yerə gəlib çatdı ki, axırda onu da tutub silkələdilər. 
Məlum oldu ki, minlərlə azərbaycanlını qətlə yetirən bu qəddar inqilabi 
tribunal sədri özünü ordu ilə birlikdə Bakıya soxub ki, var-dövlət qazansın. Özü də 
saxta adla. Aydınlaşdı ki, o müsəlman və türk deyil. Bakı bolşeviklərini aldadırmış 
ki, türkəm. Adını da yalandan yazdırıbmış. Adı Hacı İlyas yox, İlya imiş. Odessalı 
tələbə olan bu rus İlya günahsız xalqı heç nədən qanına qəltan edirdi. Həbsxanada 
olanda İlya qışqırırmış ki, mən də başqa kommunistlər kimi hərəkət edirdim, onlar 
da mənim kimi adamları soyduqdan sonra öldürərdilər. 
Hacı İlyasın evini axtaranda ordan öldürdüyü adamların ağızlarından 
sökdüyü qızıl dişlər, barmaqlarından çıxartdığı brilyant üzüklər tapıldı. 
1920-ci ildə Bakıya gəlmiş XI ordunun arasında xalqa divan tutan  çox  belə 
«Hacı İlyaslar» — İlyalar  vardı. 
Məmməd Əmin Rəsulzadə neçə gündür ki, Pankratovun nəzarəti altında — 
«Osobı otdel»də yatır. Dostu Abbasqulu Kazımzadə də yanındadır. Ötən hər 
dəqiqə ömürdən sayılır. Onu hər zaman gəlib aparıb güllələyə bilərlər. Yoldaşları, 
xüsusilə də Abbasqulu çox narahatdır. Budur, onu aparmağa gəliblər. Hamı 
həyəcanlıdır. Çünki belə vaxt aparılan adamları sağ buraxmırlar. Abbasqulunun 
halı lap pərişandır. Qorxur ki, dostunu güllələsinlər. 
...Məmməd Əmin Rəsulzadəni Pankratovun hüzuruna aparırlar. Bu yol ona 
tanışdır, bir dəfə də bu dəhlizlə istintaqa aparılıb. Pankratovun yanında bir şəxs 
dayanıb. Diqqətlə, çox diqqətlə baxır ona. Bu adam kimdir görən? Həmin adam iki 
addım irəli atıb ona sarı gəlir, əlini uzadıb deyir: 
- Yoldaş Rəsulzadə, tanımadınızmı, Stalin...  
Bəli, indi tanıyır onu. Köhnə mübarizə dostu Kobanı yaxşı tanıyır. 
Bir haĢiyə. Stalinin Məmməd Əmin Rəsulzadəni həbsxanada gəlib 
görməyi, onu xilas etməyi haqqında bəzi söhbətlər danışılır. Bir çoxu deyir ki, 
Stalin Bakıya məhz Rəsulzadəni xilas etmək üçün gəlmişdi. Amma Məmməd 
Əmin Rəsulzadə Stalin haqqındakı xatirələrində buna heç bir işarə vurmur. Stalin 
özü isə belə deyir: «Buraya gəlincə məhbus olduğunuzu öyrəndim». 
130 
 
Bəzi faktlar isə Stalinin Bakıya hökumətin tapşırığı ilə gəldiyini göstərir. 
Çünki o zaman (1920-ci ilin 6 noyabrında) Oktyabr inqilabının bayramı qeyd 
olunurdu. Stalin həm də Bakı şəhər sovetinin plenumunda iştirak edirdi. 
Bəzi mənbələrdən isə başqa bir məlumat öyrənmişdim. Məmməd Əmin 
Rəsulzadə həbs olunanda «gizli müsavat»ın tapşırığı ilə Ağabala Qasımov 
Vladiqafqaza gedib Stalinə məlumat çatdırır. Və Stalin də keçmiş mübarizə 
dostunu — onu neçə dəfə ölümdən qurtarmış Məmməd Əmini xilas etməyə gəlir. 
Türkiyədə olanda bu sonuncu faktı Məmməd Əmin Rəsulzadənin dostlarına 
söylədim. Onlar təəccüblə: «Sən bu faktı hardan bilirsən?» dedilər. 
Stalinin göstərişi ilə Pankratov çölə çıxır. Köhnə mübarizə dostları tək qalır. 
Və aralarında açıq, yalnız həqiqət faktlarını üzə çıxaran söhbət gedir. Stalin 
Məmməd Əmin Rəsulzadəyə bildirir ki, vəziyyətiniz çox ağırdır. Azərbaycanlı 
kommunistlərin bir qismi güllələnməyinizi, digəri isə ömürlük həbsxanada 
qalmağınızı məsləhət görürlər. Amma mən bunların heç birini rəva bilmirəm və 
məqsədim sizi xilas etməkdir, Stalin məsləhət görür ki, onunla birlikdə Moskvaya 
getsin, çünki azərbaycanlı kommunistlər onu sakit buraxmayacaqlar. 
Məmməd Əmin Rəsulzadə Stalinlə söhbətində çox məsələlərdən danışdı. 
Stalinə sübut etdi ki, siz haqqımızı, istiqlalımızı tapdayıb buraya gəlmisiniz. Böyük 
millətlərdən kömək gözləməyin də faydası yoxdur. Çünki onlar Türkiyə ilə düşmən 
vəziyyətindədir. Siz isə «Türkiyəyə kömək» şüarını irəli sürüb xalqımızı əsarətə 
aldınız. 
Məmməd Əmin Rəsulzadə Stalinə çox həqiqətləri söylədi o görüşdə. Bir 
saata kimi aralarında danışıq getdi. Həmin o danışıqda Stalin Məmməd Əmin 
Rəsulzadəyə bir söz də dedi: «Nəriman bizimlə yox, biz Nərimanla anlaşdıq». 
...Məmməd Əmin Rəsulzadə «dörd divar arasından» çıxmağa razı olub 
Stalinin təklifini qəbul edir. Stalin isə Pankratovu içəri çağırıb deyir: «Bura bax, bu 
adamı qaranlıq bir mətbəxdə saxlayırsınız, dərhal onu münasib bir otağa köçürün 
və ailəsinə də onunla görüşmək imkanı verin». 
Pankratov Stalinin göstərişini yerinə yetirir. Məmməd Əmin Rəsulzadəni 
balkonlu, münasib bir otağa köçürürlər. Bir neçə gündən sonra Stalinlə birlikdə 
Moskvaya yola düşürlər. Yola düşməzdən qabaq ailəsi ilə görüşmək imkanı verilir. 
 
DUSTAQ BAKI 
 
Bakı matəm içindəydi. Bakı dərdli, hüznlü bir görkəmə bürünmüşdü. Bakı 
düşdüyü əsarət məngənəsində çırpına-çırpına qalmışdı. Bakı son yüz ildə ikinci 
dəfə idi ki, düşmən istilasına məruz qalırdı. Bakını ikinci dəfə idi ki, azadlıq 
işığından alıb zülmət qaranlığa atırdılar. Bakı dərd çəkirdi, Bakı ağlayırdı. Bakı 
altıncı ay idi ki, yatmırdı, yuxusuz qalmışdı. Bakı yata bilmirdi gecələr. Gündüzləri 
birtəhər yola versə də gecələri oyaq qalırdı. İnsan iniltisi, günahsızların fəryadı, 
qışqırığı qəlbini söküb parça-parça edirdi. Bakının hər gecəsində yüzlərlə övladını 
131 
 
aparıb qətlə yetirir —ayağına daş bağlayıb dənizə atır, güllə hədəfinə çevirirdilər. 
Bolşeviklərin şəhəri istila etdiyi bir il müddətində Bakıda öldürülənlərin sayı qırx 
yeddi minə çatmışdı. 
Bakı yas içindəydi, ağlayırdı. Qətlə yetirilən günahsız oğullarının matəminə 
bürünmüşdü. 
Ürəyi qan ağlaya-ağlaya dağılmış yurduna baxırdı. Keçən il bu zaman indi 
getdiyi küçələrdə Azad Azərbaycan dövlətinin başçısı kimi addımlayırdı.  
Birdən ürəyindən qəribə gizilti keçdi: O əsgərlər indi nə edir? Ömürlərindən 
ötən o xoş günü yada salırlarmı! Bilirlərmi ki, niyə onları min bir əzabla əsgərliyə 
aparırdıq. Bu günün dəhşətini görməməkdən ötrü çalışırdıq. Yox, o əsgər həqiqəti 
bilir. Bilməsə idi əlindəki silahla hələ də düşmənə qarşı vuruşmazdı. O əsgər indi 
dağlara çəkilib daşlar, qayalar arasında işgəncəli həyat sürür, amma vuruşur, son 
nəfəsinə kimi xalqının keşiyində dayanır. Sonra fikirləşdi ki, yazıq əsgərlər 
İtaliyadan milli hökumətin aldığı iyirmi beş min dəst paltarı əyninə geyə bilmədi. 
O paltar işğalçı XI ordu əsgərlərinə qismət oldu. Onlar onsuz da haram tikə 
yeməyə öyrəşiblər. Ayağı çarıqlı Azərbaycan əsgəri isə dağlarda «alınmış 
yurdu»nun geri qaytarılması yolunda döyüşür. 
Ürəyi qan ağlaya-ağlaya matəmə bürünmüş Bakıya baxırdı. Bakının 
küçələrində həmişə dinləməkdən zövq aldığı, qanadlandığı o iftixar dolu sözləri 
eşitmirdi: «Azərbaycan, Azərbaycan, səndən ötrü can verməyə cümlə hazırız». 
Yox, bu sözlər daha oxunmurdu. Bu sözləri oxumaq qadağan olmuşdu. 
Diqqətlə, olduqca diqqətlə baxırdı talan olunmuş Bakının küçələrinə. Bir 
qrup XI ordu əsgəri səs-səsə verib oxuyurdular: «Bizim Leninimizə eşq olsun!». 
Əsəbi halda başını yana çevirdi. İstəmədi onların o saxta sədalarını eşitsin. 
O bu sözlərə nifrət edirdi. Bütün varlığı, əqidəsi, düşüncəsi ilə nifrət edirdi. 
..Qohum-əqrəba evdə onu gözləyirdi. Hadisəni eşidib vidalaşmağa 
gəlmişdilər. Otaqdakılardan yalnız birini ilk dəfə idi görürdü. Bu onun iki aylıq 
oğlu Azər idi. Lahıcda olanda balaca oğlu dünyaya göz açmışdı. İndi balaca Azər 
sakit halda yatırdı. Sevimli oğlunu qucaqlayıb bağrına basdı. Uşaq atasının 
öpüşlərindən ayılıb ağlamağa başladı. Yazıq körpə hardan biləydiki, atası bu anda 
nələr çəkir? 
Bu, Məmməd Əmin Rəsulzadənin sevimli oğlanları Rəsulla, Azərlə, qızları 
Lətifə, Xalidə ilə, həyat yoldaşı Ümbülbanu xanım və başqa qohumları ilə son 
görüşü idi. Övlad şirinliyini də bundan sonra yaşayacağı otuz beş ildə bir də 
dadmayacaqdı. Həmişəlik olaraq ailə səadətindən məhrum olurdu. Ayrılıq ağır 
oldu. Evdəkilər göz yaşlarından boğula-boğula onu yola salırdılar. Amma bu 
görüşün son olduğunu bilmirdilər. 
Vağzala gəldilər. Stalin Orconikidze ilə vaqonda oturmuşdu. Görüşdülər. 
Az sonra Nərimanov gəlib çıxır və soruşur: - Bəs Abbasqulu hanı? Cavab verirlər 
ki, Abbasquluya getməyə icazə verməyiblər. Nərimanov təəccüblənir ki, axı biz 
132 
 
onun da getməyinə razılıq vermişdik. Məmməd Əmin Rəsulzadə deyir: «Siz demiş 
ola bilərsiniz, ancaq fakt meydandadır, icazə verməmişlər». 
Bu sözü deyib Nərimanova baxdı. Düz gözlərinin içinə baxdı. Demək istədi 
ki, müstəqil Sovet Azərbaycanı qurmuşam desən də, buranın öz ağaları var. 
...Qatar astadan hərəkətə başladı. Bu qatar ayrılıq qatarı idi. O bu qatarla bir 
də geri dönməyəcəkdi. Qatar onu həmişəlik doğma elindən, obasından alıb 
aparırdı. Sevimli şəhəri Bakını al qan içində qoyub gedirdi. 
Qan dənizində boğulan doğma Bakısında əlli doqquz «seçmə» 
azərbaycanlının siyahısı Pankratova güllələnmək üçün verilmişdi. 
Qan dənizində çırpınan sevimli şəhərinin indi hər yerində xain erməni 
Mikoyanın səsi eşidilirdi: 
«Yoldaş Şaumyan bu göstərdiyimiz cəhətlərdən başqa yumşaq, təmiz, 
şərəfli və olduqca gözəl xarakteri ilə də fərqlənirdi. Onunla hər bir adam işləməyə 
hazır idi... Onun xatirəsi həmişəlik olaraq qəlbimizdə yaşayacaq!». 
Mikoyan bu sözləri Bakının yüksək kürsülərindən Azərbaycana car çəkəndə 
Məmməd Əmin Rəsulzadə soyuq həbsxana divarları arasında çırpınırdı. 
Bakıda Şaumyanın mart qırğınını unutmayan xalq bu sözləri eşidib içəridən 
qırıla-qırıla qalırdı. 
Bakıdan, sevimli şəhərindən kədərlə, qüssə ilə ayrılırdı. 
 
QAN ATƏġLĠ MOSKVA 
 
Bundan sonrakı həyatında adını həmişə nifrətlə çəkəcəyi bu şəhərə ikinci 
dəfə idi ki, gəlirdi. İndi Moskva bolşevik Moskvası, proletar Moskvası idi. Qanlı 
terrorun yuvasına çevrilmiş bu şəhərin yerində Leninin, Trotskinin şəkilləri 
asılmışdı. 
Stalinin məsləhəti ilə ilk günlər vaqonda qaldılar. Stalin onların yeməyini 
verməkdən ötrü bir aşpazı da orada saxlatdı. Üç gündən sonra Stalinin katibinin 
mənzilində onlara yer ayırdılar. Sonra da ümumi yeməkxanadan hər gün bir qab 
şorba alıb içə bilmələri üçün «İşçi dəftəri» adlı şəhadətnamə verdilər. 
Moskvada yaşayışı ağır keçirdi. Doğrudur, Stalin köhnə dostunu unutmur, 
yada salırdı. Amma ümumi güzəran çətin idi. Moskvada qış idi. Havalar sərt və 
soyuq keçirdi. Ayağında isə hələ Lahıc dağlarında geydiyi nazik ayaqqabı vardı. 
Ayaqqabısının olmaması ucbatından şəhərdə məşğul olduğu kitabxanaya min bir 
əzabla gedib-gəlirdi. 
Bir gün eşitdi ki, Amerika fəhlələri Rusiyadakı fəhlələrə satmaq üçün bir 
gəmi ayaqqabı göndəriblər. Əmisi oğlu Məmməd Əli ilə birlikdə ayaqqabıların 
satılacağı yerə—«Suxarovkaya» getdilər. Pulları çatmadığından əlavə bir neçə 
iynə, bir qədər tikiş sapı, bir az da duz verib ayaqqabını aldılar. 
Məmməd Əmin Rəsulzadənin acı xatirəsi: 
133 
 
«...Nəhayət, ayaqqabıları aldıq. Böyük bir sevinc içində evə dönürdük. Mən 
öndə, Məmməd Əli arxada addımlayırdıq. Məmməd Əlinin səsini eşitdim: 
— Bura bax, bu yürüş ancaq bayram hədiyyəsi alan uşaqlarda olur!» 
...Moskvada maraqlı hadisələrlə üzləşdi. Bir gün yanına üç azərbaycanlı 
tələbə gəldi. Bu tələbələr o zaman Moskvada yeni yaradılmış «Şərq xalqlarının 
Kommunist Universiteti»ndə oxuyurdular. Onlar Məmməd Əmin Rəsulzadəyə 
qəribə təklif etdilər. Dedilər ki, universitetin «Şərq ellərində inqilab hərəkatları» 
kafedrası boşdur. İstəyirik ki, siz orda professor işləyəsiniz. Məmməd Əmin 
Rəsulzadə təklifi qəbul etmir. Tələbələr təəccüblənib səbəbini soruşurlar. O özünə 
məxsus ciddiliklə deyir: 
- Ola bilməz, çünki müəllimlə tələbə arasında hər şeydən əvvəl 
səmimiyyətin olması vacibdir: Mənim söylədiklərimi siz daim etirazla qəbul 
edəcək və əcəba, bu müsavatçı hadisələri doğru şərh edirmi?» deyə 
düşünəcəksiniz. Mən də həmişə «söylədiklərimi, əcəba, bu kommunistlər tam bir 
etimadla dinləyirlərmi?» deyə fikirləşəcəyəm. Odur ki, nə məndən sizə yaxşı 
müəllim, nə də sizdən  mənə yaxşı tələbə ola bilməz. 
Moskvada bir əhvalat da başına gəlir. Stalin və Çiçerinin göstərişi ilə xarici 
İşlər komissarlığından bir məmur gəlib onun tərcüməçi sifətiylə Əfqanıstandan 
gələn heyəti qarşılamağını xahiş edir. Məmməd Əmin Rəsulzadə qəti etirazını 
bildirir. Tərcüməçi məmur təəccüblənir:  
— Şərqdən gələn qonaqları sovet hökuməti adından qarşılamaq bir 
şərəfdir. Niyə bu fürsətdən istifadə etmirsiniz? 
O zaman həqiqəti məmura başa sala bilməmişdi. Və şura hökumətinin də 
məmuru anlaya bilməmişdi ki, azad bir dövlətin başçısı olmuş adam indi gedib 
düşməninə adi tərcüməçilik etməz. 
Bu «xatadan» da belə sovuşdu Moskvada. 
Moskvada qəribə şayiələr dolaşırdı: Rəsulzadəni guya Nərimanovun yerinə 
(Azərbaycan SSR Komissarları Sovetinin sədri) qoyacaqlar. Bu söhbətə dilxor olub 
belə cavab vermişdi: 
— Siz ağlınızı itiribsinizmi? Bu qeybətlərə necə qulaq asırsınız?... Doktor 
Nərimanın yerinə bir müsavatçı Rəsulzadənin gətiriləcəyi necə söhbət mövzusu  
ola bilər? 
1921-ci ildə başına min bir oyun açılan Azərbaycanda əlifba məsələsi ciddi 
müzakirə olunurdu. İki müxtəlif fikir irəli sürülürdü: birinci qrup ərəb hərflərini 
latınla dəyişmək, ikinci qrup isə ərəb hərflərini saxlayıb müəyyən islahatlar etmək 
istəyirdi. 
Bu müzakirəyə münasibətini bildirmək üçün bir məqalə yazıb, millətlər  
komissarlığının  nəşri olan «jizn natsionalnostey» qəzetində çap  etdirdi.  Məqalədə 
latın hərflərinə keçmək fikrini müdafiə edirdi. 
..Amma məqaləsində qısa dəyişiklik edilmişdi. Cəmiyyəti getdikcə 
ölgünləşdirib romantik düşüncələrinin əsirinə çevirən bolşevik qəzetçilər onun da 
134 
 
yazısını standart qəlibə salıb axırda bu cümləni əlavə etmişdilər: «Əlifbanın islah 
edilməsi fikirlərimizin kommunizmi müvəffəqiyyətlə yaymaq niyyətindən irəli 
gəlir». Məmməd Əmin Rəsulzadə etiraz əlaməti olaraq qəzetə narazılıq dolu 
məktub göndərmişdi. Amma məktub çap olunmadı. 
Stalin köhnə dostu Məmməd Əmin Rəsulzadəni unutmurdu. Yaşayışı, 
vəziyyəti ilə maraqlanırdı. Hər dəfə görüşəndə aralarında canlı, amma müxtəlif 
baxışlardan, mövqelərdən irəli gələn söhbətlər olurdu: 
Stalinlə Moskvada, ayrı-ayrı görüşlərdə aralarında olmuş söhbət dialoq: 
Stalin: Azərbaycanda bir az hökmranlıq etdiniz. Amma çox dərin bir iz 
buraxdınız. Bu izlə hələ mübarizədəyik... Xüsusilə ziyalılarınız millətçilik ruhu ilə 
aşılanmışlar... Sizcə bu millətçilik təsirinin əsas amili nədir? 
Məmməd Əmin Rəsulzadə: Millətçilik deyilən hadisə insan cəmiyyətinin 
öz varlığını müdafiə etməkdən başqa bir şey deyildir. Fərdlərdə nəfsin müdafiəsi 
təbii və qanuni olduğu kimi, milli kollektivin öz xüsusiliklərini müdafiə etməsi də 
təbii bir hadisədir. 
Stalin: Broydamın təklifini qəbul etməmisiniz. Niyə şərqi öyrənən 
cəmiyyətə daxil olmaq istəmədiniz? 
Məmməd Əmin Rəsulzadə: O elmi deyil, siyasi bir cəmiyyətdir. 
Üzvlərinin əksəriyyətinin kommunist olması şərti var. 
Stalin: Kamenevin başçılığı altında Rusiya inqilab hərəkatını tədqiq edən 
bir cəmiyyət var. Tədqiqlərini nəşr etmək üçün bu cəmiyyət bir jurnal da çıxarır. 
Siz bu jurnalın redaksiyasına girsəniz, sizin üçün də yaxşı olar. Sovetlərdəki türk 
ellərini tədqiq edər, redaksiya adından müxtəlif yerlərə tədqiqat üçün səyahətlərə 
gedərsiniz. Bu minvalla müsavatçı fikirlərinizi yayar və yerlərdə özəklər də təsis 
edərsiniz. 
Məmməd Əmin Rəsulzadə: Üzünə mənalı-mənalı baxdım, içimdə 
Azərbaycan xalq danışığında «aldada bilməzsən» mənasını verən «keçəl suya 
getməz» təbirini təkrarlayaraq Stalinə «yeni iltifatı» üçün təşəkkür edərək dedim 
ki, mən özümə sadiq adamam. Nə özümü, nə də başqalarını aldatmaq istəmirəm. 
Stalin: Qəribə insandır bu Rəsulzadə. İdealizm ona mane olur. 
Mütəvəkkilanə oturub durur. Heç bir arzusunu, heç bir ehtiyacını dilə gətirmir. 
Stalin: Mamed Saltan kimdir? 
Məmməd Əmin Rəsulzadə: Mamed Saltanmı? Bu adı harada gördünüz? 
(Stalin həmin adı haradan öyrəndiyini xatırlaya bilmir). 
Stalin: Yoldaş Rəsulzadə, siz Kaşqar proletariatını tanıyırsınızmı? 
Məmməd Əmin Rəsulzadə: Orada  proletariat nə gəzir? 
Stalin: Axmağın biri gəlib özünü mənə Kaşqar proletariatının nümayəndəsi 
kimi təqdim etdi, - belə bir proletariatdan xəbərim yoxdur,— deyə onu rədd etdim. 
Məmməd Əmin Rəsulzadə keçmiş mübarizə dostu Stalinlə Moskvadakı 
söhbətlərindən onun terrora olan əvvəlki həvəsinin daha da artdığını hiss edir. 
135 
 
Stalin Məmməd Əmin Rəsulzadənin terrorun faydasız olmağını izah edəndə 
deyir: 
—Yox, — dedi, — yanılırsınız, terrorun, üstəlik kütləvi terrorun tarixdəki 
rolu mühümdür. Biz bolşeviklər təbii ki, şəxsi terroru qəbul edə bilmərik. Bunun 
faydası yoxdur. Bu eserlərin sistemidir. Fəqət kütləvi terror tamamilə başqa şeydir, 
onu qəbul və tətbiq edirik. Bir adamı öldürməkdən, əlbəttə, bir şey çıxmaz. Çoxlu 
adamı birdən öldürməli ki, kütləvi bir təsir olsun. 
Məmməd Əmin Rəsulzadə Stalinin bu sözlərini eşidəndə şübhəsiz ki, 
təəccüb hissi keçirmirdi. Çünki o hələ çoxdan bolşeviklərin çirkin ideyasını başa 
düşüb onlardan ayrılmışdı. İndi dövran gəlib çatmışdı və bolşeviklər çoxdan 
həsrətlə gözlədikləri terrora başlamışdılar. Amma Stalin bu terrordan hələ narazı 
idi. Ürəyi istəyən o qanlı terroru az sonra ölkənin mütləq hakimi olanda həyata 
keçirəcəkdi. 
Getdikcə onsuz da nifrət etdiyi Moskva mühitində qala bilmirdi. Doğma 
Azərbaycanında xalqı qırılırdı. O isə burda işsiz, fəaliyyətsiz qalmışdı. Doğrudur, 
Stalinin köməyi ilə işlə təmin olunmuşdu, Millətlər komissarlığında mətbuat 
müvəkkili işləyirdi. Amma belə yaşaya bilməzdi. Əsarətdə inləyən xalqını xilas 
etməliydi. Nəhayət, «Gizli müsavat»dan xəbər gəlib çatdı: Moskvadan—qanlı 
terror yuvasından qaçıb getmək lazım idi. Bəs necə? Onun necə qaçması planını 
«Gizli müsavat» əvvəlcədən hazırlamışdı. 
Məmməd Əmin Rəsulzadənin qaçmaq planını hazırlayanlardan birinin, 
«Gizli müsavat» təşkilatı başçısının müavini Əbdül Vahab Yurdsevərin xatirəsi: 
«Müsavat partiyasının gizli mərkəzi komitəsinin ən mühüm 
təşəbbüslərindən biri M. Ə. Rəsulzadəni Moskvadan qaçırmaq olmuşdur. Əvvəlcə 
bir yoldaş vasitəsi ilə, sonra isə sabiq parlament üzvü, mərhum Rəhimbəy 
Vəkilovu və Bakı əsgəri təşkilatının rəisi, şəhid yoldaşımız doktor Dadaş 
Həsənzadəni bir qədər pul ilə Moskvaya göndərmək sürətiylə M. Ə. Rəsulzadə ilə 
təmasda olmuşlar. Məmməd Əmin Rəsulzadəyə təklif olunmuşdur ki, elmi-tədqiqat 
adı ilə Leninqrada getsin. Onun oradan rəhmətlik tatar maarifçilərindən Musa 
Cərullah Bigiyevin  müyəssər  yardımı  ilə və qayıqla Fin körfəzi üzərindən üzərək 
Finlandiyaya qaçırılması təmin edilmişdir». 
M. Ə. Rəsulzadə əvvəlcə Finlandiyanın Helsinki şəhərinə gəldi. Burdakı 
tanışları onu böyük sevinc və həyəcanla qarşıladılar. Elə həmin gün onun şərəfinə 
bir böyük çay ziyafəti verildi. Sonra özü çıxış etdi. Hərarətli sözlər söylədi. O  
zamanlar Helsinkidə olan Peterburq imamı Lütfi İshaqi əfəndi də Məmməd Əmin 
Rəsulzadə haqqında çox səmimi sözlər söylədi. 
Helsinkidə olduğu zaman Parisdəki köhnə dostları ilə əlaqə saxladı. Az 
keçməmiş ona pasport hazırlandı, dəvət göndərildi. Fransada bir müddət qaldıqdan 
sonra Türkiyəyə keçdi. 
«Gizli müsavat» Məmməd Əmin Rəsulzadənin əmisi oğlu Məmməd Əli və 
dostu Abbasqulu Kazımzadənin də xaricə qaçmasına şərait yaratmışdı. 
136 
 
Məmməd Əli Rəsuloğlunun xatirəsi: 
«Məmməd Əmin Rəsulzadə bəyin Avropaya keçməsi təmin olunandan 
sonra milli müsavat partiyasının yeraltı (gizli) təşkilatı  bizim  də dəniz    yolu  ilə  
İrana    keçməmizi planladı. Plana görə bir türkmən qayıqçı tapıldı. Amma bizlərin 
kim olduğu ona bildirilmədi. Başqa adlarla qayığa mindik. Danışığımıza çox diqqət 
edirdik. Bir-birimizə müraciətimiz də başqa adlarla idi. Türkmən qayıqçı Xəzərin 
dalğaları ilə bəlkə yüzlərlə dəfə üzləşmiş mahir, işinin ustası olan bir adam idi. Biz 
danışırdıq, o da qulaq asırdı. Təhlükə keçib getmişdi. Güney Azərbaycan 
sahillərinə çıxmaq üzrə idik. Yalnız kürək çəkən, qonuşmalarımıza bəzən bığaltı 
gülümsəyən bu mahir mərd türk övladı birdən dilləndi. Hamımıza öz adımızla 
müraciət edərək müvəffəqiyyətlər dilədi. Emin bəyi nəzərdə tutaraq «məndən də 
kişiyə çox-çox salam söyləyin» dedi. Heyrətdən donub qaldıq». 
 
ĠSTANBULDА 
 
İstanbula gəlib çıxanda 1922-ci il idi. Az sonra nəşr edəcəyi «Yeni 
Qafqaziya» jurnalında Stalinə geniş məzmunda açıq bir məktub yazacaqdı.  
Məmməd Əmin Rəsulzadə İstanbula gəldiyi ilk gündən Azərbaycan istiqlalı 
uğrunda mübarizəyə başladı. 1923-cü ildə İstanbulda Məmməd Əmin Rəsulzadə 
«Azərbaycan respublikasının keçmişi, təşəkkülü və indiki vəziyyəti», «Əsrimizin 
Səyavuşu», «İstiqlal məfkurəsi və gənclik» kitablarını çap etdirir. 1923-cü ilin iyun 
ayından onun redaktorluğu ilə «Yeni  Qafqaziya» məcmuəsi  nəşrə başlayır. 
«Yeni Qafqaziya». Jurnalın ünvanı: Cığaloğlu küçəsi, Amdı mətbəəsi. 
Jurnal hər on beş gündən bir nəşr olunurdu. Abunə şəraiti: illik qiyməti 120 quruş; 
altı aylığı 60 quruş; xaricdə bir nüsxəsi 5 quruş. Ədəbi-ictimai və siyasi bir 
jurnaldır. Jurnalın ilk nömrəsinin başlığında yazılıb: Məsləkimizə müvafiq yazılır, 
məmnuniyyətlə qəbul və nəşr olunur. 
1923-cü il, iyulun 26-sı. «Yeni Qafqaziya» jurnalının ilk nömrəsi çapdan 
çıxıb. Yüzlərlə yurdundan qovulmuş, bolşevik istilasına dözməyib Azərbaycandan 
didərgin düşmüş Azəri türkləri sevincdən ağlayıb göz yaşı tökür. Yox, ümid işığı 
sönməyib, işğal olunmuş vətənlərini geri qaytaracaqlar. Onlar yalqız deyillər. 
Söykəndikləri, arxalanıb inandıqları dağ kimi qüvvət var. O «Yeni Qafqaziya»dır! 
O dağıdılmış hökumətlərinin başçısı Məmməd Əmin Rəsulzadədir! O burdadır, 
onların arasındadır, işləyir, fəaliyyət göstərir, yenidən istila olunmuş yurduna 
azadlıq aparmaq əzmindədir. 
Vətənlərindən qovulmuş mühacirlərin gözlərinə işıq gəlir, qolları 
qüvvətlənir. Bu gün sanki qanad açıb uçurlar. İki ildir ki, susan bir səs yenidən 
ucalmağa başlayıb: «Yeni Qafqaziya»da onların sevimli vətənlərinin, indi bolşevik 
işgəncəsində inləyən yurdlarının  nəfəsi dolaşır. 
137 
 
Jurnalın lap birinci səhifəsində hamısının yaxşı tanıdığı, ürəkdən sevdiyi 
Məmməd Əmin Rəsulzadənin «Atəş çalan prometey» (proqram məqaləsi əvəzinə) 
yazısı çap olunub. 
Məmməd Əmin Rəsulzadə «Yeni Qafqaziya»nın ilk nömrəsindəki 
məqaləsində yazırdı: 
«İlk nüsxənin baş məqaləsi proqram məqaləsi olmalı idi. Burada 
məcmuəmizin təsisi ilə təqib etdiyimiz məqsəd şərh olunmalı idi. 
Mövzumuzu düşünərkən Qafqaziya, bu gözəl məmləkət bəhri — Xəzər ilə 
Qara dəniz arasındakı bu tarix bərzəx, əski yunanlıların altun-yük deyə təbil 
etdikləri bu zəngin ölkə gözümüzün önündə canlandı. O, pək zəngin keçmişi ilə və 
hətta çox parlaq istiqbalı ilə məxiləmiz qarşısında sərt bir keçid yapdı. 
Bəhri—Xəzər sahilindən başlayan ilk mənzərə qüvvətli bir aydınlıq təşkil 
edirdi. Bu səmalara doğru yüksələn bir atəş idi. Azərbaycan isminin mücəmməsini 
təşkil edən atəş, o atəş ki, mədəniyyəti bəşəriyyət ilk əvvəl onun yaxdığı ocaq 
başında təsis edilmiş. O atəşi müqəddəs ki, «prometey» özünü çalaraq, yer üzünə 
qaçırdığı üçün hələ əzab çəkməkdə, cəsarət və üsyanının cəzasını görməkdədir. 
Məlum olduğu vəch ilə prometey, apollon mənzuməsindən əsatiri bir 
ilahədir. Atəşi səmalardan çalaraq insanlara gətirdiyi üçün Zevs tərəfindən 
Qafqaziya dağlarında zəncirbənd olmuş və bir siyah qartal onu didməyə müvəkkəl 
olmuşdur. 
Bu qartal hər gün zavallının köksünü dələrək ürəyini parçalarsa da, 
Prometey təkrar kəsbi-afiyət edər, təkrar parçalanar. 
Əsatir, atəşi-sariqi bulunan bu üsyankar aləhyi atəş yurdu Azərbaycana 
nazil bulunan Qafqaziya dağlarında deyil, başqa yanda zəncirbənd etmiş olseydi, 
onu bulub təkrar buraya gətirməli idi. Çünki Qafqaziyanın tarixini, son əsirdəki 
güzəran edən əhalini və bir xassə indiki vəziyyətini tərmiz etmək üçün bundan 
daha bir rəmz bulunmaz. 
Zevsin haqqı vardır. Asimanlardan çalınan atəş yerə gəlincə özünə rəqib 
çıxmış, insanlar ona tapınmış, özünü təqdis eləmişlərdir. 
Tarixi-qədimin təqdis elədiyi atəşə məmaili-əsr hazırın elan elədiyi şey 
neftdir. 
Atəşpərəstlik dövrünün ən böyük atəşgədələri Qafqaziyada—Azərbaycanda 
bulunduğu kimi, neftpərəstlik əsrinin ən səhal ocaqları da buradadır. 
Prometeyi didən xunxar quş bir əsrdən bəri Qafqaziyanın köksünü didən və 
cigərini parçalayan Rusiya imperiyasının doğrusu, dəxi bir qartal deyilmidir? 
Prometey təkrar parçalanır, təkrar afiyət kəsb edirdi. Qafqaziya əqvamı da, 
zaman-zaman hərəkətə gəlir, zindəki əsəri göstərir, təkrar ikibaşlı rus qartalına 
qarşı zəbun oluyorlardı...» 
Məmməd Əmin Rəsulzadə elə ilk məqaləsindəcə jurnalın məqsədini, 
ideyasını bildirirdi: düşmənə qarşı mübarizəni davam etdirmək! «Yeni 
Qafqaziya»da əsarət altında əzilib inildəyən Azərbaycanın ağrıları eşidilirdi. 
138 
 
Məmməd Əmin Rəsulzadə «Yeni Qafqaziya»dakı məqalələrində bir fikrinə 
həmişə sadiq qalıb təkrar edirdi: 
«Qafqazlıların məqsədi Rusiyadan ayrılmaqdır. Heç bir düşüncəli 
qafqazlının ağlına belə bir fikir gəlməməlidir ki, qırmızı  Rusiyadan  ayrılıb ağ 
Rusiyaya  birləşsin». 
Məmməd Əmin Rəsulzadə fikrini bir az da sərt halda oxuculara çatdırırdı: 
İlanın ağına da lənət, qarasına da. 
«Yeni Qafqaziya» azadlığı əlindən alınıb əsarətə salınmış  Azəri  türklərinin 
ümidi,  pənahı  idi.  Bu  jurnal azad Azərbaycanı yaşadırdı öz səhifələrində. Hərdən 
ötən günlərdən o üç rəngli bayrağın Bakı küçələrini bəzədiyi xoşbəxt dövrandan 
danışır, arzuları boğulub ölməyə qoymurdu. Çalışırdı ki, azərilər inansınlar, 
inansınlar ki, o istiqlal günəşi Vətəninin başı üzərində yenə gülümsəyəcək. Yenə 
bəxtəvər ömür yaşayacaq. 
Bununla bərabər «Yeni Qafqaziya» od içində alışıb yanan Azərbaycandan 
dəhşətli xəbərlər verirdi. Vətəni çapılıb talan olur, insanlar nahaqcasına  qətlə 
yetirilirdilər. 
«Yeni Qafqaziya»nın səsi azərbaycanlı bolşevikləri və hər əmrinə müntəzir 
dayandıqları şura hökumətini çox narahat edirdi. Bu sərt həqiqətlər yazan azadlıq 
carçısını susdurmaq yollarını axtarırdılar. 
Məmməd Əmin Rəsulzadə İstanbulda jurnal çıxarıb, Azərbaycanın 
ağrılarını bütün dünyaya çatdırırdı. 
Bakıda isə bolşeviklər onu nifrətlə yad edir, adına, ünvanına böhtanlar 
yağdırırdılar. 
Azərbaycan günahsız qanlar dənizində boğulurdu. Hər gecə yüzlərlə gənci 
gəlib aparır, güllələyir; ayaqlarına daş bağlayıb dənizə atırdılar. Xəzər dənizi insan 
cəsədləri ilə dolu idi. Bakının mahir üzgüçülərindən biri Xəzər dənizində saysız-
hesabsız insan cəsədi gördüyünü dəhşətlə adamlara danışırmış. 
Bolşeviklər Bakıda baş qaldıran hər kəsi gecə ilə aradan götürürdülər. 
Bakılıların var-dövlətini Mikoyan gəlib yığırdı, düşünən başları isə yerli 
bolşeviklərlə Pankratov, bir də «Osobı otdel»in erməni çekistləri qırıb 
öldürürdülər. «Osobı otdel»in guya şura hökumətinə qulluq göstərən erməniləri 
əslində azərbaycanlılardan qisas alırdılar. Bu xain ermənilər şura hökumətinin 
havadarı kimi çox təhlükəli oyuna girmişdilər: Azərbaycan Demokratik 
Respublikasının keçmiş başçılarını aradan götürmək. Tiflisdə bu işi uğurla həyata 
keçirmişdilər. Ermənilərdən biri Fətəli xan Xoyskini arxadan güllə ilə vurub 
öldürmüşdü. Həsən bəy Ağayevi də «Osobı otdel»in erməni çekistləri güllə ilə 
vurmuşdular. Onun yanında olan bir aktyoru elə qorxutmuşdular ki, o bütün ömrü 
boyu susub bir kəlmə də danışmamışdı. 
Bakıda isə xalqı əsarətdən qurtarmaq istəyən müsavatçılara qarşı güclü işlər 
görülürdü:  
Qəzetlər yazırdı: 
139 
 
«Müsavatçılar» hökuməti devirməyə çalışır, təşkilatlarını genişləndirirlər. 
Hökumət «müsavatçı»ların bu təşəbbüslərini xəbər almış, başçılarını yaxalamış və 
özlərindən bir daha sovetlər əleyhinə çalışmayacaqlarına dair söz alaraq özlərini 
sərbəst buraxmışdır. Halbuki sonra «müsavatçılar» arasında təkrar bir fəaliyyət və 
hərəkət olduğu sezilmiş və kəşf olunan gizli bir mətbəədə hökumət əleyhində bir 
qəzetə çap olunduğunu aşkar etmişdir». 
Azərbaycanın qanını soran, minlərlə övladını güllələtdirən Kirov da 
Məmməd Əmin Rəsulzadənin İstanbuldakı fəaliyyətindən narahat olub yazırdı: 
«Düşmənlərimiz, şübhəsiz ki, bu konfransı bizim qədər böyük bir diqqətlə 
təqib edirlər. Rəsulzadənin yazılarını qana-qana oxuyan düşmənlər əllərini 
«müsavat» vicdanı üzərinə qoyaraq qəbul etməlidirlər ki, gözlədikləri şey 
Azərbaycanda yoxdur». 
İstanbulda isə Məmməd Əmin Rəsulzadə yorulmadan çalışır, yurdunu 
bolşevik işğalçılardan xilas etmək istəyirdi. İndi növbəti bir jurnalı çapa 
hazırlayırdı. 
«Azəri türk». Jurnal 1928-ci ildə İstanbulda, Sultan Əhməddə nəşr olunur. 
Jurnalın abunə şəraiti illiyi 200 quruş, altı aylığı 110 quruş, bir nüsxəsi 10 quruş, 
xaricdə bir nüsxəsi 10 quruş; jurnal on beş gündən bir çap olunur. Ədəbi-ictimai, 
elmi və siyasi, milliyyətçi bir məcmuədir. 
Məcmuənin baş məqaləsini Məmməd Əmin Rəsulzadə yazıb. «Tutacağımız 
yol» adlı baş məqalədə o, yazırdı: 
«Məcmuəni bundan 4-5 il əvvəl başqa şərait daxilində çıxarmış olsaydıq, 
tutduğumuz yolu kafi surətdə izah edə bilmək üçün bəlkə daha ziyadə təfsilat 
vermək ehtiyacı hiss edərdim. Fəqət indi bizdən əvvəl vüqu bulan nəşriyyat və bu 
nəşriyyat sayəsində ehzar olunan bir mühiti nəzərə alaraq tutduğumuz yolun pək 
qısa cümlələrlə izah oluna biləcəyinə ümid edirik. 
Gedəcəyimiz yol əski zaman şairlərinin iftixar etdikləri kimi «Rəhi-
narəbdə» (getməyən yol) deyildir. Əksinə, bu yol çox müşkül və tikanlı olmaqla 
bərabər, gedilmiş şanlı bir yoldur. Bu həqq yolu və millət yoludur. Bir yol ki, 
Avropa 18, bir xassə 19-cu əsrdə getmişdir. Bir yol ki, müasir şərq hal-hazırda o 
yolla salik olmuşdur. Bir yol ki, sabiq Rusiya imperatorluğu daxilində yaşayan 
məhkum millətlər, dəxi o yola girmişlərdir. Bir yol ki, savarisi milliyyət hədəfi 
istiqlaldır! 
«Azəri türk» hərbi-ümuminin nəticəsində bilfeli istiqlal mücadiləsinə atılan 
və illərdən bəri böyük bir eşq və hərarətlə izlədiyi cümhuriyyət qayəsinə irmiş 
bulunan, fəqət milli istiqlalı təkrar səqdəyə uğrayan bir türk elinin, Azəri türk 
xəlqinin daha müstəlah ismilə «Azərbaycan cümhuriyyətinin» həyat və 
müqəddaratı ilə əlaqədar bir məcmuədir. 
Bu səhifələrdə türklüyün pək mühüm bir qismini qanlı irqin gəzidə bir ilini 
təşkil edən bir məmləkətin bulunduğu vəziyyət yaşadığı əsarət təsvir olunacaq və 
140 
 
bu ölüm vəziyyət içərisində, müxalif ənasirə rəğmən, söqi-təbii ilə inkişaf edən, 
milli həyat və bu həyatın ibraz etdiyi xilas və nicat cümlələri təsbit olunacaqdı. 
...«Azəri türk» Azərbaycan türkçülüyünun əsaslarını təhlil edəcəkdir. Yəni 
türk hirsi Avropanı bir üsul ilə təzhib edərkən xəlq ilə səmimi bir irtibad və 
müvanisəd cığırından qətiyyən sarpmayacaqdır. Xəlqçi bir türkçülükdən ibarət 
olan bu məslək əsrin mükəmməl texnikini xəlqin səmimi duyğu ehtiyaclarını 
tətmin üçün qollanacaqdır. O, bir tərəfdən xəlqin zövqünü, fən və sənətdən 
anlayacaq bir radəyə gətirməyə səy edəcək, digər tərəfdən də fəni ilə sənəti xəlqin 
zövqünü oxşamaq yolunda istixdam (işə götürmək) etmək fikrini tərvic edəcəkdir. 
Mədəni istiqaməti bu olan Azərbaycan türkçülüyünün siyasi cəbhəsi isə, 
Azəri türklüyünü digər türk ellərindən uzaqlaşdıran hər dürlü tədbirlərə qarşı 
qoymaq, hər türk iltibatını təxribxar təsirdən mühafizə etməkdir. 
«Azəri türk» xəlqçidir»... 
Məmməd Əmin Rəsulzadənin nəşr etdiyi «Azəri türk» baş məqalədə 
yazdığı kimi xəlqçilik ruhu aşılayan bnr məcmuə oldu. Sevindi, oxundu «Azəri 
türk». Mühacirətdə yaşamaq məcburiyyətində qalan azərbaycanlılar bu dərgini də 
özlərinə mənəvi dayaq bildilər. 
Məmməd Əmin Rəsulzadə Türkiyədə çırpınır, əsir vətənini qanlı 
totalitarizmin, terrorçu bolşeviklərin pəncəsindən qurtarmağa çalışacaqdır. 
Vətənində isə qırğın, terror davam edirdi. Vətəni al qan içində çabalayıb can 
verirdi: Yox, ölmürdü Vətən, hələ qalırdı, yaşayırdı... 
Azərbaycanın başı bolşeviklərin qanlı qılıncı ilə parça-parça edilmişdi. 
Sinəsi parçalanmış Azərbaycanın axıtdığı qan çölləri, düzləri qırmızıya boyamışdı. 
Minlərlə günahsız bolşeviklərin amansız terrorunun qurbanına çevrilmişdi. 
Qəzetlər yazırdılar: 
«Daxildəki və xaricdəki «müsavatçılar», sovet hökuməti əleyhinə yeni bir 
təşəbbüslərə keçmişlərdir. Bizdə son illərdə «müsavat» partiyası əleyhinə 
kəskinliklə mücadilə edilməmişdir. «Müsavat»ın indiki halda sovet hökuməti üçün 
nə kimi bir təhlükə təşkil etməyə başladığını kafi dərəcədə təqdir etməmişlərdir. Bu 
təhlükə keçən illərdə yox idisə də indi vardır. «Müsavat» partiyasına qarşı ən 
kəskin bir hücuma keçməlidir». 
Bolşeviklər   Məmməd   Əmin    Rəsulzadənin   Türkiyədəki fəaliyyətindən 
narahat olub həyəcanla sovet mətbuatında hay-küy qoparırdılar: 
«Düşmənlərimizin başında şübhəsiz, «müsavat» partiyası durur. Məmməd 
Əmin Rəsulzadə Avropaya qaçdıqdan sonra, Azərbaycan inqilab əleyhdarları onun 
ətrafına toplanaraq irtica fəaliyyətlərinə başlamışlardır. Fürsət tapdıqca fəhlə-
kəndli sovet hökumətinə zərbə endirməyə çalışırlar. Xaricdə Məmməd Əmin 
Rəsulzadənin başına toplanan milliyyətçilərin içəridəki tərəfdarlarını əzmək 
lazımdır».  
Azərbaycanlı bolşeviklər Məmməd Əmin Rəsulzadənin fəaliyyətindən ona 
görə qorxuya düşmüşdülər ki, o, xalqı yeni mübarizəyə səsləyirdi. 
141 
 
Məmməd Əmin Rəsulzadə Bakıda fəaliyyətdə olan «gizli müsavat»a 
istiqamət verir, Azərbaycanda baş verən hadisələrə münasibətini bildirirdi. 
Məmməd Əmin Rəsulzadənin ilhamçısı olduğu «gizli müsavat» 
Azərbaycanda fəaliyyətdə idi. 
«Gizli müsavat»ın 1927-ci ildə Bakıda yaydığı bəyannamələrdən birində 
yazılırdı: 
«Əziz arkadaşlar! 
Son zamanlarda milli iftira siyasətinə qarşı yapılan kommunist 
propaqandası bu cərəyanın getdikcə ciddiləşdiyini və həyati bir əhəmiyyət 
qazandığını göstərir. Şərq məmləkətlərindəki milli istiqlal hərəkətlərini təhrik və 
təşviq etmək siyasətilə Avropa imperializmini təhdid edən qızıl rus imperializmi, 
artıq öz əsarəti altındakı millətlərin gözlərini bağlaya bilməz, ayağının altındakı 
zəminin möhkəmlənməkdə olduğunu görür. Sovetlər Birliyini təşkil edən millətlər 
milli istiqlal şüarıyla canlanır, sovet rejimini də çar rejimi qədər mənfur bir idarə 
olduğu zehinlərdə yerləşir. Bu xilaskar fikrin Azərbaycandakı təmsilçiləri, 
düşmənin də təsdiq etdiyi qüvvə sizsiniz arkadaşlar! 
Azərbaycan istiqlal bayrağını yüksəldən «müsavat» firqəsi tarixin sövqü ilə 
bu müqəddəs şüar üçün ölən qəhrəman nəslin aləmdarlığını yapmaq şərəfi ilə 
mübahidir. Azərbaycan istiqlal hərəkətinin «müsavatçılıq» və bu hərəkət 
qəhrəmanlarının «müsavatçı» adı ilə anılması bir təsadüf deyildir. Sibiriyanın 
tunduralarında, Çeka məhbəslərinin qaranlıq zirzəmilərində, Xəzər dənizinin qanlı 
sularında məhv olan və vicdansız cəlladların amansız güllələrinə kökslərini hədəf 
edən qəhrəmanların yüzdə doxsanı «müsavatçı»dır. Bu da təbiidir. Çünki 
«müsavat» milli Azərbaycan    demokratiyasını təmsil  edən bir partiyadır. 
Azərbaycan hərəkatı isə milli və demokratik bir hərəkatdır. Milli demokrat 
hərəkatını təmsil edən ən idealist zümrə, istiqlal şəhidləri içərisində ən şanlı yeri 
almış gənclikdir. Bu gəncliyin milli istiqlal şüarı altında birləşdiyini, qızıl düşmən 
vəhşicə diş qıcırtısıyla  anır. 
Arkadaşlar! «Müsavat» firqəsi heç bir zaman milli davası inhisar altına 
almaq iddiasında olmamış, tarixi düşmənə qarşı, millətin mücadiləyə hazır bütün 
fədakar qismi ilə birlikdə olduğunu daima etiraf və hər zaman tərvic etmişdir. 
Bolşevik mətbuatını diqqətlə oxusanız görərsiniz ki, düşmənin ən çox 
qorxduğu bu fikirdir. 
Dövrün tarixi əhəmiyyəti və yaşadığımız mücadilə günlərinin ruhu 
iqtizasını nəzərə alaraq Milli Azərbaycan Mərkəzi təşəkkül etmiş və bu mərkəz 
adına Azərbaycan xalqı birləşməyə, toplaşmağa və qəti mücadiləyə hazırlanmağa 
dəvət olunmuşdur. Eyni zamanda Azərbaycan, Dağıstan və Gürsüstan 
təmsilçilərindən mütəşəkkil «Qafqasiya İstiqlal Komitəsi» də bütün qafqasiyalıları 
birlik və mücadiləyə çağırır. 
Ey vətənin xilasını istəyən Azəri! Bu dəvətləri qəbul et. Çünki vətənin xilası 
birlikdə və təəzzüvdədir. 
142 
 
Sən də ey canını hür və müstəqil Azərbaycan yolunda fəda edən firqəçi 
qardaş! Bu birlik və təəzzüvü qolaylaşdırmaq üçün əlindən gələni əsirgəmə. Hər 
dəfə olduğu kimi bu dəfə də vətəni işdə təşəbbüsü əlinə al, birlik və mücadilə 
bayrağını yüksəlt və bil ki, böyük ideal naminə verdiyimiz qurbanların yeganə 
mükafatı ancaq qələbədir. Qələbənin ən böyük mənbəyi isə birlik və yenə 
birlikdir... 
Yaşasın birlik! Yaşasın istiqlal! Yaşasın Azərbaycan Cümhuriyyəti! Məhv 
olsun istila! 
«Müsavat» partiyası Mərkəzi Komitəsi.  
Diş ölkələr bürosu». 
Ġstanbulda. Yurdunun, vətəninin talan olunmağına, minlərlə qanı bir 
qardaşının məhv edilməyinə ürəyi ağrıyıb parçalansa da, inamını itirmirdi. 
Qaldırdığı mübarizə bayrağını başı üzərindən endirmirdi. Yox, o bu yoldan 
çəkilməyəcəkdi. Son nəfəsinə kimi istiqlal uğrunda döyüşəcəkdi. O inanırdı ki, üç 
rəngli bayraq yenə azərilərin başı üzərində dalğalanacaq. Vətəninin düşmən 
tapdağı altında inildədiyini Bakıdakı müsavatçı dostlarından, ona çatdırılan 
bolşevik qəzetlərindən öyrənirdi. Hələlik sərhədlər tam bağlanmamışdı, əlaqələr 
vardı. Türkiyəyə, İrana gəlib-gedən tacirlər də bu işdə köməklik göstərirdilər. Elə 
bu yolla ailəsinə də hərdən yardım əlini uzadırdı. Arada məktublaşırdı da ailəsi ilə. 
Əlbəttə, açıq imza ilə yox, başqa adlarla. 
..Amma vətəndən aldığı xəbərlər dözülməz idi. Bolşeviklər nəinki 
yurddaşlarını güllələyirdilər, eyni zamanda vətənin torpağını ermənilərə verməyə 
başlamışdılar. 
Ermənilər əsas Qarabağı ələ keçirməyə çalışırdılar. Bu işdə onlara yaxından 
kömək edən azərbaycanlıların qəddar düşməni olan Kirov idi. «Kirov—
Myasnikyan» birliyi Qarabağı ermənilərin xeyrinə həll etməli idi. 
Bir də azərbaycanlı bolşevikləri aldatmağa nə vardı ki? Yaxşı bir vəzifə 
təklif etsən hər təhlükə sovuşub gedəcək. Vəzifə ondan ötrü millətdən, vətəndən, 
torpaqdan irəlidir. Ermənilərin, rusların əli ilə Nərimanovun adına yağ-pendir 
zavodu
1
 verdirib indi özlərinə torpaq alırdılar. Doğrudur, Qarabağın verilməyində 
Nərimanov etiraz edir, amma bu işi həll etməyə nə var ki? Bu xalqın Əliheydəri, 
Çingiz İldırımı sağ olsun. Onların əli ilə vurub Nərimanı uzaqlaşdırmaq lazımdır. 
Onda Nəriman başa düşər ki, rus-erməni birləşməsinə qarşı çıxmaq nə deməkdir. 
Ermənilər istəklərinə nail oldular. Azərbaycanın öz torpağında bir muxtar 
vilayət yaratdılar. Bu onların qələbəsi idi. Bu qələbəni təmin edənlər isə Kirov, 
Myasnikyan, bir də Azərbaycanın milli hisslərini itirmiş hökumət başçıları idi. 
Onlar niyə qətiyyət göstərib soruşmurdular Lenindən: Axı sən bizə müstəqillik vəd 
etmişdin. Torpağımızın bütövlüyünü qoruyacağını demişdin. Bəs niyə verdiyin 
                                                          
1 1922-ci ildə Ləkidəki yağ zavoduna Nərimanovun adı verilmişdir. 
 
143 
 
sözə əməl etmirsən? Lenin əməl etmirdi vədinə. Bu göz qabağında olan aşkar fakt 
idi. Yaxşı, azərbaycanlı bolşeviklər niyə ayılmırdılar.? Özləri qətiyyətsiz, 
cəsarətsiz idilər. Bəs onda niyə xalqın ayağa qalxan qeyrətli oğullarının siyahısını 
yazıb «Osobı otdelə», «Çeka»ya verib güllələdirdilər? Həqiqəti ki, onlar bilirdi. 
Məmməd Əmin Rəsulzadə aldığı bu məlumatlardan əsəbiləşir, xalqın 
dəhşətli bəlaya düçar olduğunu düşünürdü. Güllələnənlərin, qətlə yetirilənlərin sayı 
minlərlə idi. Axı rus nə bilir ki, azərbaycanlı vətənpərvər harda nə işlə məşğuldur?  
Satqınlıq edən, onları ələ verən, o yazıqların ayağına daş bağladıb Xəzərin sularına 
atdıran sizsiniz, siz! 
İçərisini ağrı-acı kəssə də ruhdan düşmürdü, mübarizəsini davam etdirirdi. 
İndi yeni bir jurnal nəşr etməyə hazırlaşırdı. 
«Odlu Yurd». 1929-cu il, 1 mart, «Odlu Yurd» jurnalının ilk sayı çapdan 
çıxıb. Baş məqalənin müəllifi, jurnalın baş mühərriri Məmməd Əmin  
Rəsulzadədir. Müəllif «Çöhrəmiz» adlı məqaləsində yazır:  
«O sizə yabançı olmasın gərək! 
«Odlu yurd»! Bu iki söz türkcə kəlmənin «Azərbaycan»ın müqabil 
olduğunu söylərsək, məsələ yarı-yarıya anlaşılmış olur. 
Yarı-yarıya deyirik, çünki hal-hazırda bir deyil, iki Azərbaycan vardır. Rus 
istilasına pərdəlik rolunu oynayan «qızıl Azərbaycan» ilə qəlbində hürriyyət və 
istiqlalın sönməz odunu daşıyan milli Azərbaycan! 
«Odlu yurd» milli Azərbaycan fikrinin mürəvvici olaraq intişar edir. Bu 
intişarı ilə o özündən əvvəl «Yeni Qafqasiya» ilə «Azəri türk» məcmuələri 
tərəfindən gedilmiş ideal yolunu boylanmaq əzmindədir. 
Qızıl istilanın tökdüyü məsum qanlarla söndürmək istədiyi bu ideal, bu 
müqəddəs ad, Azərbaycan torpaqları altında şəkli bulunan oda bənzər. 
Gah yanar bir dağ, gah parlayan bir iz, çox kərə atəşindən bir sütun və 
daima bəyaz şölələrlə tutan bir nur halında həyata saçaqlıq və işıq verən bu maddi 
atəş kimi «Od yurdu» gənclərinin iztirabı çarpan qəlblərini saçaqlarıyla isidən və 
işığıyla parladan bu mənəvi atəş daha söndürülməz bir atəşdir: hürriyyət və istiqlal 
atəşi. 
Qəzetimizin başında Azərbaycanın əski, yeni maddi çox bulunan işıq və 
odlarını göstərən lövhədə bu hər tərəfə nur saçan, bir ulduz şəklində göstərilmişdir. 
Səkkiz guşəli ulduz, milli Azərbaycan ulduzudur. 
Bu ulduz hilalı ilə birlikdə mavi, qırmızı və yaşıl rənglər üzərinə gəlincə 
milli Azərbaycan bayrağını təşkil edər. 
Milli  Azərbaycan  bayrağı—işdə bizim  çöhrəmiz! 
...İstiqlal işdə Azərbaycan milliyyətçilərini məşğul edən ən aktual bir 
məsələ! 
...İstiqlal milli hakimiyyət xaricində var deyildir. 
...Müstəqil millət demək, xalq hakimiyyətinə dayanan milli dövlət 
deməkdir. 
144 
 
...Taktikamızda daha real və  metodik olmaq istərik! 
...Milli hakimiyyəti uğrunda çarpışan, çalınmış istiqlalını geriyə almaq üçün 
çalışan bir millət çöhrəsi!» 
...Məmməd Əmin Rəsulzadə «Odlu yurd»u nəşr etməyi ilə milli istiqlal 
uğrunda apardığı şanlı mübarizəsinin dayanmadığını sübuta yetirirdi. «Odlu yurd» 
işğala məruz qalan ana Vətənin, azadlığını itirmiş Azərbaycanın ağrılarından 
danışırdı. «Odlu yurd» Azərbaycanın tarixinə qara bir gün kimi daxil olmuş 27 
aprelin Azərilərin matəmi kimi qarşılandığından danışır. 
 
27 APREL MATƏM GÜNÜDÜR 
 
Bu gün 27 apreldir. Azəri türklərinin matəm günüdür. Bu gün o gündür ki, 
Vətənin azadlıq qapıları işğalçıların əli ilə bağlanıb. İstanbuldakı azərilər matəmə 
bürünüblər. Hamı göz yaşı içindədir. Hamı ürəyindən qara qanlar axa-axa 
ömürlərindən istiqlaliyyət işığını alıb aparanlara lənətlər yağdırır. 27 aprelin 
gəlməyi ilə bu adamların işgəncəli bir həyatı başladı. Günahsız ölümlərə, haqsız 
təhqirlərə, üzüntülü təqiblərə dözə bilmədi bu adamlar! Doğma yurdlarını, dədə-
baba ocaqlarını söndürüb çıxmağa məcbur oldular. 
Yox, bu adamlar öz həyatlarını təhlükədən qurtarıb vətəni tərk 
etməmişdilər. Onları bu ellərə çəkib gətirən bir istək vardı: çalışıb bir iş görmək, 
vətəni işğalçılardan qurtarmaq, əsarətdə inildəyən yurdlarının ağrısını bütün 
dünyaya çatdırmaq. 
27 aprel günüdür. Bu gün Azəri xalqının matəmidir. Minlərlə yurddaşı kimi 
o da matəm içindədir. Həmin günü çıxardığı «Odlu yurd» jurnalını dərin hüzn 
əlamətini bildirən qara rəngli haşiyəyə aldırıb: Ona inanıb ümidlərini itirməyən, 
onu özlərinə mənəvi dayaq bilən və indi Azərbaycana yas tutan həmvətənlərinə bu 
sözləri çatdırır: 
«27 aprel! Azərbaycan cümhuriyyətinin istila edildiyi bu qara gündə «Odlu 
yurd» azərbaycanlı oxucularına böyük bir təəssüflə başsağlığı verir. Bir türk 
cümhuriyyətinin istiqlalına qıyıldığı bu gündə «Odlu yurd» bütün türk 
cümhuriyyətçilərinə başsağlığı verir! O demokratiyanın təhqir edildiyi bu gündə 
səmimi demokratlara ürək təəssürlərini izhar edir! 
Bu candan təziyət və təəssürlərini bəyan edərkən «Odlu yurd» yaşayan 
Azərbaycan nəslinin təziyət qəbul edəcək nə şəhidlər babasına, nə qəhrəmanlar 
anasına, nə igid ərlərini qeyb etmiş gəlinlərə, nə qara gözləri yollarda qalmış 
qardaşlara, nə dudmanı sönmüş ailələrə və nə yurdundan olmuş mühacirlərə malik 
olduğunu çox əla bilir! 
Qızıl rusluqla yapılan bu mücadilənin sabahkı zəfəri «Odlu yurd»ca 
mühəqqəqdir: çünki o görür ki, Xəzərin qanlı sularından tutaraq, şairin «buzlu 
cəhənnəm» dediyi Sibiriya tundralarına qədər yayılan qəhrəmanlar məfkurənin 
145 
 
yolunda yürüyərkən, qanlı çekistlərdən qorxmayaraq, böyük məqsədə  doğru  ölüm   
çənbərindən   keçməyin  yolunu   bilirlər! 
Bunu bilən bir milləti bu günkü matəmi ilə təziyət etdiyimiz  halda  sabahkı  
bayram  ilə də təbrik edə bilərik!». 
Məmməd Əmin Rəsulzadə «Odlu yurd»un alovlu dili ilə həmvətənlərini 
matəm günündə belə ruhdan düşməməyə çağırırdı. 
Azəri türkləri matəm içindəydi. Adamlar vətəndən uzaqlarda qara gün 
münasibətiylə bir-birlərinə ürək-dirək verir, dərdlərinə şərik olurdular. Adamlar 
ümidlərini itirmirdilər. İnanırdılar ki, bir gün gələcək, doğma yurdlarını indi əsir 
etmiş şimal buzları Azəri türkünün od nəfəsi ilə əriyib məhv olacaq. O zaman xalq 
yenidən azadlığa çıxacaq, o işıqlı binanın üstündən endirilən üç rəngli istiqlal 
bayrağı yenidən Azəri türklərinin başı üzərində dalğalanacaq. Xalq inanırdı buna. 
Xalqı yaşadan elə bu inam, bu istək idi. 
İstanbulda Azəri türklərinin matəmi idi. Matəm libasına bürünmüş «Odlu 
yurd»u Məmməd Əmin Rəsulzadə qara haşiyələrə almışdı.  Bu ümumxalq kədəri 
demək idi. 
27 aprel matəm günü idi. Bu qara gün özüylə xalqa işgəncələr, ölümlər, 
nahaq qanlar gətirmişdi. 27 aprel qara qılıncını şimşək kimi çaxdırıb ananı baladan, 
bacını qardaşdan, insanları yurdundan, yuvasından ayırmışdı. 27 aprelin gəlişi ilə 
bolşeviklər haqqı, ədaləti, doğru-düzgünü sevən xalqa qızıl yalanlar gətirmişdilər. 
Xalq bu yalançılara nifrət edə-edə yaşamağa məcbur olmuşdu. Məhz o qara matəm 
günündə bolşeviklər xalqın istiqlal qapılarını bağlayıb sizə «azadlıq gətirmişik» 
deyib Demokratik Azərbaycanı özününküləşdirməyə—sovetləşdirməyə 
başlamışdılar. 27 aprel günündən Azərbaycanın igid oğulları şəhid edildi, Xəzərin 
sularında boğuldu, Sibirin soyuq sürgünlərində donduruldu, qanlı «Çeka» 
həbsxanalarında qətlə yetirildilər. 27 aprelin vətən qapılarını açdığı gündən yurdun 
malı, dövləti, sərvəti talandı, uzaq şimala göndərildi. Xalq qanlı terrora, işgəncəli 
istismara məruz qaldı. İnsan qanına susamış bu quduz canavarlar körpəyə, qocaya 
belə rəhm etmədən, zorla ölüm qəfəsinə salırdılar. Bunlar hamısı o qara gündən—
27 apreldən başladı. 
Məmməd Əmin Rəsulzadənin «Odlu yurd» jurnalı 27 aprel matəmində 
ağrılı yazılar verirdi: 
«Bu gün Azərbaycanın parlaq, lacivərd səmasında dalğalanan üç rəngli 
müəzzəz bayraq düşmüş və qarələrə bürünərək Azəri gəncliyinin qəlbinə 
gömülmüşdür. 
Bu gün Moskvanın xəyanətkar əlində parlayan xəyanət bıçağı yaşamaq 
haqqını və qabiliyyətini hər vasitə ilə isbat edən Azərbaycan xalqının bağrına 
saplandı. 
Hər azərbaycanlı bu tarixi düşməni tanıyır. Namuslu bir fərd yoxdur ki, 27 
aprel fəlakətini unuda bilsin. Rusiya 27 nisan zərbəsi ilə Azərbaycanın həyatını 
əbədiyyən məhv edə bilmədi. Qızıl Rusiya bu təcavüz siyasətilə qafqasiyalıların 
146 
 
gözünü açdı və bununla özünün Qafqasiya dağları arxasına atılacağı böyük günün 
müvəffəqiyyətini təmin etmiş oldu». 
«Odlu yurd» 27 aprel matəmində Bakıda «gizli müsavat»a bir müddət 
başçılıq edib, qızıl istilaya qarşı mübarizə aparmış qeyrətli Azəri türkü olan Mirzə 
Balanın ağrısını çatdırır xalqa: 
«...Bu qara günü nə üçün müntəzəm surətdə hər il xatırlayırıq? Və nə üçün 
bu günü heç bir zaman unutmayacağıq? Çünki bu gün hürriyyət və istiqlalımızın 
müqəddəs timsalı olan bayrağımız endirilmiş, onun yerini qanlı rus bayrağı 
tutmuşdur. Çünki bu gün ilk türk cümhuriyyəti vəhşi bir istilaya uğramışdır. Çünki 
bu gün müqəddəs və bəşəri bir prinsip olan «millətlərin təyini müqəddarat haqları» 
ayaqlar altında çeynənmişdir. Bu gün yaşamaq istəyən, hür və azad yaşamaq 
istəyən bir millətin inkişaf yolu üzərinə həyat mənbəyi üzərinə çox qaba və çox 
vəhşi bir qüvvət oturaraq bizə yaşamaq yolunu qapamış, gözəl və cənnət 
vətənimizi cəhənnəmə çevirmişdir». 
Həmin günü o matəm ağrısına büründüyü zaman dünyanın müxtəlif 
şəhərlərindən teleqramlar alırdı. Yüzlərlə, minlərlə Azəri türkü Azad Azərbaycan 
hökumətinin keçmiş başçısının   ağır  dərdinə  şərik  çıxdığını  bildirirdi. 
 
MATƏM TELEQRAMLARI 
 
Paris, 27 aprel, İstanbulda Rəsulzadə Məmməd Emin bəyə: Milli 
Azərbaycan cümhuriyyətinin qızıl imperialistlər tərəfindən istila edildiyi bu gündə 
Parisdəki Azəri vətən sevənləri adından sizi və bu vasitə ilə də bütün istiqlalçı 
vətəndaşlara candan təziyət edirik. 
M u s t a f a; Mir Yaqub. 
Varşava, 26 aprel, İstanbulda M. Emin bəyə: Milli matəmimizin ildönümü 
münasibətilə yas və əliminizdə iştirak edir, düşmənə qarşı olan kinlərimizin bir qat 
daha qüvvətlənməsini təmənna edirəm. 
İsrafil. 
Berlin, 27 aprel, Emin bəyə: Almaniyada «Azərbaycan istiqlal komitəsi» və 
Almaniyadakı bütün məhkum milliyyətçi azərilər istiqlal uğrunda mücadilə edən 
əziz vətəndaşlarının milli  matəminə iştirak və bir  an əvvəl istiqlala qovuşmağını 
cani könüldən arzu edirlər. 
İstiqlal komitəsi. 
Təbriz, 26 aprel, İstanbulda «Odlu yurda»: Milli müsibətimizin 
ildönümündə Təbrizdəki azərilər milli acıya bütün mövcudiyyətləri ilə iştirak 
edirlər. 
Hulusi. 
Tehran, 26 aprel. İstanbulda Emin bəyə: hər 27 aprel istilaçı rusluğa qarşı 
kinimizi bir qat daha artırır və bizi bir qədəm daha istiqlala yaxınlaşdırır. Qəhr 
olsun istila. 
147 
 
M. Əli. 
Ankara, 27 aprel, İstanbulda Məmməd Emin bəyə: Ankaradakı məhkum 
Azərilər adından, 27 apreldə millətimizin duyduğu ağılara şərik çıxır və ən yaxın 
zamanda bu qanlı istiladan əziz Azərbaycanımızın qurtulmasını təmənna edirəm. 
Bayqara. 
Adabazarı, 27 aprel. İstanbulda Rəsulzadə Məmməd Emin bəyə: 27 aprel 
münasibəti ilə vəhşi istilaçılara olan kin və intiqam hisslərimi bildirirəm. Milli 
mücadiləmizdə bu məşum  günün müsbət  bir  rol  oynamağını  arzu  edirəm. 
Kərim. 
Amasiya, 27 aprel, İstanbulda Məmməd Emin bəyə: Milli matəmimizin 
ildönümü olan 27 aprel istilaçılara qarşı qəlbimizdəki kin və intiqam hisslərini 
alovlandırarkən istiqlal üçün yapdığınız mücadiləni hörmət və diqqətlə izləyirik. 
Amasiyadakı məhkum Azərilər adından. 
Yasin. 
Trabzon, 27 aprel, İstanbulda «Odlu yurda»: Milli qayəmizin mürəvvici 
olan «Odlu yurd» vasitəsi ilə bu qara gündə millətimizin matəmlərinə Trabzonda 
yaşayan Azərilər adından şərik çıxırıq. 
Nağı. 
Bir məktub: 
Məmməd Əmin Rəsulzadənin adına əskişəhərdən göndərilmişdir: 
«27 aprel məşumu münasibəti ilə sizin və oradakı bütün qardaş və 
vətəndaşların təəssüratına bütün varlığımla şərik çıxıram. 
Bu günkü gün Azərbaycan təkrar rus əsarətinə girmişsə də, sevgili 
cümhuriyyətimizin parlaq istiqbalı adına inamı tam olanlar üçün istiqlalımız mənən 
mövcuddur və yaşamaqdadır.  
Yaşasın hür və müstəqil Azərbaycan!». 
H. NURİ. 
Məmməd Əmin Rəsulzadə «Odlu yurd» jurnalında Azərbaycanın istismar 
olunub Rusiyaya daşınan neftindən, qazından, başqa sərvətlərindən də ürək ağrıdan 
məlumatlar çap edirdi. Budur, cəmi yeddi il ərzində (1920—1927) Bakı neftindən 
150 milyon manat gəlir əldə olunub. O gəlirin 25 milyon manatına neft ehtiyacları 
üçün xaricdən materiallar alınıb. Qalan 125 milyon manat Rusiyanın kassasına 
keçib. Bəs yazıq Azəri xalqı bu qızıl neftinin müqabilində və qazanıb? Nə 
qazanacaq! Terror, ölüm, hədə. Bu idi biçarə camaatın qazancı. Aldığı bir məlumat 
Məmməd Əmin Rəsulzadəni lap əsəbiləşdirmişdi. Yığıncaqların birində gənclər 
Əliheydər Qarayevi sorğuya tuturlar ki, niyə Azərbaycanın nefti Rusiyaya daşınır? 
Əliheydər Qarayev duruxub cavab verməmiş, sonra isə «müsavatçı»larla    
mübarizəni genişləndirməkdən danışmışdı. 
İndi Əliheydərin bu hərəkətini fikirləşdikcə hirslənir, bir yerdə qərar tuta 
bilmirdi. Azərbaycanın canına daraşmış bu adamlar Pankratovdan, Mikoyandan da 
qorxulu deyildimi? Bir nəfər haqqında da eşitmişdi, Azərbaycan «Çeka»sında 
148 
 
işləyirdi. Əsl adı Baba idi. Amma xalq ona «altıbarmaq» deyirdi. Belə cəlladlar 
xalqını qırdırır, rusun, erməninin güdazına verirdilər. 
«Odlu yurd»da isə Azərbaycandan alınan ağrılı məlumatlar çap olunurdu. 
Yazıq xalqın başına hansı oyunlar açılmırdı? 
Məmməd Əmin Rəsulzadənin baş mühərriri olduğu «Odlu yurd» 
Azərbaycanda baş verən hadisələr haqda yazırdı:  
 
«Qanlı icraat» 
 
Terror bütün dəhĢəti ilə davam edir. 
Bu ilin iyunun 18-si gecəsində adları aşağıda qeyd olunan vətəndaşlar Çeka 
tərəfindən öldürülmüşlər: 
1. Əhmədbəyli Ġbrahim; 2. Eyvazlı Zülfüqar; 3. DadaĢ Vəfalı; 4. 
Hacızadə Əhməd; 5. Mirzə Həsən; 6. Nəsir Hüseyn oğlu:   7. Xasay Süleyman 
oğlu; 8. Molla Yunus və s. 
Qətl edilən bu vətəndaşlardan başqa aşağıdakı məhbuslar da aclıqdan və 
xəstəlikdən ölmüşlərdir: 1. Mir Əhmədli Əbdül Əli; 2. MəĢədi Abdulla; 3. Molla 
Həsən; 4. QaraĢ Səid Mahmudlu. 
 
«Salyan süngüsü» 
 
Bakı vilayəti Salyan qəzasında «Salyan süngüsü» adı altında çalışan gizli 
bir təşkilatla əlaqədə aşağıdakı vətəndaşları cəzaya məhkum etmişlər: 1) 
Zabitlərdən Şirin Baba 10 il Solovkiyə sürgün edilib; 2) Zabitlərdən Sultan Əziz 10 
il Solovkiyə sürgün edilib; 3) Məşədi Xəlil 10 il həbs; 4) Sultan bəy 8 il həbs; 5) 
İsmayıl Lütvəli 6 il həbs; 6)   Talışlı Rüstəm 8 il həbs. 
Bu təşkilat milli istiqlal fəaliyyətində ittiham olunmuşdur. 
 
Gizli təĢkilat 
 
Keçənlərdə Murtuza adlı birisinin Bakıda «Çeka» tərəfindən qətl edildiyini 
xəbər vermişdik. İndi məlum olur ki, bu adam kommunist ikən milli müxalifətə 
keçmiş və mətbəə təsis edərək sovet hökumətinə qarşı nəşriyyata başlamışdır. Özü 
ilə bərabər Murtuzanın kommunist olan səkkiz arkadaşı da güllələnmişdir. 
 
«KollektivləĢmənin» səmərəsi 
 
Aldığımız məlumata görə Gəncə qəzasının Yaqublu və Qaraçay kəndləri 
kollektivləşmə və kənd «zənginlərini» tutmaq əleyhinə vüqu bulan üsyan 
nəticəsində Qızıl Ordu hissəsi tərəfindən tamamilə təhqib edilmişdir. 500-ə yaxın 
149 
 
çoluq-cocuq Gəncə küçələrində səfalətə məhkumdur. Ümumiyyətlə, Gəncəyə və 
Bakıya kəndlərdən yüzlərcə ac və çılpaq qadın və uşaq dolmaqdadır. 
 
Gəncədə iğtiĢaĢlar 
 
Verilən məlumata görə Gəncədə mühüm iğtişaşlar olmuşdur. İğtişaş zamanı 
mahut basma və yağ emalatxanaları yandırılmışdır. 
 
Həbslərin səbəbi 
 
Aldığımız məlumata görə qeyd etdiyimiz həbs, sürgün və qətllər kəndli 
hərəkatı ilə əlaqədar olduğu kimi eyni zamanda fevral ayında Bakıda baş verən 
böyük yanğınlarla dəxi əlaqədardır. Tevkiflərdən əvvəl Bakı stansiyası yanında bir 
emalatxana, dəmiryolu körpüsü yanındakı sabun fabrikası, Suraxanıda iki neft 
məntəqəsi, Ramanada bir neft məntəqəsi, Balaxanıda üç məntəqə, Bibiheybətdə iki 
məntəqə yandırılmış olduğu kimi Bakı-Batum neft borusu da partladılmış və o 
sıralarda çeka rəisi Bağırova Bakı Darülfünunun tələbələrindən Həmzə bəy 
tərəfindən bir bomba atılmışdır. 
 
Solovkiyə 
 
Aldığımız məlumata görə Azərbaycan kəndlərindən min kişi martın 
sonlarında Solovkiyə sürgünə göndərilmişdir. Doqquz yüz kişidən ibarət digər bir 
kəndli dəstəsi Sibirə sürgün edilmişlər. 
Bakıda icra edilən son həbslər zamanı 120 orta məktəb tələbəsi həbs 
edilərək Solovkiyə göndərilmişdir. Bunlar sovet hökumətinin kəndlilərə qarşı 
yapılan məzalimə qarşı protesto nümayişi yapmaqda  ittiham    olunmuşlar. 
 
Solovkidə 
 
Aldığımız son məlumata görə Solovkidə olan müsavatçılar üç qrupa 
ayrılmışlar. Bunlardan bir qismi Solovkidə saxlanmış, ikincisi Kəmə göndərilmiş, 
üçüncü qismi digər bir yerə aparılmışdır. 
 
Kommunistləri öldürürlər 
 
Lənkəran qəzasından bizə yazırlar: 
Bu maydan etibarən Azərbaycanın digər qəzalarında olduğu kimi Lənkəran 
qəzasında da kommunistlərə qarşı ümumi terror hadisələri müşahidə edilməkdədir. 
İyun və iyul ayları əsnasında Lənkəran qəzası daxilindəki kommunistlər qətl 
150 
 
edilmişlər... Bu kommunistlər qismən idarələrdə vəzifələri başında, qismən də 
yolda səyahətdə ikən öldürülmüşlər. 
Bir növü epidemiya halını alan bu hərəkət nəticəsində kommunist məmurlar 
bir kənddən digər kəndə getməyə qorxurlar. Buna bənzər hərəkətlər digər 
kəndlərdə də vardır. 
29.7.1929. Vətən balası. 
 
Dağlara çəkilən bir «kommunist» 
 
Lənkəran qəzasında milliyyətçilikdə ittiham olunaraq bir dəstə 
müsavatçılarla birlikdə təvkif edilmək istənən yerli kommunistlərdən Əli Cavadlı 
adında bir kommunist yanına  bir neçə arkadaş alaraq dağlara  çəkilmişdir. 
Əli Cavadlının dəstəsiylə hökumət məfrəzləri arasında qanlı toqquşmalar 
cərəyan etmişdir. 
 
Azərbaycanda vəziyyət 
 
Azərbaycanda hərəkət edən partizanlardan ən qüvvətlisi «Axsaq Teymur» 
dəstəsidir... Qarabağ, Quba, Şamaxı, Lənkəran dağları ilə Bakı ətrafında hərəkət 
edən və get-gedə digər dəstələri də ətrafına toplayan bu təşkilat üzərində şüarlar 
yazılı milli Azərbaycan bayrağı daşıyır. Bayraqda yazılan şüardan bəziləri 
bunlardır: «Bizim beşillik planımız kommunistlərin məhv edilməsi, rusların 
Azərbaycandan çıxarılması, Azərbaycanın və Azərbaycan xalqının hür və müstəqil 
edilməsidir», «Beşillik planımızı iki ayda icra edilim!». 
Azərbaycanda vücuda gələn böylə bir vəziyyət kommunistləri, xüsusilə 
Azərbaycan kommunistlərini qorxuya salmışdır. Moskvanın aciz uşaqları olan 
onlara qarşı daha çox və daha şiddətli kin mövcud olduğu hər yerdə nəzərə 
çarpmaqdadır.. 
Bütün müxalifət və müqavimət hərəkətlərinin «müsavat» bayrağı və 
«müsavat» şüarları altında kommunizmə qarşı istilaya və rusluğa qarşı olaraq 
inkişaf eyləməsi istilanın onuncu ili sonlarında Azərbaycanın Moskvaya verilən 
növbəti töhfələrindən biri deyil də nədir?! 
 
ġəki və Zaqatalada üsyan 
 
Şəki və Zaqatalada əhali üsyan edərək kommunistlərlə məsul sovet 
məmurlarını öldürmüşlər. Dağıstanlılar və gürcülər də azərbaycanlılarla 
birləşmişlər. Onların sayı üç minə yaxındır. Bunların əleyhinə Gəncə ilə alman 
koloniyası arasında  işləyən avtobuslarla dördüncü qızıl alayı göndərilmişdir.  Alay   
ruslarla  azərilərdən ibarət imiş. Şiddətli döyüş əsnasında Şəki və Zaqatala türk 
qadınları cocuq və yavruları  ilə bərabər əsgərlərin qarşısına   çıxmışlardır. Alayda 
151 
 
olan türk əsgərlər bu  mənzərə qarşısında silahlarını rus nəfərlərinə çevirərək top  
və miralyozlarla bərabər üsyançılara  birləşib rusları tamamilə qırmışlar. Üsyan 
etmiş əhalinin başına keçən əsgərlər Şəki şəhərinə sahib olmuşlardır. Şəhər iki gün 
milliyyətpərvərlərin əlində qalmışdır.  Şəki  üzərinə göndərilən rus qüvvələri ilə 
döyüşdə şəhərin bir qismi tamamilə dağıdılmışdır. 
 
EDAMLAR, EDAMLAR 
 
X. Rəfibəyli 
 
Məşhur vətənsevən Əli Əkbər Rəfibəylinin oğlu Xudadat bəy Azərbaycanın 
işğalı üzərinə Gəncədə vali ikən həbs olunmuş, Gəncədə zühur edən üsyan 
əsnasında edam edilmişdir. Fədakar bir millət adamı idi. 
 
General  Tlexas 
 
İşğal əsnasında Bakı vali ümumisi olan Murad Gəray Tlexas bolşeviklər 
tərəfindən mühakimə edilərək edama məhkum olunmuşdur. Murad Gərayın 
bolşevik məhkəməsi hüzurunda göstərdiyi mətanət bütün Azərbaycan xalqı 
arasında hörmətlə yad edilməkdədir. 
 
Vəsilə xanım 
 
Azərbaycan müəllimələrindən Vəsilə xanım xocası Əhməd bəyə qarşı 
göstərdiyi bir əlaqədarlıq üzündən edam edilmişdir. Milli Azərbaycan ordusu 
zabitliyində çalışan Əhməd bəy Şəki-Zaqatala üsyanını idarə etmişdir. Üsyanın 
yatırılmasından sonra tutulan Əhməd bəyin mühakiməsi əsnasında edam qərarı 
oxunarkən məhkəmə salonunda hazır dayanan Vəsilə xanımın xocasına xitabən 
«qorxma!» deyə qışqırması özünün də südəmər körpəsindən ayrılaraq edam 
olunmağına səbəb olmuşdur. 
 
DadaĢ Həsənzadə 
  
İstiladan sonrakı gizli mücadilə hərəkatını idarə edən Dadaş Həsənzadə rus 
çekistləri tərəfindən şəhid edilmişdir. 
 
BolĢevik zehniyəti 
 
Bu hadisə çoxdan xatirimdədir. Heç unuda  bilmirəm… 
Keçən gün tanıdıqlarımdan birinin uşağı məktəbdən evə dönməmişdi. 
Araşdırıb arayandan sonra məktəb uşağını «QPU» dan tapmışlar. Səbəbi həm 
152 
 
gülməli, həm də faciəlidir. Sən demə, uşaq düşündüyü zaman qeyri-ixtiyari olaraq 
tez-tez  28...28...   28...   deyə   qaralarmış.   Bunu  eşidib  uşağı «müsavatçılıq» adı 
ilə ittiham etmişlər. Təsəvvür edirsinizmi ki, 13-14 yaşında bir uşağı... 
Nədənsə bolşeviklər burada tamamilə obyektivist  mühit nəzəriyyəsi 
tərəfdarı kəsilmişlər: 
—Madam ki, - demişlər uşaq daima 28, 28, 28 deyə düşünür, demək ailəsi 
mütləq «müsavatçı»dır və uşaq da onların təsirində «28» demişdir. 
İndi güləcəksiniz ki, nə münasibətlə? Fəqət heyrətlənmək lazım deyil. 
Anladıram: «QPU» belə izah etmişdir məsələni: 
—28, 28, 28 May deməkdir. O da ki «müsavat» bayramıdır. Madam ki, bu 
uşaq «28» demişdir, demək anası, atası mütləq «müsavatçı»dır. 
Yazıq atasını da «QPU»ya götürmüşlər. 
Fikirləşmişlər ki, o mütləq milliyyətçi olduğunu etiraf edəcək və 28 may 
bayramı qeyd olunan yeri və iştirak edən adamları da söyləyəcəkdir. Ondan sonra 
buraxacaqlarmı—deyə soruşmaq istədim.—Xeyir,—yalnız ondan sonra o zavallını 
öldürəcəklər. 
Bakı, Daşdəmir. 
Məmməd Əmin Rəsulzadənin İstanbulda nəşr etdiyi «Odlu yurd» xalqının 
ağrılarını əks etdirən belə yazılar verirdi. «Odlu yurd» bolşevik əsarəti altında 
işgəncələr çəkən vətəninin qəmli səsini eşitdirirdi dünyaya. «Odlu yurd» bu 
məqsədə xidmət edir, bu yolda çalışırdı. Məmməd Əmin Rəsulzadə vətəni ilə 
əlaqəsini kəsməmiş, müəyyən vasitələrlə məktublar, xəbərlər alır, oradakı 
mübarizə hərəkatına istiqamətlər verirdi. 
 
ĠNTĠQAM 
 
Vətəni nahaq qanlar içində boğulurdu. Vətəni bolşeviklərin qızıl süngüsü, 
odlu atəşləri ilə dəlik-deşik edilirdi. Xalq istiqlaliyyətinin əldən getməyi ilə 
razılaşmırdı. Mövcud rejimə qarşı etiraz səsini ucaldırdı. Amma adamları haqq-
nahaq gülləyə hədəf tuturdular. Bu bolşevik siyasətini o hələ çoxdan, köhnə 
mübarizə dostu Stalinlə ilk tanışlıqdan hiss etmişdi. Stalin o zaman terrorun 
əhəmiyyətindən böyük «məhəbbətlə» danışmışdı. Leninlə Stalinin aralarında olan 
yaxınlıq da buradan irəli gəlirdi. Hər ikisi qatı terror tərəfdarı idi. Hər ikisi terrorla 
nəfəs alırdı. Lenin ilk illər qanlı terroru həyata keçirməyə həmişə Stalini 
göndərirdi. Stalin onun tapşırıqlarını müvəffəqiyyətlə yerinə yetirirdi. Sonra zaman 
dəyişdi. Stalin hakimiyyəti ələ keçirdi. Və indi vaxtilə ona Moskvada dediyi 
ideyasını—«xalqı kütləvi qırmaq» istəyini həyata keçirir. 
Düşünürdü Məmməd Əmin Rəsulzadə, acı-acı düşünürdü. Düşünürdü ki, 
Stalinin bütün sovetlər birliyində davam etdirdiyi qanlı terror hərəkatından 
Azərbaycan daha çox əziyyət çəkir. Ona görə ki, Azərbaycanın öz içərisində də 
Stalinlər çoxdur. Bir yandan Moskvadakı köhnə tanışı Stalin, digər tərəfdən xalqın 
153 
 
içərisində olan və onun həmişə nifrət etdiyi Stalinlər. Kim idi bu Stalinlər? 
Bağırovlar... Xalqının başını «Osobı otdel»lərin, «Çeka»ların cəllad kötüyündə 
kəsən bu qəddar canilər Moskvadakı Stalindən min qat qorxulu və dəhşətli idilər. 
Azərilərin başı üzərində kinli «Stalinlər» də qılınc oynadırdı—bu, ermənilər idi. 
Xalqın günahsız oğullarını ermənilər istintaq edir, sorğu-suala çəkir, sonra da 
güllələyirdilər. Ermənilər bic və hiyləgər idilər. Özlərini rusların gözünə soxa 
bilirdilər. Sovet hökumətinin müdafiəçisi adı ilə Bakıya doldurulan ermənilər 
əslində Azəri türklərindən qisaslarını alırdılar. 
Şimalın soyuq buzlarında «müsavatçı»ları işgəncəli ölümə məhkum 
edirdilər. Müsavatçılar aclıq edir, etirazlarını bildirirdilər. Amma bu günahsızları 
eşidən kim idi? Solovki dəhşətlərini görənlərdən təsadüfən sağ qalıb Türkiyəyə 
gəlib çıxanlar da olmuşdu. Ona müsavatçıların cəsarətindən, dözümündən 
danışırdılar. Düşərgədəkilər heyrət edirmiş müsavatçıların qeyrətinə. Əlli iki günə 
kimi aclıq edənlər olub müsavatçılardan. Müsavatçıları at yerinə işlədib, arabaya 
qoşurmuşlar, gecəli-gündüzlü soyuq meşələrdə işgəncələrə məruz qoyurmuşlar. 
Amma dözüb dayanırmışlar, etirazlarını çörəksiz, susuz qalmaqla bildirirmişlər 
müsavatçılar. 
Onun yaratdığı və indinin özündə belə əlaqəsini kəsmədiyi «müsavat»ın adı 
ilə yüzlərlə yurddaşını soyuq şimal sürgünündə dəhşətlərə məruz qoyurdular. 
«Müsavatçı»ların hünər və qeyrətindən eşitdiyi söhbətlər onu həm ağrıdır, həm da 
qədbini coşdururdu. Yox, yurddaşlarım unutmayıb o ötən günü. O ötən günün 
istiqlaliyyət şəfəqi hələ onların ürəyindədir. Bu şəfəqi ürəklərdə boğub məhv 
etmək olmaz. Bu azadlıq şəfəqidir. Bu xalqın hür düşüncəsi, hür amalıdır. 
Hürriyyət alovunu görəni qaranlıq zülmətdə boyun əyib yaşamağa məcbur etmək 
olarmı? Bu mümkündürmü? O insan daima, hər zaman üstünə çökmüş qaranlığı, 
ürəyinin odu ilə əridib hürriyyət günəşinə boylanacaq. Çünki ona yaşamaq gücü 
verən həmin o günəşdir. İndi müsavatçılar uzaq Sibir cəhənnəmində o günəşə 
boylanır. Günlərlə ac qalıb əzab çəkir, amma boyun əyib yaşamağa razı olmurlar. 
Onlara sürünə-sürünə yaşamaq yox, hürriyyət günəşinin istisi gərəkdir. Onların 
vətənini qızıla, gümüşə də boyasalar, müsavatçılar bu gözqamaşdırıcı yaşayışı 
qəbul etməyəcəklər. Onlara qızıl, gümüş yox, azad və əsarətdən uzaq olan Vətən 
gərəkdir. O vətəni görüb yaşayıb müsavatçılar. O Vətəni özləri qurmuşdu. Özləri 
xoşbəxtlik işığı ilə nurlandırmışdı. Azad vətəni gəlib işğal edənlər indi hansı əsasla 
onları «müstəqilliyə» inandıra bilər. Əlli iki gündür acdır müsavatçılar. Bakıda 
xalqa çatdırılıb bu məlumat. 
Dözün müsavatçılar, dözün. Bu şücaət və yurda sədaqətinizi xalq 
unutmayacaq. Xalqın indi qaranlıq qəfəsə salınmış ürəyində yaşayırsınız. Gün 
gələcək ki, o qəfəsin qapılarını açıb dustaq ürəkləri azadlığa buraxacaqlar. 
Məhbəsdən azadlığa buraxılan o işıqlı ürəklər ilkin olaraq qanadlanıb sizin 
yanınıza uçacaqlar. Şimalın buzları arasında donub daşlaşmış məzarlarınızı 
qucaqlayıb öpəcək, acı göz yaşları tökəcəklər. İnanın bu həqiqətə müsavatçılar, 
154 
 
inanın. İnanın ki, elə də olacaq. Bu azad bayrağımızı bir dəfə xalqın başı üzərində 
dalğalandırdıq. Onun nəyə qadir olduğunu bütün dünyaya sübut etdik. O bayrağı 
yenə xalqın başı üzərinə qaldıracağıq. «Müsavatçı» adından bolşeviklər qorxur, tir-
tir əsirlər. Niyə? Nədən ötrü? Çünki müsavatçı azad və milli hökumətimizi qurmaq 
istəyir. Çünki müsavatçı rusun və erməninin hökmü ilə idarə olunan  bir  quruluşa  
boyun əymir. Döz, döz  bu  işgəncələrə, müsavatçı! Gün gələcək ki, o əzablardan 
inildəyən ruhun şad olacaq. Sənin halına, işgəncələrinə ağrıyırıq. Əslində hamımız 
eyni gündəyik. Yurdu, vətəni işğal olunan, elindən, obasından uzaq düşən adamın 
halı necə olar? Hamımız, hamımız ağrı içindəyik. Vətənimiz yanır, alovlanır qəzəb 
və kindən. Vətənimizdə indi dünyaya yenicə göz açan körpə də intiqam deyir. 
Çünki dünyaya gələn körpəyə ana südü verərlər, bolşevik süngüsü yox. Dağılır 
evlərimiz, xaraba qalır şəhərlərimiz, kəndlərimiz. Amma xalq susmur, sinəsini 
atılan güllələrə hədəf tutub istiqlaliyyəti yolunda vuruşur. Bolşeviklər bacarmır 
onlarla. Çünki hər zaman özlərinə qarşı kin, nifrət hiss edirlər. Belə vəziyyətdə 
onlar çox davam gətirə bilməzlər. Döz o ağrılara müsavatçı, döz. Ağrılarına son 
qoyulan gün mütləq gələcək! 
Məmməd Əmin Rəsulzadə dünyanın müxtəlif ölkələrində yaşayan 
azərbaycanlılarla, onların yaratdığı təşkilatlarla sıx əlaqə saxlayırdı. Bu 
təşkilatların da başlıca vəzifəsi Azərbaycana yenidən azadlıq haqqı vermək idi. 
Azərbaycan Demokratik Respublikasının səlahiyyətli nümayəndəsi olan Əli 
Mərdan bəy Topçubaşov hələ 1920-ci ilin sentyabrında Millətlər Cəmiyyətinə 
Azərbaycanın işğal olunması məlumatını çatdırsa da bir faydası olmamışdı. 
Sonradan Məmməd Əmin Rəsulzadə ilə birlikdə mühacirətə çıxan, amma ayrı-ayrı 
ölkələrdə yaşayan azərbaycanlılar dəfələrlə Millətlər Cəmiyyətinə müraciət edib 
kömək istəmişlər. Budur, Məmməd Əmin Rəsulzadənin Baş redaktoru olduğu 
«Odlu yurd» jurnalı azərbaycanlıların Millətlər Cəmiyyətinə müraciətini dərc edib: 
«Azərbaycanın Millətlər Cəmiyyətinə müraciəti. 
Parisdə məhkum Azərbaycan Cümhuriyyəti heyəti tərəfindən millətlər 
cəmiyyəsi rəisliyinə sentyabrın 8-də aşağıdakı bəyanatla müraciət edilmişdir. 
Millətlər Cəmiyyəti məclisi rəisinə:  
..Azərbaycan milləti böyük məclisin məsaisini məmnuniyyətlə salamlar və 
millətlər cəmiyyətinin xidmətinin təhəqqüqü ilə bütün bəşəriyyətə səadət gəlməsi 
ümidini izhar edər. 
Fəqət, eyni zamanda Cenevrədə birləşmiş olan millətlər təmsilçilərinə 
müraciət edərək Azərbaycan xalqının məruz qaldığı ələm və nəqabilə nəzəri 
diqqətinizi cəlb etmək istəyirik. 
Parlamentin səlahiyyətdar rəyi ilə və arayi-ümumiyyə əsası üzərinə 1918-ci 
il 28 mayda elan olunan Azərbaycan Demokratik Cümhuriyyəti iki il müddətində 
hakim və müstəqil bir hökumət halında yaşamış və 1919-cu ildə müttəfiqlər 
məclisi alisincə, digər millətlər tərəfindən tanınmışdır. Azərbaycan milləti daxili 
hərbin bütün Rusiyada hakim olduğu o dövrdə müstəqil və sərbəst hökumət 
155 
 
həyatını tənzimə müvəffəq olmuş və müstəqil bir dövlət halında yaşamaq 
istedadını isbata müvəffəq olmuşdur. 
Fəqət 1920-ci ilin aprelində rus bolşevikləri Azərbaycanı istila etdilər və 
qeyri-bərabər hərbdən sonra qızıl ordu məmləkəti əsgəri işğalı altına aldı. 
Azərbaycan bu qayda ilə sosialist sovet şuralar ittihadına cəbrən birləşdirilmiş 
oldu. Bu işğalı kütlə-kütlə edamlar təqib etdi və o vaxtdan bəri Azərbaycan rus 
bolşeviklərinin təsiri altındadır... O vaxtdan bəri Azərbaycanda üsyanlar davam 
edir; çünki Azərbaycan milləti hürriyyətini təkrar istibdada və əcnəbi müstəbidlərin 
boyunduruğundan qurtulmağa qətiyyən əzm etmişdir. Bu üsyanlar hər dəfə 
Moskva idarə məmurları tərəfindən əllərindəki qızıl ordu qüvvətləri sayəsində 
görülməmiş bir qəddarlıqla dəf edilmiş və bu surətlə bolşeviklər ilahi və bəşəri 
bütün haqlar xilafına olaraq Azərbaycan millətini əsarət altında saxlamaqdadırlar. 
Millətlərin həyatını sülhü ədalət əsasları üzərinə sırf yaşamaq və sərbəstcə 
inkişaf etmək üçün müğadilə aparan kiçik Azərbaycan millətinin çəkdiyi ələmə 
qarşı laqeyd qalacağınızı zənn etmirik. 
Millətlər Cəmiyyətinin nəzəri diqqətinin dünyanın bu guşəsinə 
yönələcəyinə və ali məclisin Azərbaycan millətinə və onun haqlı tələbatına mənəvi 
himayəsini göstərəcəyinə ümid edirik... 
Azərbaycan heyət rəisi vəkili: 
Mir Yaqub. 
Ümumi katib: 
Abbas Atam Əlibəyli 
 
DUSTAQ VƏTƏN 
 
Vətən bolşeviklərin zülmü altında inildəyib əzab çəkirdi. Vətənin qara 
rəngli torpağı övladlarının axıdılan qanından boyanıb qırmızıya dönmüşdü. 
Vətəndə onun adını çəkmək, «müsavatçı» sözünü işlətmək bolşevik gülləsini 
dinməzcə köksə qəbul etmək demək idi. Vətəndə bolşeviklər onu və ilhamçısı 
«müsavat»ı qorxunc əjdaha kimi təbliğ edirdilər. Xalq həqiqəti bilirdi, amma qanlı 
terror, edamlar çoxlarını susmağa  məcbur  etmişdi. 
1926-cı ildə dustaq vətəndə qoca atası axund Hacı Əli Əkbər rəhmətə 
gedəndə şəhərə çoxlu adam toplaşmışdı. Camaatın iğtişaş qoparacağından qorxub 
adamları dağıtmışdılar. Bakı camaatı arasında böyük hörmət sahibi olan atasını 
Novxanı qəbiristanlığında dəfn etmişdilər. Acı xəbərə ağrımış, içərisi ağlamışdı. 
Kim bilir, son hadisələr baş verməsəydi, oğlu elindən, obasından didərgin 
düşməsəydi, yazıq axund hələ neçə il ömür sürərdi? Düz altı il idi ki, oğlunun 
adına min bir böhtan, təhqir deyilən həyatda axund uzun ömür sürə bilərdimi? 
Oğlu kimə neyləmişdi? Kimə pisliyi keçmişdi? Günahı nə idi? O ki, xalqı azadlığa 
çıxarmışdı, adamlara ki, yaxşılıq etmişdi! Budurmu insanlığa edilən yaxşılığın 
savabı. Yox, axund hadisələri gözəl başa düşürdü. Xalqın, camaatın sevimli oğlunu 
156 
 
necə istədiyini bilirdi. Bəlkə də oğulsuz yaşadığı ömrünün son altı ilində yeganə 
təsəllisi bu idi. Amma yazıq axund ömrünün sonlarında əzab çəkdi. Çarpayıda 
uzanıb sakitcə gözlərini divara zillədi. Ürəyindən çox keçdi ki, kaş indi bu zülmət 
qapısı açıla və sevimli oğlu içəri girib yanında əyləşə, sonra da əlini atasının 
gözünə qoya və axund həyatdan rahat köçə. Amma bunların heç birisi olmurdu və 
hər dəfə qapı açılanda axund intizarla qapıya boylanır, orda sevimli nəvələrini—
Rəsulu, Azəri, Xalidəni görürdü. Axund oğul həsrəti ilə həyata göz yumdu. Axund 
dünyadan narazı və nigaran getdi. Axund bolşeviklərə nifrət edib getdi dünyadan. 
Bolşeviklər onun xalqını qırmış, azadlığını əlindən almış, sevimli oğlunu 
yurdundan didərgin salmışdılar. 
...Bolşeviklər «müstəqil şura Azərbaycanı» pərdəsinə bürünüb qətlləri, 
edamları günü-gündən artırırdılar. Azərbaycan qan içində boğulurdu. 
Bolşeviklər qəzetlərdə «müsavatçı»lara böhtanlar yaxırdılar: 
«Müsavat» partiyasının fəaliyyəti nəticəsində Azərbaycanda proletar 
inqilabı Rusiyaya nisbətlə 2,5 il gecikmişdir». 
Azərbaycanlı bolşeviklər Azərbaycan hökumətinin keçmiş başçısını, varlığı 
ilə onları həmişə qorxuda saxlayan Məmməd Əmin Rəsulzadəni də 
«unutmurdular»: 
«Bu suallar çox lazımlıdır, çünki hazırda müsavatçılar başda liderləri 
Məmməd Əmin Rəsulzadə olmaqla İstanbulun bütün küçələrində qışqırırlar ki, 
guya Azərbaycanın həqiqi müstəqilliyinin müdafiəçisi olublar və hələ çar 
dövründən bu ideyanı irəli sürüblər». 
 
28 MAY – ĠSTĠQLAL GÜNÜDÜR. 
 
Bu gün bayram günüdür. Azərbaycanın istiqlaliyyət elan etməyinin on bir 
illiyi tamam olur. Düz on bir il əvvəl o, indi həyatdan köçmüş çoxlu dostları ilə 
fikir birliyinə gəlib Azərbaycanın müstəqilliyini elan etdi. O zaman 1918-ci il 
mayın 28-i idi. İndi isə 1929-cu il mayın 28-dir. Rəqəmləri tutuşdurub qəribə 
hisslər keçirdi. Elə bir hər şey dünən olmuşdu. Bu on bir ilin zaman məsafəsini 
düşündü. Bu on bir ildə ölən, itən, işgəncələr çəkən bir idimi, iki idimi? Düşündü 
ki, bəlkə də 28 may olmasa idi, heç bu qədər qan tökülməzdi. 28 mayın elan 
edilməyi ilə xalq azad yaşaya biləcəyinə inandı. Milli ordusunu yaratdı, sərvətinin 
sahibi oldu. Bu inamı görəndən sonra xalq torpağının özgələr tərəfindən işğalı ilə 
razılaşmadı. Amma, yox, 28 may günahkar deyil. O sadəcə olaraq Azəri türkünə 
azad yaşamaq haqqını başa salmışdı. Nahaqdan, çox nahaqdan o istiqlal gününə 
indi şər atırlar. 
İstanbulun daş küçələri ilə gedirdi. Gedirdi ki, yurddaşları ilə birlikdə 
Azərbaycanın milli bayramı olan 28 mayı bayram etsin. Azad hökuməti 
quranlardan kim qalmışdı ki? Nəsib bəy faciəli surətdə öldürülmüş, Fətəli xan, 
Həsən bəy Tiflisdə xain ermənilərin gülləsi ilə qətlə yetirilmişdi. Amma onların və 
157 
 
minlərlə bu yolda şəhid olmuş Azərilərin ruhunu şad etmək lazım idi. 28 mayın 
odunu külə döndərmək olmaz. Qoy bu od İstanbulda alovlanıb bütün cahana işıq 
saçsın. Elə bir işıq ki, onun şəfəqini Azərbaycanı qan dənizində boğan bolşeviklər 
də görsün. Bilsinlər ki, o istiqlal gününü qanlı terrorla boğa bilməzlər. O gün  
ürəklərdə,  Azərilərin  içəri dünyasında  yaşayır. 
Bu da şəfəq küçəsi 60. «Odlu yurd»un yerləşdiyi bina. Məhz burada 
mühacirətdə yaşayan azərbaycanlılar «28 may» bayramını qeyd edəcəkdilər. 
Azərbaycanlılardan başqa türküstanlı, qafqasiyalı və ukraynalı qonaqlar da 
bayrama dəvət olunmuşdular. 
Əvvəlcə Azərbaycan istiqlal marşını oxudular. Gözlərdə yaş, ürəklərdə 
qürbət elin həsrəti bu azadlıq nəğməsinə büründülər. Sonra ona -  Azərbaycan milli 
şurasının rəisi Məmməd Əmin Rəsulzadəyə söz verdilər. 
Əvvəlcə bütün toplaşanları milli bayram münasibətilə təbrik etdi. Sonra 
dəvət olunmuş qonaqlara təşəkkürünü bildirdi. Sonra 28 mayın yalnız mühacirətdə 
olan Azərilərin deyilən, eyni  zamanda qızıl rus rejiminə qarşı hazırda mübarizə 
aparan yurddaşların da qəlbində əziz bir gün kimi yaşadığını dedi. 
Çıxışında beynəlxalq siyasi vəziyyəti təhlil edib Rusiya daxilindəki iqtisadi 
və siyasi böhranlardan danışdı. Şərq ölkələrinin böyük rəhbəri olan qardaş Türkiyə 
cümhuriyyətini salamlayıb dedi: 
«Qəhrəman Türkiyənin nail olduğu istiqlal şərəfi eyni yoldan gedən bizlərə 
da müqəddərdir, 28 may bu vəd olunmuş günü bizə bütün parlaqlığı ilə xatırladan 
böyük bir gündür! Bu günün mislində hür və məsud vətəndə yaşadığımız parlaq 
istiqlal anlarını nəzərimizdə canladaraq ondan aldığımız ilham ilə hər türlü 
fədakarlığa hazır olaraq istiqlala böyük bir əzm və ümidlə yürüyəlim... Yaşasın 
istiqlal!» (Alqışlar). 
Nitqinin sonunda neçə illər idi ki, həmişə sadiq qaldığı bir ənənəni də 
unutmadı. Xahiş etdi ki, hamı ayağa qalxıb istiqlal şəhidlərinin xatirəsini bir 
dəqiqəlik sükutla yad etsin. Hamı ayağa qalxıb azadlıq münəvvərlərinin xatirəsinə 
böyük ehtiramlarını bildirdilər. 
Bayramın açılışından sonra gənclər tərəfindən hazırlanan üç rəngli milli 
Azərbaycan bayrağının Məmməd Əmin Rəsulzadəyə təqdim mərasimi oldu. Bu 
mərasim olduqca həyəcanlı keçdi. Dilşad xanım köksü üzərində sərili tutduğu 
üçrəngli bayrağı Rəyasət kürsüsünə tərəf aparırdı. Sürəyya xanım da onun 
arxasınca gedirdi. Bayrağın Məmməd Əmin Rəsulzadəyə verilməsi anında Sürəyya 
xanım çox həyəcanlı, hamının gözünü yaşardan sözlər söylədi: 
— Möhtərəm Emin bəy! 
Bu gün Azərbaycan tarixinin qaranlıq könüllərə istiqlal nurunu səpən, təmiz 
vicdanlara qurtulmaq inamını təlqin edən ən xoş səhifələrindən biridir. 
Azəri gənci bu müqəddəs günün yüksəldiyini bütün qəlbi ilə yaşayır. Xain 
düşmən tam sinəmizdən vurdusa da, istiqlal üçün çırpan ürəklərimizi 
susdurammadı və susdura bilməz. Bu gün bütün gənclik bir müztərib qəlb kimi 
158 
 
çırpınaraq intiqam gözləyir. Onun yeganə qayəsi vətənimizi o qızıl pəncədən 
qurtarmaq, onu yenidən müstəqil yaşatmaqdır... 
O zaman biz də bütün cahana qışqıracağıq ki: 
— Azərbaycan yalnız və yalnız Azərilərindir! 
Yaşasın müstəqil Azərbaycanımız!» 
Bu həyəcanlı sözlərə dözə bilmirdi. Yox, göz yaşı tökmürdü. Eləcə 
ağlayırdı. İçəridə, qəlbinin dərinliyində, xəlvəti bir yerində ağlayırdı. İstəmirdi göz 
yaşını görsünlər. Bu adamları yaşadan onun inamı, möhkəmliyi idi. Göz yaşı 
ümidsizliyə salardı onları. İçərisi ağlaya-ağlaya, gözlərində qəribə həyəcan dolaşa-
dolaşa Dilşad xanımdan üç rəngli ipək bayrağı aldı, şiddətli alqış sədaları altında 
dedi: 
«İstiqlalımızla bərabər olaraq yaşadığımız məsud gündə «bir dəfə yüksələn 
istiqlal bayrağı bir daha enməz» demişdim. İstiqlalımızın uğradığı müvəqqəti 
infisalı əbədi inkişaf şəklində görən düşmən bu şüarı istihfafla qarşılayır. Sürəyya 
xanımın istiqlalçı Azərbaycan gəncliyi adından bu ruhları tutuşduran müqəddəs 
həyəcanla gətirdiyi bu bayraq onlara verilmiş ən müşküt bir cavabdır. Əvət 
vətəndaşlar, əvət ey vətənin idealist gəncliyi, bayrağımız enməmiş, o inamlı Azəri 
gəncliyinin əlindədir. Çox çəkməz o əl onu təkrar Azərbaycan üfüqlərində ehtizaz 
etdirər. Yaşa şanlı  bayrağınla, ey Azərbaycan gəncliyi!» 
Sonra söz qonaqlara verildi. Onlar da alovlu sözlər deyib Azəriləri istiqlal 
bayramı münasibəti ilə təbrik etdilər. 
İndi də söz qətiyyətli «müsavat»çı Mirzə Balaya verilir. Mirzə Bala 
Məmməd Əmin Rəsulzadənin və «Odlu yurdu»un ünvanına göndərilən 
teleqramları oxuyur. Parisdən, Varşavadan,  Trabzondan,  Rəştdən,   Berlindən, 
Tehrandan azərbaycanlı mühacirlər çoxlu təbrik teleqramları göndəriblər. 
 
TƏBRĠK TELEQRAMLARI 
 
Paris — İstiqlal gününüzü təbrik edir və ürəkdən salamlayıram. 
Mir Yaqub Əkbər Ağa 
VarĢava — Tarixi günümüzü təbrik edir və istiqlal mücahidlərinə candan 
salamlar yollayıram. 
Mustafa 
Ankara — 28 may bayramı münasibəti ilə Sibiriyalarda çürüyən və 
Azərbaycan dağlarında qan axıdan qəhrəman mücahidlərimizə atəşin təbrik və 
müvəffəqiyyətlər. 
Bayqara. 
Berlin — Almaniyada yaşayan azərbaycanlılar  28 may  gününü bütün 
vətəndaşlara arzulayır. 
Almaniyada Azərbaycan İstiqlal 
Komitəsi. 
159 
 
Təntənəli bayramın sonunda Məmməd Əmin Rəsulzadə toplaşanlara 
təşəkkürünü bildirəndən sonra onları mayın 30-da keçiriləcək milli Azərbaycan 
gecəsinə dəvət edir. 
İstanbul. 1929-cu il, 30 may. Milli Azərbaycan gecəsi. 
«Birləşmiş fransız» salonunda «Odlu yurd» məcmuəsinin təşəbbüsü 
Məmməd Əmin Rəsulzadənin müdirliyi ilə təntənəli bir surətdə «Milli Azərbaycan 
gecəsi» keçirilirdi. 
Yurdundan, vətənindən ayrı düşmüş Azərilər gecəyə gəlirdilər. Gələn tək 
onlar deyildi. Türkiyə türklərindən, İstanbulda yaşayan ukraynalı və 
dağıstanlılardan, türküstanlı və kazanlılardan ibarət mühacirlər də buraya dəvət 
olunmuşdular. 
Gələn qonaqları Azəri gəncləri qarşılayır, qapı ağzında duran Azəri 
qızlarından ibarət olan bir heyət gələnlərin köksünə göy, qırmızı və yaşıl rəngli 
milli Azərbaycan bayrağını göstərən bir nişan taxır, Azərbaycanın gerbini və 
gecənin proqramını təqdim edirlər.  
Gecədə 600-ə yaxın qonaq iştirak edir. Çoxları yer olmadığından ayaq üstə 
dayanıb. 
Saat doqquz tamamda pərdə açılır və Türkiyə ilə Azərbaycan Demokratik 
Respublikasının qoşa bayraqları görünəndə hamı əl çalıb alqışlamağa  başlayır. 
Şiddətlə alqışlanan türk «istiqlal  marş»ından sonra  otuz   nəfərdən ibarət qızlı-
kişili «Azərbaycan istiqlal marşı»nı oxudular. Salondakılar səmimiyyət və 
həyəcanla qarşıladılar bu marşı. 
Marşlardan sonra səhnəyə göy, qırmızı və yaşıl rəngli paltar geymiş 
qızlar—Süheyla, Gültəkin və Məlahət çıxdılar, gələn qonaqlara xoş gəldin etdilər. 
Sürəyya xanım Azərbaycan istiqlalı və mücadiləsini təsvir edən alleqorik 
bir məsəl söylədi və hamı tərəfindən bəyənildi. Xalid bəy Gültəkinin «Anama» 
şerini ifa etdi.  
Bu qərib mühacirlərin fəryadı, nalə səsi gedib çatırdımı anaya? Ananı 
dustaq vətəndə terrorçu bolşeviklər rahat buraxırdılarmı! Qoyurdularmı ki, yazıq 
ana heç olmasa balasının dərdini dinləsin! Ana dustaq vətəndə inildəyib 
şikayətlənirdi, bala isə qürbət ellərdə. Bolşeviklərin, qanlı şura hökumətinin 
insanlara verdiyi pay bu idi. Bu qanlı rejim özünün sərt, insaniyyətdən uzaq 
siyasətinə hələ sadiq idi. Nə idi bu siyasət? Ananı baladan ayırmaq, qardaşı bacının 
gözü qarşısında güllələmək, ixtiyar qocanı cavan yanında söyüb təhqir etmək, 
gecələr dinc əhalinin evinə girib oğurluq etmək, varını, dövlətini tutub almaq. Bu 
idi bolşeviklərin Azərbaycana gətirdikləri yaşayış tərzi. 
...Salondakılar bu qəmli şerin sədası altında hıçqırır, ötənləri xatırlayır, ana 
nəfəsindən uzaqlığın acısına göynəyirdilər. 
Şerdən sonra Gültəkin, Süheyla və Məlahət xanımlar «bayrağa dua» rəqsini 
ifa etdilər. Rəxşəndə xanım «Bayrağım və istiqlalım» şerini ifa etdi. Dilşad 
xanımla Fəxriyyə xanım bayraqla rəqs edərək Əli ustanın «Vətən həsrəti» adlı 
160 
 
şerini söylədilər və bu hamının xoşuna gəldiyindən bir də təkrar etdilər. Sonra 
Məmməd Fərzəli bəy segah oxudu. Balaca Əli ilə balaca Gültəkin «Mustafa Kamal 
rəqsi»ni   oynadılar.   Rəqs  zamanı, Dilşad xanımın   «Buzlu cəhənnəm»dən bir 
parça oxuması da çox həyəcanlı qarşılandı. Bu həm də şimalın soyuqlarında 
işgəncələrlə həyata göz yuman «müsavatçılar»ın əziz ruhuna bir hörmət əlaməti 
idi.  
Dilşad xanımdan sonra Həmzə bəy tütəkdə son dərəcə gözəl bir Azəri 
Havası çaldı. Dilşad xanım pianoda «Azərbaycan» rəqsini çaldı və Həsən bəy 
oynadı. Sonra Həsən bəy və Rəhim bəy «Şamilin duası» rəqsini ifa etdilər. 
Təntənəli gecə saat üçə kimi davam etdi. Gecə bitəndən sonra hamı bir-bir 
Məmməd Əmin Rəsulzadəyə yanaşır, Azərbaycanı yaşadan bir bayram keçirdiyinə 
görə minnətdarlıqlarını bildirirdilər. 
Gecədən qəribə hisslərlə ayrıldı. İçərisində bu günə kimi çətinliklə qoruyub 
saxladığı vətən həsrəti indi göynəyir, getdikcə onu haldan salırdı. Vətən yadlar 
əlində idi. Qoymadılar, qoymadılar xalqı yaşadaq, bir ağ günə çıxaraq. Axı hər şeyi 
xalq üçün edirdik. Heç cürə anlamadılar, başa düşmədilər bizi. Gəlib yurdumuzu 
viran qoydular. Evlərimizdən çıxan tüstünü kəsdilər, ocağımızı söndürdülər. Nədir 
bu adamların günahı? Salona diqqət edirdim. Azərbaycan sözü eşidilən kimi 
hamısı acı göz yaşı tökürdü. Belə adamlar niyə vətənlərindən qovulmalı, didərgin 
düşməlidir? Amma bu adamları yaşatmaq lazımdır. Onların sabaha inam hissini 
öldürmək olmaz. Hərdən belə təntənəli axşamlar keçirib onlardakı həyat eşqini 
söndürməməliyik. Bu xalq yaşamalı, iztirablara dözüb dayanmalı, vətən qapılarının 
tezliklə açılacağına inanmalıdır. Bilməlidir ki, Vətənimiz Azərbaycanın başı 
üzərindən əsarət və müstəmləkəçilik buludu tezliklə çəkilib gedəcək, xalqımız yenə 
istiqlaliyyət bayrağını ucalara qaldıracaq! 
...Ən çətin anlarda belə inamını itirmirdi. Heyrət ediləcək dərəcədə inamı, 
çətinliyə dözmək bacarığı vardı. İçərisində nə qədər ağrılar gəzib dolaşsa da, 
adamlarla danışanda hər şeyi unudur, böyük inam və qüvvət mənbəyinə çevrilirdi. 
Adamlar onun yanına Azərbaycandan bir xəbər öyrənməklə yanaşı güc, qüvvət də 
almağa gəlirdilər. Bir kəlmə sözü ilə tanışlarının, yurddaşlarının sınan ümidini 
birləşdirir, uzun ömür verib yaşadırdı. Mehriban, həlim xasiyyəti vardı. Onunla 
söhbətdən adamlar məmnun qalırdılar. Heç zaman kənar söhbətlər etməz, kiminsə 
haqqında danışmazdı. Belə şeyləri sevmir, nifrət edirdi. Onun yalnız bir söhbəti 
vardı: Azərbaycan. Həmişə bu söhbəti  etməyi  xoşlayardı.  Həyatdan,  adamlardan  
heç  nə  istəmirdi. Onun istədiyi Azərbaycan idi. O öz Azərbaycanını istəyirdi. Və 
o işıqlı günə —sevimli vətənini yadlar əlindən alacağına inanırdı. Elə onu yaşadan, 
ürəyinə təpər olan bu inam idi. Zaman keçdikcə gözlərinə dərin kədər pərdəsi 
çökürdü. Bu onun içəri ağrısı idi, Vətəninin həsrəti idi. Sevimli uşaqlarından ötrü 
ürəyinin başı göynəyirdi. Sevimli oğlanları Rəsulu, Azəri, istəkli qızları Lətifəni, 
Xalidəni necə də görmək istəyirdi! Amma bu istəyini, həsrətini kimsənin yanında 
danışmazdı. O istəmirdi ki, yurddaşları onu ağlayan, acıyan, ah-uf edən görsünlər. 
161 
 
Bu onlara da təsir edər, düşkünlük yaradardı. Bu qürbət eldə yaşayanlar ümidlərini 
ona bağlamışdılar. O isə dözüb dayanırdı. Heç zaman ağır şəraitin quluna 
çevrilmirdi. Mütləq bir çıxış yolu axtarıb tapırdı. 
Vətənindən isə ölüm nəfəsli xəbərlər göndərilirdi ona. Adamları güllələyir,  
günahsızcasına  qətlə yetirirdilər. 
...Onun özünü isə çətin bir sınaq gözləyirdi. Xain əllər indi ona sarı 
uzanırdı. Çoxdan idi ki, dünyaya car çəkdiyi istiqlal səsini boğmağa çalışırdılar. 
İndi deyəsən o məqam gəlib çatmışdı, istəklərinə yetişirdilər. 
 
ATATÜRK NARAZIDIR 
 
Yox, o heç zaman türk xalqının böyük oğlu Mustafa Kamal Atatürkdən 
narazılıq etməyəcəkdi. Heç zaman onun haqqında xeyirxahlıq və səmimiyyətdən 
başqa bir söz deməyəcəkdi. Ölkədən çıxıb getməyini tələb etdiyinə görə də 
Atatürkə olan hörmət və səmimiyyətini itirməyəcəkdi. Dövrün, şəraitin belə 
olduğunu biləcəkdi. O, xırda hisslərlə yaşayan adam deyildi, onu böyük işlər, ən 
başlıcası isə Azərbaycanın taleyi maraqlandırırdı. 
Türkiyədə vətənini müdafiə etməsi, məcmuələr çıxarıb bütün dünyaya səs 
salması köhnə mübarizə dostunu, indi vətənini əsarətdə saxlayan Stalini, 
bolşeviklər hökumətini narahat edirdi. Getdikcə cəsarətli oğullarını qırıb, xalqı öz 
rejimlərinə tabe etdirdikləri Azərbaycanda Məmməd Əmin Rəsulzadənin səsi yenə 
eşidilirdi. Bu səs onları qıcıqlandırır, yerindən edirdi. Bu səsdən qorxur, həyəcan 
keçirirdilər. Bu səsin ən yumşaq eşidilməsi xalqı üsyana, azadlıq mübarizəsinə 
çağırış idi. Bu səsi boğmaq, kəsmək lazım idi. Bu səs boğulsa, Azərbaycandan ötrü 
narahatlıq keçirməyə dəyməzdi. 
Budur, belə imkan yaranıb. 1931-ci ildə Türkiyə ilə Sovetlər  Birliyi  
arasında  imzalanan dostluq müqaviləsinin gizli bir bəndi də bundan ibarət idi: 
Türkiyədəki mühacirlər ölkədən çıxarılsın, sovet hökuməti əleyhinə təbliğat işi 
aparmasınlar. 
Atatürkün xəbərini çatdırmışdılar ona. Başqa yol yox idi. Türkiyədən 
çıxmalı idi. Türkiyəni belə bir addım atmağa məcbur edən səbəbləri başa düşürdü. 
Dövrün, şəraitin mürəkkəbliyi Türkiyəni Sovetlər Birliyi ilə yaxınlığa məcbur 
edirdi. Bu yaxınlıq heç də Atatürkün Rusiyaya, yaxud kommunist rejiminə 
məhəbbətindən irəli gəlmirdi. Yox, Atatürk kommunist rejiminə nifrət edirdi. O 
həmişə türk və milliyyətçi olmağın tərəfində dayanırdı. O, türk şərəfi və 
heysiyyətini hər şeydən yüksək tuturdu. Bir dəfə Ankaradakı rus elçiliyindəki 
görüşdə Rusiyanın baş elçisi Qaraxan Türkiyə əleyhinə bəzi sözlər danışmışdı. 
Atatürk sovet diktatoru Stalini hədəfə alaraq Qaraxana ağır ittihamlar demişdi. 
Bəli, Atatürk milliyyətçi idi və kommunizmə nifrət edirdi. O deyirdi: 
«Burası unudulmamalıdır ki, türk aləminin ən böyük düşməni 
kommunistlikdir. Hər görüldüyü yerdə əzilməli!» 
162 
 
Atatürk onun və yurddaşlarının Türkiyədən çıxıb getməyini tələb edirdi. Və 
getməkdən başqa bir çıxış yolu yox idi. 
...Amma o incimirdi Atatürkdən. Atatürk haqqında həmişə məhəbbətlə 
danışırdı. Sonradan yazacağı bir məqalədə isə Atatürk haqqında bu sözləri 
deyəcək, onu «qurtulan şərqin simvolu» adlandıracaqdı: 
«XX əsrin şərqi, XIX əsr qərb tarixinin qeyd etdiyi Amerika ihtilalı ilə 
fransız inqilabını bir həmlədə yapmaq zərurətindədir. Mustafa Kamalın böyüklüyü, 
işdə tarixin bu zərurətini qavrayışındadır. Bu şömüllü dahisi ilə türk 
milliyyətçiliyinin şanlı başbuğu, eyni zamanda qurtulan şərqin simvoludur!». 
Türkiyədən ayrılırdılar. Türkün ikinci bir qapısı üzlərinə bağlanırdı. 
Birincisini bolşeviklər zorla, süngü gücü ilə bağlamışdılar. İkincisini isə bicliklə, 
siyasətlə, başqasının əli ilə qapayırdılar. 
Türkiyənin həmişə doğmalıq gördükləri torpağından ayrıldılar. Başı 
müsibətlər çəkmiş müsavatçılarla birlikdə o və əmisi oğlu Məmməd Əli tozlu-
torpaqlı yolla üz tutub qərib ölkələrə gedirdilər. Hamısı düşkün, fikirli, xəyallı. 
Hamısı taleyin bu acı hökmünə içəridə ağrıyırdılar. Vətəndən qovulmuş 
müsavatçılar sonu, bucağı görünməyən qara bir yolla baş alıb gedirdilər. 
İstiqlal yolçuları! Yurdundan, obasından qovulmuş zavallılar, bu nə haldır 
düşmüsünüz? Nakam Azərilər, hara belə gedirsiniz? Sizi hər yerdən qovurlar, 
yaşamaq haqqınızı əlinizdən alırlar! Hara, hara gedirsiniz? Vətəninizi al qan içində, 
oğullarınızı başı kəsilən vəziyyətdə qoyub hara gedirsiniz? Siz ki, haqqınız, 
azadlığınız yolunda çalışırsınız. Demək, haqqını tələb etmək azəri türkünə qadağan 
olunub. Qəribə məntiqdir! 
Türkiyədən çıxanda xoşagəlməz hadisə baş verdi. Onların hamısına 
Trakiyadan çıxıb getməyə icazə verdikləri halda, əmisi oğlu Məmməd Əlini 
Suriyadan çıxarmaq istədilər. Nəhayət, onu da dostlarından ayırmadılar. 
Hər ikisi bir-birinə bağlanmışdı. Hər iki əmioğlunun bir yaşayış amalı vardı 
– Azərbaycanı azad etmək! Elə bu istək onları bir-birinə daha da qırılmaz tellərlə 
bağlayırdı.  
 
*** 
 
Berlində kəsilməyən səs: «İstiqlal». O öz mübarizəsini davam etdirirdi. 
Azəri türklərinin yanıq ürəklərinə yenə ümid toxumu səpirdi. Almaniyada yeni bir 
qəzeti çapa hazırlayırdı. Bu qəzet əsarət altına alınmış azərbaycanlıların ağrısını, 
tapdanan hüquqlarını geniş kütlələrə çatdırmalıydı. 
«İstiqlal» qəzeti, 1932-ci il, 10 yanvar. Bu gün Almaniyada yaşayan 
azərbaycanlılar doğma vətənlərinin qürbət eldə ucalan səsini eşidirlər. Bu səsi 
ucaldan adamı da tanıyırlar. Həmin adam düz on dörd il əvvəl onların başı üzərində 
üç rəngli istiqlaliyyət bayrağını dalğalandırıb «bir dəfə yüksələn bayraq bir daha 
enməz» demişdi. Bu çoxdan, lap çoxdan olmuşdu. O zaman vətənləri azad idi, 
163 
 
xoşbəxt də yaşayırdılar. Sonra tufanlar qopdu, xain düşmən onların yurdunu işğal 
edib özlərini çöllərə saldı. Yox, onlar məhv olmadı, min bir çətinliyə dözüb 
dayandılar. Ona görə dözüb dayandılar ki, xalqı yaşatsınlar, uzaq ellərdə 
qarşılarına çıxan hər kəsə işğal olunmuş vətənlərindən danışsınlar. Və həmişə belə 
də etdilər. 
Onun səsini isə həmişə eşidirdilər. Türkiyədə nəşr etdiyi jurnallara abunə 
yazılır, çap olunan kitablarını alıb acgözlüklə oxuyurdular. Çünki onun yazılarında 
əzab çəkən Vətənin—Azərbaycanın ürəyi çırpınırdı. Onunla əlaqələrini 
kəsməmişdilər. İstanbulda yaratdığı milli mərkəzdən daima xəbər tuturdular. 
İstanbuldakı Azərbaycan milli mərkəzi mühacir Azəri türklərinin qurtuluş ocağı 
idi. 
İndi budur, o qədər işi görən adam Türkiyədən çıxmağa məcbur olub. 
Hadisənin necə olduğunu, daşın kim tərəfindən atıldığını yaxşı bilirlər. Amma 
Azərilər Polşada, Almaniyada, Fransada yaşayır və onu sevirlər. Polşa hökuməti 
Türkiyədən çıxan Azəri mühacirlərinə sığınacaq verib. Almanlar isə böyük 
səmimiyyət və xeyirxahlıqla onların qəzet, məcmuə çıxarmalarına imkan yaradır. 
Həmin günü Almaniyadakı mühacir Azəri türkləri «İstiqlal» qəzetinin ilk 
nömrəsini böyük həyəcanla oxuyurdular. Elə qəzetin ilk səhifəsində onun—azad 
hökumətlərinin keçmiş başçısı Məmməd Əmin Rəsulzadənin səsini eşidirdilər. 
Məmməd Əmin Rəsulzadə «Kəsilməyən səs» məqaləsində yazırdı: 
«Mütaliənizə təqdim olunan bu qəzet müqəddəs bir mübarizənin 
müdafiəçisi üçün yüksələn bir səsi mədəniyyət dünyasına çatdırmaq üçün nəşr 
olunur. 
Milli Azərbaycan istiqlal mübarizəsinin səsi! — budur bizi həyəcanlandıran 
səs! 
Bu gün Berlindən eşitdiyimiz bu səs on ilə yaxın idi ki, İstanbuldan gəlirdi 
və nə qədər təbii idi.  Gənc bir türk vətəninin, istilaya uğramış bir türk millətinin 
qəsb edilmiş haqqını və haqlı istiqlalını müdafiə etmək üçün türkcə çap olunan 
mətbuat orqanına qardaş Türkiyədən daha münasib sığınacaq yeri təsəvvür etmək 
olarmı?! 
Yabançı rus istilasının qırmızı terroru altında boğucu bir qəmginliklə 
oxunacaq bu məqalənin azərbaycanlı münəvvərlərdə yaradacağı təsir bu sətirləri 
yazarkən bizi xüsusən düşündürür. Heyrət dolu gözləri görürük—soruşur: — 
Görən nə olub?! 
—Türkiyə cümhuriyyət hökumətinin qərarilə İstanbulda nəşr edilən «Odlu 
yurd», «Azəri türk», «Yeni Türküstan» jurnalları və «Bildiriş» qəzeti bağlanmışdır. 
...Bizi heyrət içində qoyan bu həqiqətə indi düşmən sevinir. Bolşeviklər, 
ruslar məmnundurlar. Niyə də məmnun olmasınlar? Boğduqları gənc türk 
milliyyətçiliyi, cümhuriyyətçiliyi və xalqçılığının etiraz edən səsi artıq eşidilməz  
olmuşdur. O səs ki, sovet rejiminin, onun yürütdüyü məlun siyasətin iç üzünü faş 
edir və bolşevik saxtakarlarının üzünə çırpırdı. Bəli, onlar məmnun ola bilərlər: 
164 
 
milli, müasir xalqçı türk cümhuriyyətində milli, müasir, xalqçı Azərbaycan 
istiqlalçılıq məfkurəsinin səsi boğulmuşdur! 
Budur, yaşadığımız dövrün acı həqiqəti, tarixin  istehzası. 
Heyf bu dövrə! 
Lakin bütün bunlara baxmayaraq onlar yollarından dönmür, 
mübarizələrindən əl çəkmirlər. Mübarizələri haqdır, buna inanırlar və bu inama 
güvənirlər. 
...Azərbaycan istiqlal mübarizəsi olduğu kimi davam edir. Çeka zirzəmiləri 
mücahidlərlə dolur, məhbus dəstələri Solovki istiqamətdə hərəkət edir.  
Kəndlilərdən təşkil olunmuş partizan dəstələri mübarizəni davam etdirir, yeni nəsil 
isə istila rejiminin güclənməsinə baxmayaraq, milli idealın arxasıycan gedir.  
Bununla bərabər Azərbaycanın mübarizəsini  bir an da dayanmadan bütün 
dünyaya çatdırmaq ehtiyacındayıq, Türkiyənin öz taktikasını dəyişəcəyini gözləyən 
müddətdə Azərbaycan hərəkatı təbii ki, səsi kəsilmiş qala bilməz! 
Bu gündən  etibarən burda nəşrinə başladığımız  qəzet məhz bu kəsilməyən 
səsin ifadəsidir! Məqsədi budur: «Kəsilməyən səs!» 
Məmməd Əmin Rəsulzadə qəzetin proqram məqaləsindəki fikrini axıra kimi 
də davam etdirirdi. 1934-cü ilə kimi Berlində çap olunub yayılan bu qəzetdə yalnız 
Azəri türkləri deyil, eləcə də bütün dünya ictimaiyyəti Azərbaycanın iztirablarını 
eşitdilər. Məmməd Əmin Rəsulzadə sovetlər birliyinin Azərbaycana tətbiq etdiyi 
siyasətin, qayda və qanunların iç üzünü açıb göstərir, sərt tənqid atəşinə tuturdu. 
Onun «İstiqlal»dakı yazıları Azərbaycanı işğalda saxlayan sovet rejiminə qarşı 
daima alışmağa hazır olan bir od idi. Ona görə də Sovet çekistləri, bu qanlı rejimin 
qoruyucuları hər vasitə ilə Azərbaycanı Berlindəki istiqlal odundan qoruyurdular. 
Odu üfürüb alovlandırmaq bacarığında olan vətənpərvər Azəri türklərini isə 
həbsxanalarda işgəncələrə məruz qoyur, Solovki buzlaqlarında ölümə məhkum 
edirdilər. Bolşeviklər Məmməd Əmin Rəsulzadənin Türkiyədən çıxarılmağına çox 
sevinmişdilər. Axı onları narahat edən, vəzifə stollarını silkələyən səs boğulmuşdu! 
O səs daha İstanbuldan eşidilməyəcəkdi! 
Amma şadlıqları uzun sürmədi və yedikləri haram tikə boğazlarında qaldı. 
Yenidən, yenidən o səs eşidilməyə başlamışdı. Özü də bu dəfə daha sərt və güclü 
dəlillərlə onların saxtakarlığı, fırıldaq və ikiüzlülüyü dünyaya çatdırılırdı. Narahat 
idi bolşeviklər, narahat idi bu istiqlal səsindən. 
Lakin onların əli Almaniyaya çatmayacaqdı. Polşada da bu rejimə dərin 
nifrət vardı. Məmməd Əmin Rəsulzadənin bu ölkələrdə ucaltdığı istiqlal səsini 
onlar necə çalışsalar da batıra bilməyəcəkdilər. O səs eşidilib yuxularına haram 
qatacaq, rahat yaşayışlarını pozacaqdı. 
Budur, «İstiqlal» qəzeti Məmməd Əmin Rəsulzadənin «Açıq diplomatiya» 
yazısını çap edib. Müəllif bolşeviklərin növbəti siyasətini — açıq diplomatiya 
fikrini irəli sürməyinin daxili saxtakarlığını izah edir. Göstərir ki, onlar həmişə 
zahirən demokratik, azadlıq pərdəsinə bürünmüş şüarlar irəli sürüb əslində 
165 
 
özlərinin istibdad qanunlarını yeridirlər. Onlara inanmaq olmaz. Sovet rejiminin 
müdafiəçilərinə bel bağlamaq düzgün deyil. Bolşeviklər bütün Sovetlər Birliyində 
hürriyyət şüarını irəli sürür, fəhlə-kəndli hökumətinin mövcudluğundan danışırlar. 
Amma həqiqətdə isə ölkədə yalançı fəhlə-kəndli hakimiyyətinin pərdəsinə 
bürünmüş Stalin diktatorluğu vardır. Məmməd Əmin Rəsulzadə yazırdı: 
«...Qırmızı imperializm özünün əsl qayəsini təşkil edən dünya inqilabından 
əl çəkməyib. Planlaşdırdığı beşillik planı yerinə yetirmək üçün onun hər cür 
müvəqqəti sakitliyə ehtiyacı vardır ki, sırf təcavüz məqsədi güdən bu sənaye 
planını müvəffəqiyyətlə başa çatdırsın. Bu məqsədlə də o indiki şəraitdə sülhsevər 
maskası taxır və buna da müvəffəq olur». 
..Azərbaycan od içindədir. Vətənindən həyəcanlı xəbərlər çatdırılır ona. 
Qanlı istila rejiminə qarşı güclü iğtişaş və üsyanlar davam edir. Ona bir məlumat 
da çatdırıblar: bu ilin baharında (1932-ci il) Azərbaycanda bolşevik rejiminə  qarşı   
güclü üsyan olacaq. Azərbaycanlı  vətənsevərlər üsyana ciddi hazırlaşırlar. Əlbəttə, 
o qanlı terror siyasətindən yaxa qurtarmaq üçün üsyanı qəbul edir. Və deyir ki, 
indiki şəraitdə üsyan mübarizənin ən münasib yoludur. Amma Məmməd Əmin 
Rəsulzadə bu işdə tələsməməyi məsləhət görür və Azərbaycanda üsyana 
hazırlaşanların diqqətini bir məsələyə yönəldir: silahlı mübarizənin bəzi zəruri 
şərtlərinə. Hansılardır bu zəruri şərtlər? Silahlı üsyana başlamağın hansı cəhətlərini 
nəzərə almalı? 
Məmməd Əmin Rəsulzadəyə görə  Azərbaycanda silahlı mübarizə aşağıdakı 
şərtlərə uyğunlaşdırılmalıdır. O yazırdı:  
«...Bunlardan birincisi, bütün Qafqaz xalqlarının müştərək hərəkatıdır... 
Lakin müvəffəqiyyətin ikinci şərti də var. Bu da silahlı müqavimət və mübarizə 
həmlələrinin strateji anlara uyğunlaşdırılmasının zəruriliyidir. Bolşevik 
hökumətinin başı xarici və daxili, mühüm bir hərb və ya ixtilal ilə məşğul olmasa, 
partizanlarımızın hər hansı bir çıxışının müvəffəqiyyətsizliklə nəticələnəcəyini 
görməmək mümkün deyil». 
Məmməd Əmin Rəsulzadə Azərbaycan üsyançılarına bir fikri də çatdırır: 
vaxtından əvvəl çıxış etməklə düşmənin qurduğu provakasiyaya getməməli! Ona 
görə ki, vaxtından əvvəl çıxış olarsa onda düşmən arxa cəbhədə ona mane olub, hər 
qüvvəni məhvə çalışacaq. 
Məmməd Əmin Rəsulzadə mövcud vəziyyətin belə dərin təhlilini verməyi 
bacarırdı. «İstiqlal» isə onun ağıllı və məntiqli fikirlərini düşməndən qisasa 
hazırlaşan yurddaşlarına çatdırırdı. 
Yurddaşları isə Vətəndə əzab çəkir, terrorçu qüvvə qarşısında gücsüz 
qalırdı. Haqsızlıq, təhqir və mənəvi sıxıntılardan bezib cana doyan Azəri 
türklərinin çoxu bolşevik işğalında inildəyən Azərbaycanda tab gətirə bilmir, azad 
yaşayış istəyi ilə qürbət ölkələrə üz tuturdu. Otuzuncu illərdə bu mühacirlərin sayı 
həddindən artıq çox idi. Türkiyədə, Almaniyada, Polşada, Fransada sığınacaq tapan 
bu qərib azərbaycanlıların hamısı vətən həsrəti ilə alovlanırdılar. 
166 
 
Məmməd Əmin Rəsulzadə Vətənini tərk etmək məcburiyyətində qalmış 
yurddaşlarına bir istəyini çatdırırdı. Elm, bilik qazanan bu mühacirlərə Vətən 
borcunu unutmamağı təlqin edirdi. Deyirdi ki, hər bir azərbaycanlı mühacir harda 
və nə işlə məşğul olursa-olsun o vətənini unutmamalı, vətənpərvərlik dərsini 
öyrənməlidir. 
Məmməd Əmin Rəsulzadə ziyalı mühacirlərə üz tutub deyirdi: 
«Sadə texniki mütəxəssisi həmişə tapmaq olar. Bu ehtiyacını bir millət 
müvəqqəti olaraq əcnəbilərə müraciət etməklə təmin edə bilər. Lakin heç vaxt 
xaricə müraciət edərək bir vətənpərvər, bir milliyyətçi və bir istiqlalçı olmaq 
olmaz!». 
Məmməd Əmin Rəsulzadə hələ Azərbaycan Demokratik Respublikasının 
yarandığı gündən milliyyətçi və imperializmi yaşatmaq, Rusiyanın çar dövründə 
işğal olunmuş ərazilərini saxlamağa çalışan ruslara qarşı nifrət ruhunda idi. Hələ 
1919-cu ildə azad Azərbaycan dövlətinin mövcud olduğu vaxtda millətçi Denikin 
bir şüar irəli sürürdü: «Bölünməz Rusiya!» Denikinin «bölünməz Rusiya» qılıncı 
ilkin olaraq Dağıstanın sinəsinə sancılmışdı. Növbəti hücumunu isə Bakıya etməyə 
çalışırdı Denikin. Rusiyanın çar dövründəki ərazilərində yenidən hökmranlıq 
fikrinə düşmüşdü. 
İndi həmin o Denikin «ac rus»ları başına yığıb xaricdə—mühacirətdə 
fəaliyyət göstərirdi. 
Məmməd Əmin Rəsulzadə Denikin siyasətinin riyakar olduğunu sübuta 
yetirir, «Bölünməz Rusiya» ideyası altında hansı xəyanətlərin yatdığını göstərirdi. 
Çünki Denikin həmin vaxtlar özünü Polşanın halına yanan kimi göstərib deyirdi: 
«Polşa üçün ən yaxşı yol təkrar gələcək yeni Rusiya ilə konfederasiyaya 
girməkdir!» Məmməd Əmin Rəsulzadə isə Denikinin bu fikrinə etiraz edib bu 
«konfederasiyanı» təkrar Rusiyanın əlinə düşmək adlandırırdı. 
Məmməd Əmin Rəsulzadə Denikinin «Bölünməz Rusiya» ideyasına qarşı 
çıxıb yazırdı: 
«...Lakin biz əminik: bolşevizm yıxılınca — siz bunu istəsəniz də, 
istəməsəniz də fərqi yoxdur — Rusiya parçalanacaq və dünyanın bu geniş 
qitəsindəki əsir millətlər bu dəfə artıq əbədi qurtulacaq, öz müqəddəratlarının 
sahibi azad və müstəqil olacaqlar!» 
Məmməd Əmin Rəsulzadə Azərbaycanın istiqlalı uğrunda apardığı 
mübarizədə həmişə Qafqaz xalqlarının birliyi ideyasını irəli sürüb. Onun fikrincə, 
Rusiya əsarətində əzab çəkən türk xalqları birgə mübarizəyə qalxmasa, qələbə əldə 
olunmaz. O böyük iftixar hissi ilə yazırdı ki, Azərbaycan istiqlalçılığı Rusiya 
əsarətindəki türk xalqlarının önündə gedib. Amma bu xalqlar niyə məğlub olur, 
azadlıq qazana bilmir? Məğlubiyyətin səbəbi nədir? 
Məmməd Əmin Rəsulzadə «İstiqlal» qəzetində çap etdirdiyi «ortaq bir gün» 
adlı yazısında məğlubiyyətin səbəbini belə izah edirdi: 
167 
 
«...Türk xalqları arasında birlik hazırlığı, təşkilat və rabitənin zəifliyi 
üzündən yarımçıq qalmışdı. Bu dəfə bolşevizm şəklində zühur edən rusluq yenidən 
bu qardaş xalqları istila etmişdir. 
Bu istilaya qarşı illərdən bəridir ölüm-dirim mübarizəsi aparan türk xalqları 
artıq büllurlaşmış bir proqrama malikdirlər. Əllərində milli istiqlal bayrağı vardır. 
Onlar bu bayraq altında çarpışır, onun zəfəri üçün  iztirab çəkirlər...» 
O bütün ömrü boyu bu təşkilata nifrət etdi. Bu təşkilat onun neçə dostuna, 
məslək yoldaşına, minlərlə günahsız yurddaşına ölüm gətirdi. Adamların 
düşüncəsini də dəmir məngənəyə aldı bu təşkilat. Bu təşkilatın ilk ilhamçısı Lenin 
olmuşdu. Adamları xaincəsinə, gizli şəkildə öldürmək! Onun ideyasına qarşı etiraz 
edənləri aradan götürmək! Cəmiyyətdə diktatorluğu təmin etmək! İnsanları həmişə 
qorxuda saxlamaq! Lenin o qorxulu təşkilatı yaratmaqda bu məqsədi güdürdü. 
1918-ci ildən fəaliyyətə başlayan bu qanlı terror maşını qısa bir zamanda 
milyonlarla günahsız insan qanı axıdıb, cəmiyyətdə «təmizləmə» işi apardı və 
Leninin hakimiyyətini möhkəmlətdi. O qanlı terror maşını 1920-ci ilin Aprel 
işğalından sonra Azərbaycana da gəlib çıxdı. Elə ilk gəlişindən qanlı tikanlarını 
xalqının canına daraşdırdı. Bu terror maşınının qəribə iş rejimi vardı. Gündüzlər, 
işıqlı havada gözə görünməzdi. Deyib-gülən, günəşli hava udan adamların ağlına 
belə gəlməzdi ki, kinli gözlərin nəzarəti altındadırlar. Bəzən evdə pıçıltı ilə gedən 
söhbəti də bu terror maşını eşidə bilirdi. Çox güclü «eşitmə» qabiliyyəti vardı! Bu 
terror maşını ən çox qaranlığı sevirdi. Qaranlıqda necə böyük həvəslə işə 
başlayırdı. O enerjisini zülmət gecələrdən alırdı. Onun insan qanı ilə hərəkət edən 
motoru yalnız qaranlıqda, insanların küçələrdə gəzib dolaşmayan vaxtında işə 
düşürdü. 
Bəli, bu terror maşını insanların ömrünə həmişə ağrı-acı gətirmişdi. 
Adamları izləmək, psixləşdirmək, «yavaş ölümlə» məhvə aparmaq da bu qorxulu 
təşkilatın üsullarından biri idi. 
O zaman bu təşkilat «QPU» (Dövlət siyasi İdarəsi) adlanırdı. 
Məmməd Əmin Rəsulzadə 1933-cü ildə «İstiqlal» qəzetində yazırdı: 
«...Qırmızı imperializmin qanlı istilası altında qanlı vətənimizdə milli hiss 
və müqavimət qüvvələrini qan və atəş içində boğmaq işindən bir an belə əl 
çəkməyən bu təşkilat həm də milli istiqlal fikrinin sovet sərhədləri xaricindəki 
mübarizələrini  də  vurmaq  niyyətindədir. 
...Bu agentlərin məqsədi mühacirlər arasında nüfuz və hörmət sahibi olan 
şəxsləri hər cür yollarla mənən öldürmək, onların ətrafındakı adamları siyasət 
yoluyla ləkələmək, müxtəlif qrup və zümrələr arasına nifaq salmaqdan ibarətdir. 
...Yaşadığımız mühacirət həyatının ağır şərtləri içində çox vaxt obyektiv 
vəziyyətə göz yumaraq subyektiv amillərin təsiriylə hərəkət edən vətəndaş çox 
kərə zahirdə haqlı görünən sözlər arxasında gizli qəsdlər olduğunun fərqinə varmır. 
O özü də istəmədən, bir də baxırsan ki, QPU-nun kim bilir neçənci əldən atdığı 
tələyə düşür. 
168 
 
İnam və intizam—QPU-nun işini nəticəsiz qoyacaq şüar budur!». 
..Amma bir gün gələcəkdi ki, QPU-nun (indiki «DTK»-nin) dişləri ona da 
qıcanacaqdı. Həqiqət və istiqlaliyyət sözünü ucadan deyib Sovetlər Birliyindəki 
məhkum xalqları duyuq salan bu adamı da aradan götürmək istəyəcəkdilər. Lakin 
bu dəfə dişləri sərt qayaya toxunub ovulacaqdı. 
...Böyük Vətən müharibəsindən sonra Məmməd Əmin Rəsulzadəni 
izləməyə başladılar. Stalini artıq köhnə mübarizə dostunun taleyi narahat etmirdi. 
O öz təkhakimiyyətliyini qurmuş, müharibədə qələbə çalmışdı. Köhnə mübarizə 
dostu isə ona çox mane olur, qurduğu rejimi dağıtmağa çalışırdı. Məmməd  Əmin  
Rəsulzadə ciddi  axtarışda idi. 
Bir gün yanına gəlib-gedən dostu Heydər Atak bir nəfər azərbaycanlının 
onunla görüşmək istədiyini bildirdi. (1946-cı ildə Məmməd Əmin Rəsulzadə 
Almaniyada yaşayırdı və onun qaldığı yer bir neçə dostuna məlum idi). Məmməd 
Əmin Rəsulzadə Heydər Atakdan bir söz də eşitdi: həmin adam onu görməkdən 
ötrü çox canfəşanlıq göstərir. Nəhayət, tamam başqa bir yerdə görüşdülər. O adam 
ürəyiyananlıq göstərib deyirdi ki, bəs sizin adınızı çoxdan eşitmişəm və şəxsən 
görüb tanımaq istəyirdim. Ayrılandan sonra Məmməd Əmin Rəsulzadə Heydər 
Ataka demişdi: «Bu adamdan gözüm su içmədi». Hadisədən bir ay keçməmiş onu 
Amerika Kəşfiyyat idarəsi həbs edir. İstintaqda məlum olur ki, Almaniyaya onu 
Məmməd Əmin Rəsulzadəni öldürməyə göndəriblər. Bu dövlətin tapşırığıdır.... 
Yox, onu aradan götürə bilmədilər, öz əcəli ilə öldü. Daha doğrusu, aradan 
götürməyi bacarmadılar. İşini ehtiyatla tuturdu. Qaldığı yeri, mənzili tez-tez 
dəyişir, ehtiyatsızlığa yol vermirdi. Təsadüfi deyil ki, Stalin kimi bir adam həmişə 
ona hörmətlə yanaşmış, bacarığına heyrət etmişdi. Stalin kimi bir adamı ölümdən 
qurtarmış, həbsdən qaçırmışdı. Ona görə də Stalin onu toruna sala bilmirdi. Çünki 
köhnə mübarizə dostu hər sahədə ondan qabiliyyətli və yüksək idi. Dəfələrlə 
ölümdən qurtaran, həyatın min bir tələlərindən yan keçməyi bacaran Məmməd 
Əmin Rəsulzadəni yox etmək asan iş deyildi. O tarixin yetişdirdiyi yeganə 
şəxsiyyətlərdən idi. Stalin bunu yaxşı bilirdi. Ona görə də 1946-cı ildəki baş 
tutmayan bu «həmlə»sindən sonra çəkilib yerində oturdu. 
...«İstiqlal» Azəri türklərinin tapdanan haqqını müdafiə edir, ağrı və 
işgəncələrini dünya xalqlarına çatdırırdı. 
«QurtuluĢ» jurnalı. 1934-cü ildən başlayaraq Məmməd Əmin Rəsulzadə 
Berlində «Qurtuluş» jurnalını nəşr edir. «Qurtuluş» aylıq məcmuəsi «İnsanlara 
hürrriyyət, millətlərə istiqlal!» şüarı ilə çıxırdı. «Qurtuluş» imperiya əsarətində 
əzilən Azərbaycanın həyatını əks etdirirdi özündə. 
Berlin, Çarlottenburq—2. Bu ünvanda Azərbaycan Milli Qurtuluş 
hərəkatının orqanı olan «Qurtuluş» məcmuəsi çap olunur. 
Məcmuənin ilk sayı 1934-cü ilin noyabrında çap olundu. 
Amma məcmuənin ilk sayı qara haşiyəyə alınmışdı. Azəri türklərinə dərin 
kədər üz vermişdi. Azərbaycan xalqının azadlığı və istiqlaliyyəti yolunda böyük 
169 
 
işlər görmüş Əli Mərdan bəy Topçubaşov dünyadan köçmüşdü. Azərbaycanın 
dünyanın iyirmi üç dövlətinə tanıdılmasında böyük xidmətləri olmuş, Vətəni işğal 
ediləndən sonra mühacirətdə— Fransada yaşamağa məcbur olmuş Əli Mərdan bəy 
artıq həyatda yox idi. 1920-ci ilin Aprel fəlakətindən sonra Əli Mərdan bəy 
dəfələrlə millətlər cəmiyyətinə müraciət etmiş, qanuni haqlarının, 
müstəqilliklərinin istila olunduğunu söyləmişdi. Və tələb etmişdi ki, millətlər 
cəmiyyəti səlahiyyətindən istifadə edib işə qarışsın. Amma eşidən olmamışdı Əli 
Mərdan bəyi. Bu böyük insan vətənindən, yurdundan nigaran getdi. 
Məmməd Əmin Rəsulzadə Əli Mərdan bəyin ölümünə ağrıyıb yazırdı: 
«...Əli Mərdan bəy yürütdüyü siyasətin fikirçisi olmaqdan ziyadə, işçisi idi. 
Onun bütün həyatı tətbiqatda, həm də milli davanın vəkilliyi kimi, məsuliyyətli 
işlərin tətbiqatında keçmişdir... 
...Mərhum Əli Mərdan bəyin Azərbaycan hərəkatındakı yeri, işdə bu 
xülasədakı taktikası həyatının əvvəlindən sonuna kimi hizmət etməsi ilə 
bəllənmişdir. 
Bir millətin siyasi tarixində bu dərəcədə mühüm və davamlı bir yer tutan 
adam üçün öldü desələr inanmayınız! 
— Əli Mərdan bəy ölməmişdir!» 
Əli Mərdan bəyin ölümü münasibəti ilə onun adına müxtəlif yerlərdən 
teleqramlar   g ə l i r d i : 
 
Göndərilən matəm teleqramları 
 
«Milli Azərbaycan mərkəzi rəisi hörmətli Rəsulzadə M. Emin bəyə 
Rəis bəy əfəndi! 
- Millətimizin keçirdiyi bu kədərli çağlarda milli çalışanlarımızdan Əli 
Mərdan bəy Topçubaşlının ulu tanrının hüzuruna çağırılması bu günə kimi 
aldığımız yaraların üzərinə yenidən bir  yara  artırdı. 72 illik səmərəli ömrünün 
böyük bir qismini millətinin səadəti uğrunda sərf edən böyük mərhumun xatirini 
istiqlalçı Azəri nəsli dərin hörmətlə anacaqdır.... 
...Sizə və təmsil etdiyiniz milli təşkilata ulu tanrıdan təsəllilər təmənna 
edirik. 
Berlin 8. 11. 34. 
Almaniyada Azərbaycan İstiqlal Komitəsi rəisi: Hilal Müşti» 
«Milli Azərbaycan mərkəzi rəisi Rəsulzadə Məmməd Emin Əfəndiyə. 
Hörmətli bəy əfəndi! 
Əli Mərdan bəy Topçubaşovun Parisdə vəfat etdiyindən böyük bir təəssüflə 
xəbər tutduq. 
Azəri vətənsevərləri üçün kədərli bir hadisə olan Əli Mərdan bəyin ölümü 
dolayısı ilə sizin şəxsinizdə Azərbaycan milli mərkəzinə kədərləndiyimizi bildirir 
və ümumazərbaycanlıların matəmində iştirak edirik. 
170 
 
VarĢava. 12. 11. 34. 
Lehistanda yaşayan  
Azərilər adından» 
...Əli Mərdan bəy də rəhmətə getdi. Daha kim qaldı ki? Azad parlamentin 
işığını tutanlar köçürdülər dünyadan. Hiss edirdi ki, getdikcə təklənir. Ətrafı azad 
Azərbaycanı birgə qurduğu adamlardan seyrəlir. Həyat amansızdır. Rəhmsiz və 
qəddardır. Kimsənin halına yanmır, insandan üzü dönəndə həmişəlik dönür. 
Təklənirdi həyatda. Dostları, doğmaları bir-bir dünyadan köçüb gedirdi. Amma o 
qalırdı. O hələ yaşayacaq, mübarizəsini dayandırmayacaqdı. O yenidən xalqını 
azadlığa çıxaracaqdı. O zaman yüzlərlə, minlərlə vətəndən nigaran gedən 
dostlarının ruhu şad olardı. Elə bir günü görsə, işıqlı dünyadan nigaran getməzdi. 
Bu təklənmək onu qətiyyən sındırmır, ruhdan salmırdı. İçərisində böyük inam hissi 
vardı. 
«Qurtuluş» jurnalındakı Azərbaycanla bağlı məlumatlar ən çox sovetlər 
birliyində rusca çap olunan qəzetlərdən götürülürdü. Başqa vasitələrlə aldığı 
xəbərlər də ürəkağrıdan və iztirablı idi. Bir məlumata isə çox ağrımışdı: Eşitmişdi 
ki, Gəncə şəhərinin adını dəyişib Kirovabad qoyublar. Bu xəbəri eşidəndə acı-acı 
düşünmüşdü ki, bolşeviklər Azərbaycanda çar imperiyasının siyasətini yürüdürlər. 
Çar imperiyası Gəncəni işğal edəndə adını dəyişib Yelizavetpol qoymuşdu. 
Bolşeviklər işğaldan bir müddət sonra bu gözəl şəhərə Kirovun adını vermişdilər. 
Özü də gör kimin—Kirovun! Kimdir axı bu Kirov? Azərbaycanın qanını içən bir 
cəllad deyilmi? Ermənilərlə əl-ələ verib Azərbaycanın torpaqlarını parçalamaqla 
məşğul olmayıbmı? Gəncə üsyanında minlərlə günahsızın qətlə yetirilməsində 
onun iştirakı olmayıbmı? İndi gətirib günahsız qanlar axıtdığı bir şəhərə onun adını 
verir, xalqı içəridən kəsib doğrayırlar. 
Elə bu ağrı ilə də başçılıq etdiyi «Qurtuluş» məcmuəsində belə bir məlumat 
vermişdi: 
«...Yenə eyni siyasət təkrarlanır. Rus hakimiyyətinin bir nişanəsi olmaq 
üzrə, Gəncəyə türk qatili Kirovun adı verilir». 
«Qurtuluş»da o Stalin hakimiyyətinin qanlı siyasətini açıb göstərirdi. 
Sovetlər birliyindəki mövcud rejimin istismarçı xarakterindən danışırdı. 
Məmməd Əmin Rəsulzadə «Stalinin hakimiyyəti» məqaləsində yazırdı:  
«Fəhlə və kəndli hökuməti. Çalışanların məmləkəti. Proletar diktatorluğu. 
Kommunizm hakimiyyəti. Bolşeviklərin ağalığı. 
Bütün bunlar sovetlər ittifaqı deyilən məmləkət üzərində fərdi 
hakimiyyətlərini quran qanlı avanturistlərin keyfi   istibdadlarını  qapamaq  üçün  
tullanılan bir ulduzlu cümlələrdir.. 
Daha Lenin sağ ikən sezilən bu hərəkət kommunist peyğəmbərinin 
ölümündən sonra iqtidarı əlinə alan Stalin zamanında isə daha sürətlə irəlilədi. 
Başda kommunist partiyası içərisindəki qarşı gəlmələri təpələyən bu hərəkatın 
171 
 
kommunizmin Trotski kimi ən böyü simalarını belə xaricə qovan kəskinliklə bütün 
qruplara üstün gəldiyini bilirik». 
Məmməd Əmin Rəsulzadənin Polşa xalqının qəhrəman oğlu Yozef 
Pilsudskiyə böyük hörməti vardı. Azəri mühacirlər Türkiyədən qovulandan sonra 
məhz Polşada, Pilsudskinin vətənində sığınacaq tapmışdılar. Pilsudski çar 
Rusiyasından xalqını qurtarmaq yolunda mübarizə aparmış bir vətənpərvər idi.  
Polşa xalqı  mübariz oğlu ilə haqlı olaraq fəxr edirdi. 
Amma amansız əcəl belə vaxtda Pilsudskini sevimli xalqından ayırdı. Bütün 
Polşa xalqı matəm içindədir. 
Məmməd Əmin Rəsulzadə Pilsudskinin ölümünə ağrıyaraq yazırdı: 
«Lehistan qaralara bürünmüş, lehlilər milli bir matəm yaşayır. 
Milli qəhrəman marşal Pilsudski həyata vida etmişdir. 
Bu böyük adam Leh vətənsevərliyinin, xalqca təqdis olunan parlaq bir 
timsalı idi. 
Bir timsal ki, tabutu önündə ayrılıq nitqi söyləyən rahib onun haqqında: 
«Tanrı onu özünə bənzədərək yaratmış və qəhrəman başına krallarınkindən də 
şərəfli bir tac qoymuşdur» demişdir. 
Məmməd Əmin Rəsulzadə «Qurtuluş» məcmuəsindəki bu yazısı ilə Azəri 
türklərinin Polşa xalqının matəminə şərik çıxdığını bildirirdi. 
«Qurtuluş» öz səhifələrində Azərbaycandakı vəziyyətlə bağlı çoxlu 
məlumatlar verirdi. Məmməd Əmin Rəsulzadə Vətənində baş verən hadisələri 
böyük həyəcanla izləyirdi. Onun başçılıq etdiyi «Qurtuluş» məcmuəsi 
Azərbaycandan müxtəlif xarakterli xəbərlər nəşr edirdi. 
«Qurtuluş» məcmuəsində Azərbaycanla bağlı çap olunan bəzi xəbərlər: 
 
«Kolxozlarda yanğın 
 
Goranboy nahiyəsinin Borsunlu kəndindəki «sosializm» kolxozu 10 martda 
Əsgər Məmməd oğlu adlı bir qolçomaq oğlu tərəfindən dağıdılmışdır. 7 iş heyvanı 
və bir inək yanmışdır. Qoyunlar məhv olmaq təhlükəsi altındadır. Sinif düşməni 
qaçmışdır». 
 
Oğru müdir 
 
1919-cu ildən bəri Azərbaycan Kommunist Partiyasının fəallarından olan və 
son zamanlarda Azərbaycan ipəkçilik sənaye müdirliyində çalışan Heydər Tahirov 
oğurluq etdiyi üçün Azərbaycan Kommunist Partiyası nəzarət komissiyası 
tərəfindən partiyadan atılmağa və işdən qovulmağa məhkum edilmişdir. Oğru 
müdir tam 110.000 manat «mənimsəmişdir», Tahirov məhkəməyə cəlb ediləcək. 
 
 
172 
 
QıĢmı, yazmı? 
 
Azərbaycan sovetlərinin 8-ci qurultayında oxuduğu raporlida Rəhmanov 
demişdir ki: «sənayemizdə anekdotik bir hal vardır, qış paltarlarını qışda, yaz 
paltarlarını isə yazda vermək əvəzinə əksinə olur. Məsələn, Azərbaycan paltar 
sənayesi bu il qışın əvvəlində satışa 25.000 yaz paltarı vermişdir». 
 
Azərbaycan tarixi 
 
Sovetlər Birliyinin Elmlər Akademiyasının Azərbaycandakı şöbəsi 
Azərbaycan tarixinə aid «elmi» bir əsər nəşrinə qərar vermişdir. Əsər iki hissədən 
ibarət olacaq. Birinci hissə qədim dövrü əhatə edib tac xanlıq dövrünə (18-ci əsrə) 
qədər gələcək, ikinci qisim isə Azərbaycanın Rusiya çarizmi tərəfindən istilasından 
çarizmin yıxılmasına qədər olan dövrü əhatə edəcək. Kitabın yazılmasında Bakı, 
Moskva, Leninqrad, Tiflis və Yerevan «alimləri» iştirak edəcək. Və təbii olaraq hər 
sahədə olduğu kimi burada da da sinif savaşı və proletar diktatorluğu, marksizm və 
materializm baxışlarından hərəkət ediləcəkdir. Qızıl «professor»lardan Vəli 
Xuluflunun vaxtı ilə iddia etdiyi kimi, türklərin Azərbaycana, İraq, Suriya və 
Anadoluya yayılıb müstəqil dövlətlər qurmağa başlamalarına «türk vəhşəti» adı 
veriləcəkdir. 
 
Don Kixot 
 
Azərbaycan kitab evlərində təhqiqat aparılarkən oxuyucuların əsasən hankı 
əsərləri çox oxuduqları da araşdırılmışdır. Nəticədə məlum olmuşdur ki, 
Azərbaycan oxuyucusu kommunist təbliğatı nəşrindən çox klassik Avropa 
əsərlərinə həvəs etməkdədir. Bu əsərlər arasında «Don Kixot» ən çox oxunan bir 
kitab olub. 
 
Yeni əsərlər 
 
Bütün Sovetlər Birliyi Elmlər Akademiyasının Azərbaycandakı şöbəsi 
aşağıdakı yeni əsərləri nəşr etmişdir: «Azərbaycan quşları», «Azərbaycanın 
balıqları», «Azərbaycanın dekorativ bitkiləri...» 
Məmməd Əmin Rəsulzadəni «Qurtuluş» jurnalında çap etdiyi bu 
məlumatlar 1934-35-ci illər Azərbaycanının hansı «yüksəliş»də olduğunu aydın 
göstərirdi. 
«Prometey» birliyi. Məmməd Əmin Rəsulzadənin fəaliyyəti, istiqlal 
mübarizəsi bu təşkilatla sıx bağlıdır. «Prometey» təşkilatı Sovetlər Birliyindəki 
bütün rus olmayan millətləri birləşdirir. Hələ 1916-cı ildə rus olmayan duma 
173 
 
deputatları Lozanna şəhərində bir konfrans çağırmışdılar. Həmin vaxt yaradılan 
qrup «Prometey» təşkilatının sələfi sayıla bilər. 
«Prometey» təşkilatı 1928-ci ildə Məmməd Əmin Rəsulzadənin təşəbbüsü 
və Polşa hökumətinin köməyi ilə yaradıldı. «Prometey» təşkilatı rus olmayan 
millətlərin siyasi mübarizəsini istiqamətləndirirdi. «Prometey» təşkilatında ilk 
vaxtlar aşağıdakı xalqları təmsil edən partiyalar toplaşmışdı: gürcü sosialistlər, 
azərbaycanlıların «müsavat» partiyası, Krım tatarlarının «milli firqəsi», 
türküstanlıların «Milli Türküstan Birliyi» və müxtəlif Şimali Qafqaz və tatar 
qrupları. Erməni qrupları təşkilatda türk tatarların çoxluğunu görüb yaxın 
durmadılar. 
«Prometey» təşkilatının Parisdə orqanı olaraq «Prometey» jurnalı çap 
olunurdu. Məmməd Əmin Rəsulzadə jurnalda yazılar, məqalələr dərc etdirirdi. 
Ümumiyyətlə, Məmməd Əmin Rəsulzadənin fəaliyyət dairəsi yalnız 
Azərbaycanla məhdudlaşmırdı. O Rusiya əsarətində əzab çəkən bütün xalqların, o 
cümlədən türklərin mənafeyinin müdafiəçisi kimi çıxış edirdi. 
1934-cü ildə isə Jordaniya, Rəsulzadə Şimali Qafqaz nümayəndələri 
Brüsseldə Qafqasiya dövlətləri birliyi üçün konfederasiya sazişi imzaladılar. 
Məmməd Əmin Rəsulzadə çətin bir şəraitdə düşmənlə mübarizə aparırdı. 
...1936-cı ildə Varşavada Milli Müsavat partiyasının qurultayı keçirildi. 
Qurultaya başqa ölkələrdən də qonaqlar çağırılmışdı. Burada müsavatçılar 
partiyanın xaricdə və Azərbaycan daxilində yürüdəcəyi siyasəti, taktika və 
strategiya əsaslarını işləyib hazırladılar. Yeni proqramda irəli sürülən başlıca 
məqsədlərdən biri də bu idi: Müstəqil Azərbaycan Xalq Cümhuriyyətini rus 
istilasından qurtarmaq və onu qeydsiz və şərtsiz müstəqil bir dövlət halında 
yaşatmaq. 
Məmməd Əmin Rəsulzadə yenə «müsavat»ın lideri və ilhamçısı olaraq 
qalırdı. «Müsavat»ın yeni proqramını da işləyib hazırlayan, müasir şəraitdə 
mübarizə istiqaməti verən özü idi. 
...1938-ci ilin mart ayı idi. 
Gecəni yata bilmədi. Elə gözlərini azca yuman kimi onu boğmağa 
başlayırdılar. Tez-tez də gözünə qan gölməçələri görünürdü. Yataqda çırpına-
çırpına qalmışdı. Bu nə hal idi keçirirdi? Bəlkə uşaqların başına bir iş gəlib! 
Gecəni nahaqdan belə həyəcanlar keçirmirdi. Həmin o günü köhnə 
mübarizə dostu Stalinin qatil cəlladları on doqquz yaşlı oğlu Rəsulu 
güllələmişdilər. Rəsulu «sən müsavatçı Məmməd Əmin Rəsulzadənin oğlusan» 
deyib qətlə yetirmişdilər. 
Həmin günü özündə deyildi. Halsız və pərişan gəzib dolanırdı. Elə tez-tez 
öz-özünə deyirdi: Evdə nə isə olub. 
Evdə çox faciələr baş vermişdi. Bütün ailəsini həbs edib uzaq Qazaxıstana 
sürgün etmişdilər. Cavan oğlunu isə güllələmişdilər. Vəfalı həyat yoldaşı 
Ümbülbanu xanım soyuq Qazaxıstanın ölüm düşərgələrində «oğul» deyib fəryad 
174 
 
qoparır, nalə çəkirdi. Oğlu Rəsulun güllələnməyinə dözə bilmirdi. Cəmi iki il sonra 
oğul deyə-deyə bağrı çatlayıb öləcəkdi. Oğlu Azər, qızı Xalidə göz yaşı töküb 
analarını dəfn edəcəkdilər. Sonra qızı Xalidə itkin düşəcəkdi. Digər qızı Lətifə isə 
başqa yerdə sürgündə işgəncələr çəkəcəkdi. Amma həyat yoldaşı Ümbülbanu 
xanım həmişə onun haqq işi uğrunda mübarizə apardığını söyləyəcəkdi. 
...Bəli, Vətənində faciələr başlamışdı. Qanlı 1937-ci ilin qara tufanı əsir, 
minlərlə günahsızı ölümə məhkum edirdi. Köhnə mübarizə yoldaşı Stalin vaxtilə 
ona dediyi, ürəyindən keçən böyük istəyi həyata keçirirdi—adamları kütləvi halda 
qırırdı. Bu qırğın vətəni Azərbaycan üçün deyildi. Xalq onsuz da 1920-ci ildən bəri 
on yeddi il idi ki, qırılırdı. 
Stalin  qanlı terror maşınını işə salmışdı. Aldığı bir məlumata isə acı-acı 
gülürdü: Vaxtilə şura hökumətinin əlindən tutub Azərbaycana gətirən bolşeviklər    
özləri qurduqları quruluşun qurbanına çevrilmişdilər. Düz on yeddi  il  idi ki,  «biz 
müstəqil  Şura  hökuməti qururuq» deyib xalqının günahsız qanını axıdanlar 
qurduqları tora düşmüşdülər. Xalqın başını kəsdiniz siz! Anaları ağlar qoydunuz, 
körpələri ana nəvazişindən məhrum etdiniz, minlərlə azərbaycanlını Xəzər 
dənizinə atıb boğdunuz. Adamları doğma elindən didərgin saldınız. Hamınızın 
vicdanında nahaq tökülən yüzlərlə insan qanı var. Budur, özünüzün indi qanı 
axıdılır. Bəs nə bilmişdiniz? Belə də olmalı idi. Vaxtında sizə demişdik ki, bu 
hökumətə inanmayın. İşğalçı və qaniçəndir. Hərənizə bir vəzifə verib başınızı 
aldatdılar. Əvvəl sizi qızışdırıb Nərimanovun üstünə saldılar. Çünki son vaxtlar 
Nərimanov aldandığını başa düşmüşdü. Nərimanov ayılmışdı. Ayılmışdısa demək 
onu uzaqlaşdırmaq lazım idi. Bu işdə sizdən istifadə etdilər. Moskvanın və 
ermənilərin təşviqi ilə başladınız  bir-birinizi  didib-parçalamağa. Moskvaya da bu 
lazım idi. Baş qarışıbsa,  onda  Azərbaycanın  malını, sərvətini daha rahat dağıtmaq 
olar. Və dağıdırdılar da. Budur indi öz  başınız  vaxtilə itilədiyiniz qılıncın tiyəsi  
altındadır. Sizi o günahsızların ahı tutdu beləcə. Nahaq qan yerdəmi qalar? O 
anasız qoyduğunuz körpələrin, qardaşını güllələdiyiniz bacıların ahı 
tutmayacaqdımı sizi? Bu törətdiyiniz cinayətlərin qarşısında ən asan ölümdür.  
Stalini yaxşı tanıyıram. Onunla azmı yaxınlıq etmişəm.  O fanatik adamları sevmir.  
Boşboğazlıq edən,  «şüarçılıq» yaşayışına  aludə olanlardan xoşu gəlmir  Stalinin.  
Onun  hər bir  işi hakimiyyətini möhkəmlətməyin  xatirinə edilir. Siz isə «eşq 
olsun» və «kommunist salamı ilə» sözündən başqa heç  nəyi qəbul  etmədiniz. İndi 
tələyə  düşmüsünüz.   Belə də olmalı idi. Amma  heyif, çox  heyif o güllələdiyiniz  
adamlardan. Çox heyif azad xalq cümhuriyyətimizdən.  Çox heyif! 
...1937-38-ci illərdə Stalin günahsız insanlarla yanaşı minlərlə belə fanatik 
bolşeviki qətlə yetirdi. 
...1939-cu ildə Polşanın sovet qoşunları tərəfindən işğal edilməyi ilə 
əlaqədar olaraq Məmməd Əmin Rəsulzadə bu ölkəni tərk etdi. 
İkinci dünya müharibəsi başlanmışdı. 
 
175 
 
HĠTLERLƏ ÜZ-ÜZƏ 
 
Onun yalnız bir mübarizə amalı vardı: Azərbaycanın müstəqilliyi. O bu 
yolda döyüşüb inamından dönmürdü. Hansı iş təklif olunsa da, harda söhbət düşsə 
də bir fikri irəli sürürdü: Azərbaycan müstəqil dövlət olmalıdır. Çoxları 
təəccüblənir, heyrət içərisində onun dönməzliyinə, cəsarətinə pərəstiş edirdilər. 
Bəzən həyatı təhlükədə qalır, amansız ölüm lap yaxınlığında dayanırdı. Belə 
dəhşətli anlarda da sözündən dönmür, «Azərbaycan» davasını davam etdirirdi. 
Türkiyədəki dostları onun haqqında böyük məhəbbətlə danışır və həmişə də 
bir söz deyirdilər. Danışırdılar ki, Emin bəy hansı şəraitdə olusa-olsun, sakitcə bir 
kənarda oturardı. Elə ki, söz Azərbaycandan düşdü, o qızmış şirə dönər, 
alovlanırdı. Onun bu halı qarşısında hamı təslim olardı. O, Azərbaycan davasını 
hər kəsə dərin məntiqlə, sübut və dəlillərlə başa salıb qalib gəlməyi bacarırdı. 
Bütün dünyanı qorxuya salan Hitler də Məhəmməd Əmin Rəsulzadənin 
«Azərbaycan davası» ilə bacarmadı. 
Məhəmməd Əmin Rəsulzadə Hitlerlə üz-üzə gəlməzdən qabaq hələ 1933-cü 
ildə yazırdı ki, hitlerçilik hər şeydən əvvəl kommunizm demaqogiyasına qarşı çıxış 
etmək üçün yaradılmış bir ideyadır. O faşizm kimi öz müxaliflərindən diktatorluq 
fikrini götürmüş, lakin aradakı beynəlmiləlçiliyi millətçiliklə əvəz etmişdir. 
Hitler millətçi idi və o insanları irqlərə bölürdü. Amma Məhəmməd Əmin 
Rəsulzadə Hitlerlə yaxınlıqda bir məqsəd güdürdü: düşmənin düşməni ilə dostluq 
etmək. Bu sözün altında hansı fikir yatırdı? Məhəmməd Əmin Rəsulzadə Hitlerin 
kommunizmə, kommunist rejimə sonsuz nifrəti olduğunu bilirdi. Hələ Almaniyada 
yaşadığı zaman Hitler tərəfdarlarının kommunistlərə sonsuz nifrətini hiss edirdi. 
Hitler hakimiyyət başına gələn kimi kommunistlərə amansız divan tutmuşdu. İndi 
Hitler yer üzündən kommunizmi silib yox etmək istəyir, dünyada rus 
hökmranlığına son qoymağa çalışırdı. Onun vətəni Azərbaycanı isə ruslar işğal 
etmişdi. Deməli, qan içində boğulan yurdunu xilas etmək imkanı yaranmışdı. 
Amma sonradan Məhəmməd Əmin Rəsulzadə Hitlerin Qafqazla, Azərbaycanla 
bağlı fikirlərini biləndən sonra onun təkliflərinə qarşı çıxdı. Bu hadisə müharibənin 
ortalarında baş verdi.  
1941-ci il idi. Hitler böyük sürətlə Moskvaya doğru irəliləyirdi. Müharibədə 
çoxlu əsirlər alınır və əksəriyyəti sorğu-sualsız güllələnirdi. Hitlerin yəhudilərə 
münasibəti pis idi. Yəhudilərə qarşı amansız idi Hitler. Bəs Azərbaycanlıları 
günahı nə idi? Müharibənin ilk aylarından yüzlərlə azərbaycanlı yəhudi adı ilə 
qətlə yetirilmişdi.  
Məhəmməd Əmin Rəsulzadə bu məlumatı eşitdiyi andan narahat olmağa 
başlamışdı. Onu ən çox ağrıdan aldığı bir xəbər oldu: almanlar min beş yüz 
azərbaycanlını güllələyəndən sonra onların yəhudi olmadığını bilmişdilər. 
Vəziyyət acınacaqlı idi. Xilas yolunu axtarıb tapmaq lazım idi. Yazıqların, 
binəvaların günahı nə idi axı? Kürəyinə Stalinin iti külüngü söykənmiş biçarə 
176 
 
Azəri türkü necə geri gönsün, almana güllə atmasın? Qurtarmaq, yazıqları xilas 
etmək lazım idi.  
Məhəmməd Əmin Rəsulzadə böyük gərginlik və həyəcan içərisində idi... 
...1941-ci ildə Məhəmməd Əmin Rəsulzadə Hitlerin «Şərq Nairliyi» 
tərəfindən Almaniyaya dəvət olundu. Bu onun böyük nüfuza malik olduğunu 
göstərirdi. Bəs Şərq Nazirliyi niyə məhz Məhəmməd Əmin Rəsulzadəni dəvət edir, 
onunla birgə işləmək istəyirdi? Şərq Nazirliyinin məqsədi nə idi? 
Hitlerin «Şərq Nazirliyi». Hitlerin «Şərq Nazirliyi» 1941-ci ilin iyununda 
yaradılmışdı. Nazirliyin başında Rozenberq dayanırdı. Nazirlik üç bölmədən ibarət 
idi: siyasi, idarə və iqtisadi. Siyasi bölmədəki Qafqaz şöbəsinə professor von 
Mende başçılıq edirdi. Professor von Mende bir dəfə Polşada olarkən çoxlu türk 
tatarın səhvən «aşağı təbəqə» dərəcəsinə bölünüb güllələndiyini eşitmişdi və nazir 
Rozenberqə çatdırmışdı. Rozenberq də öz növbəsində Hitlerə məlumat vermişdi. 
Deməli, nazirlik bu anlaşılmazlıqdan narahat olmağa başlamışdı. Türklərin, 
müsəlmanların yəhudilərlə - «aşağı təbəqəyə» mənsub olanlarla dəyişik salınıb 
güllələnməyi yaxşı nəticələr verməzdi... 
Von Mende Məhəmməd Əmin Rəsulzadəni böyük səmimiyyətlə qarşıladı. 
Və ilk söhbətdən onunla işləmək istədiyini bildirdi. Von Mendeyə Məhəmməd 
Əmin Rəsulzadənin şəxsiyyəti haqqında bəzi tanışları da məlumat vermişdilər. İndi 
üzbəüz oturub söhbət edirdilər.  
Amma Məhəmməd Əmin Rəsulzadə von Mende ilə söhbətində öz fikrini 
açıqca bildirdi: o zaman birgə işləməyə razı olaram ki, Almaniya Azərbaycanın 
müstəqilliyini tanımağa razı olsun! 
Hitlerin isə böyük neft mənbəyi olan Azərbaycan haqqında fikri başqa idi.  
Von Mende Hitlerin məqsədindən xəbərdar idi.  
Von Mende eyni zamanda onda xoş təəssürat oyadan Məhəmməd Əmin 
Rəsulzadəni da kənarda qoymaq istəmirdi.  
Von Mendenin təklifi yeni deyildi. Almanlar bir dəfə Məhəmməd Əmin 
Rəsulzadəyə birgə işləmək təklifini etmişdilər. O bu təkliflə yalnız bir şərtlə 
razılaşacağını bildirmişdi: o da Azərbaycanın müstəqil dövlət kimi tanınması idi. O 
zaman söhbət baş tutmamışdı və o çıxıb getmişdi. Məhəmməd Əmin Rəsulzadənin 
belə vəziyyətdə Almaniyadan çıxıb getməsi narahatçılıq doğurmuşdu. Odur ki, 
Drezdendəki məktəblərin birində dosentlik işinə onu da dəvət etmişdilər. Lakin 
Məhəmməd Əmin Rəsulzadə razı olmamışdı. 
Budur, yenidən Almaniya hökuməti birgə işləməyə dəvət edir. 
Məhəmməd Əmin Rəsulzadə von Mende ilə söhbətində bir məsələdən 
narazılığını bildirdi. Dedi ki, azəri türklərini yəhudilərlə eyniləşdirib güllələyirlər.  
(Bəzi məlumatlarda deyilir ki, Məhəmməd Əmin Rəsulzadə yəhudilərin də 
türklər kimi sünnət olunduğunu və onları bir-birindən fərqləndirməyi sübuta 
yetirmək üçün Hitler hökumətindən qüds müftisi əl-Hüseynin Almaniyaya dəvət 
olunmağını xahiş edib. Əl-Hüseyn Almaniyaya gətirilib və yəhudilərlə 
177 
 
müsəlmanların sünnət olunmağındakı fərqi Hitlerə başa salıb. Bu hadisədən sonra 
almanlar azərbaycanlıları yəhudi adı ilə güllələməyi dayandırıblar.) 
Azərbaycanlıların nahaq güllələnməyinin qarşısını almaqda Türkiyə 
hökumətinin də Hitlerə təsiri böyük olmuşdu.  
Qüds müftisi Əl-Hüseyn Məhəmməd Əmin Rəsulzadənin təhriki ilə 
Almaniyaya gətirildi. Məqsəd Hitlerə anlatmaq idi ki, azərbaycanlılar yəhudilərdən 
nə ilə fərqlənir. Qüds müftisi bir neçə azərbaycanlıdan «kəlmeyi-şəhadətini» 
oxumağı tələb edəndə onlar gözlərini döyüb baxırlar. Məhəmməd Əmin Rəsulzadə 
hörmətlə müftiyə deyir: 
- Axı bunlar kəlmeyi-şəhadətlərini haradan bilsinlər? Rus qoyubmu ki, 
kəlmeyi-şəhadət öyrənsinlər!  
Almanlar Hitlerin göstərişi ilə əsirlərdən təşkil olunmuş legionlar 
yaradırdılar. Məhəmməd Əmin Rəsulzadə legionlar yaradılmasının əleyhinə 
deyildi. Çünki legionların yaradılması azərbaycanlıların bir yerdə cəmləşməsinə 
imkan verirdi. İkinci bir səbəb də yenə azərbaycanlıların vəziyyətinin yaxşılaşmağı 
ilə bağlı idi. Çünki legoinlar yaradılana qədər azərbaycanlıları qruplara bölüb 
müxtəlif yerlərə göndərirdilər. Kim bilir orada hansı çətinliklərlə qarşılaşırdılar. 
Bir də Almaniyada həddindən çox hərbi əsirlər var. Yalnız müharibənin 
başlanğıcından noyabrın 1-ə kimi almanlar tərəfindən iki milyondan çox keçmiş 
qızıl ordu əsirləri toplanmışdı. Hətta Rozenberq bu rəqəmin 3,6 milyon olduğunu 
söyləyirdi. Belə vəziyyətdə ayrıca legionun yaradılmasına ehtiyac vardı.  
Hitler legionlar yaradılmasına 1941-ci ilin sonlarında razılıq vermişdi.  
Əvvəlcə əsirləri milliyyətlərinə görə ayıran komissiyalar təşkil edildi. 500 – 
600 adamı birləşdirən 25 – 30–a yaxın komissiyalar bu işlə məşğul olurdular.  
1941–ci ilin dekabr ayında Rozenberq Hitlerə türk legionlarının təşkil 
edilməsinin vacib olduğunu söyləmişdi. Rozenberqin plan və təklifindən razı qalan 
Hitler 1941–ci ilin dekabr ayının 22–də rəsmən türküstanlı, gürcü və qafqasiyalı 
müsəlman legionların yaradılması əmrini vermişdi. Qafqasiyalı müsəlman legoinu 
sonradan azərbaycanlı və şimali Qafqasiyalı legion olmaq üzrə iki yerə ayrılmış, 
1942–ci il baharın sonlarında Volqa tatarlarının legionu təşkil edilmişdir.  
İlk legionların qərargahı əsasən Polşada yerləşirdi. Azərbaycan legionuna 
əvvəlcə qrup halında başçılıq edirdilər: Abbas bəy, Atam Əlibəyov, Fətəlibəyli 
Düdənginski və Fuad Əmircan. 
Yaradılmış hərbi legionda azərbaycanlıların sayı 70 minə yaxın idi. 
Azərbaycan legionunda «Boz qurd», «Aslan» kimi batalyonlar vardı. Legionda 
«Azərbaycanla» yanaşı «Hücum» adlı bir qəzet də çıxırdı.  
Məhəmməd Əmin Rəsulzadənin Azərbaycan legionunda hörməti çoxdu. 
Onu sevir, ona inanırdılar təsadüfi deyil ki, həmin vaxtlar legionun orqanı kimi 
çıxan «Azərbaycan» qəzetində şair Daşqın Məhəmməd Əmin Rəsulzadəyə 
«Əfəndim» adlı bir şer ithaf etmişdi. Şerdə bütün həmyerlilərinin Rəsulzadəyə 
səmimi duyğularını verməklə yanaşı, zülm və işgəncəni əldə tutan sovet 
178 
 
kommunist rejimini, onun qanlı icrasını, internasionallaşdırma adı altında 
yürüdülən qəddar ruslaşdırma siyasətini, milli mədəniyyətinə, inkişafına mane 
olmağını da böyük istiqlal liderinə çatdırıb deyirdi.  
...Fətəlibəyli Düdənginski müharibənin ilk illərindən əsir düşmüş və Hitlerə 
müraciət edib legion yaratmaq istədiyini bildirmişdi. Düdənginskinin bu təklifi 
əvvəllər şübhə ilə qarşılanmışdı... 
Məhəmməd Əmin Rəsulzadənin Düdənginskiyə böyük hörməti vardı. Əsli 
Naxçıvanın Düdəngə kəndindən olan mayor Fətəlibəyli Moskvada hərbi 
Akademiyanı qurtarmış, sonra da almanların tərəfinə keçmişdi.  
Düdənginskinin Məhəmməd Əmin Rəsulzadəyə böyük hörməti vardı. O, 
Məhəmməd Əmin Rəsulzadənin azərbaycanlı əsirləri xilas etmək üçün hansı işlər 
gördüyünü yaxşı bilirdi. Məhəmməd Əmin Rəsulzadə o zaman legionların 
təşkilindən sonra Berlindəki milli Azərbaycan Komitəsində çalışırdı. Bu komitənin 
başlıca vəzifəsi milli Azərbaycan davasını alman hökumətinə qəbul etdirmək idi. 
Çünki Hitlerin Azərbaycan haqqındakı planlarını Məhəmməd Əmin Rəsulzadə 
qəbul etmirdi. Hitlerin planı belə idi ki, müharibədən sonra Bakı birbaşa Berlinə 
tabe olunacaq, Azərbaycan xanlıqlar dövründə olduğu kimi əyalətlərə bölünəcək, 
başda isə almanlar oturacaq. Məhəmməd Əmin Rəsulzadə Hitlerin bu fikri ilə 
razılaşmır, ona görə də ciddi mübarizə aparıb Azərbaycana müstəqil dövlət hüququ 
qazandırmaq istəyirdi.  
Düdənginski Məhəmməd Əmin Rəsulzadənin çətin bir işlə məşğul 
olduğunu yaxşı bilirdi. Məhəmməd Əmin Rəsulzadəyə 1943–cü ilin mayında 
yazdığı məktubda qeyd edirdi: 
―Mərhaba, çox hörmətli Məhəmməd Əmin!  
Əziz yurdumuz Azərbaycanın yorulmaz hürriyyət mücahidi olan sizi 
cəbhədəki bütün əsgərlərimiz adından salamlayıram.  
...Qəzetimizdə (Berlində çıxan «Azərbaycan» qəzeti) Milli Azərbaycan 
Komitəsinin təşkil olunduğunu oxudum. Bu məni sevindirir. Biz cəbhədəki 
əsgərlər şübhə etmirik ki, Milli Komitəmizin başçıları arasında hamımızın 
sevimlisi, legionumuzun qurucusu Babayev Beydullah olacaqdır.  
Biz irəlidə də millətimizin hürriyyəti uğrunda fədakarlıqla vuruşacağıq.  
Cəbhədəki bütün əsgərlərdən salam. Sizə yaxşı sağlamlıq arzulayırıq. Sizin 
: A. Düdənginiski Fətəlibəyli‖ 
Fətəlibəyliyə o sonralar da hörmətlə yanaşıb, xətrini istəyirdi. İkinci dünya 
müharibəsindən sonra mayor Fətəlibəyli Münhendə amerikalıların xərci ilə təsis 
edilən «Qurtuluş» radiosu Azərbaycan şöbəsinin şefi oldu. Azərbaycanın ağrılarını 
radio dalğalarında bütün dünyaya çatdırdı. Məhəmməd Əmin Rəsulzadə 1954–cü 
ildə vəhşicəsinə qətlə yetirilən vətənpərvər həmyerlisi haqqında bu sözləri 
yazacaqdı:  
 
179 
 
―Qurtuluşu mühəqqəq olan hür və müstəqil vətəndə adları şan və şərəflə 
anılacaq qurbanlar arasında indi xatirəsini andığımız mərhum da (Fətəlibəyli) 
olacaqdır‖.  
Azərbaycan legionunun «Azərbaycan» adlı bir qəzeti çıxırdı. Qəzetə Fuad 
Əmircan başçılıq edirdi. Sonradan Məhəmməd Əmin Rəsulzadə qəzeti ciddi tənqid 
etmiş, ona yeni istiqamət vermişdi. Çünki qəzetdə Azərbaycanın tarixi və bəzi 
şəxsiyyətlərin mövqeyi düzgün işıqlandırılmırdı.  
Almaniyada başqa xalqların da milli komitələri də çalışırdı. Amma 
Məhəmməd Əmin Rəsulzadənin fəaliyyət göstərdiyi milli Azərbaycan komitəsi 
bunların arasında birinci olaraq öz qurultayını çağırdı.  
1943–cü il, noyabrın 6–sı. Berlinin məşhur Kayzerhof mehmanxanası. 
Böyük təntənə ilə milli Azərbaycan komitəsinin qurultayı keçirilir. Qurultayda 
Rozenberqlə yanaşı Qüds müftisi Əl-Hüseyn də iştirak edirdi. Qurultay xüsusi bir 
qərar çıxarır.  
Məhəmməd Əmin Rəsulzadə sonralar o qurultayı belə xatırlayırdı:  
Bu vəsiqənin 5 maddədən ibarət olan ana xətlərini 21 noyabr 1943–cü il 
tarixli 47 nömrəli «Azərbaycan» qəzetindən nəql edirəm:  
«1943–cü il noyabrın 6–da Berlin şəhərində toplanmış cəbhədə vuruşan 
əsgərlərimizin və vətəndən xaric Azərbaycan siyasi mübarizələrinin 
nümayəndələrindən ibarət milli Azərbaycan qurultayı, mayor Fətəlibəylinin 
məruzəsini və bu ətrafda olan çıxışları dinlədikdən sonra qeyd edir ki:  
1. 1918–ci il 28 maydan 1920–ci il 27 aprelə qədər davam etmiş Milli 
Azərbaycan hökuməti dövrü şanlı tariximizin ən parlaq səhifəsini təşkil edir. 
2. Vətənimiz bolşevik istilasına uğradıqdan sonra keçən bu 23 illik müddət 
içərisində millətimizin istər vətən daxilində və istər yad ellərdə apardığı şanlı və 
qanlı mübarizə yalnız bu istiqlalın bərpası uğrunda olmuşdur. 
3. Qurultay bu ağır şərait daxilində aparılan mübarizədə canlarını vətənin 
azadlığı uğrunda fəda etmiş şəhidlərin xatirəsini hörmət və ehtiramla yad edir. 
4. Dünyanı sarsıdan bu ikinci cahan müharibəsi nəticəsində 
müqəddəratımızın həllinə və istiqlalımızın bərpasına sarsılmaz bir inamımız vardır. 
Bunun isə ilk şərti əzəli və əbədi düşmənimizin məhvindən ibarətdir. Bunun üçün 
də mənafeyimiz bizi bu gün bolşevizmə qarşı qəti döyüş aparan və tarix boyu türk 
xalqlarının dostu Almaniyaya bağlamışdır. 
5. Qurultay əsrlər boyu olduğu kimi bu gün də Azərbaycan xalqı ilə Qafqaz 
qonşuları və qardaş Şimali Qafqaz, Türküstan, Edil-Ural və Krım xalqları ilə eyni 
qayə idea birliyi müşahidə edir və onlarla işbirliyini zəruri sayır...‖ 
Məhəmməd Əmin Rəsulzadə mübarizəsindən geri çəkilmir. Azərbaycanın 
istiqlaliyyəti uğrundakı yolundan dönmürdü. Bütün vasitələrdən istifadə edib 
Azərbaycan müstəqil olmalıdır fikrini təbliğ edən Rəsulzadə azad vətənin 
unudulmamağına çalışırdı.  
Amma Hitler onunla razılaşmırdı hələ. 
180 
 
...Həmin o qurultayda da Rozenberqə bir neçə tənqidi söz deyildi. Bu tənqid 
də Almaniyanın Azərbaycan haqqındakı planı ilə bağlı idi. Bu tənqiddən sonra 
arada bir soyuqluq yarandı. Rozenberqin köməkçisi Alfred Meyer ortalığa çıxıb 
soyuqluğu aradan qaldırmaq, yenidən mehriban ünsiyyət yaratmaq, söhbəti 
şirinləşdirmək məqsədi ilə dedi: Mən öndə gedən azərbaycanlıları ən gözəl qızların 
və ən yaxşı rakının (içki) olduğu öz əyalətimə - Vestfapenə dəvət edirəm... 
Məhəmməd Əmin Rəsulzadə Hitlerin Azərbaycan haqqında olan planı ilə 
razılaşmırdı. Hitlerin siyasəti ilə ikinci bir narazılıq da yaranmışdı artıq. Bu da 
legionlara Hitlerin münasibəti ilə bağlı idi. Məhəmməd Əmin Rəsulzadə 
Azərbaycan legionlarının başqa xalqlara qarşı vuruşması əleyhinə idi. O 
Azərbaycan legionunun öz istiqlaliyyəti uğrunda mübarizə aparan xalqlara qarşı 
silah çevirməyinin qəti əleyhinə idi. Onun fikrincə Polşa, Yuqoslaviya, 
Çexoslavakiya və digər xalqlar azadlıq uğrunda döyüşürlər. Çünki onların ölkəsi 
işğal olunub. Vətəni işğaldan xilas etmək yolunda vuruşan bu adamlara 
azərbaycanlı nəyə görə güllə atmalı idi? 
1943–cü ildə Azərbaycan legionu qarşısında belə bir bəyannamə ilə də çıxış 
etdi. Bu o zaman üçün böyük cəsarət idi. Hitlerin qulağı eşitdiyi halda belə sözlər 
demək ölümə bərabər idi. 
Amma o qorxmurdu. O həyatından, vətənindən ötrü yaşayırdı. Öz ömrünü 
başa vurmuşdu. Yaşayışını da, həyatını da çoxdan bir amala – Azərbaycanın 
istiqlaliyyəti uğrundakı mübarizəyə qurban vermişdi. O vətəni Azərbaycanın və 
onun bu qərib diyarda yaşayan övladlarının başına od hərisi pərvanə kimi 
dolanırdı. Doğma torpağı işğal olunan, vətənsiz qalan yurddaşları onun çırpınan 
qəlbi idi. Hərdən bu adamları söhbətə tutur, vətənində baş verən hadisələri 
öyrənirdi. Günahsız qətlə yetirilənlərin acı taleyinə ağrıyırdı. Bir hadisənin də 
şahidi olurdu. Görürdü ki, əsir düşən azərbaycanlıların hamısının gözündə bir 
qorxu dolaşır. Bəziləri isə çox-çox uzaqda olan Almaniyanın özündə belə Stalinin 
adı çəkiləndə həyacanlanır, təşvişə düşür. Söhbəti dəyişməyə çalışır. Vəziyyəti belə 
görəndə sınırdı, ağrıyırdı. Düşünürdü ki, qanlı terror rejimi adamları gör necə hala 
salıb? Stalinin məqsədi də elə bu idi. Vaxtilə Moskvadakı söhbətlərinin birində ona 
demişdi ki, kütləvi terrora keçib, xalqı tərbiyə etmək lazımdır. Budur Stalin 
arzusuna çatıb. Tərbiyə edib xalqı. Yalnız terrorlamı istəyinə nail oldu? Bu işlə o 
Lenin təliminə çox əsaslanmışdı. Yalnız fiziki yolla yox, mənəvi terrorla da 
adamları özünə tabe etmək lazımdır. Bəs nədən ibarət idi bu mənəvi terror? 
Adamlarda yalançı və saxta bir inam – kommunuzm inamı yaratmaq. Qoy adamlar 
bütün yaşayışını, həyatını, gözəl ömür sürmək istəyini bir kənara atıb bu xam 
xəyalın arxasında sürünsünlər. Onsuzda kommunizmin qurulması mümkün deyildi. 
Əgər belədirsə lap yaxşı. Adamlar mümkün olmayan bir istək ardınca gedəndə, ona 
pərəstişlə yanaşanda sən də sakitcə hakimiyyət taxtında əyləşirsən. İndi qarşısında 
dayanan bu cavanları bəs nə yolla tərbiyə edib Stalin? Mənəvi terrorun daha hansı 
üsulundan istifadə edib! Nifrətlə, həmişə nifrətlə dilinə gətirirdi bu sözü: pioner, 
181 
 
komsomol. Bunlara həmişə tələ deyərdi. Bolşeviklərin tələləri. Cavan uşaqları bu 
tələyə salıb məhv edir, beyinlərinə yalançı vədlər yığıb «işıqlı bir sabahın» 
qaranlığını doldurub buraxırdılar. 
... Qarşısında dayanan yurddaşlarına baxdıqca ürəyi ağrıyırdı və indi 
həyatda olmayan Azərbaycan əsgərlərini xatırlayırdı. Milli hökumət zamanında o 
əsgərlərlə də beləcə üz-üzə dayanıb söhbət etmişdi. Onların məğrur baxışı, coşğun 
sözləri indiki kimi yadındadır. O adamlar bolşevik tələsi görməmişdilər. Azad 
vətənləri, hökümətləri, milli orduları vardı. Onlar azad mühitin havasını udan 
gənclər idi və əllərindəki silahla qorxu, hürkü bilmədən Vətənin keşiyini çəkirdilər. 
Bu gənclər isə işğal olunmuş torpağın havasını udmuşdular. O Azad 
Azərbaycandakı əsgərlərlə söhbətini xatırlayanda ürəyi sızlardı. Düşündü ki, indi 
onların çoxu yoxdur həyatda. Qalanları isə soyuq həbsxanalarda işgəncələr çəkir. O 
günlər isə ötüb keçmişdi... 
İndi qaşısında dayanan bu azərbaycanlıların hamısı ondan ötrü doğma idi.  
Bir hadisəni də xatırladı. Yenicə gətirilən əsgərlərdən biri çox diqqətlə 
baxırdı ona. Onun azərbaycanlı olduğunu əsirlər bilmirdi hələ. Rus dilində əsirdən 
ad-familyasını, milliyətini, haralı olduğunu soruşdu. Birdən əsir Azərbaycan 
dilində dedi: mən o yerdənəm ki, siz orada olmusunuz. Soruşdu ki, harda 
görmüsünüz məni? Əsir onu Lahıcda, qonşularının evinda hərdən balkona çıxan 
zaman gördüyünü və indi də unutmadığını dedi. Bu qəribə hadisədən çox mütəəssir 
olmuşdu. 
Bu əsirləri sevirdi, onlardan ötrü çox narahat idi və çalışırdı ki, Vətəndən 
qürbətdə yaşayan Azərilər sıxıntıdan, ehtiyacdan uzaq olsunlar. 
Məhəmməd Əmin Rəsulzadənin Azərbaycan legionuna müraciəti Hitlerin 
xoşuna gəlmədi. Göstəriş verdi ki, Məhəmməd Əmin Rəsulzadə Almaniyadan 
qovulsun. 
Məhəmməd Əmin Rəsulzadənin bu bəyanatı öz istiqlaliyyəti uğrunda 
müübarizə aparan xaqlar tərəfindən böyük rəğbətlə qarşılanmışdır. Elə bu 
bəyənatın nəticəsi idi ki, 1944-cü ildə Polşada üsyan edən almanları güllə 
yağmuruna tutan polyaklar azərbaycanlıları görən kimi pəncərələrdən üstlərinə gül-
çiçək atmışdılar. 
(Azərbaycan legionunun əsgərləri alman hərbi formalarını geyirdilər. 
Amma qollarında emblemin içində alman hərfləri ilə «Azərbaycan» yazılırdı). 
Məhəmməd Əmin Rəsulzadə Almaniyanı tərk etməyə məcbur olanda 1943-
cü ilin sonları idi. 
Daha bir qapı da üzünə bağlandı. 
Rumıniyada ona sığınacaq yeri tapılmışdı. 
Həmdullah Sübhi Tanrıövər etibarlı dostdur. 
Həmdullah bəylə çoxdan - hələ 1911-12-ci illərdən dostluq edirdilər. O 
zaman «Türk ocağı»nda birgə çalışırdılar. Aralarında dərin səmimiyyət vardı. 
Həmdullah bəy köhnə dostunun - Məhəmməd Əmin Rəsulzadənin Hitler hökuməti 
182 
 
ilə münaqişəsini eşidən kimi kömək əlini uzatmışdı. Məhəmməd Əmin 
Rəsulzadəni öz yanına çağırmışdı. Həmdullah bəy o zaman Türkiyənin Buxarestdə 
baş səfiri idi. 
Rumıniyaya gələndən sonra da Məhəmməd Əmin Rəsulzadə fəaliyyətindən 
qalmadı. Yenə azərbaycanlı əsirlərin taleyi ilə maraqlanır, Berlindəki 
«Azərbaycan» qəzeti ilə əlaqə saxlayırdı. 
Amma vəziyyət dəyişirdi. Almaniyanı müharibədə məğlub olmaq təhlükəsi 
gözləyirdi. 
Sovet qoşunlarının Rumıniyaya yaxınlaşmağı ilə əlaqədar olaraq 
Məhəmməd Əmin Rəsulzadə Buxarestdəki Türkiyə səfirliyinin qonaq evindən 
çıxmağa məcbur olur. Türkiyə səfiri yaxın dostu Həmdullah bəy Ankaraya, o isə 
Vyanaya gedir. 
Vyanada «İmperial» mehmanxanasında bir müddət qaldıqdan sonra 
Almaniyaya - Amerika hökumətinin nəzarətində olan Batı bölgəsinin kiçik bir 
şəhərinə gedir. Az keçməmiş yenidən fəaliyyətə başlayır. 
... 1945-ci ildə Məhəmməd Əmin Rəsulzadə yenidən Almaniyaya keçdi. 
Artıq Hitler məğlub olmuşdu. Hər yan sovet əsgərləri ilə dolu idi. Olduqca 
təhlükəli vəziyyət yaranmışdı. Stalin əsirlərin geri qaytarılmasına çalışırdı. Bu 
qorxulu idi. Stalin onları sakit buraxmayacaqdı. Azərbaycanlı əsirlərin çoxu 
«müharibə qurtardı» deyib sevincək halda vətənə-Azərbaycana tələsirdilər. 
Amma o, köhnə mübarizə dostunun xarakterinə yaxşı bələd idi. Stalinin bu 
adamları qətlə yetirəcəyini bilirdi. 
Bu yazıq cavanları xilas etmək lazım idi. Onları göz görə-görə ölüm 
düşərgəsinə göndərmək olmazdı. 
Məhəmməd Əmin Rəsulzadə böyük gərginlik keçirir, vəziyyətdən çıxış 
yolu axtarırdı. İçərisini yalnız bir fikir ağrıdırdı: azərbaycanlı əsirləri xilas etmək! 
Çoxları ilə söhbət edib saxlamaq istəmişdi. Amma faydası olmamışdı. 
Azərbaycanlı əsirlərin əksəriyyəti bu fikirdə idi: evə gedirik: Ata-anamızı, qohum-
qardaşımız üçün darıxmışıq. Bir də müharibə qurtarıb. Daha nə təhlükə olacaq ki? 
Məhəmməd Əmin Rəsulzadə onlara həqiqəti başa sala bilmirdi. Stalin isə 
əsirləri geri alırdı. Amerika, İngiltərə heç bir maneçilik törətmirdilər. Hər gün 
minlərlə əsiri qatarlara doldurub Vətənə aprırdılar. Qatarlarda gedən əsirlər 
fəlakətdən xəbərsiz halda «Vətənə gedirik» deyib sevinirdilər. 
Az keçməmiş Sovetlər birliyindən ölüm fəryadları göylərə yüksəldi. 
Stalinin cəllad kötüyü yenə qımızı qana bulanmışdı. Amerikadan alınıb aparılan 
əsirləri Stalin rəhmsizcəsinə ölümə məhkum edirdi.  
Yüzlərlə azərbaycanlı Stalinin ağzından saçan ölüm alovunda əriyib torpağa 
dönürdü. 
Xilas etmək, yazıqları xilas etmək lazımdır! Məhəmməd Əmin Rəsulzadə 
bir qrup azərbaycanlını başına toplayıb əsirləri xilas etmək yollarını axtarır. İlkin 
addım Amerika, İngiltərə hökumətlərinə göndərdiyi bəyanatlardır. Qalib 
183 
 
dövlətlərin rəhbərlərinə başa salır ki, Stalin sizdən alıb apardığı əsirləri vəhşicəsinə 
güllələyir. Bu işə mane olmaq lazımdır... 
Bir Ģikayət. İkinci dünya müharibəsindən sonra Stalinin əsirlərə qarşı 
amansız mövqeyi və qəddarlığı az keçməmiş başqa dövlətlərə də məlum oldu. 
Həmin vaxtlar inglislər Stalinin bu qəddarlığından, əsirləri gecə güllələnməyindən 
bəhs edən «Dünya alovlar içində» adlı film çəkmişdilər. Həmin film 1948-ci ildə 
Türkiyədə də göstərilmiş və xalqın böyük qəzəbinə səbəb olmuşdu. Filmdə Azəri 
türklərinin də necə qəddarlıqla qətlə yetirilməyi göstərilirdi. Film cəmisi bir dəfə 
göstəriləndən sonra yığışdırıldı. 
Məhəmməd Əmin Rəsulzadə azərbaycanlı əsirləri xilas və onların geri 
dönməməsini təmin etmək Azərbaycan Demokrat Birliyi adlı bir cəmiyyət qurmağı 
lazım bildi. Tezlikə cəmiyyət fəaliyyətə başladı. Elə həmin vaxtlar Məhəmməd 
Əmin Rəsulzadə azərbaycanlı əsirlərə müraciət qəbul etdi. Həmin müraciəti 
Azərbaycan Demokratik Cəmiyyəti azərbaycanlı əsirlər arasında yaydı. 
Məhəmməd Əmin Rəsulzadənin Azərbaycan Demokratik Cəmiyyəti 
adından azərbaycanlı əsirlərə müraciəti: 
«Əziz mücahidlər! 6 ildir davam edən ikinci cahan hərbi artıq sona yetdi: 
hərb almanların məğlubiyyəti, qərb müttəfiqlərinin zəfəri ilə nəticələndi. Bizim 
mücadiləmiz isə davam edəcək, çünki müqəddəs vətənimizi işğal altında tutan 
sovet komunist rejimi müttəfiqləri yanında yer almaq imkanına sahib oldu. 
Yurddaşlar! Müqəddəs Vətənimizin bolşeviklər tərəfindən istilasından 21 il 
sonra ələ keçən bir fürsəti işin başlanğıcında bəzi səbəbləri zühur edən xətalara 
rəğmən yaxşı qarşıladınız və əldə silah əbədi düşmənə qarşı yaman döyüşlər 
verdiniz. Vətən övladlarından şəhidlərimiz oldu, yerləri behişt olsun, hamısını 
hörmətlə yad edirik. 
Hərb qəhrəmanı gənclər? 
Siz tələsməyin, araqızışdıranların təbliğatlarına inanıb geri dönmək kimi 
tələsiklik qəbul etməyin. 
Vətəndaşlar, məlumunuz olsun ki, sizlər ostministirlikdə işlədiniz, legionlar 
qurdunuz, cəbhələrdə silahlı cəng yapdınız, milli təşkilat yaratdınız, qəzet və jurnal 
buraxdınız, xalqımız üçün şərəfli xidmətlər göstərdiniz, qəhrəmanlıqlar yaratdınız, 
dəvətə inanmayın, çünki hamınız onlara görə vətən xaini və hərb günahkarı 
sayılacaqsınız, bunun cəzasını hamınız bilin. Vətən həsrətinə köks gərin. 
Olduğunuz ölkələrdən ayrılmayın, milli təşkilatlarımız ətrafında birləşin, bundan 
aldığınız güclə də mücadilənizi davam etdirin. Eski nəsl bu davanı 26 ildir belə 
yürüdür. Ana vətən Türkiyə də sizin arxanızdadır. Hər zamankı kimi ayıq olun. 
Özünüzə müvəqqəti yaşayacağınız bir ölkə seçin. Biz sizin Türkiyəyə hicrət 
etmənizə kömək edərik, fəqət Amerikayada gedə bilərsiniz, orası da elə lap yaxşı 
ictima sistemi olan məmləkətdir. 
184 
 
Yurddaşlar, yurdumuza dönənə qədər yaşayacağınız ölkələrdə sizə bəxtiyar 
olmanızı dilər. Bu vəsiqə ilə qısa adı ―ADB‖ olan Azərbaycan Demokrat Birliyi 
ətrafında birləşməyə çağırırıq. 
Azərbaycan Demokrat Birliyi. 
―Münhen.1946-cı il‖ 
Məhəmməd Əmin Rəsulzadənin azərbaycanlı əsirləri qurtarmaqla bağlı 
apardığı işlər öz bəhrəsini verirdi. Əsirlərin müəyyən hissəsi geri dönməyə 
tələsmirdi. 
Məhəmməd Əmin Rəsulzadənin başçılığı ilə Türkiyə-Azərbaycan cəmiyyəti 
də yarandı. Bu cəmiyyət azərbaycanlıların Türkiyəyə getməyini təmin edirdi. 
O zaman Misir kralı Fərrux Almaniyaya gəlmişdi. Məhəmməd Əmin 
Rəsulzadə onunla əlaqə yaradıb azərbaycanlılara yardımını xahiş etdi. Kral Fərrux 
600-ə yaxın azərbaycanlını özü ilə Misirə apardı. 
Məhəmməd Əmin Rəsulzadə belə vasitələrlə azərbaycanlıları təhlükədən 
qurtardı. 
Nəhayət, təhlükənin tam sovuşmağı təmin edildi. 1948-ci ildə Amerika 
hökuməti ilə Stalin arasında sərinlik yarandı. Elə həmin vaxtlar Ruzveltin həyat 
yoldaşı Amerika senatına müraciət edib əsirlərin zorla sovet hökumətinə 
göndərilməməsini tələb etdi. 
Bir əlavə. Vəziyyətin gərginliyinə, imkanın məhdudluğuna baxmayaraq o 
əsas işini unutmurdu. O, iyirmi altı il idi ki, Azərbaycan davası adlanan siyasi 
mübarizəni davam etdiridi. Belə çətin şəraitdə apardığı mübarizəyə sadiqliyini bir 
daha sübut etdi. 1947-ci ildə Münhendə Məhəmməd Əmin Rəsulzadə 33 səhifəlik 
«Azərbaycan tarixindən» kitabını nəşr etdirdi. Kitabın çapı ilə bağlı bütün 
əziyyətləri Azərbaycan Demokrat Birliyinin üzvləri - Əhməd Yaşad, Məhəmməd 
Kəngərli, Heydər Atak çəkdilər. Amerikalılar kitabın çapına mane olurdular. Ona 
görə də Əhməd Yaşadın fəallığı ilə kitab Hannover şəhərində çap olundu. Amma 
kitabda Münhendə nəşr edildiyi göstərildi. Azərbaycan Demokrat Birliyinin üzvləri 
kitabı bütün Avropadakı azərbaycanlılara yaydılar. 
Məhəmməd Əmin Rəsulzadə bu kitabında da xalqının şanlı tarixindən söz 
açmaqla yanaşı, doğma yurdunun bolşeviklər tərəfindən işğal olunduğunu qeyd 
etdi. 
Məhəmməd Əmin Rəsulzadəyə 1947-ci ilin sonlarında Türkiyəyə-Ankaraya 
qayıtmağa icazə verildi. Bu razılığın da alınmasında dostu Həmdullah Sübhi 
Tanrıövərin böyük rolu oldu. Həmdullah bəy o zaman Türkiyə hökumətində 
hörmətli şəxslərdən sayılırdı. 
Türkiyəyə gəldiyi ilk vaxtlar əmisi oğlu Məhəmməd Əlinin qaldığı 
mənzildə yaşayırdı. Məhəmməd Əmin tək deyildi. Polşada evlənib həyat qurduğu 
Leyla xanım (əsil adı Vandadır) da onunla birlikdə Ankaraya gəlmişdi. Məhəmməd 
Əlinin mənzili çox darısqal idi. İki balaca otaqda dörd adam yaşayırdı. Amma 
dözürdülər. Həyatda azmı çətinlik çəkmişdilər? Hansı xoş gün görmüşdülər ki? 
185 
 
Qırx ildən çox idi ki, ömürləri, günləri belə yaşayışda keçmişdi. Amma ruhdan 
düşmürdülər. Vətənin istiqlaliyyəti uğrunda mübarizələrini davam etdirirdilər. 
Məhəmməd Əmin Rəsulzadə Ankaraya gəldiyi ilk gündən yurddaşlarının 
taleyi ilə maraqlandı. Əsas gördüyü iş başqa ölkələrdən gələn azərbaycanlıları 
Türkiyədə yerləşdirmək idi. Çoxları Türkiyədə heç kimi tanımır. Hara gedəcəyini 
bilmirdi. Məhəmməd Əmin Rəsulzadə onlara kömək edir, mənəvi dayaq olurdu. 
Bir ağrılı xatirə. Bir gün gələcək, onun sorağı ilə Türkiyəyə gedəcəyəm. 
Məhəmməd Əmin Rəsulzadənin dostlarını axtaranda 1947-ci ildən sonra Türkiyəyə 
gələnlərlə də rastlaşacağam. Kimi dindirib onun haqqında söz soruşacağamsa, göz 
yaşı görəcəyəm. Hamısı ağlayıb bu sözü deyəcək: o bizim əlimizi çörəyə çatdırdı. 
Allah onun qəbrini nurla doldursun! 
 
ANKARADA 
 
Məmməd Əmin Rəsulzadə Türkiyədə azərbaycanlılara kömək göstərir, 
Almaniyadakı dostları ilə sıx əlaqə saxlayırdı. Onlara məktublar yazır, məsləhətlər 
verir, azərbaycanlıların Türkiyəyə gəlməyini təmin edirdi. Çünki Türkiyə hökuməti 
yalnız 1948-ci ildən azərbaycanlı əsirləri  qəbul etməyə başladı. Məhz həmin ildə 
3680 azərbaycanlı əsirin ölkəyə gəlməyinə Türkiyə hökuməti icazə verdi. Bu 
razılığın alınmağında Məmməd Əmin Rəsulzadənin böyük xidməti vardı. İtaliyada, 
İsveçrədə, Fransada və başqa ölkələrdə daima qorxu altında yaşayan, hər an Stalinə 
təslim olunacaqlarından qorxan zavallı azərbaycanlı əsirlər yalnız Türkiyəyə 
gələndən sonra rahat nəfəs aldılar. Və burada Məmməd Əmin Rəsulzadənin 
qayğısı altında yaşadılar. 
...1948-ci ildə azərbaycanlı əsirlərin Türkiyəyə gəlməsinə icazə veriləndə 
Məmməd Əmin Rəsulzadə Almaniyadakı dostu Heydər Ataka məktub yazıb 
bildirirdi: 
«Əziz vətəndaş Heydər! 
19. 12. 47 tarixli məktubunuzu aldım. 
Hər şeydən əvvəl təbriklərinizə təşəkkür edir, yeni ilin sizə sədadətli 
olmasını candan dilərəm. Hökumət Avropadakı azərbaycanlıların Türkiyəyə 
alınmasına qəti qərar verdi. Bir az sonra sizlərin köçürülməsinə başlanacaqdır. İlk 
baharda bu işin başlayacağına ümid edirəm. 
...Bizimkilərdən bir qismi İtaliyadan Misirə getmişdir. Türkiyəyə gəlmək 
istəyənlər mütləq türk pasportlarını gözləməlidirlər. 
Çap etdiyiniz kitabçadan bir neçə nüsxəni almaq istəyirik. Sizə qəzetlər 
göndəririk. Yeni materiallar da göndəriləcəkdir. Antikommunist aksiyalarda iştirak 
ediniz. Fəqət iç qayəmizi əsl istiqlal qayəsi olduğunu da unutmayın. 
Salamlarla: M. Emin. 
Ankara. 2. 1. 48.» 
186 
 
Türkiyəyə gələn azərbaycanlıların sayı getdikcə çoxalırdı. Məmməd Əmin 
Rəsulzadəni indi bir fikir narahat edirdi: bu adamları bir təşkilat ətrafında 
birləşdirmək. Gələn azərbaycanlıların toplaşacağı ünvan olmalıdır. 1949-cu ilin 
əvvəlləridir. Məmməd Əmin Rəsulzadə yaxın dostları ilə Azərbaycan kültur 
dərnəyini yaratmağa çalışır. Bu vaxta kimi əsas işləri dostlarının evində görürdülər. 
Belə şəraitsizlik onları çox narahat edirdi. Maddi imkansızlıq da təsirini göstərirdi. 
Azərbaycanlılar yenicə gəlirdilər Türkiyəyə və hamısı da ehtiyac içində, evsiz-
eşiksiz, pulsuz-parasız... 
Amma o həmişə vəziyyətdən çıxış yolu tapmağı bacarırdı. Ən pis 
günlərində belə, ac-susuz qalıb ağır həyat keçirsə də, həmişə doğma Azərbaycanı 
yaşatmağı unutmurdu. Doğma Azərbaycanı ilə nəfəs alır, onunla yaşayırdı. Onun 
havası da, suyu da Azərbaycan idi. O həyatda çox şey itirmişdi. Vətənindən, 
ailəsindən, oğlundan, qızından məhrum olmuşdu. O yalnız bir istəklə ömür 
sürürdü: Azərbaycanı yaşatmaq! Qürbət ellərdə onun istisini sönməyə qoymamaq. 
Türkiyədə yaşadığı illərdə sonradan geniş maddi imkanı olan, hökumətdə yüksək 
vəzifədə çalışan dostları ona çox təkliflər etmiş, dolanışığını yaxşılaşdırmaq 
istəmişdilər. Biri ticarət dükanı açmaqla, biri geniş torpaq sahəsi verməklə bu 
mehriban adama əl tutmağa çalışmışdılar. O razılaşmamışdı. Onun yalnız bir 
əqidəsi, yaşayış amalı vardı: Azərbaycan! Yaxın dostlarından biri, İranın keçmiş 
milli məclisinin başçısı Ağa Seyid Həsən Tağızadə onun haqqında belə yazırdı: 
«—Nə Bakı hökumətində tacsız bir sultan mövqeyində olanda və nə də 
İstanbulda ayda bir lirə ilə yaşadığı günlərdə öz əqidəsindən əsla dönməmişdi!» 
...Nəhayət, uzun əziyyətlərdən sonra 1949-cu ilin fevral ayının 1-dən 
«Azərbaycan kültur dərnəyi» fəaliyyətə başladı. Dərnəyin ilk toplantısında doktor 
İbrahim Bədəl böyük coşğunluqla Məmməd Əmin Rəsulzadənin Dərnəyin fəxri 
Başkanı (sədri) seçildiyini elan etdi. (Məmməd Əmin Rəsulzadə ömrünün sonuna 
kimi Dərnəyin fəxri sədri olaraq qaldı). 
Dərnəyin Yönətim Quruluşu vəzifəsi aşağıdakı quruculara tapşırıldı: 1. 
Məmməd Altunbəy; 2. Həmdi Ataman; 3. Əziz Alpaut. 
Bu adamlar Dərnəyin ilk qurultayı çağırılan kimi tam səlahiyyətlə Dərnəyin 
işini aparacaqdılar. 
Azərbaycan Kültur Dərnəyinin nizamnaməsinin əvvəlinci maddələrində 
onun nə məqsədlə yaradıldığı şərh olunurdu: 
 
«AZƏRBAYCAN  KÜLTUR DƏRNƏYĠ  NĠZAMNAMƏSĠ: 
 
Maddə 1 — «Azərbaycan Kültur Dərnəyi» adı ilə bir dərnək qurulmuşdur. 
Dərnək siyasətlə uğraşmaz. Mərkəzi Ankaradadır. Şöbəsi yoxdur. 
M a d d ə 2 — Dərnəyin qayələri bunlardır: 
a) Azərbaycanı, onun tarixini, külturunu dərləmək, işləmək və yaymaq; 
187 
 
b) Kitab, dərgi və qəzet olaraq çap etmək  və  mədəniyyət yığıncaqları tərtib 
etmək; 
v) Möhtac Azərilərə maddi və mənəvi köməklik göstərmək». 
Azərbaycan Kültur Dərnəyinə 18 yaşını bitirmiş hər bir türk üzv ola bilərdi. 
Dərnək üzvlərindən ən azı iki adam ona zəmanət verməliydi. Dərnəyə girərkən 250 
quruş giriş pulu verilir, ildə 1200 quruşa qədər üzvlük haqqı alınırdı. Dərnək 
nizamnaməsinin qəbul etdiyi 41 maddə onun fəaliyyətini müəyyənləşdirirdi. 
Birinci maddədəki «Dərnək siyasətlə uğraşmaz» sözü də nahaqdan 
yazılmamışdı. Bu sözün mənasının açılması Məmməd Əmin Rəsulzadənin hansı 
çətinliklər şəraitində Azərbaycan davasını apardığını sübuta yetirir. 
İkinci dünya müharibəsindən sonra Türkiyəyə gələn Azəri türklərinə ölkə 
daxilində siyasi işlər görməyə icazə verilmirdi. Və hələ otuzuncu illərdə Məmməd 
Əmin Rəsulzadəni məhz siyasi fəaliyyətinə—Sovetlər Birliyi əleyhinə olan 
mübarizəsinə görə Türkiyədən çıxmağa məcbur etmişdilər. İndi yenə beynəlxalq 
aləmdə vəziyyət gərgin idi. Ona görə də Məmməd Əmin Rəsulzadənin əvvəlki 
kəskinliklə siyasi mübarizəyə başlaması mümkün deyildi. 
Bir haĢiyə. Türkiyədə olanda Məmməd Əmin Rəsulzadənin dostları həmin 
dövrün çətinliyini xatırlayıb deyirdilər: «Biz o zamanlar siyasi mübarizəmizə qol 
götürüb oynamaqdan, milli adət-ənənələrimizi təbliğdən başladıq». «Qol götürüb 
oynamaq deyəndə yalnız mədəniyyət işləri ilə məşğul olmağı nəzərdə tuturdular. 
Lakin Məmməd Əmin Rəsulzadə siyasi fəaliyyətindən qalmırdı. Böyük 
çətinliklər qarşısında dayansa da siyasi işlə məşğul olurdu. Bu siyasi mübarizəsi 
Azərbaycanın istiqlaliyyətinə xidmət edirdi. 
1951-ci ildə dekabrın 10-da Ankaradan dostu Fuad bəyə göndərdiyi 
məktub: 
«Möhtərəm Fuad bəy! 
Məktublarınızı aldım. Sabah sizə məktub yazacaqdım. Əkbərağanın 
hərəkətinə təəccübləndim... 
İndi vaxtımız itməsin deyə, sizə buradakı nüsxələri çap etmək üçün müsavat 
partiyasının bir deklorasionunu göndərirəm. Türkcə və ruscasını. İngiliscəsini də 
bu günlərdə göndərəcəyəm. 
Bəyannamənin məzmunu ilə oradakı vətəndaşları tanış ediniz. Doktor 
Kəngərliyə bu xüsusda yazmışdım. 
Türkcəsini bizim hesabımıza ayrı bir kağız üzərində 100-150 ədəd çap edin. 
Bir miqdarını buraya göndərməyi təmin edin. 
Candan salamlarla: M. Emin.  
Ankara. 10. XI. 1951». 
Məmməd Əmin Rəsulzadə fəaliyyətindən qalmırdı. «Azərbaycan davası» 
mübarizəsini aparırdı. İndi başlıca istəyi var: bir məcmuə çıxarmaq. Çünki 
qəzetsiz, jurnalsız geniş təbliğat işi qeyri-mümkündür. Mütləq bir təbliğat orqanını 
nəşr etmək lazımdır! 
188 
 
Məmməd Əmin Rəsulzadənin 1952-ci ildəki bu narahatlığını Türkiyədəki 
yaxın dostu Feyzi Aküzüm belə xatırlayır: «Məmməd Emin bəy hər vasitə ilə 
dünya siyasəti qarşısında Azərbaycanın səsini eşitdirəcək, kommunizmin dünyaya 
gətirəcəyi fəlakəti anladacaq bir təbliğat orqanına ehtiyac olduğunu çətin də olsa 
maddi sıxıntılar içində yaşasa da mütləq lazımlı sayırdı. Bu məqsədlə Yenişəhr 
Sakariyə caddəsindəki evində Dərnək işləri ilə bağlı bir toplantı keçirdi. Bu 
toplantıda mən də vardım. Emin bəyin giriş sözündən sonra necə bir təbliğat orqanı 
çıxarılması ilə bağlı uzun söhbətlər və qarşılıqlı fikirlər irəli sürüldü. 
Bülleten olsun? Kitabça olsun? Həftəlik və ya 15 günlük qəzetə olsun, 
yoxsa müntəzəm bir dərgi? 
Bir xeyli müzakirədən sonra Emin bəyin tövsiyəsi ilə aylıq bir dərginin çap 
olunması razılaşdırıldı. Sonra dərgi hansı adla çıxarılacağı müzakirə olundu. İrəli 
sürülən adlar arasında Qurtuluş, Odlu vətən, Dirilik, İstiqlal kimi indi xatırlaya 
bilmədiyim daha bir çox adlar vardı. Mən isə: «Madam ki, Dərnəyimiz Azərbaycan  
kültur dərnəyidir, o halda Dərnəyin adını daşıması baxımından dərginin adının 
«Azərbaycan» olması lazımdır. Bu ad Dərnəyin qayəsinə, çalışmalarına, hər kəs 
tərəfindən mənimsənilməsinə daha uyğun düşər»—dedim. Bununla əlaqədar 
Məmməd Emin bəy diqqətlə mənə baxdı və «mən də Feyzinin fikrinə şərikəm, 
Dərginin adı Azərbaycan olsun!» — dedi». 
Tezliklə dərginin ilk nüsxəsinin hazırlığına başlandı. 
Bir ağrı. Türkiyədə olanda gedib Feyzi bəylə görüşdüm, Feyzi bəy dərgini 
hansı maddi çətinliklərlə çıxardıqlarını, Məmməd Əmin Rəsulzadənin bu işdən 
ötrü necə əziyyətlər çəkdiyini xatırlayıb ağladı. 
Ankara. 1952-ci il, aprelin 1-i. Məmməd Əmin Rəsulzadənin başçılıq etdiyi 
Azərbaycan Kültur Dərnəyinin orqanı olan «Azərbaycan» dərgisinin ilk nüsxəsi 
çapdan çıxıb. Dərginin üz səhifəsində bu sözlər yazılıb: «Birlik dirilikdir», 
«Türkləşmək, islamlaşmaq, müasirləşmək». Elə dərginin üz səhifəsində 
Azərbaycanın xəritəsi verilib. Xəritədə «O Azərbaycanın», onun bir vaxtlar 
başçılıq etdiyi Azərbaycan cümhuriyyətinin xəritəsi verilib. Doğrudur, 1952-ci ildə 
bu xəritədəki Azərbaycandan bir iz qalmamışdı. Vətən işğal olunmuş, torpaqları 
qana boyanmışdı. Yurdun güllü-çiçəkli bağlarını, büllur bulaqlı, başı qarlı dağlarını 
isə şura hökuməti ermənilərə sovet hədiyyəsi kimi pay etmişdi. Bəli, dağıdılmışdı, 
viran olmuşdu torpağı. Bu ağrıların hamısını bilirdi. Bu ən yaralı yeri, ürək ağrılı 
xatirəsi idi. Amma indi «O Azərbaycan»ın, 23 aylıq cümhuriyyət Azərbaycanının 
xəritəsini çap edirdi ki, ümidlər, inamlar ölməsin, yaşasın. Bir gün gələcək ki, o 
torpaqlar yenə Azərbaycanın olacaq. Bu ümidi yaşatmaq istəyirdi adamlarda. 
...«Azərbaycan» məcmuəsi Anafartalar caddəsində—Azərbaycan Kültur 
Dərnəyinin yerləşdiyi binada çıxarılırdı. Qiyməti 25 quruş idi. 
Dərginin elə ilk nömrəsində Məmməd Əmin Rəsulzadə vətəni Azərbaycan 
haqqında oxuculara məlumat verir, bu gözəl məmləkətin tarixindən, bu günündən 
danışırdı. 
189 
 
O yazırdı:  
«Doğuda Xəzər dənizi, qüzey Qafqasiya, Batıda Gürcüstan ilə Ermənistan 
və güneydə İranilə sərhəddir. Başı qarlı dağlarla, bəzi yerlərində okean səthindən 
aşağıda yerləşən burası türlü bitkilərlə, heyvanlar baxımından çox çeşidli bir 
mənzərəyə malikdir». 
Məmməd Əmin Rəsulzadə vətəni Azərbaycanın şanlı tarixini, tanınmış 
ziyalılarını bir daha Azəri türklərinə xatırladırdı. Doğma yurdunun şanlı 
keçmişindən danışan alovlu vətənpərvər Azərbaycan cümhuriyyətini, istiqlal 
bayramı olan 28 may gününü də yada salırdı. Məqaləsinin sonunda bir sərt həqiqəti 
də unutmurdu: 
«...Velikorusiya daxilində cərəyan edən daxili hərbdən müzəffər çıxan 
bolşeviklər Yaxın Şərqdəki qarışıq durumdan və hərb sonu Avropasındakı 
vəziyyətdən istifadə edərək qızıl ordunun üstün qüvvətləri ilə sərhədi keçib 27 
aprel 1920-ci ildə Azərbaycanı işğal edərək qanlı üsullarıyla cümhuriyyəti 
sovetləşdirirlər». 
«Azərbaycan»ın ilk nömrəsindəcə qərib mühacirlərin vətən həsrəti ilə 
çırpınan ürəklərinin ağrısı duyulur.  
Mühacirlərin çoxu ilk dəfədir Türkiyəyə gəlib. Ölüm təhlükəsi başları 
üstündən sovuşan bu adamlar bir müddət sevinsələr də, az keçməmiş vətənin 
ayrılığına dözə bilmir, intizar dolu səslə doğma ananı, qardaşı, bacını yada salırlar. 
Məmməd Əmin Rəsulzadə ondarın halını yaxşı bildiyindən dərginin ilk sayında 
vətən, ana həsrətli şerlərə çox yer verir. 
Məmməd Əmin Rəsulzadənin çıxardığı «Azərbaycan» jurnalı az sonra 
yalnız acılı xatirələrin, vətən həsrətli şerlərin deyil, eyni zamanda kəskin, siyasi 
ruhlu məqalələrin çap olunduğu bir orqana çevrildi. 
«O Azərbaycanın» səsi. Bir gün qəribə hadisə baş verdi. Neçə il idi ki, 
həsrəti ilə yaşadığı «O Azərbaycan»ın səsini eşitdi. Hə, elə o Azərbaycanın, 
ömrünün unudulmaz iyirmi üç ayını yaşadığı vətəninin səsinə qulaq asdı. Evindəki 
yarısınıq kresloda əyləşdiyi zaman birdən radioda Üzeyir Hacıbəyovun «Koroğlu» 
operasından üvertüranın səslənəcəyi elan olundu. Üvertüranın elə başlanğıcından 
halı başqalaşdı, oturduğu kresloda çırpınmağa başladı: Yox, bu «O Azərbaycanın» 
səsidir. Bu o vətənin nəfəsidir. Üzeyir bəy bu musiqini qızıl imperializmin dəmir 
məngənəsi arasında yazsa da o Azərbaycan düşünüb. Başqa cür də ola bilməz. 
Üzeyir bəy heç zaman o azad vətəni unuda bilməzdi. O vətəndə yaşadığı 
zaman böyük işlər görmürdümü? Xalqı üçün çalışmırdımı? Üç rəngli 
bayrağımızdan ilhama gəlmirdimi? Yazılarında vətənimizi satmaq istəyənlərə 
nifrətlər yağdırmırdımı? Yox, ola bilməz. Ola bilməz ki, Üzeyir bəy o vətəni 
unutsun, üç rəngli bayrağı yaddan çıxarsın. Gör neçə ildən sonra o keçmiş günü  
xatırlayıb, istisini yaşadıb içərisində. Yox, Üzeyir bəy bu musiqini bolşevik 
Azərbaycanının adına  yazmayıb. O istəyib  ki, bu yolla da olsa, xalqa  «o vətən»i  
xatırlatsın. Bu musiqi əzilən    xalqımın işğalçılara  nifrət  zərbəsidir.  Bu   musiqi  
190 
 
ilə  Üzeyir  bəy yurdunu işğal edənlərə üsyan qaldırıb. İntiqam, intiqam deyir bu 
səs! Yurdunu müstəmləkə əsarətində inildədənlərə qarşı qisasa çağırır. Xalqı qanlı 
terror rejimindən qorxmamağa, bir gün haqq qapısının açılacağına inandırır. Başqa 
cür də ola  bilməz. O Azərbaycanı görən  minlərlə günahsızın ölümünə Üzeyir bəy 
sakit dayana bilməzdi. Bu onun silahıdır. Bu onun döyüş yoludur. O hamımız kimi 
yanıb ağrıyıb, içərisindən alovlanıb. İtirilmiş vətəninin intizarı ilə qovrulub. Amma 
geri çəkilməyib. Bu qanlı düşməni yox etmək yollarını düşünüb. Yəqin son sözü, 
son kəlməsi o Azərbaycan olub. Üzeyir bəyə bolşeviklərin verdiyi o orden-
medallar onun qəlbindəki Azərbaycanımızı silib apara bilmədi. İndi həyatda 
yoxdur o. Amma xalqa o   Azərbaycanın nəfəsini verib getdi… 
Radiodan «Koroğlu»nun əzəmətli sədaları yayılırdı otağa. Kresloda çırpınır, 
nəfəsi çatmayan adamlar kimi əzab çəkirdi. Kreslo sınıq olduğundan (evində 
cəmisi iki kreslo vardı) cırılmış oturacağından saman ovulub yerə tökülürdü. 
Radioda «Koroğlu»nun—«O Azərbaycanın» səsi eşidilirdi. O isə kresloda 
ürəyindən yaralı halda çırpınırdı: Qoymadılar, dağıtdılar yurdumu. Xəyanətkarlar 
xain əlləri ilə vətənimi talan etdilər. İndi hər yanda «Lenin, Stalin» qışqırırlar. 
Xalqı həqiqətdən uzaq ediblər. Yalançı şüarlarla vətənimin sərvətini çəkib 
aparırlar. Hər yanda dünənki quldurun birinə «Ata Stalin» deyirlər. Dünyaya gələn 
hər Azəri türkünə ata, ana kəlməsini yox «Stalin» sözünü öyrədirlər. Qanlı terror 
rejimi ilə xalqın azadlıq hissini boğub öldürürlər. Amma yox, o ölməyib. Üzeyir 
bəy bir daha sübut etdi, bütün Azəri türklərinə çatdırdı ki, sənin azad vətənin olub. 
Yenə o vətənə istiqlaliyyət gətirməyə qadirsən! Bu istəyini heç zaman boğma! O 
gün gələcək, o azadlıq bayrağı yenə vətənin başı üzərində dalğalanacaq. Demək 
Üzeyir bəy bu neçə ili ağrı çəkib susurmuş. Tökülən qanlardan ehtiyatlanırmış. 
Sonra dözə bilməyib səsini ucaldıb, bəsdirin, bu xalqı az qırın deyib. Bu xalqın da 
yaşamaq haqqı var. Bu xalq Cavad xanlar, Koroğlular yurdudur. Bu xalqın 
Koroğlu ürəkli oğulları birləşib ayağa qalxsa, bacara bilməyəcəksiniz. Hamınız 
coşan tufanın sərt nəfəsiylə yox olub gedəcəksiniz. Bu xalq Koroğlu ruhludur. O 
ruhu ürəklərdən silib aparmaq olmaz. Hər gün yüzlərlə vətənpərvərlərimizi 
öldürsəniz də, yerinə başqası gələcək, sizə qarşı daha da kinli olacaq! Demək 
susmayıb, mübarizəsini aparıb Üzeyir bəy!..  
...Leyla xanım otağa girəndə dəhşətə gəldi. Həyat yoldaşı kresloda yaralı 
quş kimi çırpınırdı. Tez ona sarı atılıb həyəcanla soruşdu: 
— Emin, Emin, sənə nə olub! Şəkərinmi qalxıb? Pismi hiss edirsən özünü? 
Axı birdən-birə nə oldu sənə? 
Leyla xanım səhv etmirdi. On beş ilə yaxın idi ki, birgə yaşadığı həyat 
yoldaşının şəkər xəstəliyi vardı və keçirdiyi həyəcan vəziyyətini ağırlaşdırmışdı. 
Amma Leyla xanım radioda musiqi sədası kəsildiyindən bir həqiqəti öyrənə 
bilməmişdi: Ömür-gün yoldaşının şəkəri birdən-birə qalxmamışdı, həyatda 
dünyalar qədər sevdiyi bir insan ona həmişə məhəbbətlə danışdığı «O 
Azərbaycan»ın səsini eşitmişdi... 
191 
 
...Az keçməmiş Məmməd Əmin Rəsulzadə Üzeyir Hacıbəyov haqqında bir 
məqalə yazıb «Azərbaycan» jurnalında çap etdirdi. Böyük bəstəkar haqqında o 
yazırdı: 
«Başda bir həvəskar olaraq işə başlayan Hacıbəyli sonra özü-özünü 
yetişdirmiş, musiqi təhsilini tamamlamış, nəticədə sözün Avropa mənası ilə 
otoritəsinin hər kəsə tanıtmış bir kompozitor olmuşdur. Yazıq ki, bolşevik rejimi 
Azərbaycanın bu müstəsna zəkasını da öz    diktatorluğu altına almış və onu bayağı 
mənfəətləri üçün sümürdükcə sümürmüş və verdiyi bir taqım rəsmi və siyasi vəzifə 
və ünvanlarla onu «mənimsəmişdir». 
Fəqət beyhudə, dəmir pərdənin arxasında özünə süni marşlar yazdırılsa da, 
Moskvada omuzu diktatorun əliylə oxşadılsa da, tabutu başında Azərbaycan 
mənəviyyatı ilə ilgiləri olmayan komissarlar növbədə dursalar da Hacıbəyli Üzeyiri 
Azərbaycandan, Azərbaycan külturundan və Azəri türk tarixindən kimsə ayıramaz!  
«Azərbaycan davası»nın ağrıları. Türkiyədəki həyatı və apardığı 
«Azərbaycan davası» sakitliklə keçmirdi. Azərbaycanlıların heç də hamısı onun 
fikir və ideyalarını, mövqeyini sakit qarşılamırdı. Hələ otuzuncu illərdə ona qarşı 
çıxan qüvvələr vardı. Bəziləri hökuməti bolşeviklərə sakit verməkdə onu 
günahlandırırdılar. Bir neçə adam irad tuturdu ki, bolşeviklər Bakını tutandan sonra 
hökuməti Gəncəyə köçürüb orda mübarizəni davam etdirmək lazım idi. 
Bir qrup azərbaycanlı isə Məmməd Əmin Rəsulzadənin zəif fəaliyyət 
göstərdiyini tənqid atəşinə tuturdular. Hələ 30-cu illərdə ünvanına kəskin tənqidi 
sözlər deyilməyə başlandı. Elə həmin vaxtlar İstanbulda iki nəfər azərbaycanlı 
«Yıxılan dütlər» adlı kitab buraxıb onun mövqeyini pislədi. Məmməd Əmin 
Rəsulzadəni bir şeydə də günahlandırırdılar. Guya başçılıq etdiyi «Müsavat» 
partiyası milli mübarizədən kənarda dayanıb və onun üzvləri arasında  çəkişmələr 
gedir. 
Bu azərbaycanlılar nahaqcasına günahlandırırdılar Məmməd Əmin 
Rəsulzadəni və ona əsassız olaraq irad tuturdular ki, vətənimiz Azərbaycanı bir 
ovuc bolşeviklərə parlamentdə hədiyyə etdiniz. Bəs bu adamlar hansı fikri irəli 
sürür və Məmməd Əmin Rəsulzadədən o zaman necə mövqe tutmağını tələb 
edirdilər? Birincisi, bolşeviklərə qarşı müqavimət göstərmək lazım idi. Onda 
tökülən qanlar bahasına düşməni məhv etmək olardı. İkincisi, əgər düşmənə ciddi 
müqavimət göstərsəydi, düşmən arxasında olan Şimali Qafqazdakı qardaşlarımız 
ayağa qalxacaqdılar. Və nəhayət, sonuncusu: az sonra marşal Pilsudskinin 
zərbəsinə məruz qalan Qızıl Moskva bütün Qafqasiyadan çəkilməyə məcbur 
olacaqdı. Moskva bütün Qafqasiyadan çəkilməyə məcbur olacaqdı. 
Məmməd Əmin Rəsulzadənin başçılıq etdiyi «Müsavat»ın Polşadakı 
fəaliyyət dövrü də haqsız tənqid olunurdu. Göstərilirdi ki, Polşa hökumətinin 
maddi yardımına baxmayaraq müsavatçılar müsbət iş görmədilər, müharibə 
başlananda azərbaycanlı mühacirlərdən ibarət olan milli bir təşkilat yaradıb 
köməyimizə çatdırmadılar. Müharibə zamanı isə guya azərbaycanlılar arasında fərq 
192 
 
qoyulurdu: bolşevik əsiri olanlar və milli ruhlu olanlar. Məmməd Əmin 
Rəsulzadənin yaratdığı Milli Azərbaycan Mərkəzinin işini də tənqid atəşinə 
tuturdular ki, guya düşərgələrdəki əsirlərə köməklik göstərmirdi. (Əlbəttə, bu 
adamların çoxu siyasi dünyagörüşünün zəifliyi üzündən bu iradları tuturdular və 
bəziləri onun Hitlerlə Azərbaycan müstəqilliyi davasından xəbərsiz idilər. Bu sözü 
yazanların bəziləri Stalin rejimində böyüyüb, Rəsulzadənin azad Azərbaycan 
ideyasından xəbərsiz adamlardı.) 
...Bu adamlar bir nahaq irad da tuturdular Rəsulzadəyə: demaqogiya 
məqalələri ilə Kremli yıxmaq olmaz. Göstərirdilər ki, bunun üçün ciddi təşkilatlar 
yaratmaq lazımdır. 
Münhen şəhəri, 1952-ci ilin dekabr ayı. Azərbaycan milli birliyinin orqanı 
olan «Azərbaycan» məcmuəsi. Almaniyadakı bir qrup azərbaycanlı məcmuəyə 
açıq məktub göndəriblər. Açıq məktubda Məmməd Əmin Rəsulzadəni 
günahlandırırlar. Hansı dəlillərlə? 
Açıq məktubdan bəzi fikirlər : 
«Müsavatçı»ların bu qorxaqlığı baxımsızlıq uğrunda axıdılan bütün qanları, 
çəkilən bütün zəhmətləri heçə çıxardı, bütün Qafqasiyanın qapılarını Moskvaya 
açdı. Millətimizi misli görünməmiş min bir işgəncələrlə dolu, hələ də bütün 
şiddətiylə davam edən əsarətə soxdu. Əgər müqavimət göstərilsəydi ilk gündən 
bolşeviklər tərəfindən güllələnənlərin qanı ilə belə düşməni məhv və Azərbaycanı 
qorumaq olardı...» 
Göründüyü kimi bu adamlar parlamentin hökuməti döyüşsüz bolşeviklərə 
verməkdə yalnız Rəsulzadənin başçılıq etdiyi müsavat partiyasını günahlandırırlar. 
Halbuki, həmin vaxt cümhuriyyət hökumətində çoxlu partiyalar vardı və aprelin 
27-də o faciəli gündə bütün partiyalar hökumətin döyüşsüz bolşeviklərə 
verilməyini müdafiə etdi. Məmməd Əmin Rəsulzadə bildirdi ki, belə halda onun 
başçılıq etdiyi müsavat partiyası məsuliyyəti üzərinə götürüb təkbaşına 
bolşeviklərlə döyüşə bilməz. 
Azərbaycanlı mühacirlər açıq məktublarında Məmməd Əmin Rəsulzadənin 
ünvanına tənqidi daha da sərtləşdirirdilər: 
«...1943-cü ilin noyabrına kimi, yəni qurultaya qədər ömür sürən M. Ə. 
Rəsulzadə komitəsi başında Rozenberqin dayandığı «Şərq Nazirliyi» hesabına 
Adlon mehmanxanasında yaşayırdı. Hitler Almaniyasından heç bir iş görmədən, 
heç bir cəbhədə çarpışmadan para çəkən M. Ə. Rəsulzadə və onun müridləri oldu. 
Alman radiosunda: «Azərbaycanlılar böyük xilaskar Hitlerin tərəfinə keçiniz»—
deyə qışqıran M. Ə. Rəsulzadə komitəsinin katibi Hilal Münşi idi. 
On altı nəfər azərbaycanlının imzaladığı bu açıq məktub həqiqətdən kənar 
idi, çox kənar idi. Bunu yalnız hissə qapılıb yazılmış məktub adlandırmaq olar. 
Almaniyada çıxan «Azərbaycan» jurnalında Məmməd Əmin Rəsulzadənin 
ünvanına daha bir tənqidi yazı çap olunmuşdu. Bu məqaləni imzalayanlar daha 
yüksək səviyyəli azərbaycanlılar idi. 
193 
 
1952-ci ildə Münhendə, Azərbaycan jurnalında çap olunmuş, kollektiv ərizə 
şəklində yazılmış «Acı həqiqətlər» məqaləsi də təəssüf doğurur. Həmin  məqalədən 
bəzi qeydlər: 
«...1934-cü ildən heç bir müsavat təşkilatı yoxdur. Müsavat partiyasının 
keçmiş lideri Məmməd Əmin Rəsulzadə şəxsən öz adından çıxış edə bilər, amma 
olmayan partiya adından deklarasiya buraxmaq, ictimai fikri aldatmaq deməkdir. 
Bununla əlaqədar olaraq cənab Rəsulzadə bizim keçmiş tariximizi təhrif 
edir. Heç bir hüququ və səlahiyyəti olmadan özünü «Azərbaycan milli şurasının 
nümayəndəsi» adlandırır... Təəccüblüdür ki, cənab Rəsulzadə hansı haqla özünü 
«milli şuranın sədri» adlandırır? 
Amma pərəstişkarları onu «Azərbaycan milli respublikasının» prezidenti 
adlandırır və o bunu nə qadağan, nə də inkar edir, əksinə, daha da xoşuna gəlir. 
Çox yaxşı olardı ki, cənab Rəsulzadə Azərbaycanın siyasi rəhbəri adı ilə 
özünə qanunsuz rütbələri mənimsətməsin və bir jurnalist kimi sağlam düşüncəli 
həmvətənlərinin birliyinə çalışsın...» 
Kollektiv məqaləni   yazanlar: 
Polkovnik C. Kazım bəy, 1920-ci ildə Gəncədə bolşeviklərə qarşı üsyanın 
rəhbəri və üçüncü Gəncə polkunun komandiri: 
İdris Yaybulaq. Azərbaycan ordusunun keçmiş zabiti; 
Doktor Həsən Əli, keçmiş prokuror; 
Sultan Vəkilli, hüquqşünas; 
Xosrov Mirzə Qacar, keçmiş süvari diviziyanın komandiri və Gəncə 
üsyanının iştirakçısı; 
Əli Şəmşirli, Gəncə şəhərinin keçmiş başçısı; 
Şəfi Aran (Rüstəmbəyli), parlamentin keçmiş üzvü, nazirliyin məsləhətçisi, 
«Azərbaycan» (rusca) qəzetinin redaktoru və «müsavat» partiyasının keçmiş büro 
üzvü. 
Almaniyadan göndərilən «Azərbaycan»   jurnalındakı bu yazıları ürək ağrısı 
ilə oxudu. Adına, ünvanına haqsız tənqidlər yazılmışdı. Amma bu adamların heç 
birindən incimirdi. Onların vəziyyətini, belə qızğın ehtiraslarının səbəbini yaxşı 
başa düşürdü. Bu adamlar vətənlərini itirmişdilər. Doğma el-obadan kim bilir, 
bəlkə də həmişəlik ayrı düşmüşdülər. Vətəni itirmək ağrısına hamı tab gətirə bilmir 
axı. Bir də bu adamların çoxu Hitlerin müharibədə qalib gəlib Azərbaycanı azad 
edəcəyinə ümid bəsləyirdilər. İnanırdılar ki, bu mütləq olacaq və yenidən amansız 
bolşeviklərdən təmizlənmiş vətənə qayıdacaqlar. Amma müharibə Hitlerin 
məğlubiyyəti ilə başa çatdı və Sovetlər Birliyində kommunist rejimi, Stalin 
diktatorluğu daha da nüfuzlanıb möhkəmləndi. Vətənin qapıları mühacirlərin 
üzünə daha da möhkəm bağlandı. İkinci tərəfdən dünyanın ən böyük dövlətləri 
artıq Stalin hökuməti ilə hesablaşırlar. Bu halda mühacirlər əsəbi hal keçirir, psikir, 
bəziləri isə ruhdan düşür. Vətənə qayıtmaq ümidini itirirdilər. Belə halda yenə 
acığını özününkündən çıxmağa çalışır və onu günahlandırırlar. Yox, o bu 
194 
 
adamların heç birindən incimirdi. Onların halını başa düşür və haqsız tənqidlərinin 
çox da dərinliyinə getmirdi. (Bəlkə elə buna görədir ki, Rəsulzadənin mühacirət 
dövründəki onlarla yazılarının içində bir dənə də olsun mühacir həmyerlisinin adı 
çəkilən, tənqidi söz deyilən məqaləsi yoxdur). Yox, o belə işlərdən uzaq adam idi. 
Onun mübarizəsi xırda intriqalardan, umu-küsülərdən uzaqdı. Onu yalnız bir 
məsələ düşündürüb narahat edirdi: Azərbaycan davası!  Azərbaycan  istiqlaliyyəti! 
Bir əlavə. Türkiyədə olanda Məmməd Əmin Rəsulzadənin dostları ilə 
görüşüb bu söhbətə də münasibətlərini soruşdum. Məmməd Əmin Rəsulzadənin 
yaxın dostlarından olan doktor Məhəmməd Kəngərli dedi: 
—Bu adamların hamısı axırda gəlib Emin bəyin ətrafında toplaşırdılar. 
Görürdülər ki, onun apardığı mübarizə düzgün istiqamətlidir. 
Stalin öldü, lakin imperiya qalır. Stalinin ölüm xəbərini Türkiyədəki 
azərbaycanlı mühacirlər böyük sevinclə qarşıladılar. Hamı şadlıq içində 
düşünürdü: yəqin Azərbaycan azad olacaq. Mütləq bir şey olmalıdır. Belə davam 
etməz. Hətta o zaman bu qanlı diktatorun ölümünə sevinib şer yazanlar da 
olmuşdu: 
Stalin öldü, indi cəhənnəm yolundadır... 
Mühacir azərbaycanlı gənclərdən bir qrupu onun yanına gəlmişdi. Hamısı 
xoşbəxtliklə gülümsünürdülər. Fərəhli bir halda soruşdular:—Hə, Emin bəy, Stalin 
öldü, Azərbaycan azad olacaq, eləmi? 
O acı-acı gülümsünüb vətən həsrəti ilə yanan bu cavanlara baxdı: 
—Yox,— dedi, — Azərbaycan azad olmayacaq hələ. Stalin ölsə də, 
imperiya sağdır, yaşayır. Bu imperiya dağılmayınca Azərbaycan azadlıq qazana 
bilməyəcək. Bu imperiya tezliklə də dağılmayacaq. Ona görə ki, hələ yenidir, 
güclüdür. İmperiyanın dağılmasından ötrü onun içəridən çürüməsi, ovulub yerə 
tökülməsi gərəkdir. Bunu isə bir qədər gözləmək lazımdır. 
1953-cü ildə Türkiyədəki mühacirlər arasında bir canlanma, hərəkət oldu. 
Siyasi coşğunluq hər yerdə özünü göstərirdi. 
Elə həmin ili Məmməd Əmin Rəsulzadə hələ 1922-ci ildə yaradılmış 
Azərbaycan milli mərkəzini yenidən təşkil etdi. 25 nəfərlik bir mərkəz qurdu. 
Mərkəzin işinə çoxlu cavanları cəlb etdi. Bu yeniləşmə, cavanların işə gətirilməyi 
milli mərkəzin canlanmağına səbəb oldu. Məmməd Əmin Rəsulzadə cavanları 
milli mərkəzin işinə cəlb etməklə sanki yeni nəslə mübarizə estafetini təqdim 
edirdi. 
Ömrün 70-ci ilində. Daha qocalıq öz işini görmüşdü. Əvvəlki qaynarlığı, 
coşğunluğu indi azalmış, hərəkətləri ağırlaşmışdı. Çoxdan əzab çəkdiyi şəkər 
xəstəliyi də onu haldan salırdı. Amma içərisindəki «Azərbaycan davası» ehtirası 
sönməmişdi. O bu mübarizəsini davam etdirirdi. Hərdən xarici ölkələrə gedir, 
xarici radio verilişlərində çıxış edir. Hər ilin 28 mayında isə mütləq doğma xalqına 
müraciət edər, o ötən günü — istiqlal bayramını yada salardı. Vətənindən məlumat 
alırdı. Ən çox xəbər çatdıran dostu Fuad bəy idi. Fuad bəy Ankara radiosunda 
195 
 
işləyir, Almaniya və başqa ölkələrin təbliğat vasitələri ilə əlaqə saxlayırdı. 
Azərbaycan haqqında öyrəndiyi məlumatları ona çatdırırdı. Vətənində eşitdiyi 
xəbərlər ürəkaçan deyildi. Orda həyat başqalaşmış, adamlar dəyişmişdi. O 
Azərbaycanın adamlarından çox az bir qismi yəqin ki, sağ qalardı. Qalanlarını 
öldürüb məhv etmişdilər. İndi adamlar özgə əhval-ruhiyyədə idi. Hamı başını aşağı 
salıb sakitcə həyatını yaşayırdı. Onun və dostlarının mübarizə apardıqları azad 
Azərbaycan yəqin ki, indi heç ordakıları düşündürmürdü də. Onların  yalnız bir 
vətəni vardı: Sovetlər birliyi. Onların çoxuna milli hökumət qurmaq, ayrıca dövlət 
olmaq fikrini demək də, anlatmaq da şübhəsiz çətin idi. Çünki bu adamlar elə 
hisslərdən məhrumdur. Hamısı «ümumi kommunizm evi»nin sakinləridir. Onlarda 
günah yoxdur. Təbliğat öz işini görmüşdü. Adamların düşüncəsini elə dəmir qəfəsə 
salmışdı ki, onu açıb çıxarmaq, sağlam fikir anlatmaq qeyri-mümkün idi. Köhnə 
mübarizə dostu Stalin istəyini həyata keçirib köçmüşdü bu dünyadan. Nə idi bu 
istək? Xalqı kütləvi terrorla tərbiyə etmək. Və Stalin xalqı «tərbiyə etmişdi». Hamı 
başıaşağı, sakit, milli hissi ölmüş vəziyyətdə idi. Doğma yurdu işğalçılardan 
təmizləmək cəsarəti çəkilib getmişdi, hamı olmuşdu «Stalin zəmanəsinə layiq 
insan». Elə bu tərbiyənin təsiri idi ki, ikinci dünya müharibəsində özünü «Stalin 
uğrunda» deyib tankın altına atanlar, sinəsini güllə qabağına tutanlar olurdu. Gör 
kimin yolunda canlarını qurban verirdilər? O quldurun, mal, pul oğurlayanın, 
minlərlə günahsızın qanını axıdanın yolunda ölümə gedirdilər. Əlbəttə, adamlarda 
nə günah? Gör neçə il xalq döyüşdü, mübarizə apardı, nə qədər üsyanlar qopardı? 
Amma məğlub oldular, bacarmadılar. Çünki həm düşmən qüvvətli idi, həm də öz 
içərisindən xainlər çox oldu. Əgər öz içərisindəkilər satmasaydı, düşməni məğlub 
etmək olardı. O satanların da aqibəti acı oldu. Stalinin tələsindən yaxa qurtara 
bilmədilər. «Xalq düşməni» adı ilə qətlə yetirildilər. Bəs onlar bilmirdimi ki, 
müdafiə etdikləri bu qanlı quruluşun terror maşını bir gün də onların özünə qarşı 
çevriləcək. Saxta quruluşun aqibəti də puçluqla qurtarır. Budur, indi danışıq gedir 
ki, Stalinin adamlarını «təmizləyirlər». Belə də olmalıdır. Hər gələn adam özündən 
əvvəlkini didib parçalayacaq. Və axırda, lap sonda imperiya yıxılacaq. Bu mütləq 
olacaq. 
...Vətəni haqqındakı məlumatlardan bir şeyi də öyrənirdi. Xalqın düşməni 
Şaumyanın, Kirovun adını məktəblərə, idarələrə veriblər. Belə olanda acı-acı 
vətənin istiqlaliyyəti yolunda canlarını qurban etmiş «o Azərbaycanın» adamlarını 
düşünürdü. Fikirləşirdi ki, indi yəqin Fətəli xanın, Yusif bəyin, minlərlə başqa 
vətən oğlunun sümükləri soyuq məzarda sızlayır. Doğma yurdun bu halına dözmək 
olarmı? 
Ailəsini, uşaqlarını, qohumlarını xatırlamaq da ona çətin idi. Ümumiyyətlə, 
bu haqda söhbət etməyi xoşlamırdı. Kim bir söz soruşurdusa, ailəsindən söhbət 
açmaq istəyirdisə tez əsəbiləşib deyirdi: «Qapayın, qapayın o söhbəti». Bir xarici 
jurnalist ondan müsahibə götürəndə əl çəkməmiş, dönə-dönə sual verib ailəsi, 
uşaqları haqqında soruşmuşdu. Məcbur olub kədərli bir halda jurnalistə demişdi: 
196 
 
«Bilirəm ki, onları da on minlərlə azərbaycanlı kimi Sibirə göndəriblər». Başqa heç 
nə deməmişdi jurnalistə. 
Bəli, o bu haqda danışmağı xoşlamırdı. Bu onun ən yaralı yeri idi. O bu 
söhbətlərdən həmişə uzaq qaçırdı. Sevimli həyat yoldaşını, dörd istəkli balasını 
yada salmaq çətin idi, çox çətin idi ona. Onların sağ qalmağına da ümidi az idi. 
Çünki o cəhənnəm dünyasına—Sibirə gedənlər nadir halda sağ qayıda bilərdi. O 
zaman ailəsini də İstanbula—yanına aparmaq istəmişdi. Lakin evdən etiraz 
etmişdilər. Həyat yoldaşı çox mehriban qadın idi. Həm də onun doğmaca əmisi qızı 
idi. Hərdən acı-acı onu da bir daha görməyəcəyini düşünürdü. Dörd uşaqla tək-
tənha qalmaq, onları saxlayıb böyütmək asanmı iş idi? Yox, o bunların heç birini 
xatırlamaq istəmirdi. Ona görə xatırlamaq istəmirdi ki, ürəyi parçalanırdı. Bu  
qəlbinin yaralı yeri idi. İndi hər şey ötüb keçmiş,  ailəsi də, sevimli  uşaqları  və 
nahaqdan gülləyə hədəf tutulan dostları, həmvətənləri, hamısı «o Azərbaycan»da 
qalmışdı. O xatirəni açıb tərpətmək istəmirdi. Bu onun üçün ağır idi, çox ağır. 
Amma bir xasiyyəti də vardı. «O Azərbaycan»ın hökumət başçılarının 
matəmində, qətlə yetirildiyi gündə Milli Kültur Dərnəyinə gələr, cavanları başına 
toplayıb həmin adamlardan, onların xalqa gördüyü böyük işlərdən danışardı. 
Milli Kültur Dərnəyində hamı sevirdi onu. Mehriban və səmimi, xeyirxah 
adam idi. Çoxları söhbətlərinin vurğunu idi. Dərin zəkası, güclü məntiqi vardı. 
Savadlı, bilikli insan kimi hamı ona pərəstiş edirdi. 
Ankaradakı yaşayışı çox da yüksək səviyyədə deyildi. Ankara milli 
kitabxanasında məmur işləyir, ayda 150 lirəyə qədər maaş alırdı. O pulun da 40-50 
lirəsini kirə haqqına verirdi. Evi Ankarada, Sakariyə caddəsində zirzəmiyə oxşayan 
bir yerdə yerləşirdi. Evində zəngin şərait də yoxdu: Bir dəmir çarpayı, iki kreslo, 
stol vardı. O sadə yaşamağa adət etmişdi. Otuz ildən də çox belə «köçəri» həyat 
yaşamışdı. 
...70 yaşı tamam olurdu. Yetmiş illik ömründə çox hadisələrlə üz-üzə 
gəlmiş, neçə təsadüflər sayəsində ölümdən qurtarmışdı. Budur, hər şey arxada 
qalıb. İndi yetmişinci ili ömründən yola salır. Ömrünün yetmiş birinci ili necə 
olacaq? Onda bir dəyişikliklə qarşılaşacaqmı? Vətənində adamlar yaşadıqları 
qəfəsdən çıxmağa cəhd edəcəkmi? 
Anadan olmağının yetmiş illiyi münasibəti ilə ona saysız-hesabsız teleqram 
gəlir, məktublar yazılır. Hamı onu ürəkdən təbrik edir, uzun ömür arzulayır. 
Uzaq Argentinadan gələn bir təbrik məktubu da maraqlıdır. «O 
Azərbaycan»ın bir zaman keşiyində dayanmış milli ordu əsgərləri onu unutmayıb, 
yada salıblar: 
«Hörmətli Məmməd Əmin Rəsulzadə! 
Əziz və möhtərəm ustadımız! 
Argentinadakı «Qafqasiya birliyi»nə mənsub azərbaycanlılar 70-ci doğum 
ildönümünüz münasibəti ilə sizə səmimi təbriklərini göndərərkən bütün həyatınız 
197 
 
boyunca istiqlal uğrunda çalışdığınız əziz vətənimiz Azərbaycana tezliklə 
qovuşmağınızı candan təmənna edər və sizə uzun ömürlər, səadətlər dilərlər. 
Dünyanın ən gözəl ölkələrindən biri olan  Azərbaycanın 28 may 1918-ci 
ildə olduğu kimi, təkrara azərbaycanlılara aid olduğunu bir daha elan  etmənizi 
görmək istərik. 
İmperialist Rusiyanın əsarəti altında yaşayan Azərbaycanın və bütün 
Qafqasiyanın ən yaxın bir zamanda düşmən zülmündən qurtarmasını və vətən 
səmalarına təkrar üç rəngli bayrağımızı yüksəltmə fürsətini qazanmağınızı Ulu 
Tanrıdan arzu edirik. 
Biz Azərbaycan əsgərləri, vətənimiz Azərbaycanın və Qafqasiyanın 
hürriyyəti və istiqlalı uğrunda yapdığınız savaşa son damla qanımıza qədər sadiq 
olacağımıza sizə söz veririk, möhtərəm Emin bəy! 
Argentinadakı azərbaycanlılar adından 
Vəli Yadigar. 
Musa Yusifzadə». 
Sonuncu Novruz bayramı. Türk elinə xoş qədəmli Novruz bayramı 
gəlmişdi. Torpağın rəngi açılmış, gülü, çiçəyi min bir ətir qoxuyurdu. Hər yanda 
yaşıl səmənilər gülümsəyir, nəğməli quşlar səs-səsə verib ötüşürdülər. Yurda bahar 
gəlmişdi! Əlində bayram xonçası, noğulu, şəkəri ilə azad türk elinin qapısını 
açmışdı Novruz.  
Novruz bayramını çox sevirdi. Hələ uşaqlıq illərində doğma yurdu 
Novxanıda bu bayrama böyük hazırlıq görərdilər. Novruz bayramını doğma 
kəndində hamı sevinclə qarşılardı. O zaman qayğısız dünyanın qəmindən uzaqda 
idi. O günlər çoxdan, lap çoxdan ömründən ötüb getmişdi. O günlər bir də 
qayıtmazdı geri... 
Yurdunda böyük məhəbbətlə qeyd olunan Novruz bayramı belə yaddaşında 
qalmışdı onun: 
«Bu bayramda hər şey yenilənir, uşaqlara mütləq yeni paltarlar geydirilir; 
Uşaqlarını sevindirmək üçün ən kasıb ailələr belə bütün imkanlarını sərf edərlər. 
Türkiyədəki şəkər bayramı kimi Azərbaycandakı Novruz bayramı da üç gün davam 
edər. Çərşənbə günlərində tonqal deyilən atəşlər yaxılır və gənclər bu atəşlər 
üzərindən atılar, əylənərlər...» 
Beləcə həsrətli Novruz bayramını xatırlardı qürbət eldə. Novruz bayramında 
«Kos-kosa» oyunundan danışır və deyərdi ki, bayram günü uşaqlar dəstələr yaradıb 
ailədən-ailəyə gedərdilər. 
Novruz bayramını otuz üç il idi ki, qürbət ellərdə keçirirdi. Novruz 
bayramında həmişə bir xoş hadisəni xatırlardı: 1919-cu ilin Novruz bayramını. O 
zamanı xatırlardı ki, onda Azərbaycan azad idi. Vətən azad idi. Həyatında, 
güzəranında milli Azəri türkü ruhunu yaşadan xalq Novruz bayramını hər cür 
qadağanlardan, qorxu-ürküdən uzaq bir bayram kimi qeyd edirdi. 
198 
 
O xoşbəxt günü indi ömrünün yetmişinci ilində ürək ağrısı ilə belə 
xatırlayırdı: 
«Müstəqil Azərbaycan hökuməti zamanında Novruz milli bir bayram olaraq 
rəsmən qeyd olunurdu. O gün bütün millətlə bərabər dövlət müəssisələri də 
çalışmazdı. Hökumətcə mərasim yapılaraq ordunun keçid rəsmi icra olunurdu. Bu 
münasibətlə Azərbaycan Kültur Dərnəyinin tərtib etdiyi 21 mart tarixli toplantıda 
1920-də icra olunan Novruz rəsmi keçidinin bir xatirəsi anıldı». 
Hər dəfə Novruz bayramı qeyd olunanda vətəninin indiki halını xatırlayır, 
oradakı adamların Novruz bayramını geniş və ürəkaçıqlığı ilə qarşılaya bilmədiyini 
düşünürdü. Və acı-acı deyirdi: 
«...Hürriyyət və istiqlal aşiqi çağdaş azərbaycanlılar da bu günun Zöhhak 
rejimi, yəni «QPU» idarəsinin eyni zülm və təqibatına məruz qalır. Novruz 
bugünkü sovet əsiri Azərbaycanda dəxi məmnun günlərdəndir. Gözəl bir tətbiqi və 
təbii qurtuluş bayramı olduğu üçün novruz mənədilmişdir». 
Sonra Məmməd Əmin Rəsulzadə qəribə müraciətlə ömrünün bu qocalıq, 
ahıl çağında ulu tanrıya üz tutur, ondan kömək diləyir, bu Novruz bayramı 
günündə ona arzusunu yetirir: 
«Ey qəlbləri və gözləri dəyişdirən, ey gecə və gündüzü yaradan, ey hal və 
şərtləri başqalaşdıran Allah, bu günkü yaşayışımızı daha xoş bir dolanışığa  
çatdır!». 
Ankara. 1954-cü il, 21 mart. Bu gün Azərbaycan Kültur Dərnəyi Yönətim 
Kurumunun dəvəti ilə 21 mart Novruz bayramı münasibəti ilə Dərnək binasında 
gözəl bir toplantı keçirilir. Salona çoxlu qonaqlar toplaşıb. 
Toplantını Abdul Vahab Yurdsevər açır. Novruz bayramının ruh və mənası 
haqqında geniş məlumat verir. 
Sonra söz Kültur Dərnəyinin fəxri başqanı Məmməd Əmin Rəsulzadəyə 
verilir. Bu onun sonuncu Novruz bayramıdır. O bir daha bu sevimli bayramın 
havasını udmayacaq. Hələlik hər şeydən xəbərsiz və amansız əcəldən uzaqda 
dayanıb Novruz bayramından, onun doğma vətəni Azərbaycanda necə 
keçirilməyindən danışır. 
Lap axırda isə Azərbaycan musiqisindən parçalar çalınır, rəqslər olur. Evə 
qayıdanda bütün yol boyu yurdunda keçirdiyi Novruz bayramını və bir də doğma 
Azərbaycanını düşünürdü. 
Ankara. 1954-cü il, 27 aprel. Bu gün matəm günüdür. Azəri türklərinin 
matəmidir. Elə bu qara gündə Vətənin istiqlaliyyəti məhv edilib. Yurdun səadət 
qapıları bağlanıb, fəlakətli günləri başlanıb. Xalq hürriyyət nurundan məhrum 
edilib. 
Bu gün matəm günüdür. Azəri türkləri yas içindədir. İki gün əvvəl isə 
Kültur Dərnəyinin təşəbbüsü ilə Azəri türklərindən bir qrupu Əsri məzarıstanlığına 
gedib istiqlal şəhidlərinin əziz ruhlarına fatihə oxutmuşlar. 
199 
 
Azərbaycanın milli matəm günü olan 27 apreldə ona çoxlu başsağlığı 
məktubları və teleqramları   göndərilib: 
Çox hörmətli Emin bəy! 
Bundan 34 il əvvəl vətənimiz Azərbaycanın qızıl ruslar tərəfindən işğal 
hadisəsini dərin ürək acısı ilə anarkən, təkrar istiqlala qovuşacağımıza inanırıq. 
Tehran, 27 aprel, 1954. 
Vətənsevər və istiqlalçı 
Azərilər adından. 
Hörmətli Məmməd Emin Rəsulzadə! 
Bu anda qəlblərimiz hüzn və iztirab içində əzilərkən yeganə təsəllimiz 28 
maydır. Bu ümid və inamla əziz şəhidlərimizin mənəvi hüzurunda hörmətlə əyilir, 
sizə və dərnək arkadaşlarımıza başsağlığı göndəririk. 
Amasiya, 27 aprel, 1954. 
Yasin Keyhan. 
Hörmətli Məmməd Emin Rəsulzadə! 
27 aprelin 34-cü ildönümünü əziz şəxsiyyətinizdə bütün vətəndaşlarıma 
təziyət edir, hörmətlərimi çatdırıram. 
İstanbul, 27 aprel 1954.  
Əli 
Stalin haqqında xatirələri. 1954-cü il may ayının 21-də İstanbulda 
gündəlik çıxan böyük «Dünya» qəzeti Məmməd Əmin Rəsulzadənin Stalin 
haqqında xatirələrini çap etdi, Stalin haqqında xatirələri bütün Türkiyənin  
marağına  səbəb oldu və çoxları kimliyini öyrənmək istəyirdi. XX əsrin ən qəddar 
cəlladı bütöv imperiya yaradıb ona otuz bir il başçılıq etmiş diktatoru belə 
yaxından tanıyan Məmməd Əmin Rəsulzadə kimdir? 
Hələ Stalin haqqında xatirələri çap olunmazdan qabaq «Dünya» qəzeti 
1954-cü il 18 may nüsxəsində yazıların çıxacağı anonsunu və Məmməd Əmin 
Rəsulzadənin bir fotosunu dərc edərək altda bu sətirləri yazmışdı: 
«Rəsulzadə Məmməd Emin bütün həyatı boyunca gərək kültur və sosial 
sahələrdə, gərək siyasi sahədə Azərbaycan türklüyünün hür və müstəqil dövlət 
yaşayışına hazırlamaq, yetişdirmək və dolğunlaşdırmaq üçün gecəli-gündüzlü 
insan taqətinin fövqündə bir qeyrət sərf etmişdir. Rəsulzadə Məmməd Emin 
Azərbaycan dövləti fikrinin və istiqlal eşqinin canlı bir timsalı, sönməz bir 
məşəlidir. 
Azərbaycanın gənc istiqlalçı nəsli Emin Rəsulzadəni 20-ci əsr Azərbaycan 
istiqlal savaşının ən canlı simvolu olaraq tanımaqdadır. Onun hər əsərində, hər 
şüarında istiqlal yolunun silinməz izləri və aydınladıcı işıqları sezilir». 
«Dünya» qəzeti 28-ci nömrəsində (1954-cü il iyunun 20-ə qədər) Məmməd 
Əmin Rəsulzadənin yazılarını «Bir türk milliyyətçisinin Stalinlə ihtilal xatirələri» 
başlığı ilə çap etmişdi. 
200 
 
Həmin o günlərdə bütün Türkiyədə onun xatirələrini oxuyur, Stalinlə bu 
qədər yaxın olmuş bir «türk milliyyətçisindən» danışırdılar. O zamana kimi bəlkə 
də çoxları Məmməd Əmin Rəsulzadənin «Azərbaycan davası»ndakı mübarizəsinin 
kimlərlə toqquşmasını bilmirdilər. Çünki o heç zaman özü haqqında danışmağı 
sevməzdi. Bəziləri isə Məmməd Əmin Rəsulzadəni; «iki il milli hökumətə başçılıq 
etmiş şəxs» kimi tanıyırdılar. Amma indi çoxları təəccüb içində qalmışdı. Əsrin ən 
böyük cəlladı Neronu ilə birgə iş görmüş, yaxınlıq etmiş və Azərbaycanın 
müstəqilliyi uğrunda bu qədər iş görmüş şəxsi yaxşı tanımayıblar. Bəli, vardı 
belələri. Və indi sərt faktlar qarşısında donub qalmışdılar. 
Amma ondan ötrü qopan bu hay-küy adi bir hal idi. Onu Stalinlə yaxın 
tanışlığının belə maraqla qarşılanması qəti maraqlandırmırdı. O Stalinlə bağlı 
xatirələrini də belə reklam və səs-küy üçün yazmamışdı. Onun öz ağrıları vardı. 
Bütün gördüyü işlər, yazdığı adi sözlər belə bu ağrını sağaltmağa xidmət edirdi. Bu 
ağrı Azərbaycan ağrısı idi. Onu hər zaman göynədir, içərisini sızladırdı. O əsarətdə 
qalan vətənini xilasa çalışır və bütün şüurlu həyatını da bu işə sərf edirdi. Stalin 
haqqındakı xatirələri də əslində apardığı «Azərbaycan davası»nın davamı idi. O 
xatirələrin çox həqiqətləri üzə çıxaracağını düşünürdü.  Bu xatirələrdə məqsəd 
Stalinlə necə tanışlığını, görüşüb, söhbətlər etdiyini oxuculara çatdırmaq deyil, 
əsasən Azərbaycanın hansı xəyanətkar üsullarla işğalını geniş ictimaiyyətə demək 
idi. Çünki Stalin o zaman bolşeviklər hökumətində yüksək səlahiyyətə malik 
deyildi, hər iş, hər fitnə və Azərbaycanı işğal planı ondan yox, Lenindən, bir də çar 
imperiyasının əvvəlki torpaqlarını yenidən Rusiyaya qaytarmaq istəyən 
millətçilərdən başlayırdı. Məmməd Əmin Rəsulzadə bu faktları Stalinin dilindən 
oxuculara çatdırır, onları acı həqiqətə inandırır. Azad bir dövlətə bolşeviklərin 
qanlı təcavüzündən xəbər verir. 
O, Stalin haqqındakı xatirələrini 1953-cü ildə yazmışdı. Lap çoxdan da 
yazıb çap etdirə bilərdi. Amma bir şeyi diqqətdən qaçırmamışdı: Stalinin hələ sağ 
qaldığını və əlində möhkəm iftira, böhtan yayan təbliğat maşınının olduğunu. 
Olsun ki, onun yazdığı xatirələri diktatoru olduğu dövlətin mənafeyi baxımından 
Stalin qəbul etməyəcək, hər yana səs-küy yayacaq ki, bunlar düzgün deyil, belə 
söhbətlər olmayıb. Onda bu xatirələri təsir gücü, maraq dairəsi azalardı. Geniş 
ictimaiyyətdə şübhə yaradardı. Maraqla oxusalar da, həqiqət faktlarına 
əhəmiyyətsiz yanaşırdılar. 
O Stalinə nifrət edirdi. Onun haqqında danışanda bu münasibətini açıqca 
bildirərdi. Stalini «türk xalqlarının cəlladı» adlandırardı. Bir zaman yaxın 
olmağına, evlərinin çörəyini yeməyinə, bir neçə dəfə onu ölümdən qurtarmağına 
baxmayaraq Stalini sevməzdi. O yaxşı bilirdi ki, dünənki bir quldur hansı yolla 
hakimiyyət başına gəlib. Həmin hökumətin də hansı üsulla qurulduğunu bilirdi. 
Ümumiyyətlə, bu sistemin bütün daxiliyyatından yaxşı xəbərdar idi. Çünki bir 
zaman onun özü də bu sistemi qurmaq istəyən sosialist bolşeviklərlə yaxınlıq 
etmişdi. Amma sonradan bunların «diktatorluq və terror»la nəfəs aldığını, bu yolla 
201 
 
hakimiyyətə keçmək istədiyini biləndə onlardan uzaqlaşmışdı. Stalin isə Leninin 
ideyalarından qanadlanan bu qanlı sistemi möhkəmləndirdi, özünün diktatorluq 
aləminə çevirdi. Heç şübhəsiz ki, Stalin onun yanında «işıqlı kommunizmdən», 
yaxud «sosializmin» təntənəsindən danışmazdı. Çünki Məmməd Əmin 
Rəsulzadənin bu sözlərə yalnız güləcəyini düşünərdi. O Məmməd Əmin 
Rəsulzadənin sosializmin və proletar diktaturasının «mahiyyətini» dərindən dərk 
etdiyini bilirdi. Bilirdi ki, Məmməd Əmin Rəsulzadə Lenin və onun bu adlar 
altında, hakimiyyət başında qalmaq istəklərini yaxşı anlayır. Yox, Stalin Məmməd 
Əmin Rəsulzadəni yaxşı tanıyırdı. Stalinin ona böyük hörməti vardı. Həmişə 
mehribanlıqla danışar, müraciətlərində də səmimi olardı. O türk millətindən olan 
yeganə azərbaycanlı idi ki, Stalin onu ölümdən qurtarmışdı. Minlərlə türkü «uf» 
demədən qətlə yetirən Stalin Məmməd Əmin Rəsulzadənin taleyindən narahat 
olmuşdu. Öz keçmiş dostuna borcunu qaytarsa da hər halda elə bir qəddar adamın 
Məmməd Əmin Rəsulzadəni unutmayıb terror maşınından salamat çıxarmağı adi iş 
deyildi. 
Stalinin Məmməd Əmin Rəsulzadəyə rəğbəti vardı. Deyilənə görə, 30-cu 
illərdə bir görüşdə Məmməd Əmin Rəsulzadənin ünvanına kimsə kəskin sözlər 
deyib. Stalin acıqlanıb ki:  «Tanımadığın adam haqqında elə sözləri danışma!» 
...Məmməd Əmin Rəsulzadə Stalin haqqında xatirələrini yazıb çap 
etdirməklə özünün «Azərbaycan davası»nı davam etdirirdi. 
Ankara. 1954-cü il, 28 may. Bu gün Azərbaycan istiqlalının otuz altıncı 
ildönümüdür. Otuz altı il bundan əvvəl Azərbaycan azad dövlət elan edilmişdi. Az 
keçməmiş xalqın başı üzərində üç rəngli bayraq dalğalandırılmışdı. 
Düz otuz altı il idi ki, o harda olursa-olsun bu günü yad edir, toplantı keçirib 
həmvətənlərini başına yığır, 28 mayın istiqlaliyyət günü olduğundan danışır. 
Deyirdi ki, bu yüksək, şanlı bir gündür. Elə bəşəri istəkdir ki, biz Azərilər həmişə 
ona doğru can atmışıq və son nəfəsimizə kimi də yolunda vuruşacağıq. 
28 may bayramı Ankaradakı Azərbaycan Kültur Dərnəyi tərəfindən qeyd 
olunur. Cümə günü saat altı radələrində Dərnək üzvləri və qonaqlar binaya 
toplaşırlar. Əbdül Vahab Yurdsevər 28 mayın böyük tarixi əhəmiyyətindən danışır. 
...Sonra söz ona verilir. Bu onun sonuncu 28 may bayramıdır. Otuz altı il 
əvvəl isə dostları ilə birlikdə indi işığına toplaşdığı günü xalqın tarixinə qızılı 
hərflərlə həkk etmişdilər. 
Otuz altı ilə əvvəl olmuşdu bu hadisə. 
O adamlar da həyatda yox idi, hamısı köçüb getmişdi. Çoxunu isə qətlə 
yetirmişdilər. Sağ qalan o idi yalnız. Və o vaxtdan bəri mərhum dostlarının, azad 
Azərbaycanı quranların ruhunu şad etməkdən ötrü həmişə bu bayramı keçirirdi. 
Onların adını yad edir, gənclərə xatırladırdı. 
28 mayın 36-cı ildönümü bayramında yenə onun hamını sehrləyən alovlu 
sözləri eşidilirdi: 
202 
 
«28 may 1918-ci il milli Azərbaycan hərəkatının ən böyük günüdür. 
Bundan 36 il əvvəl milli şura tərəfindən Azərbaycanın istiqlalı elan olunmuşdu; Bu 
tarixdə türk və müsəlman aləmində ilk dəfə milli xalq hakimiyyətinə dayanan bir 
cümhuriyyət qurulmuşdur. 
Yüz il əvvəl ayrı-ayrı 9 xanlıq halında çarlığın hakimiyyəti altına düşən 
Azərbaycan Birinci Dünya hərbi nəticəsində çökən Rusiya imperatorluğunun 
zülmü altından siyasi bir bütün, bir millət, bir dövlət olaraq qalxdı...» 
28 may bayramında xalqın həm vətənpərvər oğullarını, həm də xəyanətkar 
adamlarını gənclərə tanıdırdı: 
«Parlamentə və hökumət xaricində Firidun Köçərlilər, Piri Mürsəlzadələr, 
İslam Qabilzadələr, Mirzə Abbaslar, müəllimə Vəsilə xanımlar,  Kazımzadə  
Kazım  bəylər,  Rəfibəyli Xudadat bəylər, şair Hüseyn Cavid ilə Əhməd Cavadlar, 
gənc zabitlərdən Ağa Kərim Əlizadə, Ağa Səlim Rəhimzadə, Salman Rəhimzadə, 
İbrahim Axundzadə, doktor Dadaş Həsənzadə və  sairləri kimi qurbanlarımız və 
şəhidlərimiz vardır. Azərbaycan cəlladı Bağırovun bir hesabatında qeyd olunduğu 
kimi 52-dən çox qanlı xalq üsyanlarında fədakaranə ölən minlərcə igid 
partizanlarımızı unutmayalım. Gənc ordumuzun şəhid komandanları Həmid 
Qaytabaşıları, Süleyman Paşaları, Tlexas Murad Gərayları, İbrahim Ağaları, 
Səlimov Həbib bəyləri və bir çox digərlərini də xatırlayalım. 
Adları və xatirələri hamımıza əziz olan Fətəli xan, Nəsib bəy, Həsən bəy, 
Səməd Paşa, Əbuzər bəy, Məmməd Bağır bəy, Müseyib, Murtuza bəy, Rəhim bəy 
və sairə kimiləri ilə bərabər düşmən tərəfinə keçmiş və milli iradəyə xəyanət etmiş 
Qarayevlər, Qarabəyovlar kimi bədxahlar da parlamentdə üzv olmuşlardır... 
...Bunu bilməliyik ki, davamız üç kişinin aparacağı bir dava qısır bir dava 
deyildir. O nəsildən nəslə dövr edən bir davadır. Təcrübəli böyükləri ilə dəliqanlı 
gənclərini qopmaz ideal və fikir birliyi ilə bir-birinə sıx bağlayan bir davadır». 
...O 28 may günündə dediyin sözlər hamının qəlbini coşdurur, «Azərbaycan 
davası»nı, yəni vətənin istiqlaliyyət mübarizəsini aparmağa ruhlandırır. Ona görə 
də sözlərini qurtaran kimi sürəkli alqış sədaları eşidilir. Hamı sevir səni, özünə 
mənəvi dayaq, ümid yeri bilir. 
Kültur Dərnəyinə toplaşanlar 28 may bayramını yalnız ağrılı sözlərlə qeyd 
etmirlər, axırda Azərbaycan musiqisindən parçalar səslənir, rəqslər, oyunlar 
keçirilir, qonaqlara Azərbaycan qaydasınca tez-tez çay verilir. 
Saat doqquzda toplantı qurtarır. 28 may bayramı beləcə başa çatır. Bu 
sonuncu isqiqlaliyyət bayramıdır ki, təntənə ilə yola salır. Bir daha 28 mayın 
xoşbəxt çöhrəsini bu Kültur Dərnəyinə gəlib yad etməyəcək. 
Almaniya. Münhen şəhəri. «Qurtuluş» radiosunun  Azərbaycan şöbəsi.  
Yanvar ayıdır. «Qurtuluş» radiosu  Məmməd Əmin Rəsulzadənin   yazdığı  bir 
məqalənin mətnini Azəri türklərinə çatdırır. Yazıda mühüm hadisədən – 
Azərbaycan Cümhuriyyətinin böyük dövlətlər tərəfindən tanınmasından danışıl ır. 
Yazıda Azərbaycan şivəsini mühafizə edib. Fikirləşib ki, bəlkə yazdığı sözlər 
203 
 
dəmir qəfəsi dəlib içəri keçəcək və əsir həmvətənləri həqiqət sözünü eşidəcək. 
Amma ümidi az idi, çox az idi buna. Yaxşı bilirdi  ki,  indi   dustaq vətənindəki 
azərbaycanlıların başı qarışıb kommunizm qurmağa. Və həqiqət işığından bu 
bixəbərlər kommunizmin zirvəsinə doğru elə inamla irəliləyirlər  ki, onları tutub  
saxlamaq mümkün deyil. Yaxşı bilirdi bolşeviklərin qanlı terror süzgəcindən 
keçmiş Azəriləri  indi  yalnız  bir   problem  düşündürür: beşillik plan, — «Vətən»ə 
Moskvaya çoxlu yağ göndərmək, Rusiyaya müftə göndərilən neftin hasilatını 
çoxaltmaq, lazım gələndə ermənilərə torpaq vermək. Bu idi yurddaşlarını 
düşündürən, narahat edən. Qalan istəkləri çoxdan qara parçaya büküb atmışdılar 
quyunun dibinə. O milli hisslər bağlamasını quyudan çıxarıb açmaqmı olardı? 
Buna kim cəsarət edərdi? Açardın, cəzanı da alardın. Açardın, elə həmin andaca 
«gözə görünməzlər» — Pankratov «osobı otdelinin» layiqli davamçıları —«DTK» 
işçiləri səni terror maşınının qanlı çarxlarına salıb parça-parça edərdilər. Ona görə 
də adamlar susur və keçmişin həqiqətləri haqqında düşünmək belə istəmirdilər. 
O, vətənindəki vəziyyəti yaxşı başa düşürdü. Bu haqda məlumatı vardı. 
Amma həqiqətin işığını az da olsa o adamlara yetirmək istəyirdi. Düşünürdü ki, 
qoy onun səsini eşidəndə lap radionu bağlasınlar, qorxudan qaçıb gizlənsinlər. Eybi 
yox, təki olsun. Təki bilsinlər ki, onların dünənində bir işıqlı dövr — «o 
Azərbaycan» dövranı olub. Çünki bu həqiqəti eşidə-eşidə axır hərəkətə gəlib 
qaranlıq qəfəsdən çıxmağa çalışacaqlar. 
…«Qurtuluş» radiosu onun sözlərini azərbaycanlılara çatdırır: 
«Bundan 36 il əvvəl 1918-də dörd Qafqasiya cümhuriyyətinin istiqlalı elan 
olunmuşdu... 
Cümhuriyyətlərin Dövlətlər tərəfindən tanınması Qafqasiyalı xalq 
kütlələrində böyük bir sevinc doğurdu. Azərbaycan ilə Gürcüstanda bütün xalq 
günlərlə şadlıq nümayişləri etdi. 
Millətin bu ümumi sevincinə şərik olmayan ancaq bir zümrə vardı: 
bolşeviklər sözdə millətlərin azadlıq və istiqlallarına hörmət etdiklərini elan edən 
və Lenin ilə Stalinin imzalarıyla «millətlər istərlərsə, Rusiyadan ayrılıb tamamiylə 
müstəqil dövlətlər qura bilərlər!» deyən bunlar işdə əksinə hərəkət etdilər. Qızıl 
ordunun üstün qüvvətləriylə Qafqasiya cümhuriyyətlərini basdılar və zorla 
sovetləşdirdilər. 
Az bir zaman içində əldə silah olaraq müdafiəyə qalxan xalq kütlələrini 
vəhşiyanə bir surətdə əzdilər. Milli dini və məhəlli nə qədər müəssisə varsa 
namusunu yıxdılar. Sovetlərin hər tərəfində qurduqları, tarixdə misli görünməmiş 
istibdad rejimini burada da bərpa etdilər.... 
Yalan və aldadıcı şüarlarla məmləkətə girən bu zülmkarlar əvvəlcə bu 
yalanlara uyan yerli kommunistlərdən bir çoxunu dəxi, suyu sıxılmış limon kimi, 
sonradan bütün işlərdən atdılar. Sözdə hər nə qədər bir «Sovet Azərbaycan 
cümhuriyyəti» varsa da, həqiqətdə bu cümhuriyyət sovet imperatorluğunun hər 
haqq və səlahiyyətdən məhrum bir vilayətindən başqa bir şey deyildir. Sovet 
204 
 
Azərbaycanındakı bütün idarələr Moskvadan gələn əmrlərə və oradan göndərilən 
amirlərə tabedir... 
...Lakin dünyadakı bütün azad insanlar və millətlərlə bərabər haqq və 
səlahiyyətə sahib olmaqdan siz qətiyyən məyus olmayın. Azadlıq və insanlıq 
haqları bütün dünyada qalib olacaq və o zaman siz də 1918-ci ildə olduğu kimi, 
yenidən azad olacaqsınız. 
O gün uzaq deyildir!» 
Məmməd Əmin Rəsulzadə isə ömrünün bu son aylarında ağrıdan qıvrılır, 
fəryad qoparır, yatan Azəriləri oyatmağa çalışır, gözləri önündəki qaranlıq pərdəni 
qaldırmaq istəyirdi. İndi də xalqının görkəmli ziyalısı, yazıçısı Mirzə Fətəli 
Axundov haqqında həqiqətləri həmvətənlərinə çatdırır. 
Almaniya. Münhen şəhəri. «Qurtuluş» radiosunun Azərbaycan şöbəsi, 
1955-ci il, fevral ayı. 
Məmməd Əmin Rəsulzadənin Azərbaycan xalqına çatdırdığı son sözlər. Bu 
sözlər Mirzə Fətəli Axundovun ölümü münasibətilə yazdığı məqalədən götürülüb 
və radioda oxunmuşdur: 
«...Mirzə Fətəli «Şərq istibdadı»nın yumşaldılmasını istəyirdi. Halbuki 
bolşeviklərin qurduqları diktatorluq rejimi ən geniş fantaziyaları belə kölgədə 
buraxan bir dəhşət və vəhşət tablosu ərz etməkdədir. Bu tarixdə rastlanmayan bir 
zülm və mütləqiyyət rejimidir. 
Mirzə Fətəli, Batı Avropa mədəniyyətini idealizə edirdi. Sovetlər isə burjua 
adını verdikləri bu mədəniyyətə arxalarını çevirmiş, ona amansız bir hərb elan 
etmişlərdir. 
..Kommunizmin ana fikri olaraq tərvic olunan allahsızlıqdan bəhs edilərkən 
bolşeviklər çox dəfə Mirzə Fətəlinin adını anırlar. Onun ateistliyindən bəhs açırlar. 
Bu bir iftiradır. Bu yalana əsla inanmayın. Mirzə Fətəli yuxarıda söyləmiş 
olduğumuz kimi, Allah fikrinə, yəni mütləq həqiqət idealına qarşı qətiyyən 
mübarizə etmirdi. Onun mübarizə etdiyi şey inam və düşüncəyə mane olan 
sxolastik təfəkkür tərzi idi. Bu növü düşünüş tərzi indi bütün sovetlərdə 
hakimdir...». 
 
* * * 
 
...Ankarada, Sakariyyə caddəsində yaşayanlar bir nurani sifətli adamın hər 
gün həyətdə gəzişdiyini görürdülər. Çoxları onun kim olduğunu bilmirdi. Amma 
kədərli baxışından, qəmgin görünüşündən həyatda çox əziyyətlər çəkdiyini hiss 
edirdilər. Qoca ömrünün son günlərini yaşayırdı. Ömrünün yaşıl ağacının 
yarpaqları saralmış, indi yavaş-yavaş tökülməyə başlayırdı. Həyətdə gəzdiyi yerdə 
birdən dayanır, uzun müddət fikrə gedir, kədərli gözlərini harasa—lap uzaqlara 
dikib baxırdı. Görənlər bəzən təəccüblənirdilər, qocaya nə olub ki, belə qəmli-
qəmli dayanıb fikrə gedir. Amma adamlar acı həqiqətdən xəbərsiz idilər. 
205 
 
Bilmirdilər ki, bu qocanın ürəyi vətənindən—indi əsirlikdə qalan yurdundan 
nigarandır. Hərdən beləcə dayanıb fikrə getməyi də özündən asılı deyil. Bu vətən 
ağrısı, yurd ağrısıdır ki, birdən içərisindən qopub sızlayır və onu tərpənməyə 
qoymur. 
Ankarada, Sakariyyə caddəsində yaşayanlar tez-tez həyətdə dayanıb dərin 
fikirlərə gedən bir qoca görürdülər. Bu qoca ömrünün son günlərini yaşayırdı. 
Amma qoca həyatdan, dünyadan narazı köçürdü. Haqqın, həqiqətin həmişə ayaq 
altda tapdandığını görürdü. Azad Türkiyənin havasını udub yaşasa da qocanın 
ürəyində otuz beş il idi ki, ayrı düşdüyü vətən həsrəti, Azərbaycan dərdi 
alovlanırdı.  
Qoca ömrünün son günlərini yaşayırdı...  
Doktor Məhəmməd Kəngərli: Vəziyyəti qəfildən pisləşdi. Ölümündən 
təxminən bir həftə əvvəl həyat yoldaşı Leyla xanımla bizə qonaq gəlmişdilər. 
Əhvalı yaxşı idi. Gedəndən iki gün sonra Leyla xanım zəng vurdu ki, bəs Emin 
bəyin şəkəri qalxıb, vəziyyəti pisdir. Aparmışıq xəstəxanaya. 
Professor Əhməd Qaraca: Ölümündən bir gün əvvəl martın 5-də Əbdül 
Vahab Yurdsevər, doktor Həmid Yaşad, doktor Həmid Ataman və mən getdik 
xəstəxanaya—Emin bəyi yoluxmağa. Görüşdü bizimlə. Yataqdan azca qalxıb 
balınca dirsəkləndi. Gümrah görünürdü. Dedi ki, operasiya olmalıyam, amma 
şəkərim imkan vermir. Sonra Həmid bəydən dərnək haqqında soruşdu, Vahab 
bəyin jurnala nə yazdığı ilə maraqlandı. Biz otaqdan çıxanda da hiss olunurdu ki, 
vəziyyəti yaxşıdır. 
Gecə əmim oğlu Bəhman Turan (doktor idi) evə gəlib dedi ki, Emin bəyin 
vəziyyəti ağırlaşıb. Şəkər qomasına girib, halı çox pisdir... 
1955-ci il, martın 6-sı. Ankara universitetinin tibb fakültəsi xəstəxanası. 2-si 
daxiliyyə klinikası. Otağa çoxlu adam toplaşıb. Leyla xanım, Məmməd Əli 
Rəsuloğlu, Əbdül Vahab Yurdsevər, Kərim Odər, İbrahim Bədəl, Heydər Atak. 
Məhəmməd Kəngərli və başqaları həyəcan içində dayanıb ölüm yatağına düşmüş 
xəstəyə baxırlar. Xəstə ölümlə çarpışır. Ölümün qara caynaqları ona sarı uzanıb. 
Xəstə son gücünü, qüvvətini toplayıb istəyini, arzusunu bir ünvana çatdırmaq 
istəyir. Otaqdakılar xəstəyə baxır, onun huşsuz vəziyyətdə olduğunu, yoxsa nə isə 
düşündüyünü bilmək istəyirdilər. 
Xəstə ölümün addım səslərini getdikcə yaxından eşidir və ən böyük 
arzusunu qəlbinin hələ sönməmiş hərarətiylə doğma yurduna—vətəni Azərbaycana 
göndərirdi: 
— Ey Azəri gənci! Bu ölüm ayağında, son nəfəsimdə üzümü sənə tuturam. 
Eşit ağrılarımı, dediklərimi yaddaşına köçür. 
Neçə əsrlər boyudur ki, uca Qafqaz dağlarında bir ağ quş zəncirlənib. O quş 
hər zaman çırpınır, çırpınır, zənciri qırmaq istəyir. Amma gücü çatmır. Zəncir çox 
bərkdir. Ağ quşu zəncirlənmiş halda da sakit buraxmırlar. Qara dimdikli qartallar 
hər dəfə gəlib onun sinəsini parçalayır, qanını axıdıb gedirlər. Amma o quş ölmür, 
206 
 
dözüb dayanır, özünə qüvvə toplayır. Ağ quş qüvvətlənən kimi qara qartallar yenə 
üstünə hücum çəkir. Ağ quş inildəyir, əzab çəkir. Ağ quşun fəryadından yer, göy 
də davam gətirməyib ağlayır, göz yaşı tökür. Ağ quşu hamı sevir, çünki o mehriban 
və səxavətlidir. Amma heç kəs ağ quşa kömək əlini uzada bilmir. Çünki qara 
qartallardan qorxurlar. Qara qartallarda nə mərhəmət var, nə də xeyirxahlıq. Onlar 
dünyaya yalnız işgəncə verməyə gəliblər. Qara qartal özü xoşbəxt yaşamağa can 
atmaz. Qara qartal başqasının da səadətini arzulamaz. Qara qartal halal çörəyi 
yeməz. O həmişə ağ quşun sinəsini parçalayıb qanını içməklə dolanar. Bir gün 
qəribə hadisə baş verdi. Yaxın yurddaşlarımızla toplaşıb min bir müşkülatla, əzab-
əziyyətlə ağ quşu xilas etməyə getdik. Qara qartallar bizi görüb üstümüzə hücum 
çəkdilər. Qanlı çarpışmalar oldu. Qartallar vəhşi caynaqları, dimdikləri ilə 
bədənimizi deşik-deşik etdilər. Amma biz qorxu-hürkü bilmədən ağ quşu xilas 
etmək istəyilə həvəslənib zərbələrə dözürdük. Ağ quş onu əsarətdən qurtarmağa 
gəldiyimizi görüb həyəcanlanır, qanadlarını sərt qayaya bağlamış zənciri dartıb 
qırmaq istəyirdi. Ağ quşun bu çırpıntısı bizə sanki qüvvət verirdi. Axır ki, döyüşdə 
qalib gəldik. Qara qartalları qovub uzaqlaşdırdıq. Ağ quşun qanlı zəncirlərini qırıb 
azadlığa buraxdıq. Heç bilirsənmi ağ quş əsarətdən qurtulmağına necə sevinirdi?! 
Neçə il idi ki, bağlı qanadlarını bütün genişliyi ilə açıb mavi səmalarda 
xoşbəxtliklə uçur, bizə azadlıq nəğməsi oxuyurdu. Ətrafdakı bütün canlılar ağ 
quşun azad olub xoşbəxtliklə qanad çalmağına sevinir, ona gözaydınlığı verirdilər. 
Güllər, çiçəklər təbəssümlənib ətir və rayihələrini ətrafa yayır, ağ quşun gəlişini 
pişvaza çıxırdılar. Adamlar bəxtəvərlikdən ağlayıb göz yaşı tökür, «ağ quş, ağ quş» 
deyib onu səsləyir, xoşbəxt ömür arzulayırdılar. 
...Amma bu xoşbəxtlik uzun sürmədi. Qara qartallar qüvvə toplayıb yenə ağ 
quşun üstünə hücum çəkdilər. Bu dəfə hamı ayağa qalxdı, sevimli ağ quşu 
qorumağa çalışdılar. Amma bacarmadılar.  Çünki qara qara qartallar sayca çox və 
güclü  idi. Minlərlə insanın qanı axıdıldı ağ quşun yolunda. Axıdılan qandan iri 
gölməçələr yarandı. Qartallar hücum çəkib hər yanı dağıtdılar; evləri, eşikləri  
yandırdılar, körpələrə, qocalara belə rəhm etmədilər. Ağ quşu  əsarətə alıb yenidən  
sərt qayalara zəncirlədilər. Yenidən sinəsini parçalayıb qanını sormağa başladılar. 
Ağ quş indiyə kimi də qayalara zəncirbənd olub ağrıdan inildəyir. Qara 
qartallar hələ də ağ quşun sinəsini didib-parçalayırlar…  
Ey gənclik! Ey Azəri gənci! Eşit sözlərimi! Son ümidim, qüvvətim sənsən! 
Arzumu, istəyimi sənə deyib gedirəm! 
Eşit, dinlə məni! O qayalara zəncirbənd olan, sinəsini Qara qartallar 
parçalayıb qanı axıdılan ağ quş sənin Vətənindir! O ağ quş Azərbaycanımızdır! 
İndi ağrıyır, əzab çəkir. Onun qanadlarını sərt qayalara bağlayıb uçmağa 
qoymurlar! Amma inanıram, inanıram ki, sən o quşun zəncirlərini qırıb parça-parça 
edəcək, azadlığa buraxacaqsan! Bunu mütləq edəcəksən!...» 
...Xəstə ölümlə çarpışırdı. Otaqdakılar həyəcan içində dayanıb ona 
baxırdılar: 
207 
 
Məhəmməd Kəngərli: — Tez-tez alnına tər gəlirdi. Biz da dəsmalla alnının 
tərini silirdik. 
—Xəstə son gücünü, qüvvətini toplayıb istək və arzusunu uzaq vətəninə—
ona müqaddəs olan bir ünvana çatdırırdı: 
—Azəri gənci! Eşit sözlərimi! Söz ver ki, sən yenə ayağa qalxacaq, 
üstündəki qorxu kölgəsini kənar edəcək, xalqın istiqlaliyyəti yolunda dönməz 
olacaqsan! Azəri gənci, bir şeyi də unutma! O azad vətəni quranda, istiqlaliyyət 
carçısı olan ağ quşu azadlığa buraxanda, bu yolda qanı tökülənləri həmişə xatırla, 
yada sal. Azad vətən onların məzarıstanlığından başlayır! Bu həqiqəti həmişəlik 
dərk et! Bilirsənmi ki, o dustaq vətənində niyə şəhid adı çəkilmir? Bilirsənmi ki, 
niyə ordakı şəhid qəbirlərini dağıdıb məhv etdilər? Həqiqət izini itirməkdən, 
azadlıq istəyini yaddaşlardan silməkdən ötrü belə amansız oldular. Amma sənə 
inanıram, inanıram ki, nahaq qanı yerdə qoymayacaq, düşməndən qisas alıb şəhid 
olanların ruhunu şad edəcəksən! İndi son vəsiyyətimə qulaq as: «Ey gənclik, sənin 
öhdəndə böyük bir vəzifə var: səndən əvvəlki nəsil yoxdan bir bayraq, müqəddəs 
bir ideal rəmzi yaratdı. Onu min müşkülatla yüksəldərək dedi ki: 
—Bir kərə yüksələn bayraq bir daha enməz! 
Əlbəttə ki, sən onun ümidini qırmayacaq, bu gün parlament binası 
üzərindən Azərilərin yanıq ürəklərinə enmiş bu bayrağı təkrar o bina üzərinə 
dikəcək və bu yolda ya qazi, ya da şəhid  olacaqsan! 
—Qəfildən xəstə hərəkətsiz oldu. Bayaqdan asta-asta döyünən ürəyi 
həmişəlik dayandı. Otaqdakılar hönkürtü ilə ağlamağa başladılar. Saat 22.45 
dəqiqə idi. 
Doktor Məhəmməd Kəngərli: — Ağlayırdıq, hamımız ağlayırdıq. 
Ağlamamaq mümkün idimi? Emin bəy kimi insanı itirmişdik... Onun dediyi son 
söz Azərbaycan oldu. Sonra mələfəni üstünə çəkdik. Üstünü ağla örtəndə son dəfə 
Emin bəyə baxdım. Sifəti həmişəki kimi nurlu və işıqlı idi... 
Daxiliyyə klinikasında azərbaycanlı mühacirlər acı-acı ağlayırdılar. 
Hamının gözündən ürəyinin ağrısı olan yaş tökülürdü. 
Heydər Atakın acı xatirəsi: — Ağır dərd hamımızın belini qırmışdı. Hər 
şeyi unudub ağlayırdıq. Birdən otaqda Leyla xanımı görmədim. Ürəyimə nə isə 
damdı. Tez Əbdül Vahab bəylə, Həmid Atamanla birlikdə klinikadakı otaqları 
axtarmağa başladıq. Otaqlardan birinin qapısı möhkəm bağlı idi. Qapını açıb içəri 
girdik və gördüyümüz mənzərədən donub qaldıq: Leyla xanım otaqdakı qazı açıb 
özünü zəhərləyib öldürmək istəyir. Tez onu xilas etdik. 
Leyla xanım sevimli həyat yoldaşı Məmməd Əmin Rəsulzadənin ölümünə 
dözə bilmirdi. 
...Gecə səhərə kimi yanında qaldılar. Hamısı halsız, pərişan, ağır dərd 
içində. İçəriləri ağrıya-ağrıya heç zaman unutmayacaqları o böyük insana son 
borclarını verirdilər. 
208 
 
Ankara radiosu martın 7-də gecə saat 22.45-də Məmməd Əmin 
Rəsulzadənin vəfatı xəbərini bütün dünyaya yaydı. 
1955-ci il, 8 mart. Ankaranın Hacı Bayram Camisi. Məmməd Əmin 
Rəsulzadənin dostları onun tabutu başında fəxri qarovulda dayanıblar. Ankara 
şəhər valisi Kəmal Aygün də başsağlığı verməyə gəlib. 
Saat 12.30-da cənazəni Hacı Bayram camisindən götürüb Əsri 
məzarıstanlığına aparmağa başladılar. Cənazənin önündə Azərbaycan Kültur 
Dərnəyi, İdil-Ural türkləri, Cəfər Seyid Əhməd Krımər, Krım türkləri, 
Yardımlaşma dərnəyi, Milli kitabxana, Dil və tarix-coğrafiya fakültəsi, türk 
kitabxanaçılar Dərnəyi, Qarslı yüksək təhsil tələbələrinə Yardım Dərnəyi, 
Azərbaycan külturunu yaşatma dərnəyi, Atamanlar, Araslılar ailəsi, hür polşalılar 
və Ankaranın keçmiş Polşa səfiri, Qəzetçilər cəmiyyəti, polşalı dostları, Əmlak və 
Kredit bankı, hakimiyyət qəzeti tərəfindən göndərilən çələnglər vardı. Çələngi 
aparanların arxasınca polis dəstəsi, polisdən sonra mərhumun tabutu və tabutun 
arxasında onun yoldaşı, dostları gedirdilər. 
Tabut Ankara Ədliyyə sarayına qədər əllər üstündə daşınaraq burada maşına 
qoyuldu. Sonra  tabutu  Əsri məzarıstanlığının 156 ada 12 parsel nömrəli qismində 
açılan məqbərin yanına gətirdilər. 
Göz yaşları içərisində dəfn mərasimi başlandı. Qara tabutu qaranlıq məzara 
endirəndə dözə bilmirdilər. Elə bir insanı necə qıyıb qara torpağın ağuşuna 
verəydilər. Amma amansız taleyin acı hökmünə baş əyməmək mümkün deyildi. 
Tabut qara və soyuq məzara tapşırıldı. Hönkürtülər, ağlaşma səsi Əsri 
qəbiristanlığını titrədirdi. Dözmək çətin idi, çox çətin idi bu əbədi vidalaşmaya 
dözmək. Torpaq öz övladını qoynuna alırdı. İnsanın ömrü, günü harada keçirsə 
keçsin, son dayanışı, açacağı son qapı torpaqdır. 
Adamlar ağlayırdı, göz yaşı tökürdü. O qara torpağa basdırmalı adam 
deyildi axı! 
Məzarı başında ilk sözü Əbdül Vahab Yurdsevər söylədi (Əbdül Vahab 
Yurdsevər də 1920-ci ildən sonra Azərbaycandan getməyə məcbur olmuşdu): 
«Əziz arkadaşlarım! 
Bu gün son yarım əsrlik türk tarixinin ən böyük və ən nurlu simalarından 
birini torpağa təslim edirik. Məmməd Əmin Rəsulzadə əlli ildən çox siyasi, ictimai, 
elmi, ədəbi çalışmaları, türklük və Azərbaycan istiqlalı uğrundakı qəhrəmanca 
savaşları ilə bu yüksək ünvana və şanlı mərtəbəyə çatmışdır. Emin bəy türk 
ulusunu qurtuluş yoluna təşkilatlandıran parlaq bir istiqbala doğru götürənlərdən 
biridir. Onun adı şanlı bir mübarizə simvoludur. Onun həyatı sönməz bir məşəldir. 
Onun yolu istiqbal və zəfər yoludur. 
Emin bəyin böyüklüyü və yüksəkliyi ölümündən sonra daha bir qüvvət 
halında yaşamasında və əsərləri ilə bütün bir milləti yaşatmasındadır. Torpağa 
verdiyimiz onun vücududur. Başımızda və qəlbimizdə yaşayan onun ölməz böyük 
ruhudur. 
209 
 
Emin bəy çətin vəzifəsini yerinə yetirmiş və pak, açıq bir alınla istiqlal 
şəhidlərimizin hüzuruna çıxmaqdadır. Özünə haqdan rəhmətlər və sizlərə də səbir 
və mətanət diləyirəm». 
Sonra söz professor Əhməd Cəfəroğluya verildi: 
«Vücudunu bir gün göz yaşları içində Anadolunun əziz torpaqlarına əmanət 
etdiyimiz böyük ustad Məmməd Əmin Rəsulzadə milli hürriyyət və istiqlal 
uğrunda əlli ildən bəri şanla və şərəflə apardığı çətin mübarizə yoluna gənc 
yaşlarında Bakıdan başlayaraq Tehranda və İstanbulda eyni sövq və həyəcanla 
davam etmiş, hadisələrin seyrinə təkrar Azərbaycana dönmüş, orada yandırdığı 
müqəddəs qurtuluş məşəlini 1917-ci ildə Moskvada toplanan türk və müsəlman 
nümayəndələrinin tarixi qurultayına qədər götürmüş, orada inamı ilə qəlbləri 
tutuşdurmuş, dönüşündə Azərbaycanın rus zülmündən qurtuluşunda və istiqlalını 
elan edişində baş rolu oynamış, bolşevik istilasından sonra yenə yurdunu tərkə 
məcbur qalaraq Avropa məmləkətlərinə çıxmış... 
Nə şərəfli bir həyat! 
Cənabi haqq onu rəhmətlərinə qərq etsin və bizlərə də ona layiq olmağa 
nəsib etsin!» 
Sonra türküstanlılar adından Məmməd Əmin Rəsulzadənin ən yaxın və 
köhnə dostlarından olan Tahir Çağatay danışmışdır: 
«Bu gün türkçülərimizdən, qurtuluş başçılarımızdan Azərbaycan istiqlal 
hərəkatının banisi və rəhbəri, böyük, ustad Rəsulzadə Emin bəy fani dünya və onun 
sakinləri olan biz fanilərlə vidalaşır. Bu vidalaşmada biz fanilər ağlarkən 
Azərbaycan istiqlalının və türk qurtuluş hərəkatlarının əziz şəhidləri onu 
qarşılamaq və cənnəti əlada özünü gözləyən mümtaz məqamına mərasimlə 
götürməyə hazırlanırlar. 
Azəri qardaş, ağlayırsan, qan ağlayırsan, haqlısan. Çünki qeyb etdiyin 
qiymət böyükdür. Yalnız burası sənin üçün bir təsəlli qaynağı olacaqdır ki, bu 
itkinin acısını, kədərini təkbaşına deyil, bütün türklüklə birlikdə daşıyacaqsan. Bu 
gün bütün inamlı türklük bir bütün olaraq ağlamaqda və matəm tutmaqdadır. Bu 
gün qoca Türküstanın otuz milyonluq türk xalqı sənin yanında yer almış kimidir. 
Sənin böyük ruhun qarşısında əyilərək bütün qüvvət, qüdrət və 
səmimiyyətimizlə sənin göstərmiş olduğun yoldan ayrılmadan yüyürəcəyimizə söz 
veririk...» 
...Həmin o günü Ankaranın Əsri məzarıstanlığında hönkürtü ilə ağlayan 
yetmiş üç yaşlı bir qoca da vardı. Bu ağır itki ona olduqca pis təsir etmişdi. Bu 
ölümdən sonra həmin qoca özünü dünyada tək-tənha hiss etdi. O adam Məmməd 
Əmin Rəsulzadənin əmisi oğlu Məmməd Əli Rəsuloğlu idi... Vətənsiz qalmış 
Məmməd Əli indi də əmisi oğlunu itirmişdi. Elə bu ağrıdan yanaraq deyərdi: 
«Keşkə mən öleydim, Emin bəy yaşayaydı». 
...Axşamüstü matəm içində yananlar Azərbaycan Kültur Dərnəyinə 
toplaşdılar. Məmməd Əmin Rəsulzadənin xatirəsinə ilk matəm yığıncağı keçirildi. 
210 
 
Dərnəyin idarə heyətinin sədri Həmid Ataman Məmməd Əmin Rəsulzadənin 
apardığı «Azərbaycan davası»ndan danışdıqdan sonra Süleyman Təkinər, Əhməd 
Cəfəroğlu, Əbdül Vahab Yürdsevər çıxış etdilər.... 
Ġstanbul matəm içindədir. İstanbuldakı Azərbaycan külturunu tanıtma 
dərnəyi matəmə bürünüb. Matəm yığıncağını professor Əhməd Cəfəroğlu açır. 
Sonra hüznlü çıxışlar başlayır. 
Mirzə Bala bəyin çıxışı: 
«Azərbaycan milli qurtuluş hərəkatının ideoloqu və lideri Məmməd Emin 
Rəsulzadə 1955-ci il 6 mart gecəsi Ankara universiteti xəstəxanasında həyata göz 
yumdu... 
...Milliyyətçi, istiqlalçı, demokrat və inqilabçı Rəsulzadə «İnsanlara 
hürriyyət, millətlərə istiqlal!» deyə dünyaya göz açdı və yenə «İnsanlara hürriyyət, 
millətlərə istiqlal» deyə həyata göz yumdu. 
O prinsipə sədaqətin, məfkurəyə bağlılığın və bu yolda fədakarlıq, əzm və 
səbatın da bir timsalı idi. Çünki o tam mənasilə fəzilət sahibi, kamil bir insan idi. 
Onun bizə yadigar qoyduğu böyük milli məfkurənin gerçəkləşməsi və 
Azərbaycanın yenidən istiqlala qovuşması uğrunda müqəddəs mübarizəyə eyni 
əzm və səbat ilə davam edəcəyimiz haqqındakı andımızı təkrarlayır, əziz xatirəsi 
önündə hörmətlə baş əyirik». 
Süleyman Təkinərin ağrısı: 
«Vaxtsız ölümüylə hamımızı dərin bir kədərə bürümüş olan milli 
Azərbaycan hərəkatının şanlı lideri Məmməd Əmin Rəsulzadə mərhum, bəşər 
tarixinin nadir, müstəsna şəxsiyyətlərindən idi... 
Mərhum Rəsulzadə hər şeydən əvvəl bir Azərbaycan istiqlalçısıdır, lakin 
böyük tarixi həmlələr və hərəkatlarla dolu olan Azərbaycan istiqlal hərəkatının hər 
səhifəsi onun şərəfli adıyla sıx-sıxıya bağlıdır və o bu hərəkatın bir nömrəli 
mübarizi idi. 
Mərhum Rəsulzadə böyük bir xalq xadimi idi, onun xalq xidmətində keçən 
mərhumiyyət dolu həyatının gələcək nəsillər üçün daima ən yaxşı bir örnək 
olacağına əsla şübhə edilməməlidir. 
...Bu yaşanmağa dəyər səhifələri canlandırmaq həqiqətən bir səadət olacaq 
və bu səadətə çox, həm də həddindən çox türk gəncləri can atacaqlar». 
Həmdullah Sübhi bəyin sözləri: 
«Xanımlar, əfəndilər! 
Ustadı uzun illərdən bəri tanıyıram. Onunla məmləkətin həm daxilində, həm 
də xaricində bərabər çalışmışıq. Eminlə «türk yurdu»nda, «türk ocağı»nda, 
Ankarada və Buxarestdə bir yerdə olmuşuq.... 
Çox qiymətli arkadaşımızı itirdik. Bədbəxt türk elləri bizə çox qiymətli 
övladlar göndərdi: Qaspirallı İsmayıl, Əli bəy Hüseynzadə, Ağaoğlu Əhməd, Yusif 
Akçora, Cəfər Seyid Əhməd, sədri Məqsudi və daha bir çoxları... Emin bəy 
211 
 
bunlardan biri idi... Türk millətləri üçün onların hürriyyət və istiqlalları yolunda 
can verənlərin röyaları təhəqqüq edəcəkdir». 
Sədri Məqsudi bəyin çıxışı:  
«Arkadaşlar! 
Biz yaşda olanlara, 50 il özüylə bir ideal uğrunda bərabər çalışmış olanlara 
həyata göz yuman arkadaşı haqqında söz söyləmək çox çətindir. Məndən yeni bir 
şey gözləməyin. Biz də Rəsulzadənin tarixi qiymətini tanıyanlardanıq... Möhtərəm, 
rəhmətlik arkadaşım Rəsulzadə tanrının türklük aləminə göndərdiyi bir ərməğan 
idi». 
Cəfər Seyid Əhməd Krımər bəyin çıxışı: 
«Əziz qardaşlarım! 
...Rəhmətlik əziz dostum Emin bəyi 1912-ci ildə «türk yurdu»da 
Cəmaləddin Əfqani haqqında yazdığı məqalələriylə tanıdım, 1917-ci il Moskva 
konfransında gördüm. Dostluğumuz bu tarixdə başladı. 
Əziz arkadaşlar! 
Tarixin gedəcəyi yolu sezənlər, onun dilədiyi işi görənlər tarixin malıdırlar. 
Emin bəy bu yolu seçdi, həyatının sonuna qədər bir an belə bu yoldan ayrılmadı. 
Fəaliyyəti və əsərləri ilə o tarixdə qaldı. 
İslamda təcəddüd hərəkatını, türkçülük idealının işlənməsini, Azərbaycan 
istiqlalını, Qafqasiya millətlərinin konfederasionunu məhkum millətlərin qurtuluş 
davalarını incələyəcək olan tarix  mütləq Emin  bəyi  tapacaqdır. 
O bu surətlə özünü əbədiləşdirdi... 
Artıq tarixin olan Emin bəy nə qəbrə sığar, nə də ona öldü deyilə bilər. 
Mübarək ruhunu da daima olduğu kimi hörmət və məhəbbətlə salamlaram». 
Professor Zəki Vəlidi bəyin nitqi: 
«Vaxtsız ölümü hamımızı matəmlərə qərq etmiş mərhum Emin  bəy  
haqqında  mən də  xatirələrimi  ərz edəcəyəm. 
Biz Rusiya əsiri türklər 1917-ci il inqilabına qüvvətli bir zümrə olaraq 
girdik. Bunu təmsil edən  Emin bəy oldu. 
Rusiyada inqilab başlandıqdan sonra Azərbaycan türk ədəbiyyatı 
mərkəziyyət «müsavat» partiyası proqramı bizə gəldi. Emin bəyin göndərdiyi 
proqram və məktub Peterburqda bomba kimi partladı. 
...Əgər bu mühit əzizləri seçən bir mühit olsaydı, mən mərhum Emin bəyin 
əziz olaraq seçilməsinə rəy verərdim. Bu günə qədər onun əleyhinə olanlar tövbə 
etməlidirlər: Yoxsa allah günahlarını bağışlamaz! 
Emin bəyi öldükdən sonra da yaşatmaq üçün azərbaycanlılar onun yolunu 
davam etdirməlidirlər!». 
Abdulla Battal Təymasın nitqi: 
«Emin bəy yalnız azərbaycanlılar üçün deyil, bütün türklər üçün böyük bir 
dəyərdi. Ölümü də bütün türklük üçün böyük bir dərddir. O inandığı mübarizə 
uğrunda hər şeyini, ailəsini, rahatlığını, səhhətini, nəhayət, həyatını fəda etmişdi. 
212 
 
Özü də nadir olan bir idealist idi. O bu dünyadan ayrılmışsa da tarix 
səhifələrimizdə, beynimizdə və qəlblərimizdə daima yaşayacaqdır. 
Emin bəy bir cəmiyyət xadimi idi. Cəmiyyətimizi yaşatmağa və səadətə 
çatdırmağa çalışanlardandı. 
Emin bəyin apardığı mübarizə və ideal ölməyəcəkdir, yaşayacaqdır, 
dayanmayacaq, irəli gedəcəkdir. 
Bu dünyadakı yerində rahat-rahat yat, əziz dostum M. Emin bəy!». 
Doktor Əhməd Naim bəyin nitqi: 
«Çox kədərliyəm, böyük bir insanın vəfatını duyan adam necə danışa bilər? 
O yalnız azərbaycanlıların deyil, türküstanlıların da lideri idi. İlk məqaləni onun 
«Açıq söz» qəzetinə yazmışdım. Dərdlərimizi ona danışır və ondan məsləhət 
alırdıq. Türküstanlılar bu böyük acıya candan yanırlar». 
 
TÜRKĠYƏ QƏZETLƏRĠ MATƏM ĠÇĠNDƏDĠR 
 
Ankarada çıxan «Dünya» qəzeti: 
«Sovet əsarətindəki türk ellərinin qurtuluş hərəkatı liderlərindən sabit 
Azərbayсan milli şurası  və Azərbayсan istiqlal davasının  aləmdarı «müsavat» 
partiyasının rəisi Məmməd Əmin Rəsulzadənin vəfatı dərin bir təəssüf 
doğurmuşdur. 
Məmməd Əmin Rəsulzadə keçən il qəzetimizdə «Bir türk milliyyətçisinin 
Stalinlə ixtilal xatirələri» başlığı altında öz xatirələrini çap etdirmiş və bu yazı 
seriyası böyük bir maraq doğurmuşdu». 
Qarsda çıxan «Birlik» qəzeti: 
«O Azərbaycan davasını qəlblərə nəqş etmiş bir qəhrəman və mütəfəkkir 
olaraq əbədiyyən yaşayacaqdır. Onun sonsuz mübarizəsi Azərbaycan davasını 
bütün hür millətlərin şüuruna yerləşdirmişdir. 
Davası uğrunda yazdığı yüzlərlə əsəri dünya kitabxanalarında yer almışdır. 
O Azərbaycan qurtuluş davasının bayrağı idi. O bayraq bütün türklüyün qəlbində 
dalğalanacaqdır. Türk tarixinin böyüklər səhifəsində yerini alan M. Ə. Rəsulzadə 
əbədiyyən yaşayacaqdır. 
Bütün ömrünü ailə və uşaqlarının davası yolunda fəda etdi. Ən çətin 
mübarizələrə girdi, iztirablar çəkib diyar-diyar dolaşdı və hər yerdə hər zorluğa 
qarşı davasını müdafiə edərək daha da irəli apardı. 
Bu gün göz yaşları içində əbədi istirahətgahına göndərilərkən davası yolunu 
aydınladan işıq qəlblərdə yanmaqda və özünü yaşatmaqdadır». 
Qarsda çıxan «Qars» qəzeti: 
«7 mart saat 22-də telefonun səsi acı-acı ötür; Ankaradan gələn titrək bir 
səs... Ankara müxbirimiz hıçqırığa bənzər boğuq bir tonla kəsik-kəsik yazdırır: 
«Məmməd Əmin Rəsulzadə bu gecə saat on birə on beş dəqiqə qalanda yatmaqda 
213 
 
olduğu tibb fakültəsi klinikasında vəfat etdi». Xəstəliyini soruşduq. Cavab verdi: 
«Şəkər». Müxbir daha danışa bilmədi. 
Türk aləminin böyük simalarından biri, yetmiş bir illik həyatının böyük 
qismini siyasi mübarizədə keçirmiş olan qəzetçi, mühərrir, ədib, dövlət adamı, 
hürriyyət və istiqlal mücahidi qoca türk Azərbaycan istiqlalı uğrunda apardığı əlli 
illik mübarizənin meyvələrini görmədən köçüb getmişdir». 
...Həmin o matəm günlərində Türkiyənin «Zəfər», «Xalqçı», «Vətən», 
«Sabah» və «Hakimiyyət» qəzetləri Məmməd Əmin Rəsulzadənin şəkil və 
tərcümeyi-halını dərc etmişdir. 
 
ĠRAN QƏZETLƏRĠNDƏ 
 
Tehranda çıxan «Aram» qəzeti: 
«Bundan bir neçə gün əvvəl dünyanın ən böyük hürriyyət aşiqlərindən və 
kommunizmin ən amansız düşmənlərindən birisi dünyaya göz yumdu. Tam 35 
ildən bəri rus imperializminə qarşı mübarizə aparan Məmməd Əmin Rəsulzadə 
Azərbaycan milli şurasının rəisi və müsavat partiyasının qurucularından biri idi. 
...Onun ölümü insanlıq üçün böyük faciə sayılmaqdadır. Bu münasibətlə 
mərhumun yaxın dostlarına başsağlığı verməklə bərabər Rəsulzadənin 
kommunizmə qarşı açmış olduğu mərhəmətsiz hərbə davam edəcəklərinə ümid 
edirik». 
Tehranda çıxan «İrani Ma» qəzeti: 
«Bu ilin martın 6-da tam otuz beş il kommunist rejimi əleyhində və öz 
yurdunun hürriyyəti uğrunda mübarizə aparmış Qafqasiya istiqlal komitəsinin 
lideri Məmməd Əmin Rəsulzadə dünyadan köçmüşdür. 
Məmməd Əmin Rəsulzadə sadəcə kommunist rejiminin mərhəmətsiz 
düşməni olmaqla qalmayıb, eyni zamanda iyirminci əsrin tanınmış ədib və 
bilicilərindən biri idi. 
...Hürriyyət davasının ən böyük mübarizi və kommunizmin ən mərhəmətsiz 
düşmənlərindən olan Rəsulzadənin ölümü bütün antikommunist dünya 
adamlarında dərin təəssüf oyatmışdır». 
 
ALMANĠYADAKI «QURTULUġ» RADĠOSUNUN MATƏM XƏBƏRĠ 
 
1955-ci il, 9 mart 
Azərbaycan milli qurtuluş hərəkatının və «Müsavat» partiyasının lideri 
Məmməd Əmin Rəsulzadə mart ayının 6-da Türkiyənin paytaxtı Ankarada 71 
yaşında vəfat etmişdir. Mərhum Rəsulzadənin şəxsində biz Azərilər ən böyük 
siyasət adamlarımızdan birini, istedadlı bir jurnalistimizi va atəşli hürriyyət 
mübarizimizi itirmiş oluruq. Bu sadəcə bizim üçün deyil, eyni zamanda Kremlin 
214 
 
məhkumu bütün millətlər və o cümlədən Qafqasiya xalqları və xüsusilə Sovetlər 
Birliyində yaşayan bütün müsəlmanlar üçün böyük bir itkidir...» 
 
MATƏM MƏKTUBLARI, MATƏM TELEQRAMLARI 
 
«Azərbaycan milli mərkəz başqanına polşalıların «Prometey» qrupu istiqlal 
uğrunda mübarizə aparan Azərbaycan və Qafqasiya qardaş millətləri ilə birlikdə 
Məmməd Əmin Rəsulzadənin ölüm kədərinə qoşulur. 
Milli Polşa Emin bəyin şəxsində səmimi bir dostunu itirmişdir. Onunla 
böyük dostluğumuz müştərək «Prometey» fikrini qavrayış zəmini üzərində və 
«fərdlərə hürriyyət, millətlərə istiqlal uğrunda» yorulmadan aparılan mübarizə 
sahəsində yaranmış və davam etmişdi. 
Emin bəy həyatının və qələminin məhsulu olan əsərlərində və dostlarının 
qəlblərində əbədi surətdə yaşayacaqdır. 
Polşalıların «Prometey» klubunun sədri: 
Setsel. 
(16 mart, 1955)». 
«Azərbaycan milli mərkəzi! 
Möhtərəm bəylər! 
Lideriniz Məmməd Əmin Rəsudzadənin ölümü biz ukraynalıları son dərəcə 
pərişan etdi. Bu münasibətlə başsağlığımızı ərz edirik. Təəssüfümüz ona görə 
sonsuzdur ki, mərhum hər zaman Ukrayna millətinin böyük dostu olmuş və bizimlə 
daima yaxınlıq etmişdir. Başsağlığımızın mərhumun ailəsinə bildirilməsini xahiş 
edirik. 
D ə r i n hörmətlə: 
Pan-Amerikan Ukrayna konfransı, direktor: 
Doktor V. Şandor—Nyu-York». 
«Azərbaycan jurnalı yazı heyətinə, əziz və möhtərəm vətəndaşlarım, milli 
mübarizimiz Məmməd Əmin bəyin ölüm xəbərini dünən böyük bir kədərlə 
öyrəndim; Bütün Azəri mühacirətinin hiss etdiyi böyük kədərə candan iştirak 
edirəm. Mərhumun ailəsinə, Məmməd Əli bəyə və hamınıza dərin kədərimi 
bildirirəm. 
İtkiniz nə qədər ağır olmuşsa da Məmməd Əmin bəyin uzun illər boyunca 
heç durmadan yürütdüyü milli davamızı davam etdirməliyik. Başınız sağ olsun! 
Hörmətlə: Ceyhun Hacıbəyli. 
 (Paris)». 
«Azərbaycan Dərgisinə! 
Parisdə yaşayan bütün azərbaycanlı həmyerlilərimizlə birlikdə Məmməd 
Əmin Rəsulzadənin vəfatına dərin kədərimizi bildirir və   ailəsinin  kədərinə şərik 
oluruq. 
Şeyxülislam. (Paris)». 
215 
 
«Azərbaycan Kültur Dərnəyi sədrinə! 
Ankara 
Böyük türklük aləminin milliyyətçi liderlərindən birini də möhtərəm 
Rəsulzadənin  şəxsində itirmiş olmaqla kədərimiz sonsuzdur. Yolunu davam 
etdirməklə təsəlli tapa bilərik. Hamımızın başı sağ olsun! 
Doktor Həbib Əkinçi doktor Hüseyn Dağıstanlı». 
«Leyla Fəsulzadə 
Ankara 
Emin bəyin vəfatı xəbəri bizi çox kədərləndirdi. Dərdinizə candan şərik 
olur, sizlərə uzun ömürlər diləyirik. 
Doktor Mirzalı (Elbistan)»  
M. Ə. Rəsuloğlu 
Ankara 
Böyük matəminizdən kədərləndiyimi bildirirəm. 
Xalid Tanrıqulu». 
«Məmməd Əli Rəsulzadə bəy 
Ankara 
Böyük liderimiz hörmətli Məmməd Əmin Rəsulzadənin ölümünü radiodan 
eşitdim. Ələm və iztirablarınıza göz yaşlarımla qoşuluram. 
Q a r s, Qiyas Alkazak». 
«Hörmətli Leyla Rəsulzadə 
Ankara 
Sevgili Emin ölümü hamımız üçün böyük bir matəmdir. Acılarınıza candan 
şərik olur, tanrıdan səbir diləyirik. 
Gülnar və Mahmud Saoryurdlu». 
..Bütün türk elləri yas içindəydi. Dünyanın bütün hürriyyət və azadlıq sevən 
adamları matəmə bürünmüşdü. Uzaq-uzaq ellərdən saysız-hesabsız matəm 
məktubları,  teleqramları axıb gəlirdi Ankaraya. Yalnız bir yerdən səs soraq yox 
idi: Vətəni Azərbaycandan! 
Bəs 1955-ci ilin matəm günlərində Vətəni Azərbaycanda xalqın başı nəyə 
qarışmışdı ki, onun ölümünə səslənmirdilər? 
Bəli, o zaman xalqı bərk məşğul idi. Xalq çörəyini, suyunu belə unudub 
böyük sürətlə kommunizmə gedirdi. Öz «şanlı əməlləri» ilə fəhlə sinfinin tarixinə 
«parlaq» səhifələr yazırdı. Xalq səhərdən axşama kimi çalışıb beşillik planı üç-
dörd ildə yerinə yetirirdi. Xalqın başına dəvə dərisi çəkib onu manqurtlaşdırmış, 
kökündən, soyundan uzaq salmışdılar. Doğma anasını tanıya bilməyib, oxla vurub 
öldürən manqurt ona bir zamanlar azadlıq və istiqlaliyyət işığı gətirmiş adamı 
xatırlaya bilərdimi? Xeyir, bu qətiyyən mümkün olan iş deyildi! Xalq «işıqlı 
kommunizmə» gedirdisə, Məmməd Əmin Rəsulzadəni nədən ötrü xatırlayıb yada 
salmalı idi ki? 
216 
 
...Amma həmin vaxt, 1955-ci ilin o matəmində uzaq Qazaxıstanda qəribə 
hadisə baş verdi... 
Qazaxıstan. Dövlət Təhlükəsizliyi Komitəsində. Bir gün cavan və yaraşıqlı 
bir adamı ölüm nəfəsi saçan bu qorxulu yerə çağırıb diqqətlə ona baxdılar. Dedilər: 
— Xəbərin varmı ki, atan Məmməd Əmin Rəsulzadə Türkiyədə vəfat edib! 
Onun ölümünə sevinirsən, yoxsa kədərlənirsən? Həmin adam Məmməd Əmin 
Rəsulzadənin oğlu Azər idi. 
 
AĠLƏSĠNĠN FACĠƏSĠ 
 
Anası Maral xanım acından öldü. Maral xanım Məmməd Əmin 
Rəsulzadənin ögey anası idi. Əsl anası  Ziynət xanım  vaxtsız vəfat etdiyindən atası 
Maral xanımla həyat qurmuşdu. Maral  xanım onların çox əziyyətini çəkmişdi. 
Məmməd Əminə və Şəhrəbanuya həmişə doğmalıq göstərmişdi. 
1937-ci ildə onu da həbs etdilər. Yazıq arvad Stalini nəzərdə tutub onu həbs 
edənlərə deyirdi: — Gedin o bığlı oğlana deyin ki, Maral arvadı həbs etmişik. O 
adamı həbs etmişik ki, onun evində sən neçə dəfə çörək yemisən. 
28 gün qatarda sürgünə gedən Maral arvad yolda çörək yemədi.  Elə hərdən 
qəndi suya batırıb sümürürdü. Dindar adam idi. Qazaxıstana çatanda da çörək 
yeməyib. Deyib mən ac qalaram, amma kafirlərin çörəyini yemərəm. Bir müddət 
Bakıdan gətirdiyi əncir qurusu ilə dolanandan sonra Maral arvad acından öldü.  
Həyat yoldaĢı Ümbül Banu xanımın bağrı çatladı. Ümbül Banu xanım 
Məmməd Əmin  Rəsulzadənin həyat yoldaşı olmaqla bərabər doğmaca əmisi  qızı 
idi.  1937-ci  ildə Rəsulu, sonra da gəlib özünü və qalan uşaqlarını  həbs etdilər.  
Günahsız qadını üzüntülü sorğu-suala tutdular: 
İstintaq materiallarından: 
Deyin görək həyat yoldaşınız Məmməd Əmin Rəsulzadə hazırda harada 
yaşayır? 
«— Həyat yoldaşım Məmməd Əmin Rəsulzadə 1920-ci ildən xaricdə—
Türkiyənin   Konstantinopol şəhərində yaşayır. 
—Həyat yoldaşınızla bu müddətdə əlaqəniz olubmu? Olubsa necə? 
—1929-cu ilə qədər mən onunla məktublaşırdım. 1934-cü ildə isə ondan 18 
dollar məbləğində göndərilən pul kağızı aldım. Bundan sonra heç bir yazışmamız 
olmadı. 
—Nəyə görə ərinizlə yazışmağa son qoydunuz? 
—Yazdığı məktublarda həyat yoldaşım uşaqlardan narahat olduğunu 
bildirirdi və uşaqları təhlükədə qoymamaq üçün biz onunla məktublaşmamağı 
qərara aldıq... 
Bu sorğu-sualdan az sonra «NKVD» serjantı erməni Bağdasarovun 
təqdimatı və erməni serjantı Markaryanın razılığı ilə Ümbül Banu xanım uşaqları 
217 
 
ilə birlikdə Qazaxıstana sürgünə göndərilir. Amma sürgünə gedəndə ürəyi 
Bakıda—həbsxanada işgəncə çəkən oğlu Rəsulun yanında qalır. 
Yazıq qadın uzaq Qazaxıstanda çəkdiyi ağrılara, xüsusilə Rəsulun dərdinə 
dözə bilmir. «Rəsul» deyə-deyə bağrı çatlayıb ölür. 
Ümbül Banu xanım 51 yaşında faciə ilə dünyadan köçəndə 1940-cı il idi. 
Amma sədaqətli qadın həmişə həyat yoldaşı Məmməd Əmin Rəsulzadənin 
haqlı yolda olduğunu deyər, onu müdafiə edərdi. 
Qızı Lətifə soyuqdan donub öldü. Lətifə M. Ə. Rəsulzadənin ilk övladı 
idi. 1912-ci ildə anadan olmuşdu. Atası ilə son dəfə görüşüb ayrılanda 8 yaşı vardı. 
1930-cu ildə Lətifə ailə həyatı qurdu. Üç qızı dünyaya gəldi. Az keçməmiş atasını, 
anasını, qardaş və bacısını itirən Lətifənin öz faciəsi başladı. Əvvəl həyat yoldaşını, 
sonra da özünü və uşaqlarını həbs etdilər. Lətifə iki qızı ilə birlikdə soyuq 
Qazaxıstana sürgünə göndərildi. (Balaca qızı Sona uşaq sanatoriyasında 
olduğundan onu götürə bilmədilər: Amma qızın sonrakı taleyindən bu günə kimi 
də heç bir məlumat əldə olunmayıb). Lətifə uzaq Qazaxıstan soyuğuna və işgəncəli 
şəraitə dözə bilmədi. 1944-cü ilin soyuq yanvar gecəsində qızı Evşənlə birlikdə 
həyata göz yumdu. O biri qızı 13 yaşlı Firuzə səhər yuxudan ayılanda sevimli 
anasını və bacısını ölmüş gördü.... 
Kiçik qızı Xalidə itkin düĢdü. Məmməd Əmin Rəsulzadənin kiçik qızı 
Xalidəni də ailəsi ilə birlikdə Qazaxıstana sürgünə göndərdilər. Sürgündə nənəsi 
Maral xanımı, anası Ümbül Banu xanımı qürbət torpaqda dəfn etdi. Sonra yazıq 
qızın öz faciəsi başladı. 1940-cı ildə anası dünyadan köçəndən sonra 24 yaşında 
ikən o cəhənnəm ocağından — soyuq və yad nəfəsli Qazaxıstandan baş götürüb 
Bakıya qaçdı. Nakam qız Bakıya gəlib çatdı. Amma az keçməmiş itkin düşdü. 
İndiyə kimi də harda olduğu bilinmir.  
Oğlu Rəsulu on doqquz yaĢında güllələdilər. Rəsulu 1937-ci ildə 
Novxanıdakı bağlarında gəlib həbs etdilər. Qardaşı Azərlə təzəcə şirin yuxuya 
gedəndə qanlı pəncələri ilə yazıq oğlanı silkələyib oyatdılar. Rəsul çox savadlı, çox 
da ağıllı oğlan idi. Rəsulu tanıyanların hamısı onun adı çəkiləndə göz yaşı tökür, 
ağlayırlar. 
Bibisi qızı Kübra xanımın xatirəsi: 
- Rəsul  mühasiblik  texnikumunu  qurtarmışdı;  O  zaman Puşkində 
işləyirdi. Amma həmişə yay  aylarını Novxanıdakı bağımızda keçirərdik. 
Uşaqlıqdan bir yerdə böyümüşdük. Bizi bir-birimizə ad etmişdilər... Amma qismət 
olmadı. 
Rəsulun hələ şer yazmağı da vardı.  
Xalası oğlu Oqtayın xatirəsi: 
- Rəsulla uşaqlığımız bir yerdə keçib. Rəsul çox zarafatcıl idi. Yadımdadır 
ki, bizi başına yığıb hərdən özündən qorxulu nağıllar uydurub danışar, sonra da 
gülməli lətifələr  söylərdi.  Rəsulun  gözəl  tar  çalmağı  vardı. Tar çalmağı 
218 
 
içərişəhərli kor Həsənağadan öyrənmişdi. Rəsulun «Kürdü şahnaz» çalmağı indi də 
yaddaşımdan silinməyib. 
Yaxın qohumu Səyyarə xanımın xatirəsi: 
Rəsul   çox mehriban, zarafatcıl oğlan  idi. Bir  dəfə məktəb dəftərimi 
Rəsula vermişdim. Azərlə Xalidə dəftəri cırırlar. Bu «münasibətlə» mənə bir 
üzrxahlıq məktubu yazmışdı: həmin məktubu özümdə yadigar saxlayıram. 
Məni bağışla! İşdir, bir dəfə düşmüş! Ümidvaram ki, məni dinlərkən 
xəyanət işi halal edəcəksən. Fəqət, mənim o  sağalmaz vərəqləri, günahsız  
yarpaqları  heç də cırmağa qabiliyyətim gəlməzdi. Lakin Azər və Xalidə onun 
mənim olduğumu  bilərək cırmışlar. Səyyarə adını eşidəndə   canıma bir ox batır. 
Ölmüş insan dirilməz! Nə edim, çarəm nə? Əfv et. Müqəssirəm! Ey şikəst  əllərim, 
sən o parlaq vərəqləri cırdın». 
Rəsulu 1938-ci il martın 1-də güllələdilər. 
Bacısı ġəhrəbanu xanımı qorxudub öldürdülər. Şəhrəbanu xanım 
Məmməd Əmin Rəsulzadənin yeganə bacısı idi. Bacısını o çox istərdi. Hələ yurdu 
işğal olunmayanda Azad Azərbaycan hökuməti zamanında tez-tez Novxanıya 
gedər, bacısının əhvalını soruşardı. Amma sonradan... 
Kübra xanım anasını belə xatırlayır: 
«O qədər qorxutmuşdular ki, anam dayımın adını çəkməyə belə qorxurdu. 
Hətta evimizin içində oturub söhbət edəndə deyərdi ki, yavaş danışın, eşidərlər. 
Divarın da qulağı var». 
Şəhrəbanu xanımı qardaşına görə sonradan çox incitdilər. Yazıq arvadı 
«NKVD» işçiləri o qədər sorğu-suala çəkdilər ki, axırda ürəyi dözmədi... Əlli altı 
yaşında dünyadan köçdü. 
Novxanılıları incidirdilər. Otuzuncu illərdə novxanılıları çox incitdilər. 
Gülünc bir məntiqlə deyirdilər: siz Məmməd Əmin Rəsulzadənin yerlisisiniz. 
Novxanı qocaları ağrı ilə danışırdılar ki, heç o zaman bizi işə də götürmürdülər. 
Hara gedirdiksə pasportumuza baxan kimi başlarını bulayıb deyirdilər: 
novxanılısınız, Məmməd Əmin Rəsulzadənin yerlisisiniz. Olmaz!. 
 
YOLUM QAZAXISTANA —KARAQANDAYADIR 
 
Eşitmişəm ki, bir oğlu sağ qalıb,  Karaqandada yaşayır. Bu xəbəri eşidəndən 
Karaqandaya getmək haqqında düşünürəm. Nəhayət, belə imkan yaranır. 
Bakının qaranlıq bir axşamında «TU-154» təyyarəsi Karaqandaya istiqamət 
götürür. Bu təyyarə üç saatdan sonra məni Karaqandaya —Məmməd Əmin 
Rəsulzadənin yeganə sağ qalan oğlu Azərin əlli üç ildir ki, sürgündə, qürbətdə 
yaşadığı bir şəhərə çatdıracaq... 
 
 
 
219 
 
ƏLLĠ ÜÇ ĠL QÜRBƏTDƏ 
 
«Bayatı-Şiraz»ın kədərli musiqisi dalğa-dalğa yayılıb, yarıqaranlıq otağa 
dolurdu. Ağsaçlı qoca içindən qopan sonsuz ağrıları, dünyanın bu amansız 
gərdişində itirdiyi atasını, anasını, qardaşını, bacısını, 53 il ayrı düşdüyü yurdunu 
yada salıb tarın ecazkar dili ilə dərdli-dərdli danışırdı. 
«Bayatı-Şiraz» çalırdı...Qəfildən tarı sinəsindən endirib üzümə baxdı: 
—Daha çala bilmirəm... 
Stolustü lampanın işığı qocanın üzünü işıqlandırır və gözlərinin yaşla 
dolduğunu görürəm. Bir az dayanır, sonra yenidən tarı sinəsinə qaldırır. Yenə 
«Bayatı-Şiraz» çalır. Bu dəfə az, lap az çalır, hiss edirəm ki, dərdin ağırlığından, 
həyatda itirdiyi adamların göynək həsrətindən bədəni əsim-əsim əsir. Tarı bir 
kənara qoyub doluxsunmuş halda deyir:  
—Yox, çala bilmirəm... 
Uzaq Qazaxıstan elində, Karaqanda şəhərinin bu qaranlıq gecəsində 
«Bayatı-Şiraz» çalıb ağlayan qocanın dönük taleyini düşündükcə qəlbim parça-
parça olur. 
Düz 53 ildir ki, doğma Azərbaycanından uzaqlarda yaşamaq 
məcburiyyətində qalmış bu yetmiş yaşlı qoca xalqımızın mənəvi atası Məmməd 
Əmin Rəsulzadənin oğlu Azər Rəsulzadədir. 
Dediklərimə əvvəlcə inanmır, təəccüblənir. Sonra Bakıdan apardığım 
sənədləri, şəkilləri, qəzetləri, «Azərbaycan Demokratik Respublikası» kitabını 
göstərirəm. Qəribə maraq içərisində  materiallara baxır.  Qəzetdə atasının böyük 
şəklini görəndə diksinən kimi olur. Bir az da yaxından, diqqətlə baxır şəklə. Hansı 
hissləri keçirdiyini bilmirəm.Tamam tutulmuş haldadır.  
Sonra dərindən köks ötürür: Ehtiyatla soruşur: 
—Bəs hökumət necə baxır bu işə? 
—Hökumət də axır ki, icazə verdi, — deyə qəzetdəki  qərarı göstərirəm. 
Azər müəllim təəccüb içində, fikirli-fikirli deyir: — Qəribədir, çox 
qəribədir... 
Sonra ötən günlərin söhbətinə başlayır.. 
Atası Məmməd Əmini  xatırlamır. Atası onunla görüşüb vidalaşanda iki ay  
imiş  ki, dünyaya göz açıbmış. Qaranlıq bir gecədə atası evə gəlir. Hamı ilə 
görüşdükdən sonra beşikdə dünyanın qovğasından xəbərsiz yatan körpə oğluna 
yaxınlaşır. Üzünü həyat yoldaşına tutur: 
—Nə qoymusunuz bu uşağın adını? 
Ümbul  Banu  xanım deyir ki, bəs adını Əliheydər qoymuşuq.  
Məmməd Əmin oğlunu bağrına basıb narazılıq dolu coşğunluqla deyir: 
—Yox, bu, Əliheydər olmayacaq. Bu Azəri oğludur: Azər olacaqdı bu. 
Məmməd Əmin oğlu Azərlə belə görüşüb ayrılır. Və onlar bir daha 
görüşmürlər. 
220 
 
(Azər müəllim anasından eşitdiyi bu əhvalatı danışanda özünü saxlaya 
bilməyib ağladı.) 
Atası Məmməd Əmin çıxıb getsə də onları unutmurdu. Vəziyyətin 
çətinliyinə baxmayaraq, bir neçə dəfə onlara Türkiyədən bağlama göndərmişdi. 
Atasının göndərdiyi parıltılı qara çəkmələr və başı qotazlı qırmızı papaq Rəsulun 
da (Məmməd Əminin böyük oğlu), Azərin də çox xoşlarına gəlmişdi. Lakin... 
zəmanənin üzü dönmüşdü. Həyatı öz təbii axarından çıxarıb eyni bir yola çəkənlər 
atanın bu kiçik hədiyyəsini də çox gördülər onlara. Anası və qohumları vəziyyətin 
çətinləşdiyini görüb Məmməd Əminə xəbər göndərdilər ki, bizim adımıza daha heç 
nə göndərmə. 
Atası sonradan, başqa adamların adı ilə də kömək əlini uzatmışdı ailəsinə. 
Az keçməmiş bu yolu da bağlamışdılar. 
Vəziyyət yaxşı deyildi. Böhtan və iftira dolu təbliğat maşını adamların 
şüurunu zəhərləyir, onları həqiqət işığından məhrum edirdi... 
Azər müəllim o dövrü belə xatırlayır: 
—Tez-tez bu sözləri eşidirdik: Məmməd Əmin sizi burada qoyub özü 
aradan çıxdı. İndi xaricdə kefi kök, damağı çağ yaşayır. Siz heç yadına da 
düşmürsünüz. Bu sözlərə anam əhəmiyyət vermirdi. O, atama inanırdı. Atamın heç 
bir günahının olmadığını da hərdən danışırdı. Bu söz-söhbət ən çox qardaşım 
Rəsulu dilxor edirdi. Məktəbdən gələn kimi hirslə çantasını bir küncə atıb deyirdi: 
«Müəllimlərim məni bezdiriblər. Hər gün dərsdə deyirlər ki, «Məmməd Əminlər 
belə etdi, Məmməd Əminlər elə etdi...». Anam sakitləşdirirdi Rəsulu. Deyirdi ki, 
elə sözlərə fikir vermə»... 
Azər müəllim həyatında ən ağır zərbəni Rəsul həbs olunanda aldı. Rəsulu 
bağdan tutub apardılar. Rəsulun tutulmağı hamısının belini əydi. On yeddi yaşlı 
Azər hirsindən, acığından özünü bağlarındakı quyuya atmaq istəyirdi. Amma 
qoymadılar, tutub saxladılar. Az keçməmiş Rəsulun güllələnmək xəbərini 
eşitdilər.... 
Azər müəllim bu hadisəni xatırlayanda da dözə bilmədi, ağladı. Bu yetmiş 
yaşlı, başı müsibətlər çəkmiş qocanın faciəsinə, belə hıçqırtı ilə ağlamağına dözə 
bilmirdim... 
Rəsulun ölümündən sonra ailənin sayı da getdikcə azalmağa başladı. 
Gəldi 1937-ci il. 
Həmin il qara paltolu, qara şlyapalı adamlar hansı evdə gur işıq yanırdısa 
ora qaranlıq dumanı çökdürürdülər. Hansı bacadan tüstü çıxırdısa gəlib torpaqlayıb 
gedirdilər. Evləri dağıdıb, ürəklərə dağ çəkirdilər. Xalqı həqiqət yolundan 
yayındırırdılar. 
—Axşamüstü anam getmişdi xalamgilə,—Azər müəllim fikirli-fikirli 
danışır,—maşınla bizi aparmağa gəldilər. Əvvəl anamın harda olduğunu 
soruşdular. Sonra məni də maşına mindirib apardılar xalamgilə. Anamı götürüb 
gəldilər. Evdəki şeylərdən heç nəyi götürməyə qoymadılar. Evimizdə bir tar var 
221 
 
idi. Anam tarı o vaxtın pulu ilə 130 manata almışdı. Tarı götürmək istədim. İkisi 
etiraz etmədi, lakin üçüncüsü tarı əlimdən alıb bir qırağa atdı. (Anasının aldığı o 
yadigar tarı Azər müəllim sonradan soraqlayıb tapıb və bu günəcən özündə 
saxlayır). Sonra bizi maşına mindirib apardılar həbsxanaya. Yadımdadır ki, həmin 
günü güclü yağış yağırdı. «Azneft» meydanını su basmışdı. Bizi aparan maşın 
çətinliklə gölməçələri yarıb keçirdi. Əvvəl istədilər ki, hamımızı çoxlu kişilər olan 
kameraya doldursunlar, lakin bacım Xalidə etiraz etdi, qışqırıb hay-küy qopartdı... 
Azər müəllim indi astadan, lap astadan deyir bu sözləri. Özü də qəribə 
təəccüb içində danışır. Yəqin təəccüblənir ki, «bolşevizm» bayrağını əllərində 
tutub insanlara guya «xoşbəxtlik, bərabərlik» gətirmiş o qara şlyapalı adamlar 
hansı dünyanın insanları idi? Sosialist inqilabının xoş sabahlarından yağlı-yağlı 
vədlər verən bu adamlar bəs niyə qoca qarıları, anaları, qızları, gəlinləri qaranlıq 
həbsxanalara salırdılar? Səbəb indi aydındır. Çünki bu tutulanların çoxu istiqlal və 
azadlıq şirinliyini dadmışdılar. Onların yaddaşında xoş bir xatirə kimi qalan 23 
aylıq azadlıq günəşinin (Azərbaycan Demokratik Respublikasının mövcudluq 
dövrü) işığını qaranlığa bürümək mümkün deyildi. Çünki istiqlaliyyəti bu adamlar 
həyatda görmüşdülər. Və 1920-ci ilin aprelində mətbuatın yazdıqlarına inanmırdı, 
yanıb-yaxılırdı bu adamlar... Bunu xalqa «xoşbəxtlik» gətirmiş «yoldaşlar» da, 
«qara şlyapalılar» da yaxşı başa düşürdülər. Və buna görə kütləvi həbsə, qırğına 
başlamışdılar.... 
Azər müəllim o ağrılı günləri belə xatırlayır: -Ailəmizi həbs edəndən sonra 
bizi Gəncəyə apardılar. Düz bir ay Gəncə həbsxanasında qaldıq. Sürgünə 
göndərilənlər çox olduğundan biz növbə gözləyirdik. Nəhayət, gəlib sabah yola 
düşəcəyimizi dedilər. Vəziyyətimiz yaxşı deyildi. Özümüzlə demək olar ki, heç nə 
götürməmişdik. Başqa ailələrə pal-paltar, yorğan-döşək götürməyə imkan 
vermişdilər. Bizim ailəyə isə hər şey qadağan olunmuşdu. Düz 28 gün qatarda yol 
getdik. Şəraitimiz dəhşətli dərəcədə dözülməz idi. Hər vaqonda beş-altı ailə 
gedirdi. Qoca nənəm dindar adam idi. Özgə kişilərin yanında bayıra çıxmamaq 
üçün düz 28 gün heç nə yemədi, elə hərdən qəndi suya batırıb sümürürdü,  aclığa 
tab gətirsin. Min  bir əzablı, əziyyətli yol səfərindən sonra gəlib Qazaxıstana, 
Taldı-Kurqana çatdıq. Əvvəlcə bizi oradakı bir orta məktəbin siniflərinə 
doldurdular. Qazaxıstanın 40-50 dərəcə soyuğunda hamımız donurduq. Yerli qazax 
uşaqları gəlib maraqla bizə baxırdılar. Bəzən gətirib çörək də verirdilər. Həmin 
vaxt ikinci bir ağır zərbə aldıq. 28 gün çörək yeməyən Məryəm nənəm uzun 
müddətin aclığından və bizə verilən xörəyi yeyəndən sonra dünyaya göz yumdu.. 
19 yaşında oğlu güllələnən, yetmiş yaşında anası acından ölən Məmməd 
Əmin bu faciələri eşidirdimi görən? 
Şübhəsiz ki, yüzlərlə, minlərlə azərilərin başına açılan müsibətlərdən xəbər 
tuturdu. «Həmvətənlərini zalımların qanlı pəncəsindən xilas etmək üçün çırpınır, 
ayrı-ayrı ölkələrdə təşkilatlar yaradır, qəzetlər  açır, insanlara hürriyyət, azadlıq 
222 
 
deyirdi». Lakin üstünə qaranlıq çökmüş yurdunun başı üzərində yenidən o 23 aylıq 
hürriyyət günəşinin doğacağına inamını itirmişdi. 
Hətta sürgündə belə çoxlarının «ərin indi  xaricdə kef sürür» deməyinə 
baxmayaraq, Ümbul  Banu  xanım  həyat yoldaşının gördüyü işlərin böyüklüyünə 
inanırdı. Savadlı, bacarıqlı bir qadın olan Ümbül Banu xanım bir dəstə qadını 
başına toplayıb Moskvaya—Kalininin yanına şikayətə getməyə hazırlaşırdı. Lakin 
amansız əcəl imkan vermədi. 
—Anam soyuğa da dözərdi, aclığa da. Amma o qürbət elə gedən gündən 
Rəsulun adı dilindən düşmürdü. «Oğlumu nahaq güllələdilər» deyib ağlayırdı. Elə 
bu dərdlə də dünyadan köçdü. 
Ananın ölümündən sonra qardaşla bacının (Azərlə Xalidənin) vəziyyəti 
daha da pisləşdi. Yenə necə olsa, anaları onlara dayaq idi, təskinlik verirdi, evə 
böyüklük edirdi. İndi demək olar ki, kimsəsiz qalmışdılar. Lakin başqa yol yox idi. 
Dözüb yaşamağa məcbur idilər. 
Bir gün Azər müəllimin yaxşı rəsmlər çəkdiyini bilib məktəbə çağırdılar. 
Düşərgənin komendantı ilə danışıb məktəbdə rəsm dərsi deməyinə icazə aldılar... 
Azər müəllimin sürgündə dərs dediyi şagirdlərdən biri olan əməkdar elm 
xadimi, professor Murtuz Sadıqov hazırda respublikada «Vicdan komissiyası»nın 
sədri kimi böyük iş aparır, Stalinizmin qurbanları olmuş yüzlərlə, minlərlə 
azərbaycanlıya bəraət qazandırır. 
İşlərin bir qədər yaxşılaşmağını tale yenə çox gördü Azər müəllimə. Sevimli 
bacısı Xalidə yoxa çıxdı. Bacısını çox axtarıb soraqladı. Lakin heç bir məlumat  
öyrənə bilmədi. (Azər müəllim bu günə kimi də bacısının harda olduğunu, yaxud 
vəfat etdiyini öyrənə bilməyib. Bəlkə oxuculardan bu haqda kimsə məlumat verə 
biləcək? Məmməd Əminin bu didərgin övladlarını—qardaş ilə bacını 50 ildən 
sonra görüşdürəcək?) 
Azər həyatda tək-tənha qalmışdı. Atası isə uzaq ellərdə yurduna azadlıq 
günəşi gətirmək üçün çırpınır, «Azərilərin yanıq ürəklərinə» xoşbəxtlik toxumu 
səpmək arzusu ilə alovlanırdı. 
Qaldığı yerin qonşuluğuna Naxçıvandan bir ailə sürgün olunmuşdu. Ailənin 
cavan qızı Şölənin səmimiliyi, sadəliyi diqqətini cəlb etmişdi, söz-söhbətdən sonra 
razılığa gəlib ailə həyatı qurdular. Ramiz adlı bir oğlu oldu. 
1942-ci ildə Azər müəllimi cəbhəyə göndərdilər. 
Müharibədən sonra yenidən Qazaxıstana gəldi. Sonra ikinci oğlu dünyaya 
göz açdı. Ailə həyatı, iki sevimli övladı başına gələn faciələri az da olsa 
unutdururdu ona. Lakin... 
Tale insandan üz döndərəndə çətin barışır. Ağrı-acı insanın ömrünə ayaq 
açanda bu vərdişindən asanlıqla əl çəkmir. Sanki çəkdiyi müsibətlərin zülmündən 
könül rahatlığı tapır. Səni belə «yavaş ölümlə» son mənzilə tələsdirir. 
...Tale yenə güzaranına balta çaldı Azər müəllimin. Həyat yoldaşı Şölə 
vaxtsız-vədəsiz dünyadan  köçdü.. 
223 
 
1953-cü ilin martında Stalin öləndə, o da başqaları kimi ağlayıb göz yaşı 
tökdü. Stalinin onların başına açılan oyunlardan xəbəri olmadığına inanırdı. 
1956-cı ildə qəribə hadisə baş verdi. Onu Dövlət Təhlükəsizliyi orqanına 
çağırıb dedilər: «Xəbərin varmı ki, atan Məmməd Əmin Rəsulzadə Türkiyədə vəfat 
edib?» 
Əvvəl tutulmuşdu bu xəbərdən. Sonra ona dikilən qəribə ifadəli baxışların 
marağını, məqsədini bilib demişdi: 
—Mən indi onun ölməyinə sevinirəm. Onun ucbatından qardaşımı  
güllələdilər. Anam, nənəm dözə bilməyib dünyadan köçdülər, bacım  itkin  düşdü, 
indiyədək harda olduğunu da bilmirəm. Evimiz, eşiyimiz dağıldı... 
— Demək atanın ölümünə sevinirsən? — DTK əməkdaşı bir də təkrar 
soruşmuşdu. 
Bu dəfə suala cavab vermədi. DTK əməkdaşı da deyəsən verdiyi sualın — 
atanın ölümünə sevinib, kədərlənməyin—lazımsız cəfəngiyyat olduğunu hiss 
etmişdi. 
Bu cəhənnəm otağından çıxıb sıxıntılı adamlardan yaxa qurtaranda 
rahatlıqla nəfəs almışdı. Yol boyu isə eşitdiyi sözləri xatırlayıb düşünmüşdü; 
«Demək o da dünyadan köçdü. Görəsən, bizi yadına salırdımı heç? Bilirdimi 
başımıza gətirilən oyunları? Hamısı onun ucbatından oldu. Onun adına görə bizi 
belə günə qoydular. Yazıq anam bir dəfə də ondan gileylənmədi: Elə hər dəfə söz 
düşəndə «atanız düz iş görür» deyirdi. Anamın son nəfəsinə kimi onu    müdafiə 
etdiyini eşitdimi görən? 
Azər müəllim bütün yol boyu bu ağrılı sualları vermişdi özünə. Atasının 
1955-ci ildə uzaq Türkiyədə—Ankara şəhərində martın 6-da gecə saat on birə on 
beş dəqiqə qalanda son dəfə «AZƏRBAYCAN... AZƏRBAYCAN... 
AZƏRBAYCAN» deyə, həyata göz yumduğunu düz bir ildən sonra eşitdi. Azər 
müəllim o zaman atasının dünyaya göz yumanda hansı sözləri dediyini bilməmişdi. 
Ümumiyyətlə, atası haqqında uzun illər boyu heç bir həqiqəti bilməyib. Yalnız 
uzaqdan onun adını eşidib. Evlərində də çox az hallarda atasının adını çəkirdilər. 
Babası, nənəsi, anası bu adı həsrətlə, məhəbbətlə yada salırdılar. Sonradan nə 
evlərində, nə sürgündə «Məmməd Əmin» adını ucadan demədilər. Bu adı dövran, 
zəmanə qorxulu bir kabusa döndərmişdi. DTK və NKVD işçiləri bu adla bağlı hər 
şeyi dəhşətlə danışıb izah edirdilər. Bu addan sanki qorxurdular, çəkinirdilər. Azər 
müəllimə elə gəlirdi ki, atası özünü xilas etmək üçün xaricə qaçıb. Və hərdən 
fikirləşirdi ki, əgər burda yaşamırsa, çıxıb gedibsə, onda bizdən, onun özündən nə 
istəyirlər? 
Azər müəllim çox şeydən xəbərsiz idi o vaxt. Bilmirdi ki, 23 ay azərilərin 
başı üzərində istiqlaliyyət bayrağını dalğalandırmış atası öz əqidəsindən dönməyib, 
yenə mübarizə aparır. Onun varlığı, sağ qalmağı «zülmət qartalları»nın işinə mane 
olur. Çünki o, hələ yüzlərlə, minlərlə adamın ümidgahıdır, inam yeridir. 
224 
 
Atasının doğma yurduna kənardan baxıb, ömrünün son illərində ürəyi  
parçalana-parçalana yazdığı sözləri də bilmirdi Azər müəllim: «Qızıl   
totalitarizmin istibdadı və mədəniyyət dünyasından təcrid edilmiş bir halda 
yaşamaq çəkilməz bir  faciədir. Bu şərtlər altında yaratmaq isə faciələr faciəsidir. 
Sənətkar möhtac olduğu ən böyük nemətlərdən—hürriyyətdən  məhrumdur. Dünya 
ilə ilgisi kəsilmiş bir durumdadır... 
...Biz oraya getmərik: buraxmazlar. Onlar da buraya gəlməzlər;  çünki  
göndərməzlər. Çünki hürriyyəti  seçəcəklərindən qorxarlar». 
Atasının ölümündən sonra vəziyyətin dəyişəcəyinə inanırdı. Taldı-
Kurqandan sonra yaşamaq üçün Novosibirskə getdi. Orta   məktəblərin  birində 
müəllim işləməyə başladı. Həmin vaxtlar bütün məktəbliləri xam torpaqlara 
işləməyə aparırdılar. Bir gün rəhbəri olduğu sinfin şagirdləri gileyləndilər ona. 
Dedilər ki, bəs işlədiyimizin pulunu ala bilmirik. Azər müəllim söz verdi ki, 
onların zəhmət haqqını mütləq alacaq. Lakin iş asanlıqla həll olunmadı. Məktəbin 
direktoru mühasiblə əlbir olub ona maneçilik törədir, şagirdlərin pulunu 
vermirdilər. Azər müəllim prinsipial olduğundan və şagirdlərinə söz verdiyindən 
işin axırına kimi  getdi. Moskvaya—Xruşşovun adına teleqram göndərdi. Tezliklə 
Moskvadan cavab gəldi: «Şagirdlərin haqqı özlərinə qaytarılsın». 
Şagirdlər çox sevinirdilər pul aldıqlarına görə. Sevimli Azər müəllimə olan 
məhəbbətləri isə min qat artmışdı. Belə prinsipiallığına görə bütün müəllim 
kollektivinin də ona qarşı hörməti artmışdı. Tezliklə yığılıb pedaqoji şuranın 
iclasını keçirdilər. İslasda məktəbin direktorunu və  mühasibini Azər  müəllimdən  
üzr istəməyə məcbur etdilər.  
Novosibirskdə  işləri   pis  getmirdi. Amma   doğma Azərbaycan intəhasız 
bir qüvvə ilə onu özünə çəkirdi. Novxanıdakı bağları, mavi Xəzər, gözəl Bakı 
göynək bir xatirə kimi qəlbində yaşayırdı. 
Uzun illərin ayrılığından sonra Xəzərlə olan ilk görüşünü də unutmayıb 
Azər  müəllim. Xəzərin   mavi sularını görəndə özünü saxlaya bilmədi. Əvvəlcə 
əyilib torpaqdan öpdü, sonra  elə  paltarlı  halda  özünü suların  qoynuna atdı. 
Kənardan baxanların çoxu onun qəribə hərəkətinə təəccüblənmişdi. Amma 
bilməmişdilər ki, torpağı belə qucaqlayıb öpən, Xəzərin sularını bağrına basan, 
ürəyi Vətən yanıqlı bu adam böyük bir xalqın başı üzərində azadlıq işığı yandırmış  
Məmməd Əmin Rəsulzadənin oğludur. Və  şübhəsiz ki, Məmməd Əminə yurduna 
qayıtmaq qismət olsaydı, o da belə edərdi. 
Bakıda tamam başqa vəziyyətlə qarşılaşdı. Hiss etdi ki, çoxları onunla 
ehtiyatla görüşür, dayanıb söhbət etməyə, danışmağa çəkinirlər. Bu vəziyyətə, 
soyuq baxışlara, yad münasibətə dözüb yaşaya bilərdi, təki ona ev verəydilər. Heç 
kim bu işə boyun olmadı. Bir az keçməmiş isə DTK-ya çağırıb burada 
qalmamağını, çıxıb getməyini tələb etdilər. Demək Vətəndə yaşamaq ona ömürlük 
qadağan olunmuşdu. Demək, Vətən havasını udmaq ona qismət olmayacaqdı. 
Həmin o ağrılı günlərdə həyatdan, adamlardan, hamıdan ürəyi sınmışdı. Baş 
225 
 
götürüb üzünə heç zaman gülməyən bu Vətən torpağından tez getmək, uzaqlaşmaq 
istəyirdi. 
Bakıya sonradan, arabir gəlirdi. Amma bu gəlişlərin heç biri ona yurdunda 
qalıb yaşamaq imkanını vermirdi. 
1988-ci ilin noyabr ayında, Bakının baş meydanında tonqallar alovlananda 
Azər müəllim Bakıda idi. Demək olar ki, şəhərdə olduğu müddətdə hər gün 
meydana gəlirdi. Azadlıq simvolu kimi alovlanan tonqallara baxırdı. Xalqın, 
adamların sükunət bataqlığından çıxdığını görüb sevinirdi. 
1990-cı  ilin  ilk  aylarında  adına  məktublar, teleqramlar gəlməyə başladı. 
Məktublarda, teleqramlarda hamı ona uzun ömür, cansağlığı arzulayır, atası 
Məmməd Əminlə fəxr etdiklərini bildirirdilər. 28 may  münasibəti  ilə  çoxları onu 
təbrik edirdi.  
Azər müəllim həmin məktubları, teleqramları əziz bir yadigar kimi saxlayır. 
Sonra Azər müəllimə Bakıda Demokratik hökumətlə əlaqədar görülən   
işlərdən danışıram, köhnə parlament binasında, İçərişəhərin girəcəyində atası 
Məmməd Əminin böyük şəklinin asıldığını  söyləyirəm.  Təəccüblə soruşur:  
— Yaxşı, bütün bu işləri görən kimdir?  
— Xalqdır, camaatdır, - deyirəm. 
Azər müəllim susur. Gözlərində təəccüblü bir işığın dolaşdığını görürəm. 
Sonra qəribə tərzdə deyir: 
—Əgər belə qocalmasaydım, mən də xalq üçün bir iş görərdim. 
Vətənimizin başı qeylü-qaldan xilas olacaqmı? 
Azər müəllimə baxıram. Və birdən mənə elə gəlir ki, qarşımda oturan  bu  
ağsaçlı  qoca Azər  müəllim deyil, ruhuna həmişə alqışlar dediyimiz Məmməd 
Əmin Rəsulzadədir. 
Sonra Azər müəllimi Bakıya dəvət edir, bütün camaatın, xalqın onu 
arzuladığını bildirirəm. 
—Bəlkə gəlib Bakıda yaşayasınız?  
Qəribə halda üzümə baxır:  
—Bakıda mənə ev verərlərmi? 
Susuram və Azər müəllimin bu sualına cavab vermirəm, keçirəm başqa 
söhbətə. Amma beynimdə bir sual dolaşır: 53 il qürbətdə yaşamaq 
məcburiyyətində qalmış Məmməd Əmin Rəsulzadənin 70 yaşlı oğlu Azərə, 
görəsən Bakıda ev verərlərmi? 
...Aydın bir Karaqanda gecəsində ayrılırıq. Hər ikimizin gözləri dolub. 
Mehribanlıqla qucaqlaşırıq. Doluxsunmuş halda: 
—Yaxşı yol: - deyir.—Sağ ol, gəlib camaat içində başımı uca elədin, məni 
göylərə qaldırdın. 
...Maşına minib, aeroporta gedirəm. Bir az getmiş maşının pəncərəsindən 
dönüb geri baxıram. Uzaqdan ayın işığında, yolun düz ortasında dayanmış Azər 
226 
 
müəllimi görürəm. Düşünürəm  ki, atası Məmməd Əmin Rəsulzadə də düz 35 il 
qürbətdən Vətənə belə həsrət içində dayanıb baxıb. 
...Bakı aeroportunda isə ilk gözümə görünən tanklar, əli avtomatlı əsgərlər 
oldu. 
 
LAHICDA ĠKĠ GÜN 
 
Lahıca gedirəm. Onun burada  keçən günləri ilə bağlı söhbətlər eşitmişəm. 
Bəzən dolaşıq məlumatlar da deyilir. Hər  şeyi öyrənmək istəyi ilə Lahıca gedirəm. 
Lahıcda ümid bəslədiyim oranın qocalarıdır. Eşitdiyimə görə çoxlu yaşlı adamlar 
yaşayır Lahıcda. 
«Lahıc gözəl və mənzərəli bir yerdə yerləşir. Hər yanı dağlıq, meşəlikdir. 
Gözəlliyindən doymaq olmur. Lahıcda ən çox ürəyimə yatan adamların qədim 
dədə-baba adətini qoruyub saxlamağıdır. Elə Lahıcın girəcəyindən burada 
ötənlərimizin ab-havasının yaşadığını, hələ qaldığını hiss edirsən. Lahıc həm də 
gözəl misgərlik sənətini yaşadan torpaqdır. Lahıclılar qonaqpərvər, mehriban 
camaatdır. 
Yetmiş il bundan əvvəl qonaqpərvər lahıclıların qapısını bir adam döyüb. 
Lahıc camaatı onu da qonaq kimi qəbul edib göz üstə saxlayıblar. 
İndi Lalıcda kiminlə söhbət edirəmsə, hamı onun Vətəni işğal ediləndən 
sonra gəlib burda sığınacaq tapmağından səmimiyyətlə danışır. Hətta haqlı olaraq 
iftixar hissi keçirirlər ki, Məmməd Əmin Rəsulzadə məhz onların yurduna etibar 
edib gəlib. 
Lahıcın qocalarını—onu görən, evində saxlayan adamları soraqlayıram.
 Lahıcın iki sakini—Haqverdi və Qurbanəli bu işdə böyük köməklik 
göstərirlər. 
Lahıcın qocaları ötən illərin xoş xatirəsini həvəslə, məhəbbətlə danışırlar. 
Aqil Həsənov, 96 yaşında: 
—«Zəvərə» məscidində idik. Camaat  toplaşmışdı   ora. Mən də «Təkyə» 
çayı aparmışdım məscidə. Məşədi Səlim dedi ki, bizim evə də gətir. Mən padnosa 
qoyub o çaydan Məşədi Səlimgilə də apardım. Məşədi Səlim qabaqda gedirdi. Mən 
isə arxada. İçəri girəndə gördüm ki, otaqda iki nəfər səliqəli geyimli, yaraşıqlı 
qonaq var. Bizim yerin adamına oxşamırdılar. Amma onlardan biri elə xoş 
görünüşlü, nurlu simalı, yaraşıqlı idi ki, adam valeh olurdu. Yaman əntiqə kişi idi. 
Üzündən nur yağırdı... Sonradan öyrəndim ki, həmin adam Məmməd Əmin 
Rəsulzadə imiş. 
Sona Ələkbərova, 75 yaşında: 
Balaca uşaq idim. Getmişdim Məmməd Sadıq dayımgilə. Məmməd Sadıq 
Məmməd Əmin Rəsulzadənin dostu Ağabalanın qardaşıdır. Camaat ona «ərəbəmi» 
deyirdi. Məmməd Sadıq dayımgilin orta evlərinin qapısı həmişə bağlı olardı. Bir 
dəfə xəlvətcə deşikdən baxıb gördüm ki, lampa yanır, içəridə də adam var. Elə 
227 
 
qapını açmaq istəyirdim ki, dayı arvadım gəlib qoymadı. Dedi ki, açma, orda 
əjdaha var. Dedim axı içəridə lampa yanır. Dedi ki, o da əjdahanın gözüdür. Sonra 
otaqdan çıxıb bir müddət də zirzəmidə qalıblar. Sonradan bildim ki, o adam 
Məmməd Əmin Rəsulzadə imiş. 
Manaf Süleymanov, yazıçı, 80 yaşında: 
— Bir dəfə anamla getdik nənəmgilə. Bir az oturub çay içəndən  sonra 
otaqdan  səs eşidildi. Mən  həmin  səs gələn qonaq otağına getmək istədim.  
Nənəm qoymadı. Anama da acıqlandı. Biz xudahafizləşib gedəndə nənəm  arxadan 
darvazanı qıfılladı. Malik adında bir dayım vardı. Sonralar nənəmə zarafatla 
deyərdi: «Əgər pul verməsən Məmməd Əmin Rəsulzadəni evinizdə gizlətdiyinizi 
deyəcəyəm». 
Münəvvər İsmayılova, 84 yaşında: 
— O zaman təxminən on üç yaşım vardı. Axşam vaxtı Məşədi Əliabbas 
evimizə gəlib dedi ki,  Kəblə Sultan  (dayımın  adıdır), evimdəki qonaqları satıblar, 
gəlib tuta bilərlər. Gətirmişəm sizdə qalsınlar. Beş gün qaldılar bizdə. Az 
keçməmiş tutulmaq xəbərini eşitdik. Sonradan dayım gəlib dedi ki, evimizdəki 
qonağı Stalin özüylə aparıb. Qonağın Məmməd Əmin Rəsulzadə olduğunu 
sonradan öyrəndim. 
Dayımı onu gizlətməyinin üstündə iki ilə kimi incitdilər. 
 
TÜRKĠYƏYƏ GEDĠRƏM 
 
Uzun ayların həyəcan və gərginlik dolu intizarından sonra Türkiyəyə 
gedirəm. Dostum Yusif Gədikli dəvət göndərib. Amma hələ Bakıdakı 
görüşümüzdə Yusif bəyə demişdim  ki, Türkiyəyə bir məqsədlə getmək istəyirəm. 
Türkiyəyə getməkdə məqsədim Məmməd Əmin Rəsulzadənin dostları ilə 
görüşmək, faktlar, materiallar toplamaqdır.  
Batumdakı gömrükxanada bir nəzarətçi erməninin xoşagəlməz rəftarından 
dilxor olsam da, Türkiyə torpağına ayaq basan kimi qanqaraldıcı hadisəni 
unuduram. Elə ilk qarşılaşdığım adamlardan mehribanlıq görürəm. İlk gözümə 
dəyən türk polisidir.  Heç yanı tanımadığımdan ona yaxınlaşıram. Salam verirəm. 
Mehribanlıqla salamımı  alıb  soruşur: 
— Nerədənsən?     
Cavab verirəm ki, Bakıdan. 
Gülümsünərək deyir:     
— Azəri qardaşımızsan ki! 
Sonra əli ilə yuxarı tərəfi göstərib deyir: —Bax, İstanbul o yandadır. Burdan  
maşınla gedirsən  Hopaya. Hopadan hər gün İstanbula avtobus gedir. 
...Taksi sürücülərinə yaxınlaşıram. Danışığımdan azərbaycanlı olduğumu 
bilib birisi deyir: 
228 
 
— Burdan Hopaya üç dollara aparırlar. Amma Azəri qardaşım olduğuna 
görə səndən iki dollar alacağam. 
Bir neçə gürcü müştərini də maşına mindirib yola düşürük. 
Qaranlıq çoxdan düşüb. Maşın zülməti yara-yara azad türk torpağı ilə gedir. 
Bütün günü ora-bura qaçmağıma, iki gündür ki, yol gəlməyimə baxmayaraq özümü 
sakit hiss edirəm. Maşındakı maqnitafondan azad türk şərqiləri çalınır. 
...Gecəni Hopadakı mehmanxanada qalıb səhəri günü «Ulusoy» şirkətinə 
məxsus yüksək xidmətli avtobusla İstanbula gedirəm. Yolun sağ tərəfində Qara 
dənizin gözəlliyi görünür. Avtobus Türkiyənin gözəl şəhərləri olan Trabzonun, 
Samsonun, Bolunun içindən ötüb keçir. Arada düşüb çay içirik, çörək yeyirik. Və 
hər yerdə insanları mehriban, səmimi görürəm. 
«Ulusoy» gecənin qaranlığı ilə şütüyüb gedir. «Ulusoy» İstanbula aparır 
bizi. 
Səhər saat yeddidə İstanbula çatırıq. Bərk yağış yağır. Gözləmə otağına 
keçirəm. Gəlməyim haqqında Yusif bəyə bildirməmişəm. Əvvəlcədən kimisə 
narahat etməyi xoşlamıram. Hələ tezdir. Gözləyirəm ki, bir az keçsin və saat 
səkkizdə Yusif bəyə zəng vurub gəldiyimi bildirim. Erkən zəng edib yuxudan 
oyatmaq da istəmirəm. 
Saat səkkizdə Yusif bəyə zəng edirəm, sevinir. Deyir ki, gözlə, gəlirəm... 
...On-on bir yaşlı bir türk oğlan yanımda əyləşir. Soruşur: 
—Abi, müsafirsənmi? 
—Müsafirəm, - deyə cavab verirəm. 
—Mən şeylərinizi aparmaqda sizə kömək yaparam. Nerədənsiniz? 
—Bakıdan. 
—Hə, abi, xoş gəlmisiniz. Amma burada hər adama inanmayın. Bura 
İstanbuldur, abi, burda yaxşı adamlar da var, pis adamlar da. Sənə yaxşılıq da 
edərlər, pislik də.... 
Balaca türk oğlan həvəslə İstanbulun «sirrini» mənə açıb danışdığı zaman 
Yusif bəy içəri girir. Mehribanlıqla qucaqlaşıb görüşürük. 
...Yusif bəyin evində də eyni mehribanlığı görürəm. Həyat yoldaşı 
səmimiyyətlə qarşılayır məni. Balaca, beş aylıq qızı Bötül qollarını açıb mənə sarı 
can atır... 
Sabahı günü işə başlayırıq. İlk sorağını aldığımız adam Əlirza Turandır. 
Əlirza bəyə zəng edirik. Saat beşdə Milli Kültur Dərnəyində bizi gözləyəcəyini 
deyir. 
Saat beş tamamda Əlirza bəy gəlib çıxır. Mehribanlıqla görüşür bizimlə. 
Əsli naxçıvanlıdır. Müharibədən sonra gəlib Türkiyəyə. Azərbaycandakı vəziyyəti 
soruşur, bir az məlumat verib, Məmməd Əmin Rəsulzadə haqqında xatirəsini 
danışmağı xahiş edirəm. 
Əlirza Turanın xatirəsi: 
229 
 
- Emin bəylə 1945-ci ildə Almaniyada tanış oldum. Haqqında çox 
eşitmişdim. Amma özünü ilk dəfə 1945-ci ildə gördüm. Hadisə belə oldu. 
Stansiyada dayanıb qatar gözləyirdim. Qatar gələndə gördüm ki, bir adam tez 
qapını açıb məni səslədi. Baxdım ki, həmyerlim Məhəmməd Kəngərlidir. Dedi ki, 
Emin bəy də burda vaqondadır. Gedək tanış ol. Sonra Türkiyəyə gəldik. Ara-sıra 
görüşürdük onunla. 1952-ci il idi. Emin bəy gəlmişdi İstanbula. Yanına gedib 
görüşdüm. Dedim ki, sabah sizi evimdə plov yeməyə dəvət edirəm. Cavab verdi ki, 
yox, mən İstanbul plovu yemirəm. Soruşdum ki, niyə? Dedi:—Bu İstanbul plovu 
yeməməyimin maraqlı tarixçəsi var. 1911-ci ildə İrandan təzəcə Türkiyəyə 
gəlmişdim. Dostlarımla getdik yeməkxanaya plov yeməyə. Gətirib bizə saqqız 
kimi plov verdilər. Biz təəccübləndik. Axı bizim Azərbaycanda plova min bir 
ədviyyat vururlar. Ona görə də İstanbul plovundan yeyə bilmədim. Dostlarımdan 
biri dedi ki, eybi yox, Emin bəy, allah qoysa Azərbaycan milli hökumətimizi 
quranda Osmanlı hökumətinə bir bəyanat verərik ki, İstanbulda belə plov 
bişirməsinlər.  
Hamımız gülüşdük. O zamandan bəri mənim İstanbul plovu ilə aram 
yoxdur. 
Emin bəy geniş qəlbli, səmimi bir insan idi. 
Növbəti görüşəcəyimiz adam Sami Yavrucuq bəydir. Bu adam haqqında 
məlumatı Türk dünyasını Araşdırmalar Vəqfinin sədri Turan Yazqan verib. 
Sami bəy müşavir işləyir. Əvvəlcədən zəng etmişik. Saat ikidə İnönü 
caddəsində yerləşən iş yerində bizi gözləyəcəyini deyib. 
...Səmimiyyətlə, mehribanlıqla görüşür bizimlə. Tez Yusif bəydən 
soruşur:—Yusifcan, qardaşımız çörək yeyibmi, ac deyil ki? 
...Sonra Sami bəy ötən günlərin xatirələrini danışır: 
—Müharibədən sonra Türkiyədə mühacirlərin siyasi bir iş görməyi çətin idi. 
Çünki o zaman vəziyyət gərgin idi. Turançılıq qadağan idi. Müəyyən adamlar da 
vardı ki, müstəqilliyini itirib Türkiyəyə gələnlərin geniş təbliğat aparmağını 
istəmirdi. Ona görə də məcbur olduq ki, mübarizəmizi qol götürüb oynamaqdan 
başlayaq. İlk vaxtlar ancaq mədəni tədbirlərlə işimizi məhdudlaşdırırdıq. Bax, bu 
sözləri ona görə deyirəm ki, rəhmətlik Emin bəyin necə çətin şəraitdə «Azərbaycan 
davası»nı apardığını biləsiniz. Emin bəyi ilk dəfə 1949-cu ildə Azərbaycan Kültur 
Dərnəyinin konqresində gördüm. Elə ilk görüşümüzdən də məndə xoş təəssürat 
oyatdı. Səmimi insan idi. Gözəl natiqliyi vardı. Əgər rəhmətlik bilsəydi ki, bir gün 
həmişə həsrətində olduğu Azərbaycandan gəlib onu soraqlayacaq, axtaracaqlar. 
Heç bilirsinizmi necə sevinərdi? 
Görüşəcəyimiz növbəti adam ginekoloq-həkim İldəniz Qurtulandır. İldəniz 
bəy haqqında Yusif bəy dostlarının birindən öyrənib. İldəniz bəyə zəng edirik. 
Razılaşırıq ki, istirahət günü onun evində görüşək. 
İldəniz bəyin qaldığı yer uzaqdadır. İstanbulda qaldığım bu neçə gündə ilk 
dəfədir ki, belə uzaq yol gedirik. «Qazlıçeşmə»də minirik qatara. «Eminönü» 
230 
 
limanına gəlirik. Limanda «Kadıgöy» gəmisinə minirik. 10 dəqiqəyə qədər 
Mərmərə dənizinin gözəlliyinə baxa-baxa gedirik. Kadıgöydə gəmidən düşüb 
avtobusla «Anadolu sitəsi»nə —İldəniz bəyin evinə üz tuturuq. 
...İldəniz bəy evdə bizi gözləyir. Stolun üstündə çoxlu sənədlər, materiallar 
qoyub. Diqqət edirəm. Məmməd Əmin Rəsulzadənin çıxardığı jurnalların hamısı 
burdadır: «Yeni Qafqasiya», «Azəri türk», «Odlu yurd», «Qurtuluş»... İldəniz bəy 
deyir ki, bunlar hamısı Mirzə Balanın arxivindəndir. Rəhmətliklə bir yerdə 
çalışırdıq. Dünyadan köçəndən sonra arxivini qoruyub saxlamışam. Sonra 
Məmməd Əmin Rəsulzadənin dəfn mərasimindəki şəkilləri göstərir. Nədənsə 
halım pisləşir. Diqqətlə, diqqətlə baxıram matəm şəkillərinə. İldəniz bəy də, Yusif 
bəy də əhvalımın dəyişdiyini hiss edirlər. İçəri ağrılarıma bürünmüş halda astadan 
deyirəm: allah rəhmət eləsin. 
Sonra İldəniz bəy Məmməd Əmin Rəsulzadənin «Azərbaycan 
cümhuriyyəti»ni yazarkan kağıza yazdığı qeydləri göstərir. Diqqətlə Məmməd 
Əmin Rəsulzadənin öz xətti ilə yazdığı qeydlərə baxıram: «Göyçay alayı imiş, 
Lənkəran deyil», «6-cı fəsil, 12-ci maddədə dəyişiklik etmək», «1918-ci il 
yanvarın 12-də Nuru Paşaya verilən ziyafətin təfsilatını Məmməd Əlidən istəmək!» 
Bu onun qeydləridir. İlk dəfədir ki, öz dəst-xəttini görürəm. 
Sonra Mirzə Balanın o dövrün materiallarını, jurnal və qəzetlərini neçə 
səliqə ilə toplamağına heyrət edirəm. Və düşünürəm ki, bu sənədlərin hamısında 
Azərbaycanın nəfəsi var. Mirzə Bala doğma yurdu üçün az yanmayıb ki! Amma 
indiyə kimi əsiri olduğumuz qanlı rejim qoyubmu ki, gəlib xalqımızın bu 
vətənpərvər oğullarının nakam taleyi ilə maraqlanaq! 
Sonra İldəniz bəy Məmməd Əmin Rəsulzadə haqqında xatirələrini danışır: 
— Atam Əjdər Babazadə əslən Bakıdan—Çəmbərəkənddəndir. 1920-ci il 
hadisələrindən sonra «gizli müsavat»ın üzvü olub. Vəziyyət pisləşdikcə onun da 
başı üzərində ölüm təhlükəsi dolaşıb. İş o yerə gəlib çatıb ki, sağ qalmağına 
ümidini tamam itirib. Bir təsadüf nəticəsində canını qurtaran atam sonradan həmişə 
adının yanında «Qurtulan» yazdırıb. 
Emin bəyin adını da ilk dəfə atamdan eşitmişəm. Bax, bu albomumdakı 
uşaqlıq şəkillərimə diqqət edin. Burda üç rəngli milli Azərbaycan bayrağımız 
görünür. Atam bu bayrağı əziz bir xatirə kimi asar, həmişə də məhəbbətlə Emin 
bəydən danışardı. 28 mayı—Azərbaycanın istiqlal gününü atam evimizdə bayram 
kimi qeyd edərdi. O zamandan qəlbimdə Emin bəylə tanış olmaq, onunla görüşmək 
istəyirdim. 
1953-cü ildə İstanbula getdim. Atamın həmyerlisi, yaxın dostu Mirzə Bala 
ilə görüşdüm. Nəhayət, Ankaraya getdim. Emin bəylə tanış oldum. Çox səmimi, 
xoşxasiyyət, şirin bir adam idi. Hərdən zarafatla deyərdi: «İldəniz xoşbəxt adamdır, 
çünki həm tibb universitetində oxuyur, həm də Mirzə Balanın universitetində». 
Emin bəydə şəkər xəstəliyi vardı. Yadımdadır ki, ömrünün son illərində 
İstanbula gəlmişdi. Xaricə getməliydi. «Şehirparası» mehmanxanasında qalırdı. 
231 
 
Əhməd Cəfəroğlu, Mirzə Bala, Ağasibəy və Əlirza Turanla birlikdə getdik yanına. 
Səmimi söhbətdən sonra yemək təklif olundu. Emin bəy şikayətləndi ki, şəkərim 
var, olsaydı bir turş alma yeyərdim. 
Emin bəyin ölümünü bir həftə sonra eşitdim. Mirzə Bala ilə birlikdə 
ölümünə acı-acı ağlayırdıq. 
Zöhrə Göygöl. Azərbaycan Demokratik hökumətinin Baş naziri Yusif bəy 
Nəsibbəylinin qızının Türkiyədə yaşadığını bilirdim. Amma ünvanını əldə 
etməmişdim. İstanbulda görüşdüyümüz adamlar da onun harada yaşadığından 
xəbərsizdi. Dostum Yusif Gədikli Əli Mərdan bəy Topçubaşovun nəvəsi—Zərifə 
xanımın telefonunu öyrənib. Ümid edirik ki, Zərifə xanımdan Məmməd Əmin 
Rəsulzadə haqqında bir məlumat öyrənəcəyik. Axşam Zərifə xanıma zəng vururuq. 
Sabah saat ikidə evində bizi gözləyəcəyini deyir. 
...Zərifə xanım mehribanlıqla bizi içəri dəvət edir. Otaqda yaşlı bir qadın da 
var: Zərifə xanım: 
—Tanış olun, Zöhrə xanımdır, Yusif bəy Nəsibbəylinin qızıdır. 
Təəccübdən donub qalıram. Zöhrə xanımı tapmaq üçün neçə ünvana üz 
tutub soraqlamışdıq. İndi qəribə təsadüf bizi görüşdürür. 
Zöhrə xanım ötənləri xatırlayır: 
—Mən o vaxt uşaq idim. Çox şey yadıma gəlmir. Amma sonradan bildim 
ki, atamla Məmməd Əmin Rəsulzadə möhkəm dost olublar. Mən Emin bəyin qızı 
Lətifə ilə yaxın olmuşam, demək olar ki, uşaqlığımız bir yerdə keçib. 1920-ci ilin 
27 aprel faciəsi də yadımdadır. Atam gecə vaxtı evə gəlib həyəcanla dedi: «Biz 
bədbəxt olduq». Ondan sonra atamı görmədim. Sonradan faciəli ölümünü eşitdik. 
Bolşeviklər Bakıya girəndə biz gedib Məmməd Əmin Rəsulzadəgildə qaldıq. Hər 
gecə yük maşınları ilə gəlib camaatın evindəkiləri  soyub,  talayıb  aparırdılar.  O  
maşının  uğultusu indi də qulağımdadır. O maşının səsi eşidiləndə evdə hamı  
həyəcan keçirirdi. Qıztamam adlı xidmətçimiz vardı. Evimizdəki pal-paltarları  
satıb  bizi   birtəhər dolandırırdı. Sonra min bir əziyyətlə Türkiyəyə gəldik.  
Emin bəy haqqında  isə həmişə  eşidirdik. Bilirdik ki, dərgilər çıxarır, böyük 
işlər görür». 
...Zöhrə xanımla ötən illərdən, Demokratik Respublika dövründə yadımda  
qalanlardan  çox söhbət etdik. Zərifə xanım isə babası Əli Mərdan  bəyin şəkli  çap 
olunan  «Prometey» jurnalını bağışladı bizə. Sonra Zöhrə xanım bizi evinə dəvət 
edir. Birlikdə gedirik Zöhrə xanımgilə. Yol boyu ötənlərdən danışırıq. Zöhrə xanım 
çox səmimi və mehribandır. Söhbətlərindən bir həqiqəti aşkarlayıram: Bu adamlar 
hamısı itirdikləri həqiqətin – Azərbaycanın ağrısını çəkir, onun yenidən azadlığa 
çıxacağı həsrəti ilə yaşayırlar.  
Ölümə məhkum edilmiĢ adam. O, qəribə tərzdə üzümə baxıb sanki 
şübhələnirmiş kimi deyir: İncimə, sənə adımı deməyəcəyəm. Çünki ölümə     
məhkum edilmişəm.  Əgər  hökumətiniz  sağ  qalıb  yaşadığımı bilsə, məni  rahat 
232 
 
buraxmaz.  Qabaqlar qondarma bir adım olub, gətir onu da yaz: Seyid İbrahim Əl 
Tahir. Amma Emin bəy haqqında xatirəmi danışacağam sənə. 
—Hələ müharibə illərində Almaniyada olanda onun adını eşidirdim. 
Müharibədən sonra Stalin bizi aparıb güllələmək istəyirdi ki, niyə əsir düşübsünüz. 
O zaman Misir kralı  Fərrux gəlmişdi Almaniyaya. Gedib yıxıldım ayaqlarına ki, 
məni xilas et, özünlə apar. Kral mənimlə bərabər çoxlu azərbaycanlını apardı 
Misirə. Bir müddət qalandan sonra gəldik Türkiyəyə, gəlmişəm, amma ağır 
vəziyyətdəyəm, heç nəyim yoxdur. Bir tanışım dedi ki, Məmməd Əmin Rəsulzadə 
Ankaradadır, ona məktub yaz, sənə kömək etsin. Ankaraya—onun adına məktub 
yazdım. Cavab gəldi ki, gəl Ankaraya, filan mehmanxanaya. Gəldim Ankaraya. 
Mehmanxana sahibi məni mehribanlıqla qarşıladı, yer verdi. Az keçməmiş gördüm 
mehmanxana sahibi məni çağırır yanına. Otaqdakı hündürboylu adamı göstərib 
dedi: Tanış ol, Məmməd Əmin Rəsulzadədir. Tez əlini öpmək istədim, qoymadı. 
Sonra dedi ki, iki gündən sonra toplantı olacaq, sən də gələrsən. Çox gözəl insandı. 
Xəfif gülməyi vardı. Son görüşümüz 1955-ci ildə oldu. Həsən İsmayıllı ilə birlikdə 
getmişdik görüşünə. Ölümünü eşidəndə hamımız ağladıq. Yığışıb getdik qəbri 
üstünə. 
...«Ölümə məhkum edilmiş», vətənindən didərgin salınmış azərbaycanlı ilə 
görüşüb ayrılanda ağrılı-ağrılı göz yaşı içində dedi: 
—Yolun bir də buralara düşsə, mənə bir ovuc Azərbaycan torpağı gətir. 
Çünki daha qocalmışam, öləndə üstümə atsınlar. Özümdə bir az qalmışdı, onu da 
bu yaxınlarda dünyadan köçən dostum Nağı bəyin üstünə atdım. 
...Bu nakam taleli həmyerlimdən ürək ağrısı ilə ayrılıram. Bu adamların 
günahı nədir axı? Günahları odur ki, əsir Azərbaycanda yaşamağı qəbul etməyib, 
gəlib Məmməd Əmin Rəsulzadənin başına yığılıblar. Çünki onun Azərbaycanı 
işğaldan xilas edəcəyinə inanırdılar. 
Əkbər YüzbaĢıoğlu. Əkbər bəyi bizə tanıdan adamlar deyirdilər: onu 
yalnız kazinolarda tapa bilərsiniz. Doğrudan da İstanbulda Bayazid meydanı 
tərəfindəki əksər kazinolarda Əkbər bəyi tanıyırdılar. Hansına getdiksə dedilər ki, 
burda idi, az əvvəl getdi. Axır ki, Əkbər bəyi tapırıq. Çox sakit görünüşlü adamdır. 
Əsli gəncəlidir. Türkiyəyə 1936-cı ildə gəlib. 
Məmməd Əmin Rəsulzadə haqqında xatirəsi: 
—Emin bəyi hələ 1948-ci ildən tanıyırdım. O zaman Türkiyəyə gələn 
mühacir azərbaycanlıları yerləşdirirdik. Bütün işlərə rəhbərliyi o edirdi. Bir 
görüşümüz isə lap yaxşı yadımdadır. 
1953-cü il idi. Səlim bəy dedi ki, bəs Emin bəy səni görmək istəyir. Saat 
üçün yarısında getdik yanına. Əhməd Cəfəroğlu da onunla idi. Emin bəy təklif etdi 
ki, gəlin birlikdə gedək «Cümhuriyyət» kazinosuna. Getdik. Oturub söhbət edir, 
Azərbaycandan danışırdıq. Söhbət necə oldusa Stalindən düşdü. Emin bəy dedi ki, 
qulaq asın, Stalin haqda sizə bir lətifə danışım. 
233 
 
—Bir gün Stalinin bir dostu yeddiillik şərab dolu tuluğu eşşəyə yükləyib 
gedir Kremlə. Stalinə xəbər çatdırırlar ki, bəs bir dostun sənə şərab gətirib. Həmin 
adamı Stalinin yanına aparırlar. Günortaya kimi oturub şərab içirlər. Günorta 
zamanı eşşək aşağıda başlayır anqırmağa. Stalinin dostu tez qalxır ayağa ki, bəs 
eşşək açıb, gedirəm onun yemini verməyə. 
Stalin gülüb deyir: 
—Ay sağ olmuş, 180 milyon adam acından ölür, heç mənim vecimə deyil, 
sənin bir eşşəyin acıb, narahat olursan. 
..Emin bəyin hərdən belə lətifələr danışmağı olurdu. Amma Bakıdakı ailəsi, 
uşaqları haqda bir söz soruşanda ağrıdan əsəbiləşib deyirdi: o söhbəti qapayın! 
Ölüm xəbərini teleqrafla çatdırdılar bizə. Sabahı günü iyirmiyə qədər adam 
yığışıb getdik Ankaraya. Biz yola düşəndə axşamüstü idi. Radio onun ölüm 
xəbərini verirdi. Dəfnində çoxlu adam iştirak edirdi. Hamı ağlayırdı, göz yaşı 
tökürdü... 
İndi Ankaraya gedirəm. İstanbulda işimi tam qurtarmamışam. Amma o 
adamlar Yeni ildən sonra gələcəklər İstanbula. Ona görə də vaxtı itirməməkdən 
ötrü Ankaraya tələsirəm. Ankara həmişə özünə çəkir məni. Türkiyəyə gəldiyim ilk 
gündən ora can atıram. Çünki orda qərib bir məzar var. Çünki orda ömrünü, 
gününü xalqının yolunda şam kimi əritmiş bir azadlıq fədaisinin ruhu yaşayır. Elə 
əslində onun o qərib məzarını ziyarətə gəlmişəm. Ankaraya tələsirəm. Səbrim 
tamam tükənib. Avtobusun nə zaman yola düşəcəyini həyəcanla gözləyirəm. 
Nəhayət, avtobus tərpənir. 
Səhər erkən Ankaraya çatıram. Seyfəddin Altaylının bələdçiliyi ilə 
Azərbaycan Kültur Dərnəyinə gedirəm. İlkin olaraq Məmməd Əmin Rəsulzadənin 
yaxın dostu Məhəmməd Kəngərli ilə görüşmək istəyirəm. Zəng edirik. Saat ikidə 
görüşməyə razılıq verir. 
Məhəmməd Kəngərlinin iş yeri Mənəkşə küçəsindədir. Məhəmməd bəy 
haqqında çox eşitmişəm. Deyilənə görə Məmməd Əmin Rəsulzadənin dünyadan 
köçdüyü son anlarda yanında olub. Məhəmməd bəydən çox söhbət eşidəcəyimə 
ümid edirəm. 
...Məhəmməd bəylə mehribanlıqla görüşürük. Məmməd Əmin Rəsulzadənin 
güllələnmiş oğlu Rəsulun, Azərin, həyat yoldaşı Ümbül Banu xanımın şəkillərini 
ona verirəm. Şəkilləri görəndə çox həyəcanlanır. Xüsusilə həyatdan cavan getmiş 
Rəsulun taleyinə acıyır. Şəklinə dönə-dönə, ağrı ilə baxır. 
Sonra Məmməd Əmin Rəsulzadə ilə bağlı xatirələrini danışır: 
—Emin bəylə 1942-ci ilin martında tanış oldum. O zaman Krımda əsir 
düşmüşdüm, gətirmişdilər Berlinə. Emin bəy də orda idi. Emin bəy Azərbaycan 
milli mərkəzinin sədri idi. Sonra getdim xidmətə. Amma əlaqəmiz itmirdi. 
Məktublaşırdıq. Emin bəy Hitlerin «nasionalist» fikirlərinə qarşı çıxırdı, deyirdi 
bizə Azərbaycanın istiqlaliyyəti lazımdır. 
234 
 
Emin bəy Rumıniyada olanda da onunla görüşürdük. O Buxarestdə idi, mən 
isə Konstantsa şəhərində. Yanına gec gələndə deyərdi: səndən nigaran qalıram, 
Məhmətcik. Sonra məni əsir aldılar... 1945-ci ilin iyul ayında Almaniyada Emin  
bəylə görüşdük. 1947-ci ilə qədər Emin bəylə birlikdə Almaniyada qaldıq. Emin 
bəyin rəhbərliyi ilə «Azərbaycan Demokrat Birliyi»ni yaratdıq. Məqsədimiz əsir 
azərbaycanlıları Rusiyaya göndərməyə qoymamaq, onları Stalin gülləsindən xilas 
etmək idi. Çünki o zaman Stalin əsirləri aparıb güllələyirdi. Biz isə onları xilas 
etməyə çalışırdıq. 
Sonra Türkiyəyə gəldik. Emin bəy azərbaycanlıların yerləşdirilməsi ilə 
məşğul idi. Biz də onun tapşırığı ilə işləyirdik. 1953-cü ildə Emin bəyin təklifi ilə 
«müsavat» partiyası Ankara komitəsinin sədri seçildi. Yenə Emin bəyin təklifi ilə 
«Müsavat» partiyası mərkəzi komitəsinin üzvü seçildim. 
Emin bəy çox böyük insan idi. Uzun boyu, əsmər saçı, oval üzü vardı. 
Sifətindən nur yağırdı. Son dərəcə xoşniyyət adam idi. Kimsəyə pisliyi keçməzdi. 
Çalışardı ki, hamıya xeyirxahlığı dəysin. Güləndə alçaqdan, xəfifcəsinə gülərdi. 
Emin bəyin bir xasiyyəti də vardı. Bir yerə qonaq çağırılanda hamıdan əvvəl 
gələrdi. Deyərdi ki, gec gedəndə oturan adamlar ayağa qalxıb narahat olar. 
Diqqətli, çox diqqətli adam idi. 
Emin bəyin hərdən xoş zarafatları da olurdu. Bir dəfə doktor Həmid Ataman 
onun qulağını müalicə edirmiş. Müalicəni qurtarandan sonra soruşur ki, hə, Emin 
bəy, indi necə hiss edirsən özünü? Qulağın sağalıbmı? Emin bəy deyir: — Doktor, 
hələlik bir söz deyə bilmərəm. Burdan çıxan kimi gedirəm  Kəngərlinin  yanına. 
Əgər onun dediyini eşidə bilsəm, demək qulağım sağalıb, yox eşidə bilməsəm onda 
sağalmayıb. Emin bəy belə deyəndə mənim astadan, pıçıltı ilə danışmağımı 
nəzərdə tutubmuş. Çünki qabaqlar çox astadan danışan adam olmuşam. 
Emin bəy ölümündən bir həftə əvvəl həyat yoldaşı Leyla xanımla bizə 
qonaq gəlmişdi. Ayın altısında isə... Yanında idim. Lap yaxında dayanmışdım. Son 
sözü «Azərbaycan» oldu... 
..Sabahı günü Məhəmməd bəy və Selcuq bəylə birlikdə Əsri 
məzarıstanlığına—onun məzarı üstünə getməyi qərara alırıq. (Məhəmməd 
Kəngərlinin Ankarada mənə çox köməyi dəyir. Məmməd Əmin Rəsulzadə 
haqqında çoxlu    sənədləri, faktları Məhəmməd bəy verir mənə). 
..Əsri məzarıstanlığına gedirik. Qəribə həyəcan  içindəyəm. O qərib məzarla 
görüşümün necə olacağını düşünürəm. 
Bu da  Ankaranın «Əsri» məzarıstanlığı. İkinci qapını açıb içəri giririk.  
Qəmgin və soyuq məzarları görəndə içərimdən  qəribə gizilti keçir. Deyirlər 
ki, məzarıstanlığın nəfəsi ağır olur. Haqq sözdür. Çünki həmişə məzarıstanlığa 
gedəndə əhvalımın dəyişdiyini, halımın pozulduğunu hiss etmişəm. 
Məzarıstanlığın qorxusunu ilk dəfə nənəmdən hələ uşaq olanda eşitmişəm. İndiki  
kimi  yadımdadır. Əziz gün qabağı evimizdə babamın qəbri üstünə gedəcəkdilər. 
Getməyə bir gün qalmış axşamüstü yenə o söhbəti edirdilər. Dedim ki, məni də 
235 
 
aparın qəbir üstünə. Etiraz etdilər ki, səni ora aparmaq olmaz.  İnadkarlıq edib əl 
çəkmədim ki, məni də aparın. Axır razılaşdılar. Rahat olub yerimə girdim. Yatmaq 
istəyəndə nənəmin pıçhapıçla dediyi sözü eşitdim. «Uşağı ora aparmaq olmaz. 
Qorxar!» Səhər yuxudan ayılanda gördüm ki, mənsiz qəbir üstə gediblər. O 
zamandan qəbirdən, məzarıstanlıqdan qorxmaq sözü yaddaşıma köçdü.  
...Məzarlara baxa-baxa irəli gedirik. Lap  qabaqda onun bu soyuq  və  qərib 
torpağa  basdırılmağını gözü ilə görən Məhəmməd Kəngərli gedir. Birdən cığırdan 
sola dönüb bir qəbrin yanında   dayanır. Odur, onun məzarıdır. Ömrü, günü zillətdə 
keçən, bir xoş gün görmədən dünyaya  göz yuman, bütün işıqlı həyatı boyunca 
«Azərbaycan» deyən adamın qəbridir. Özümü saxlaya bilmirəm, məzara sarı atılıb, 
soyuq daşı öpürəm. Gözlərim dolub. İçərim isə hönkürür. Həyəcandan boğulan 
kimiyəm. Ürəyimdən qeyri-ixtiyari sözlər axır: 
«Allah sənə rəhmət eləsin», qəbrin nurnan dolsun. Məzarın üstə gəlmişəm. 
Bilirsənmi niyə gəlmişəm? Gəlmişəm ki, sənə ağrılarımızı, dərdimizi danışım. 
Gəlmişəm deyim ki, başımıza hələ də oyunlar açılır. Xalqımızın günahsız 
oğullarının qanı axıdılır. Torpaqlarımız alınıb düşmənlərə verilir. Varımız, 
dövlətimiz yadların əlindədir. Əzilirik, qul kimi işlədilirik. Haqqımız tapdanır. 
Səsimizi eşidən yoxdur. Adamlar torpaqlarından, dədə-baba yurdundan qovulur. 
Evlərimizin ocağı söndürülür, yurdlarımız xaraba qalır. Gəlmişəm bu sözləri 
deyəm sənə. Deyəm və sonra da məzarın üstündə hönkür-hönkür  ağlayam. 
Düşdüyümüz bu fəlakətdən bizi qurtarmaq üçün canın fəda etdin. Son nəfəsinə 
kimi  amansız oldun  onlara qarşı. Amma nigaran getdin bizdən. Çünki sən 
gedəndə biz manqurt halında ömür sürür, biabırçı, xəcalət təri tökən şüarlarla nəfəs 
alırdıq. Adını belə çəkmək qadağan idi yurdumuzda. Nə idi səbəbi? Çünki sən 
hürriyyət günəşi idin, azadlıq aşiqi idin. Çünki sənin adının çəkilməyi yatanların 
qəflət yuxusundan ayılmağı, qanlı rejim hökmranlarının yuxusuna haram qatılmağı 
demək idi. Yox, adını qoymazdılar heç zaman çəkilməyə. Çünki dediyin hər söz 
qorxunc istibdada, xalqı əsarətə və işğalda saxlayan quruluşa qarşı çarpılan qılınc 
zərbəsi idi. Qoymazdılar, bax elə buna görə qoymazdılar adın çəkilsin... 
...Dərdin, qəmin ağırlığı üstümə çökmüş halda məzarın başına dolanıram. 
Düşünürəm ki, bu yalnız qərib bir Vətən fədaisinin məzarı deyil, bu dünyada əsarət 
və işğal altında inildəyən bütün əsir xalqların alovlanan məşəlidir. O məşəl ki, 
onun nurundan əsir xalqlar güc alıb qüvvətlənir, azadlığı və istiqlaliyyəti yolunda 
şanlı mübarizəyə qoşulur. Bu məşəlin işığını neçə illərdir ki, qaranlıq buludlarla 
örtüb bizdən gizləyirlər. Çünki qorxurlar bu məşəldən. Amma indi o məşəli 
Azərbaycanda gizlədə bilməzlər. O məşəlin odu yenidən Vətən torpağına yayılır, 
xalqı əsarət zəncirindən qurtarmağa səsləyir. O məşəl alovludur, günəş kimi 
zülmətləri əridəndir. Qara qüvvələrin, xalqın qanını soranların qənimidir. Özgə 
torpağını işğal edənlər ondan həmişə qorxurlar. O məşəl yanır, o məşəl alovlanır! 
Həmişəlik və əbədi! 
236 
 
...Məzarına baxıram. Mərmər daşların üstündə bu sözlər yazılıb: «İnsanlara 
hürriyyət, millətlərə istiqlal». «Bir dəfə yüksələn bayraq bir daha enməz!» Bu onun 
sözləridir. Elə bütün ömrü boyu bu sözlərin yolçusu oldu.  
Məzarın yanında xatirə şəkilləri çəkdiririk, sonra vidalaşıb məzardan 
ayrılırıq. Bəli, vidalaşırıq, sağ ol, salamat qal deyirik. Onun əməlləri, xalqının 
istiqlaliyyəti yolundakı şərəfli işi bu gün bizə gəlib çatıbsa, demək o sağdır və 
aramızda yaşayır! 
...Qəbristanlıqdan çıxanda qoruqçunu görürəm. Düz qapının yanında 
dayanıb. Bizimlə mehribanlıqla görüşür. Qoruqçudan soruşuram ki, siz hər günmü 
burda olursunuz? Yaşlı qoruqçu təəccüblənir və qəribə heyrət içində deyir: Bəli, nə 
olub ki? 
Qoruqçuya baxıram, nədənsə bir söz demək istəyirəm ona. Eləcə demək 
istəyirəm ki, o məzardan muğayat ol! Gözlə o qərib məzarı! 
Lakin heç nə demirəm. Sağollaşıb ayrılıram. Amma Ankaradan gedən günü 
bir dəfə də gələcəm bu məzarıstanlığa. 
M. Ə. Rəsulzadənin pasportu. Sabahı günü Məhəmməd bəylə yenə 
görüşürük. Məhəmməd bəy çox qiymətli sənədlər verir mənə. Bu sənədlərin hamısı 
Məmməd Əmin Rəsulzadənin bütün ömrü boyu apardığı «Azərbaycan davası»nı 
təsdiqləyən sübutdur. Amma bir sənəd xüsusilə maraqlandırır məni: Məmməd 
Əmin Rəsulzadənin pasportu. 
Bu xaricə getməyi üçün verilən pasportdur. 1954-cü il avqustun 24-də 
verilib. Pasportun nömrəsi: 383991. Pasportda atasının adı, harda və hansı ildə 
doğulmağı yazılmaqla yanaşı bəzi maraqlı qeydlər də var. Həmin qeydlər: 
Vəzifəsi—məmur. 
Boyu—1.70. 
Gözünün rəngi—siyah. 
Saçının rəngi—qumral. 
Pasportu aldığı səkkiz ay müddətində Məmməd Əmin Rəsulzadə aşağıdakı 
ölkələrdə olub: Almaniya, İsveçrə. Gedəcəyi iki ölkənin də adı var: İtaliya, 
İngiltərə. Bu ölkələrin hamısına o bir məqsədlə gedirdi: Azərbaycanın işğal 
olunduğunu dünya dövlətlərinə çatdırmaq, onları bir zaman müstəqilliyini 
imzalayıb tanıdıqları Azərbaycana köməyə çağırmaq! 
Əhməd Qaraca. Azərbaycan Milli Mərkəzinin Baş katibi. Əhməd bəylə 
bizi tanış edən Məhəmməd Kəngərlidir. Elə Məhəmməd bəyin iş kabinetində də 
Əhməd bəylə oturub söhbət edirik. 
Əhməd bəy deyir: 
—Emin bəyin əvvəl adını eşitmişdim. 1937-ci il idi. Qardaşım hüquq 
fakültəsini bitirmişdi. Atam bir azərbaycanlı həkimi qonaq çağırmışdı evimizə. 
Söhbət zamanı atam ona dedi ki, doktor, Emin bəyi unutmamaq lazımdır. Atamdan 
soruşdum ki, Emin bəy kimdir? Atam cavab verdi ki, o Azərbaycanın görkəmli 
şəxsiyyətidir.  
237 
 
Emin bəyi ilk dəfə 1949-cu il fevralın 2-də Azərbaycan Kültur Dərnəyinin I 
qurultayında gördüm. O vaxt Emin bəy Dərnəyin fəxri başqanı seçildi. Yadımdadır 
ki, fəxri başqan  seçiləndə ayağa qalxdı, hörmətlə baş əyib təşəkkürünü bildirdi. 
Bir gün Dərnəyin toplantısında oturmuşduq. Emin bəy üzünü doktor Həmid 
Atamana (Həmid Ataman o zaman Dərnəyin başqanı idi) tutub dedi:—Həmid bəy, 
bu gənclərə də söz haqqı verin, qoyun onlar da danışsın, fikirlərini öyrənin. 
Emin bəyin bu təklifindən sonra toplantılarda biz gənclərə də söz verməyə 
başladılar. Rəhmətlik məndən tez-tez soruşardı: hə, yeni bir şer yazmamısan ki? 
Ölümündən qabaq Almaniyada çıxan bir dərgidə yazısı çap olunmuşdu. Həmin 
yazıda mənim də adımı çəkmişdi. 
Emin bəy yanvarın 12-də Azərbaycanın dünya dövlətləri tərəfindən 
tanınması günündə Dərnəyə gələr, bu mühüm hadisədən danışardı. Çox yapışıqlı, 
mehriban rəftarlı insan idi. Ölümündən qırx ildən çox vaxt keçib, amma onun hər 
bir hərəkəti, sözü, xatirəsi yaddaşımda qalıb. Yolu gedəndə tələsməzdi, asta 
addımlarla gedərdi. Makinada da yaza bilirdi. 
Özündən yox, başqalarından eşitmişdim ki, bir dəfə Yusif Vəzir 
Çəmənzəminli Fransadan ona məktub yazır, dolanışığının  ağır  olduğunu çatdırır. 
O zaman Emin bəy cibindəki iki qızıl puldan birini Çəmənzəminliyə göndərir. Son 
görüş isə martın 5-də xəstəxanada oldu. Əyninə mavi cizgili paltar geyinmişdi. 
Bizimlə xoş danışdı. Əhvalı yaxşı idi. Sabahı günü gecə ölüm xəbərini eşitdik... 
Emin bəyin ölümü hamımızı ağrıdırdı. 
Feyzi Aküzüm. Türkiyə torpaq məhsulları müəssisəsi BaĢ müdirliyinin 
Yönətim üyərsi: 
- Emin bəylə ilk dəfə 1948-ci ildə tanış oldum. O vaxta kimi isə haqqında 
eşitmişdim. Həmin vaxtlar Emin bəy Türkiyəyə gələn azərbaycanlıları yerləşdirir, 
onlara şərait yaradırdı. Hələ o vaxtlar tez-tez deyərdi ki, belə dağınıq halında 
olmaz, bir cəmiyyət qurmaq lazımdır. 
Sonradan «Azərbaycan» dərgisini çıxarmağa hazırlıq görəndə Emin bəylə 
tez-tez görüşərdik. Min bir çətinliklə o dərgini çıxardıq. Dərginin adını 
«Azərbaycan» olmağını da mən təklif etdim. 1953-cü ilin mart ayı idi. Emin bəyin 
evində söhbət edirdik. Ona dedim: 
—Siz çox uzun illərdir çalışırsınız, çoxlu əsərlər yazırsınız. Dəyərli 
fikirlərinizlə bizi öyrətmisiniz. Hər lider öz xalqının gənclərinə tövsiyyələr edir. 
İndiyə qədər yazdığınız əsərlərdə mən belə bir şeyə rast gəlməmişəm. Biz və 
bizdən sonrakı gəncliyə deyiləcək bir sözünüz olmayacaqmı? 
Emin bəy güldü və «yazdıqlarım, söylədiklərim istəyinə cavab vermirmi? 
Bunların ki, içərisində axtardıqlarını tapa bilərsən»—deyə cavab verdi. 
Mən dedim: «Doğru buyurursunuz, araşdırdığımız təqdirdə tapa bilərik, 
amma mən gəncliyə istiqamət verən bir sözünüzün olmadığını nəzərdə tuturam». 
Emin bəy daha heç nə demədi, fikrə dalıb uzun müddət düşündü. Sonra biz 
söhbətin istiqamətini dəyişdik. 
238 
 
Vəfatının ildönümündə, 1956-cı ilin martında çap olunan Azərbaycan 
dərgisində Emin bəyin gəncliyə müraciətini gördüyüm zaman çox pərişan oldum. 
Gözlərim yaşardı. Dəfələrlə oxudum yazını. O zamankı söhbətimizi Emin bəyə 
gəncliklə bağlı «niyə bir şey yazmadığını» deməyimi xatırladım. Demək Emin bəy 
sonradan öz tövsiyyəsini ayrıca bir şəkildə yazıb çatdırıb gəncliyə. 
Heydər Atak. Təqaüdçü. Heydər bəylə görüşümüz Milli Kültur Dərnəyində 
oldu. Səmimi bir insandır. Məmməd Əmin Rəsulzadə ilə bir neçə il birgə çalışıblar. 
Heydər bəyin dedikləri: 
—İlk tanışlığımız 1946-cı ildə oldu. Doktor İbrahim Bədəl dedi ki, milli 
hökumətimizin başçısı burda Almaniyadadır, gedək görüşək. Birlikdə gəldik Emin 
bəyin qaldığı evə. Qapını bir qadın açdı. Rusca soruşdu ki, kimi istəyirsiniz? Dedik 
ki, Emin bəyi görməyə gəlmişik. Elə bu zaman içəridən Emin bəyin səsini eşitdik. 
Sonra içəri girib görüşdük. İlk tanışlığımız belə oldu. Sonradan «Azərbaycan 
Demokrat Birliyi»nin yaradılmasında, əsirlərin Türkiyəyə göndərilib 
yerləşdirilməsində birgə çalışır, tez-tez görüşürdük. 
Almaniyada olduğumuz zaman Emin bəyin «Azərbaycan tarixindən» 
kitabını çap edib yaydıq. O kitabın çap olunmasında çox əziyyətlər çəkildi. 
Müharibədən sonra Emin bəyin əsas fikri düşündüyü azərbaycanlı əsirlərin 
taleyi idi. Çünki Stalinin Ruzvelt və Çörçillə hələ Yaltada ikən qarşılıqlı 
razılaşmasına əsasən 1936-cı ilə qədərki bütün sovet vətəndaşları sovet hökumətinə 
qaytarılmalıydı. Geri qaytarılanları isə Stalin güllələyirdi. 
Emin bəy hər vasitə ilə bu işə mane olmağa, azərbaycanlı əsirləri xilas 
etməyə çalışırdı. 1949-cu ildə gəldik Ankaraya. Gələn kimi bizə yardım göstərdi. 
Emin bəyin xoş hazırcavablığı da vardı. Ömrünün sonlarında şəkər xəstəliyi 
gücləndiyindən  hərdən tüpürməyə məcbur olurdu. Bir dəfə də yolda gedəndə 
tüpürür: Bir qadın yaxınlaşıb deyir: heç  inanmaq olmur ki, sizin  kimi adam  yola   
tüpürür:  Emin bəy deyir:  «Xanım, bu dünyaya tüpürə-tüpürə gəlmişik, tüpürə-
tüpürə də gedirik». 
Dünyadan köçən günü yanında idim! Ölümü hamımızı yandırırdı. Acı-acı 
ağlayırdıq. 
ġəfiqə Ataman. Təqaüdçü. Həmid Atamanın həyat yoldaşı Şəfiqə 
Atamanla görüşmək bir az çətin olur, ünvanını, harada yaşadığını Milli Kültur 
Dərnəyində öyrənə bilmirəm. Nəhayət, dostum Yunus Lənkəranlı bu işi həll edir. 
Hardansa Şəfiqə xanımın telefonunu öyrənir. Şəfiqə xanımgilə İrfan Nəsrəddin 
oğlu ilə gedirəm. Evləri Ankaranın təzə məhəlləsində olduğundan çətinliklə tapırıq. 
Əvvəlcədən zəng edib danışmışıq Şəfiqə xanımla. 
Bizi gülərüzlə qarşılayır. Əvvəlcə həyat yoldaşı Həmid Ataman haqqında 
soruşuram. Çünki Həmid Atamanı məhz Məmməd Əmin Rəsulzadənin başçılıq 
etdiyi Cümhuriyyət hökuməti xaricə oxumağa göndərib. Həmid Ataman o zamankı    
azad Azərbaycanın xaricə təhsil almağa göndərdiyi 100 tələbədən biri olub. Şəfiqə 
xanım danışır ki, Həmid Ataman Almaniyada tibb fakültəsini bitirdikdən sonra 
239 
 
Türkiyəyə gəlib, burda özünün müalicəxanasını açıb. Pis də dolanmayıb. Elə bu 
zaman Həmid bəyin qızı Narınc xanım girir içəri. Bizimlə səmimi görüşür. Şəfiqə 
xanım deyir ki, qızım Azərbaycanla çox maraqlanır. Sonra Şəfiqə xanım bizə ev 
albomunu göstərdi. Məmməd Əmin Rəsulzadə ilə Həmid bəyin ailəsinin birgə 
şəklini göstərir. Həmid Ataman, Şəfiqə xanım, Məmməd Əmin Rəsulzadə və 
balaca Narıncın birgə şəklində qəfildən bir şey aşkarlayıram: Leyla xanım 
gülümsünən halda balaca Narıncı qucağına götürüb. Məmməd Əmin Rəsulzadə 
kədərli bir halda sanki həsrət və ağrı içində Narınca baxır. Düşünürəm ki, bu övlad 
ağrısıdır, övlad acısıdır ki, onu belə hala salıb. Yəqin Məmməd Əmin Rəsulzadə bu 
xoşbəxt körpəyə baxanda dustaqlıqda qalan, əzab çəkən istəkli balalarını düşünüb. 
Axı onun da qəlbi doğma övladını belə mehribanlıqla bağrına basmaq, oxşamaq 
istəyirdi. Amma iblisanə qatillər onu bu yaşamaq haqqından məhrum etmişdilər. 
Şəfiqə xanım deyir: 
 - Məmməd Əmin Rəsulzadə 1948-ci ildə Ankaraya gələndən sonra Həmid 
Atamanla  tez-tez  görüşürdülər. O zaman hələ Dərnək qurulmamışdı. Ona görə də 
toplantılarının söhbətlərini tez-tez bizim evdə edərdilər. Həmid bəylə çox mehriban 
və səmimi idilər. Hərdən Leyla xanımla bizə qonaq gələrdilər. Emin bəy çox 
səmimi insan idi. Onun ölümü Həmid bəyə çox pis təsir etmişdi. Həmid bəy ölənə 
kimi hər il onun məzarı üstə gedib xatirəsini yad edərdi... 
Bu gün Ankaradan İstanbula gedirəm:    Avtobusun vaxtına var hələ. Onun 
bir zamanlar yaşadığı evə bir də baxmaq istəyirəm. Həmin yeri Heydər Atak 
göstərib. Kənardan dayanıb baxmışıq. Amma indi tək-tənha o yerə üz tuturam. 
Otuz beş il əvvəl o burada—Sakariyyə caddəsində yaşayıb. Evini çoxdan söküblər. 
İndi o evin yerində hündür bina ucaldıblar. Binanın dörd yanını gəzib dolaşıram. 
Yoldan ötüb keçən adamlardan təəccüblə mənə baxanlar da olur. Yəqin düşünürlər 
ki, görən nəyinisə itirib orda. Amma mən itik axtarmıram. İstəyirəm ki, onun hələ 
də nəfəsini yaşadan torpağa ayaq basım. Ömrünün neçə ilini yaşadığı bu yeri 
ziyarət edim. Fikirli halda Sakariyyə caddəsini gəzib dolaşıram. Sakariyyə 
caddəsində ömrünün son illərini yaşayıb. Xalqımızı istiqlaliyyətə çağıran qəlbi 
burda alovlanıb yanar məşələ dönüb. Sakariyyə caddəsini dolaşıram. Sakariyyə 
caddəsi bu neçə gündə gəzib dolaşdığım Ankarada mənə ən doğma bir yer kimi 
görünür. 
Məndən az aralıda, kiçik asfalt düzənlikdə Sakariyyə caddəsinin balaca 
uşaqları top-top oynayır. Onlar da hərdən təəccüblə mənə baxır, yəqin ki, 
yaşadıqları bu yerdə qərib qonağın kimi gözlədiyini düşünürlər. Arada top 
əllərindən çıxıb mənə sarı diyirlənir. Topu götürüb xoşbəxt türk övladına verirəm. 
Gülümsünüb təşəkkürümü bildirir. Sonra yenə dostları ilə oynamağa qaçır. 
Sakariyyə caddəsini dolaşıram. Sakariyyə caddəsi indi doğma ana torpağım 
kimi məni özünə bağlayıb. 
Amma bir azdan ayrılıb getməliyəm... 
240 
 
Vağzala gəlirəm, gecə saat on birdir. Yarım saatdan sonra avtobus İstanbula 
gedəcək. «Artvin» şirkətinə məxsus avtobus on ikinin yarısında Ankaradan yola 
düşür. Nədənsə qəribə hal keçirirəm, Ankaradan heç getmək istəmirəm. Mənə elə 
gəlir ki, böyük xəyanət edirəm, o məzarı tək-tənha qoyub gedirəm. İçərimdə qəribə 
hisslər dolaşır. Son dəfə avtobusun şüşəsindən şəhərə baxıram. Sayrışan işıqlar 
getdikcə azalır. Şəhərin işıqları yavaş-yavaş qaranlıqda əriyib görünməz olur. 
Sonuncu işıq da gözdən itəndə bərk darıxmağa başlayıram və qəmli halda o soyuq 
məzarıstanlıqda qalan qərib məzarı düşünürəm. 
Avtobus dərdlərimdən xəbərsiz halda, heç nə olmamış kimi, irəli şütüyür. 
Yenə İstanbuldayam. Yusif Gədikli ilə İstanbulun məşhur «Qapalı çarşı» 
bazarına gedirik. Orda bizi Həsən İsmayıllı gözləyir. Həsən bəylə çoxdan 
görüşmək istəyirdik. Amma Polşaya getdiyindən görüşə bilməmişdik. Oğlu 
Muradla artıq görüşüb tanış olmuşuq. Murad «Qapalı çarşı»nın hörmətli 
zərgərlərindəndir. Satış dükanında da ilk diqqətimi cəlb edən üç rəngli bayrağımız, 
bir də onun altında yazılan: «Bir dəfə yüksələn bayraq bir daha enməz» sözləri 
olmuşdu. Əsilləri Azərbaycandan, Cəbrayıl rayonundandır, İstanbulda doğulub 
boya başa çatan bu cavan oğlan Azərbaycanla, Məmməd Əmin Rəsulzadə ilə çox 
maraqlanır. Bu da təsadüfi deyil. Axı atası bir çox illər Məmməd Əmin Rəsulzadə 
ilə yaxınlıq edib. 
..Elə ilk görüşümüzdən Həsən bəyin səmimi, mehriban insan olduğunu hiss 
edirəm. Qonşu dükanda bizə yer boşaldılıb. Oraya keçib söhbətə başlayırıq. 
Həsən İsmayıllı: 
—Məmməd Əmin Rəsulzadə ilə ilk tanışlığım 1948-ci ilin yanvar ayında 
oldu. Türkiyəyə yenicə gəlmişdik. 15 günə kimi qarantində qaldıq. Soruşub 
öyrənirdilər ki, kim nə sənəti bacarır. Belə bir vaxtda eşitdim ki, İstanbuldakı 
«Park» otelində azərbaycanlılar bir gecə keçirir. Bir neçə həmyerlimizlə oraya 
getdik. Qapıda dayanan bir azərbaycanlı üzünü bizə tutub dedi:—Keçin, keçin 
içəri, indi sizi Azərbaycan allahı, peyğəmbəri olan bir adamla—Məmməd Əmin 
Rəsulzadə ilə tanış edəcəyik. 
Elə bu vaxt həmyerlimizin arxasında dayanan ucaboylu, səliqəli geyinmiş 
bir adam etirazla bildirdi: yox, yox, mən Azərbaycanın nə allahıyam, nə də 
peyğəmbəri. Sizin qardaşlarınızdan biri olan Məmməd Əmin Rəsulzadəyəm. 
Emin bəylə ilk tanışlığımız belə oldu. Öyrəndik ki, gecəni də onun özü 
təşkil edib. Məqsədi də Türkiyəyə yeni gələn azərbaycanlıları bir yerə toplamaq, 
onları birləşdirmək, şərait yaratmaqdır. O gecədə dediyi sözlər indiki kimi 
yadımdadır. Deyirdi ki, Azərbaycanın sizə çox ehtiyacı var. Azərbaycan bayrağı 
yenə yüksələcək. Bundan ötrü sizin birliyiniz gərəkdir. Zəfər qüvvətli birlikdə əldə 
edilir. Sizin birliyinizdən qüvvət qopar. 
Məmməd Əmin Rəsulzadə ilə sonradan əlaqəmiz daha da möhkəmləndi. O 
vaxt İstanbula gələndə Məmməd Sadığın evində qalardı. Həmişə də görüşərdik. Bir 
dəfə yenə İstanbula gəlmişdi. Görüşüb söhbət etdik. Azərbaycanlılarla bağlı 
241 
 
gördüyümüz işlə maraqlandı. Azərilərin ayrı-ayrılıqda «Azərbaycan varlığı», 
«Azərbaycan külturu» adlı təşkilatlar yaratdığını ona deyəndə bərk narahat oldu. 
Dilxorçuluqla dedi:—Belə olmaz Həsən bəy! Belə bölünmək, parçalanmaq 
zəiflədər bizi. Bir təşkilatda birləşmək lazımdır. 
Emin bəy böyük insan idi. Elə buna görə ölümündən sonra bir müddət 
işimizdə boşluq yarandı... 
Təyyarə qaçıran adam. İstanbulun yağışlı bir günüdür. Yusif bəylə Həsən 
Zeynallının evinə gedirik. Həsən bəyin evi qaldığımız yerdən çox uzaqdır. Həsən 
bəy «Məzhərbəy» küçəsində, hüzur apartmanında yaşayır. 
Yağış yağır. Hər ikimiz islanmışıq. Yusif bəydən ötrü çox narahatam. Saf 
ürəkli, xeyirxah adamdır. Neçə gündür ki, işini, gücünü atıb, mənimlə gəzib 
dolaşır. O olmasa idi bu qədər adamla görüşə bilərdimmi? Səkkiz milyona yaxın  
əhalisi olan, tanımadığım İstanbulda kimisə arayıb axtarmaq asanmı işdir? 
Yağış yağır. İstanbulun ağ evləri, geniş küçələri yağış suyu ilə yuyunub 
şəffaflaşırlar. Biz isə bu yağışın altında islana-islana Sovet İttifaqından qırx səkkiz 
il əvvəl Türkiyəyə təyyarə qaçıran adamla görüşə gedirik. 
..Görüşə bir saat geciksək də Həsən bəy səmimiyyətlə qarşılayır bizi. Böyük 
həvəslə Məmməd Əmin Rəsulzadə haqqında söhbətə başlayır. 
Həsən Zeynallı. Təqaüdçü: 
Emin bəyin adını çoxdan eşitmişdim. Amma ilk görüşümüz 1948-ci ildə 
Ankarada oldu. Elə ilk görüşümüzdən hiss etdim ki, o «Azərbaycan davası»nı necə 
davam etdirmək əzmindədir. Sonradan Ankarada Kültur Dərnəyi yaradıldı. Mən o 
Dərnəyin genel sekretarı seçildim. Emin bəy də fəxri başqanımız idi. Tez-tez 
görüşürdük. Xoş söhbətləri olurdu hərdən. Bir dəfə dedim ki, Emin bəy, necə 
məsləhət bilirsən,  səndən sonra yerində  kimi  görmək  istərdin?   Gülüb dedi: 
«Məni belə tezmi   öldürmək  istəyirsən?»  Rəhmətliyin xəfif-xəfif gülməyi vardı. 
Bir dəfə Emin bəyə dedim  ki, özümlə bir neçə yüz təyyarəçi götürüb, 
hücum edib Azərbaycanı xilas edək (o zaman Türkiyə ordusunda təyyarəçi idim).  
Emin bəy acıqlandı bu sözdən. Dedi imperiyanı bir neçə yüz təyyarə ilə dağıtmaq 
olmaz. Ümumiyyətlə, Emin bəy Azərbaycanın xilası yolunu yalnız güclü təbliğat 
aparmaqda, xalqı bu yolla ayağa qaldırmaqda görürdü. Hətta o zaman bir neçə 
dəliqanlı cavanlardan imperiyanı saxlayanlara qarşı terrora başlamağı da təklif 
edənlər olurdu. Lakin Emin bəy bunları qəbul etmirdi. Mənə isə həmişə deyərdi: 
- Sən çox odlu-alovlusan. Lap köhlən at kimisən. Gərək cilovunu tez-tez 
çəkəsən. 
Bir dəfə yenə maraqlı hadisə oldu. Emin «Qurtuluş» radiosu ilə Azərbaycan 
xalqına müraciət etməyə hazırlaşırdı. Bizi başına toplayıb dedi: «Mən radioda çıxış 
etməliyəm. Özü də Azərbaycan şivəsində danışmalıyam. Ona görə də gəlin bir  az 
Azərbaycan şivəsində danışaq». Elə təzəcə oturmuşduq ki, üzümü Emin bəyə tutub 
dedim: «Emin bəy, biz  şimdi söhbəti  nədən  başlayaq?»  Emin  bəy gülüb dedi: 
242 
 
«Durun dağılışaq. Biz heç söhbətə başlamamışıq, indidən «şimdi, şimdi 
deyirsiniz». 
Xoşxasiyyət adam şəkər xəstəliyindən əziyyət çəkirdi. Ciddi dieta 
saxlayırdı. İspanax, limon, apelsin yeyirdi tez-tez. 
Rəhmətə getməyini sonradan eşitdim. İkimiz də eyni xəstəxanada yatırdıq. 
Bir-birimizdən xəbərsiz. Mən huşsuz və ağır vəziyyətdə olduğumdan  ölümündən 
xəbər tutmamışam. Xəstəxanadan çıxandan sonra məzarı üstünə gedib acı göz yaşı 
tökdüm. (Sonra Həsən bəy əlini ürəyinin üstünə qoyub «Emin bəyin qəbri bax 
burdadır, burda» deyərək ağlayır). 
Bu gün böyük sevinc içərisindəyəm. Türkiyəyə gəldiyim ilk gündən 
arzuladığım bir istəyə çatmışam. Məmməd Əmin Rəsulzadənin səsi yazılmış lenti 
əldə etmişəm. Bu lent hansı əziyyətlər bahasına tapılıb! Bu lenti almaq üçün 
günlərlə intizar içində yaşamışam. Yusif Gədikli ilə bərabər saatlarla küçələri gəzib 
dolaşmışıq, onlarla ünvana üz tutub qapılar döymüşük. Amma həmişə bir inam 
hissi tərk etməyib məni: onun səsinə qulaq asacağam! Budur o səs! Budur o 
azadlıq fədaisinin səsi! Bu sözləri deyən odur! O kəsdir ki, xalqımı bir dəfə 
əsarətdən qurtarıb başı üzərində üç rəngli istiqlaliyyət bayrağını qaldırıb! Bu səsdə 
«o Azərbaycan»ın nəfəsini, qüdrət və əzəmətini duyuram. Dönə-dönə, təkrarən o 
səsə qulaq asıram. 
Bu onun yeganə, yadigar qalan səsidir. 1953-cü ildə lentə alınıb bu səs. 
Azərbaycan Demokratik Respublikası yaradılmasının 35 illiyi münasibəti ilə 
Məmməd Əmin Rəsulzadə xalqa müraciət edir: 
 
MƏMMƏD ƏMĠN RƏSULZADƏNĠN «AMERĠKANIN SƏSĠ» RADĠOSU 
ĠLƏ AZƏRBAYCANA XĠTABI 
 
ƏZİZ VƏTƏNDAŞLARIM! 
«Amerikanın səsi» radiosunun verdiyi imkanlardan istifadə edərək bu gün 
Azərbaycan tarixinin ən böyük günü olan 28 Mayısda sizlərə xitab edirəm. 100 il 
sürən çar əsarətindən sonra bundan 35 il əvvəl Azərbaycan Şurayi-Millisi 
Azərbaycan Cümhuriyyətinin istiqlalını bütün dünyaya elan etdi. O tarixdən əvvəl 
bir millət olaraq varlığını isbat edən Azərbaycan xalqı bu tarixdən etibarən millət 
olaraq bir dövlət qurmuş və bu dövlətin istiqlalı uğrunda bütün mövcudiyyəti ilə 
meydana atılmışdır. Mədəni bütün bir tərəkəyə (mirasa) malik olan Vətənimiz 
siyasət sahəsində çox böyük və dəyərli həmlələr göstərmişdir. İstiqlal uğrunda 
yapılan tarixi savaşların ən qanlısı XIX əsrin başlarında Rusiya çarlığına qarşı 
yapılmışdır. 30 ilə qədər sürən bu savaş qəhrəmanlıqlarla doludur. Cavad xanın 
1804-də Gəncədəki şanlı qəzası dillərdə dastandır. «Ölmək var, dönmək yoxdur». 
Bu, həqiqi vətənpərəstlərin tətbiq etdikləri ən müqəddəs bir şüardır. 
28 Mayıs 1918-də istiqlalını elan etməklə Azərbaycan tarixinin təbii bir 
nəticəsini fikirdən işə keçirdi. Eyni zamanda o, zəmanəyə hakim olan əsrin böyük 
243 
 
şüarından istifadə ediyordu. «Hər millət öz müqəddəratını özü həll etməyə 
səlahiyyətdardır» düsturunu xalqın   ümumi rəyinə uyaraq istiqlalını elan edirdi. 
İstiqlal elanı üzərinə   qurulan milli Azərbaycan hökuməti az zamanda məmləkətdə 
çox böyük işlər gördü. 100 ildən bəri əsgərlikdən mən edilən Azərbaycanda bir 
ordu yaratdıq. Çarlıq zamanında dövlət idarəsinə yaxın buraxılmayan 
azərbaycanlılardan zabıta və əmniyyət qüvvətləri vücuda gətirilib. Sosial sahədə 
əsaslı islahata girişdik.  Kəndlilərə torpaq vermək üçün qanunlar hazırladıq. 
Fəhlələrin  haqlarını qorumaq  üçün  tədbirlər aldıq. Xalqı az zamanda oxutmağa 
başladıq.  Türkcəni dövlətin rəsmi dili elan etdik. Orta və ali məktəblər açdıq. 
Qərbi Avropa demokrasiyaları tipində xalq    nümayəndələri cavabdeh bir hökumət 
üsuli-idarəsi yaratdıq. Hakimiyyət Milli Məclisinin əlində idi. Parlamentodan 
etimad aldıqca heç bir hökumət iş başında qala bilməzdi. Məmləkətdə tam bir 
azadlıq vardı. O zaman indi Sovet zamanında olduğu kimi terror denilən şeydən 
heç bir əsər yoxdu. Şəxslər də, məskənlər də əmir və amanda idi. Vətənin qapıları 
şimdi olduğu kimi bütün dünyaya qapalı deyildi. Hər azərbaycanlı istədiyi zaman 
hara istərsə gedərdi. Qonşu və Avropa dövlətləri ilə dostluq münasibətləri təsis 
edilmişdi. Bütün millətlərlə alış-veriş vardı. Bütün bunların nəticəsində idi ki, 
cümhuriyyətimizin istiqlalı Avropa dövlətlərə ilə Birləşik Amerika tərəfindən   
tanındı. Onları təqibən böyük bir çox dövlətlər daha istiqlalımızı tanıdılar. 
HEYHAT! Qədər imtahanları tamam deyildi. Qanlı çar istibdadının yerini 
bu dəfə ondan daha qanlı bolşevik istibdadı tutdu. Belə azadlıq istiqlalımız qızıl 
istilaçıların ayaqları altında əzildi. Müqavimət edən məmləkətdə qan gövdəyə 
çıxdı. Bundan bir ay əvvəl 28 Apreldə Sovet propaqandaçıları bir qanlı istila 
hərəkatını sizə azadlıq və istiqlal hadisəsi kimi göstərdilər. Sizdə sizə dünyanın ən 
azad və demokrat rejimi kimi qələmə verilən Sovet quruluşu işdə qəddar və ən 
yalançı bir istibdad rejimidir. Müqayisə etmək imkanında olsaydınız bunun nə 
qədər doğru olduğunu gözünüzlə görərdiniz. Azadlığımızı əlimizdən alan millətdən 
qorxmuyorlarsa dəmir pərdəni qaldırsınlar, azadlıq elan etsinlər. Edə bilməzlər. 
Çünki ağla qara meydana çıxır. Onlar şəbhərə kimidirlər, günəşdən qaçırlar. 
VƏTƏNDAŞLAR! Üç rəngli istiqlal bayrağını döşlərində gəzdirən buradakı 
Vətən ayrısı bizlərdən, orada hər türlü qorxu və təhdid altında qəlbləri istiqlal eşqi 
ilə çırpınan azadlıq ayrısı sizlərə çoxdan salamlar göndərir, 28 Mayıs istiqlal 
qurbanlarının əziz ruhları hüzurunda hörmətlə əyilirəm. 
İndi qəlbimdən bir istək keçir. Bu lenti tezliklə Bakıya aparmaq. Xalqa 
onun səsini eşitdirmək! Qoy bu ağır günümüzdə onun inamlı, istiqlaliyyət nəfəsli 
səsi xalqımıza dayaq olsun! 
...İstanbulda sonuncu günümdür. Sabah Bakıya gedəcəyəm. Axşam Yusif 
bəyin evində oturub söhbət edirik. Bu vaxt Yusif bəyin xanımı balaca qızı Bötülü 
otağa gətirir. Beş aylıq uşaq qollarını açıb mənə sarı can atır. Balaca Bötülü 
qucağıma götürürəm. Sonra Yusif bəyə deyirəm: 
244 
 
—Yusif bəy, xoşbəxtdir bu qızın. Xoşbəxtdir ki, azad bir ölkədə böyüyür. 
Əsarətin, mənəvi işgəncənin nə olduğunu bilməyən bir torpaqda dünyaya göz açıb. 
Xoşbəxt olsun, salamat olsun. 
Yusif bəy gülümsünür.. 
Bu da İstanbulun «Topqapı»sı. Burdan avtobusa minib Hopaya, ordan isə 
sərhədi keçib Bakıya gedəcəyəm. Ayrılıq məqamı yaxınlaşır. Yusif bəylə görüşüb 
ayrılırıq. Ona necə təşəkkür edəcəyimi bilmirəm. Onun xeyirxahlığını, 
səmimiyyətini heç zaman unutmayacağam. Ayrılırıq. Özünü, xanımını və balaca 
qızı Bötülü Bakıya dəvət edirəm. 
«Süzer» şirkətinə məxsus avtobus yola düşür. Azad türk elinin gözəl şəhəri 
İstanbul arxada qalır. Mən isə əsarət və işgəncələr içində inləyən dustaq Vətənimə 
— Azərbaycana gedirəm.... 
 
O MƏZARDAN QORXMAYIN! 
 
...Türkiyədə olanda Məmməd Əmin Rəsulzadənin dostları ağrılı bir söz 
dedilər. Dedilər ki, dünənki bir neçə ilə kimi Azərbaycandan Türkiyəyə gələnlər, 
xüsusilə də hökumət adamları bizdən uzaq qaçırdılar. Hətta bəziləri Türkiyə 
torpağına ayaq basan kimi deyirmiş: bizi onlarla görüşdürməyin, bizi onlardan 
uzaq edin! 
Kimlərdən? Kimlərdən uzaq edin deyirdi bu hökumət adamları? Məmməd 
Əmin Rəsulzadənin əməl dostlarından, onun «Azərbaycan davası»nı davam 
etdirənlərdən. Çünki onlar hələ də Məmməd Əmin Rəsulzadə adından ehtiyatlanır, 
qorxu keçirirdilər. Onun məzarı üstə getməyə isə qəti razılıq verməmişdilər. 
Nəhayət, 70 ildən sonra sükut buzu hərəkətə gəldi. 1990-cı ildə Azərbaycan 
hökumətinin nümayəndələri cəsarətə gəlib o məzara üz tutdular. İlk sükut buzunu 
sındıran, qorxu pərdəsini çəkib kənara atan Azərbaycan respublikasının Baş naziri 
Həsən Həsənov oldu. 1990-cı ildə Türkiyədə olanda Baş nazir Məmməd Əmin 
Rəsulzadənin həmişə nifrət etdiyi və son nəfəsinə kimi lənətləyib mübarizə 
apardığı bir quruluşun rəsmi hökumət başçısı mənafeyini müdafiə etdiyi dövlətə 
qarşı duran adamın məzarı üstə gedir, gül dəstəsi qoyurdu. 
Bir təsadüfi görüşümüzdə Baş nazir Həsən Həsənov o hadisəni belə 
danışırdı: 
—Bir dəfə Türkiyəyə gedəndə dedim ki, məni aparın Məmməd Əmin 
Rəsulzadənin qəbri üstünə. Mənimlə gedənləri də götürüb getdim onun məzarını 
ziyarət eləməyə. Heç «DTK»-dən də qorxmadım. Eləcə getdim... 
Baş nazir hadisəni böyük coşğunluqla, həvəslə danışırdı. Mən isə acı-acı 
düşünürdüm: O bütün ömrü boyu indi sizin başçılıq etdiyiniz hökumətə nifrət etdi. 
Və indi hamınız onun dediyi həqiqətə gəlib çıxmısınız. Bilirsiniz ki, belə rejimli 
quruluşda respublikanın Baş naziri, lap elə prezidenti olmaq da hələ xoşbəxtçilik 
deyil. Xoşbəxtçilik o zaman mümkündür ki, müstəqil olasan, Məmməd Əmin 
245 
 
Rəsulzadə isə bütün ömrü boyu Azərbaycanın müstəqilliyi uğrunda mübarizə 
apardı. Gec də olsa indi hamımız, adi işçidən tutmuş Baş nazirə, prezidentə kimi bu 
həqiqəti dərk etmişik. Bax, elə buna görə o qərib və nurlu məzarı ziyarətə can 
atırıq. 
 
AYRILIQ MƏQAMINDA 
 
Ankaradan çıxan günü Əsri məzarıstanlığına — Məmməd Əmin 
Rəsulzadənin məzarı ilə vidalaşmağa getdim. Məzarın yanında dolanarkən qəfildən 
bir qoca yaxınlaşdı mənə. Sorğusuz, sualsız sözə başladı. Dedi: 
- Keçən il bu vaxtlar (mən Ankarada olanda  yanvar ayı idi) məzarıstanlığa 
gəlmişdim. Elə bu qəbrin yanından birdən inilti səsi eşitdim. Yaxınlaşıb bir az da 
diqqətlə qulaq asdım. Yanılmamışdım, səs bu qəbirdən gəlirdi. Ağrılı, şikayətli bir 
inilti səsi idi. Mən xoflanıb bu qəbirdən uzaqlaşdım. Bir müddət özümə gələ 
bilmədim. Əhvalatı kimə danışdımsa inanmadılar. Dedilər səni qara basıb. Amma 
məni qətiyyən qara basmırdı.    O qəbirdən inilti səsi gəlirdi: 
Qəribə heyrət içində qocadan soruşdum: 
— Siz keçən il yanvarın neçəsində olmuşdunuz burda? 
Qoca dedi: 
—Ayın ya on doqquzu idi, ya da iyirmisi. Çünki mən belə vaxt gəlib yaxın 
adamımın qəbrini ziyarət edirəm. Amma indiki kimi o səs yadımdadır. Qəbirdən 
ağrılı, şikayətli bir inilti səsi eşidilirdi. 
Qoca bu sözləri deyib çıxıb getdi.  
Mən isə acı bir həqiqətin ağrısına bürünərək Ankaranın Əsri 
məzarıstanlığında, onun qəbri yanında donub qalmışdım. Və dərdli-dərdli 
düşünürdüm: Demək ayın 20-si günü o qanlı yanvarda xalqımızın günahsız qanı 
axıdılanda qəbirdə rahatlıq tapmamısan. İgid oğullarımız düşmən gülləsinə 
nahaqdan hədəf tutulanda dözə bilməyib soyuq məzarda inildəmisən. Qeyrətli 
cavanlarımız al qan içində çırpınanda, analar ağu deyib fəryad qoparanda dayana 
bilməmisən, ağlayıb şikayətlənmisən. 
Düşünürəm, acı-acı düşünüb ağlayıram: qəbirdə də rahat buraxmırlar, soyuq 
məzarda da incidirlər səni! Sən hələ sağsan, bizimlə yaşayıb, bizimlə də xalqımızın 
azadlığı yolunda, istiqlaliyyəti uğrunda mübarizə aparırsan! 
FEVRAL-MART. 1991.  
BĠLGƏH 
 
246 
 
M.Ə.Rəsulzadə gənclik çağında.  
 
M.Ə.Rəsulzadənin həyat yoldaşı 
Ümbulbanu xanım qızı Lətifə ilə.  
 
M.Ə.Rəsulzadəyə silah gəzdirmək üçün verilən 
sənəd. 
 
M.Ə.Rəsulzadənin Ġstanbulda nəşr etdiyi “Odlu 
yurd” jurnalı.  
 
  
247 
 
M.Ə.Rəsulzadəyə Türkiyədə verilən səyahət vərəqəsi. 
 
  
248 
 
M.Ə.Rəsulzadənin Almaniyada nəşr etdiyi “Qurtuluş” jurnalı. 
   
249 
 
M.Ə.Rəsulzadə Türkiyədə yaşayan Azərbaycanlı dostları ilə. 
 
M.Ə.Rəsulzadə azərbaycanlı mühacirlər arasında. 
 
  
250 
 
M.Ə.Rəsulzadənin Ankarada nəşr etdiyi “Azərbaycan” jurnalı. 
 
  
251 
 
M.Ə.Rəsulzadə Atatürkün məzarını ziyarət edir. 
 
M.Ə.Rəsulzadənin xaricə getmək üçün pasportu. 
 
  
252 
 
M.Ə.Rəsulzadənin öz xətti ilə yazdığı “Dədə Qorqud” dastanları məqaləsinin əlyazması. 
 
253 
 
M.Ə.Rəsulzadə polyak qızı Vanda (Leyla) 
xanımla. 
 
M.Ə.Rəsulzadə ömrünün son illərində. 
 
M.Ə.Rəsulzadənin güllələnmiş oğlu 
Rəsul. 
 
M.Ə.Rəsulzadənin yeganə sağ qalan 
oğlu Azər. 
 
 
  
254 
 
M.Ə.Rəsulzadənin tabutu Əsri məzarıstanlığına aparılır. 
 
Dəfn mərasimində. 
 
  
255 
 
MÜNDƏRĠCAT 
YADDAġ ĠġIĞINDA .............................................................................................. 3 
ĠLK «TƏHLÜKƏ» ................................................................................................. 6 
ARAZIN O TAYINDA ........................................................................................ 26 
ĠSTANBULDA ĠLK GÖRÜġ .............................................................................. 32 
DOĞMA BAKIDA ............................................................................................... 41 
AZAD VƏTƏN ..................................................................................................... 64 
AZAD AZƏRBAYCANDA ................................................................................. 74 
ĠBLĠS QORXULUDUR ..................................................................................... 110 
YOXDUR HƏQĠQƏT! ....................................................................................... 117 
«GĠZLĠ MÜSAVAT» ......................................................................................... 119 
GƏNCƏ QAN ĠÇĠNDƏDĠR .............................................................................. 124 
LAHIC DAĞLARINDA .................................................................................... 125 
PANKRATOV. «OSOBI OTDEL». STALĠN .................................................. 128 
DUSTAQ BAKI .................................................................................................. 130 
QAN ATƏġLĠ MOSKVA .................................................................................. 132 
ĠSTANBULDА .................................................................................................... 136 
27 APREL MATƏM GÜNÜDÜR ..................................................................... 144 
ĠNTĠQAM ........................................................................................................... 152 
DUSTAQ VƏTƏN .............................................................................................. 155 
28 MAY – ĠSTĠQLAL GÜNÜDÜR. .................................................................. 156 
ATATÜRK NARAZIDIR .................................................................................. 161 
HĠTLERLƏ ÜZ-ÜZƏ ........................................................................................ 175 
ANKARADA ...................................................................................................... 185 
AĠLƏSĠNĠN FACĠƏSĠ ....................................................................................... 216 
YOLUM QAZAXISTANA —KARAQANDAYADIR .................................... 218 
LAHICDA ĠKĠ GÜN .......................................................................................... 226 
TÜRKĠYƏYƏ GEDĠRƏM ................................................................................ 227 
O MƏZARDAN QORXMAYIN! ...................................................................... 244 
AYRILIQ MƏQAMINDA ................................................................................. 245 
 
  
256 
 
 
 
 
Yeniyetmələr üçün 
Ягублу Насиман Кара оглы 
МАМЕД ЭМИН РАСУЛЗАДЕ 
(на азербайджанском языке) 
Баку. Гянджлик. 1991. 
 
 
 
 
 
Nəşriyyatın direktoru: Ə.T.Əliyev 
Mətbəənin direktoru: Ş.M.Cəfərov 
Rəssamı: F.Əfəndiyev 
Bədii redaktoru: T.Qasımov 
Texniki redaktoru: N.Şərifova 
Korrektoru: A.Quliyeva 
ИБ № 512 
 
 
 
 
Yığılmağa verilmiş 28.08.91. Çapa imzalanmış 30.10.91. 
Kağız formatı 60x90 
1
/16. Mətbəə kağızı № 2. Ədəbi qarnitur. 
Yüksək çap üsulu. Şərti ç.v. 19,25. Rəngli şərti ç.v. 22,75. Uçot nəşr v. 20,58. 
Tirajı 30.000. Sifariş № 191. 
Azərbaycan Respublikası Dövlət Mətbuat Komitəsi 
―Gənclik‖ nəşriyyatı, Bakı, Hüsü Hacıyev küçəsi, 4. 
3 №-li Bakı kitab mətbəəsi. Bakı, Ə.Tağızadə küçəsi, 4. 
