 
MUSA QASIMLI 
ELMİRA HÜSEYNOVA 
 
 
 
 
 
 
 
 
 
 
 
 
AZƏRBAYCANIN  
XARİCİ İŞLƏR NAZİRLƏRİ 
 
 
 
 
 
 
 
 
 
 
 
 
 
 
 
“ADİ
 
 
 
LOĞLU” nəşriyyatı 
BAKI-2003 
 2 
 
 
 
 
 
 
 
 
   Elmi redaktor və rəyçilər    -    Həsən Əlibəyli,  
                                                     tarix elmləri doktoru, professor 
- Namik Axundov, 
     tarix elmləri doktoru, professor 
                                      
 
 
 
 
 
 
 
 
 
 
 
Qasımlı M., Hüseynova E. Azərbaycanın xarici işlər nazirləri.  - 
Bakı, Adiloğlu, 2003. -   112 s. 
 
 
 
Kitabda Azərbaycan və Böyük Britaniya arxiv 
materialları, rəsmi dövlət və hökumət sənədləri, dövri 
mətbuat əsasında 1918-ci ildən sonrakı tarixi mərhələdə 
Azərbaycanın xarici işlər nazirlərinin bioqrafiyası 
verilmişdir. Kitab diplomatlar və Azərbaycan diplomatiya 
tarixi ilə maraqlanan şəxslər üçün əhəmiyyətlidir.   
 
İSBN 9952-25-008-8 
 
     4719121574   sifarişlə Q                             121-2003 
 M.QASIMLI 
 
 3
 4 
 
 
 
Kitabın içindəkilər 
 
 
Ön söz ........................................................................................4 
Məmmədhəsən Hacınski............................................................6 
Əlimərdan bəy Topçubaşov.....................................................14 
Fətəli xan Xoyski.....................................................................24 
Məmmədyusif Cəfərov ............................................................36 
Nəriman Nərimanov ................................................................43 
Mirzədavud Hüseynov.............................................................60 
Mahmud Əliyev .......................................................................68 
Tahirə Tahirova .......................................................................71 
Elmira Qafarova.......................................................................75 
Hüseynağa Sadıqov .................................................................80 
Tofiq Qasımov .........................................................................82 
Həsən Həsənov ........................................................................90 
Tofiq Zülfüqarov ...................................................................102 
Vilayət Quliyev......................................................................108 
  
 
 
 
 
 
 
 5
ÖN SÖZ 
 
Əziz oxucu! Xalqımızın qədim və zəngin dövlətçilik 
tarixinin səhifələrindən biri diplomatiya tarixidir. Minilliklər 
boyu dünya siyasətində mühüm yer tutmuş diplomatiyamızın 
tarixində XX əsrdə ilk dəfə olaraq xalqımızın DÖVLƏT 
MİLLƏTİNƏ çevrildiyi 1918-1920-ci illər Azərbaycan Xalq 
Cümhuriyyəti dövrü xüsusi önəm daşıyır. Bu illərdə qurulan 
Xarici İşlər Nazirliyi (XİN) dövlətimizin müstəqil xarici 
siyasətini həyata keçirərək tariximizə qızıl hərflərlə yazılmışdır. 
Cümhuriyyət dövründə Azərbaycan diplomatiya idarəsinin 
başçıları olmuş Məmmədhəsən Hacınski, Əlimərdan bəy 
Topçubaşov, Fətəli xan Xoyski, Məmmədyusif Cəfərov böyük 
dövlət xadimləri və diplomatlar kimi tarixdə özlərinə layiqli 
mövqe qazanmışlar. 
1920-ci ilin aprelində Azərbaycan Xalq Cümhuriyyətinin 
bolşevik Rusiyasının təcavüzünə məruz qalması nəticəsində 
Vətənimiz işğal edildikdən və dövlət müstəqilliyimiz itirildikdən 
sonra Xarici İşlər Nazirliyi ləğv edilərək yerində Azərbaycan 
SSR Xalq Xarici İşlər Komissarlığı (XXİK) yaradıldı. Elə bir 
ciddi səlahiyyətlərinin olmamasına baxmayaraq, Xalq Xarici 
İşlər Komissarlığı 1920-1922-ci illərdə xarici ölkələrlə müəyyən 
səviyyəli ikitərəfli əlaqələri həyata keçirmişdir. Sovet 
hakimiyyətinin ilk illərində Azərbaycanın xalq xarici işlər 
komissarları Nəriman Nərimanov və Mirzədavud Hüseynov 
olmuşlar. Lakin tezliklə XXİK də ləğv edildi. SSRİ yaradıldıqdan 
sonra Azərbaycanın müstəqil xarici siyasəti tamamilə 
dayandırıldı. Yalnız ikinci dünya müharibəsinin sonlarına yaxın 
yaranmış beynəlxalq şəraitdə sovet hökuməti öz maraqlarına 
uyğun olaraq 1944-cü ildə Azərbaycan SSR XXİK-i bərpa etdi. 
1946-cı ildən XXİK Xarici İşlər Nazirliyinə çevrildi. Lakin XİN 
yenə də ciddi səlahiyyətləri olmayan qurum idi. Bu dövrdən 
başlayaraq Azərbaycanın xarici siyasət idarəsinə  Mahmud 
Əliyev, Tahirə Tahirova, Elmira Qafarova, Hüseynağa Sadıqov 
 6 
(həm də dövlət müstəqilliyinin ilk yeddi ayında) başçılıq 
etmişlər. Bütün mürəkkəb və ziddiyyətli cəhətlərinə baxmayaraq, 
heç şübhəsiz, tariximizin maraqlı tərkib hissələrindən olan sovet 
dövründə də Azərbaycan mərkəzi hakimiyyət vasitəsi ilə ölkənin 
beynəlxalq əlaqələrində bu və ya başqa dərəcədə iştirak 
etmişdir. 50-ci illərin ortalarından etibarən canlanmağa 
başlayan beynəlxalq əlaqələr əvvəlki illərlə müqayisədə 70-80-
ci illərdə xeyli geniş olmuşdur. 
Uzun illər boyu müxtəlif formalarla sovet rejiminə qarşı 
apardığı mübarizə və 80-ci illərin sonu - 90-cı illərin 
əvvəllərində beynəlxalq aləmdə yaranmış əlverişli şərait 
nəticəsində Azərbaycan xalqı XX əsrdə ikinci dəfə dövlət 
müstəqilliyini bərpa edərək ikitərəfli və çoxtərəfli beynəlxalq 
əlaqələr qurmağa başladı. Dövlət müstəqilliyimiz dünyanın 
əksər dövlətləri tərəfindən tanındı və diplomatik münasibətlər 
quruldu. Azərbaycan beynəlxalq və regional təşkilatların üzvü 
və ya yaradıcılarından  biri oldu. Müstəqillik illərində 
Azərbaycan Respublikasının xarici işlər nazirləri Tofiq 
Qasımov, Həsən Həsənov, Tofiq Zülfüqarov və Vilayət Quliyev 
oldular. 
Azərbaycanın xarici işlər nazirləri işləmiş şəxslərin 
tərcümeyi-halı və fəaliyyətini araşdırmaq həm tarixilik, həm 
müasirlik, həm də diplomatiyamızın gələcək inkişafı baxımından 
əhəmiyyətlidir. Ancaq indiyədək ölkəmizdə bu barədə ayrıca 
kitab yazılmamışdır. Ona görə də müəlliflər Azərbaycan və 
Böyük Britaniya arxivlərinin materialları, dövri mətbuat və 
rəsmi sənədlər əsasında xarici işlər nazirlərimizin bioqrafik 
kitabını yazmışlar və onun yararlı olacağı inancındadırlar. 
Kitabdakı şəkillər Azərbaycandakı arxiv, kitab, qəzet və 
jurnallardan götürülmüşdür. 
Heç şübhəsiz,  yüz illər bundan sonra da dövlətimizin xeyli 
möhkəmlənməsində, region siyasətinə əsaslı təsir edəcək gücə 
çevrilməsində diplomatiyamız xüsusi rol oynayacaq və deməli, 
bu kitabın səhifələrinə yeni-yeni xarici işlər nazirlərimizin 
tərcümeyi-halı əlavə ediləcəkdir. 
 
 7
Məmmədhəsən Cəfərqulu oğlu 
Hacınski 
28 may - 7 dekabr 1918 
 
Azərbaycanın görkəmli siyasi və 
ictimai xadimlərindən, xalqımızın 
azadlığı və müstəqilliyi uğrunda 
mübarizəsinin fəal iştirakçılarından 
biri Məmmədhəsən Cəfərqulu oğlu 
Hacınski olmuşdur. 
M.Hacınski 1875-ci il martın 3-
də Bakı şəhərində varlı bir ailədə anadan olmuşdur. O, XIX 
əsrin 80-90-cı illərində Bakı realnı məktəbini bitirərək təhsilini 
davam etdirmək məqsədilə 1897-ci ildə Rusiya imperiyasının 
mərkəzi Sankt-Peterburq şəhərinə getmişdir. Şəhərin gözəlliyi, 
zəngin memarlıq abidələri gənc Məmmədhəsənə böyük təsir 
göstərmişdir. O, Peterburq Texnoloji İnstitutuna daxil olmuş və 
tezliklə qaynar tələbə həyatına atılmış, qabaqcıl tələbələrə 
yaxınlaşmış, Rusiyanın siyasi, ictimai və mədəni həyatı ilə tanış 
olmağa başlamışdır. 1902-ci ildə Peterburq Texnoloji İnstitutunu 
bitirən Məmmədhəsən mühəndis kimi Azərbaycan 
sənayeçilərindən olan Şəmsi Əsədullayevin Moskvada tikdirdiyi 
neftayırma zavodunda bir müddət çalışmışdır. 
1902-ci ilin axırlarında Bakıya qayıdan Məmmədhəsən 
Bakı şəhər upravasının tikinti şöbəsinin rəisi təyin olunmuşdur. 
M.Hacınski ilk gündən bu vəzifədə  Bakı şəhərinin baş planının 
hazırlanıb həyata keçirilməsində, bağ və bağçaların, bulvarın, 
yolların və meydanların genişləndirilməsində və yenilərinin 
çəkilməsində, yeni binaların tikintisində yaxından iştirak etmiş, 
Bakının ən məşhur abidələrindən biri – Şirvanşahlar tarixi 
abidəsinin qorunması və bərpası, bulvarın genişləndirməsi üçün 
 8 
dəniz sahilinin qurudulub torpaq tökulməsi və s. haqqında Bakı 
Duması qarşısında məsələ qaldırmışdır. 1902-1917-ci illərdə 
Bakı Dumasının üzvü olmuş və onun bir çox iclaslarına sədrlik 
etmişdir. 
M.Hacınski eyni zamanda Bakının siyasi və ictimai 
həyatında da yaxından iştirak etmişdir. 1904-cü ilin payızında 
Bakıda əsasən sosial-demokrat meylli gənclərdən ibarət bir qrup 
meydana çıxdı. Onlar 1904-cü ilin oktyabrında Azərbaycan 
dilində qeyri-leqal «Hümmət» qəzetini buraxmağa başladılar. 
Onlar getdikcə formalaşmağa və təşkilata çevrilərək müsəlman 
əhalisi arasında inqilabi iş aparmağa başladılar. «Hümmət»in 
yaranması və fəaliyyətində M.Rəsulzadə, M.Əfəndiyev, 
M.Mövsümov və b. ilə yanaşı M.Hacınski də iştirak etmişdir. 
1911-ci ildə Bakıda yaradılan Müsavat Partiyasının ilk 
üzvlərindən biri M.Hacınski olmuşdur. Rusiyada istiqlaliyyətini 
itirmiş müsəlman xalqlarına yardım və azadlığı uğrunda gizli 
mübarizə aparan Müsavat Partiyası 1917-ci il Fevral 
inqilabından sonra açıq fəaliyyətə keçdi. 
1917-1920-ci illər M.Hacınskinin siyasi, ictimai 
fəaliyyətinin ən qızğın və gərgin dövrü olmuşdur. Bu aşağıdakı 
faktlarda özünü açıq-aydın göstərir: 1917-ci il martın 5-də 
Bakıda İctimai təşkilatlar Şurası və onun İcraiyyə Komitəsi 
yaradıldı. M.Hacınski, İ.Frolov, İ.Heydərov və b. komitənin 
heyətinə daxil oldular. Martın 29-da Bakıda Müsəlman Milli 
Şurasının Müvəqqəti İcraiyyə Komitəsi təşkil edildi. Komitənin 
sədri M.Hacınski, müavini isə M.Rəsulzadə seçildi. Komitə 
1917-ci il aprelin 15-20-də Bakıda Qafqaz müsəlmanlarının 
qurultayını keçirdi. M.Hacınski qurultayı təbrik nitqi ilə açaraq 
dedi ki, Rusiyada çar mütləqiyyətinin devrilməsi Qafqaz 
müsəlmanları üçün imkanlar açmışdır, bu ümumi milli, o 
cümlədən ümumi dövlət məsələlərində müsəlmanların milli-
siyasi məsələsidir. Sinfi və sosial məsələ hələ kənara 
qoyulmalıdır, çünki milli-siyasi məsələ həll edildikdən sonra 
onlar həll oluna bilər. Hacınski mayın 11-17-də Moskvada 
 9
keçirilmiş Ümumrusiya müsəlmanları qurultayında  da fəal 
iştirak etmişdir. 
1917-ci il oktyabrın 26-31-də Bakıda keçirilən Türk 
Ədəmi Mərkəzi Partiyası - Müsavat Partiyasının I qurultayında 
Mərkəzi Komitə seçildi. Onun tərkibinə M.Rəsulzadə, 
N.Yusifbəyov, R.Vəkilov, X.Rəfiyev və b. ilə yanaşı 
M.Hacınski də daxil oldu. Hacınski 1917-ci ilin oktyabr-
noyabrında Bakı Şəhər Dumasına keçirilən seçkilərdə iştirak 
etmiş və Dumaya üzv seçilmişdir. 
M.Hacınski 1917-ci il noyabrın 15-də yaradılmış 
Zaqafqaziya Komissarlığının ticarət və sənaye komissarının 
müavini vəzifəsində çalışmışdır. 
1918-ci il fevralın 23-də Tİflis şəhərində gürcü, erməni və 
Azərbaycan nümayəndələrindən ibarət Zaqafqaziya Seymi işə 
başladı. Onun işində Azərbaycandan Müsavat Partiyasından və 
bitərəf demokratik qruplardan 30 nəfər, o cümlədən M.Hacınski 
də iştirak etmişdir. Bu partiya və təşkilatlardan əlavə Müsəlman 
Sosialist Partiyasından 7, İttihad Partiyasından 3, Hümmət 
Partiyasından 4 nümayəndə iştirak etmişdir. Ümumiyyətlə, 
Zaqafqaziya Seymində Azərbaycandan 44 deputat var idi. 
Seymdə Türkiyə ilə Cənubi Qafqaz arasında sülh danışıqları 
aparmaq üçün gürcü, erməni və azərbaycanlıları təmsil edən 
nümayəndə heyəti seçildi. Nümayəndə heyətinin tərkibinə 
seymdəki Azərbaycan fraksiyasından M.Hacınski, 
X.Xasməmmədov, M.Mehdiyev, İ.Heydərov, Ə.Şeyxülislamov 
daxil edildilər. Danışıqlar 1918-ci il martın 14-də Trabzonda 
başlandı. Danışıqlar aprelin 14-də öz işini dayandırdığından və 
nümayəndələr geri çağrıldığından onun işində fasilə elan 
olundu. Trabzonda bu xəbəri eşidən M.Hacınski Seymin qərarını 
sülhü pozmaq kimi qiymətləndirərək, “beynəlxalq münasibətlər 
tarixində tayı-bərabəri olmayan bir təxribat” adlandırdı. 
1918-ci il aprelin 22-də Seym səs çoxluğu ilə Zaqafqaziya 
Demokratik Federativ  Respublikası yarandığını elan etdi. 
Aprelin 26-da isə Zaqafqaziyanın yeni hökuməti təşkil olundu. 
 10
M.Hacınski bu hökumətdə ticarət və sənaye naziri vəzifəsini 
tutmuşdur. 
Seymdəki Azərbaycan nümayəndələrinin gərgin səyləri 
nəticəsində Batumda sülh danışıqlarına başlamaq haqqında 
razılıq əldə edildi və nümayəndə heyəti yaradıldı. Buraya 6 
nümayəndə, o cümlədən M.Hacınski daxil oldu. Mayın 11-də 
açılan konfransın cəmi bir iclası oldu. Burada M.Rəsulzadə ilə 
birlikdə M.Hacınski azərbaycanlıların mənafeyini fəal müdafiə 
etmişdir.  
Zaqafqaziya Demokratik Federativ Respublikası həm 
daxili, həm də xarici məsələləri, həm də millətlər arasındakı 
ziddiyyətləri həll edə bilməyərək üç müstəqil dövlətə ayrıldı. 
1918-ci il mayın 27-də Seymin azərbaycanlı deputatları 
fövqəladə iclas çağırıb Azərbaycan Müvəqqəti Milli Şurası 
yarandığını elan etdi. Onun sədri Batum danışıqlarında iştirak 
edən M.Rəsulzadə seçildi. Mayın 28-də Milli Şuranın ilk 
iclasında Azərbaycan Xalq Cümhuriyyəti elan edlidi. Fətəli xan 
Xoyskinin başçılığı ilə Azərbaycan Xalq Cümhuriyyətinin 
Nazirlər Şurası yaradıldı. M.Hacınski Batumda olmasına 
baxmayaraq, Azərbaycanın ilk xarici işlər naziri vəzifəsinə 
seçilmişdir. O, bu xəbəri eşidən kimi Osmanlı dövləti Xarici 
İşlər Nazirliyinə Azərbaycanın müstəqilliyinin Rusiya və 
Avropa ölkələri tərəfindən tanınmasında vasitəçilik etməsini 
xahiş etmişdir. 
1918-ci il iyunun 4-də Batum şəhərində “Osmanlı 
imperatorluğu hökuməti ilə Azərbaycan Respublikası arasında 
dostluq müqaviləsi” bağlandı. Azərbaycanın xarici ölkə ilə 
bağladığı bu ilk müqaviləni Türkiyə tərəfindən ədliyyə naziri, 
Senatın sədri Xəlil bəy və Qafqaz cəbhəsinin Baş komandanı 
Vehbi Paşa, Azərbaycan tərəfindən isə Milli Şuranın sədri 
M.Rəsulzadə, xarici işlər naziri M.Hacınski imzaladılar. 
Müqavilənin dördüncü bəndinə əsaslanan M.Rəsulzadə və 
M.Hacınski türk hökumətindən ağır və çətin vəziyyətdə olan 
Azərbaycana hərbi yardım üçün müraciət etdilər. 
 11
M.Hacınski 1918-ci ilin may-dekabr aylarında Azərbaycan 
Xalq Cümhuriyyəti xarici işlər naziri olduğu dövrdə qonşu 
ölkələrlə sərhəd, dəmiryolu, Bakı-Batum neft kəmərindən 
birlikdə istifadə etmək və s. məsələlrin həllində gərgin fəaliyyət 
göstərmişdir. 
1918-ci il dekabrın 7-də fəaliyyətə  başlayan Azərbaycan 
parlamentinin üzvləri arasında M.Hacınski də var idi. 
Azərbaycan parlamentinin dekabrın 28-də keçirilmiş iclasında 
Paris sülh danışıqlarında iştirak edəcək nümayəndə heyətinin 
tərkibinə Ə.Topçubaşov (sədr), M.Hacınski (sədrin müavini), 
Ə.Ağayev, C.Hacıbəyli, M.Mehdiyev və b. seçildi. 
Ə.Topçubaşov İstanbulda olduğu üçün M.Hacınski oraya qədər 
nümayəndə heyətinə başçılıq etmiş və nümayəndə heyətinin 
qarşısında duran məsələlərin həllinə çalışmışdır. 
1919-cu ildə M.Hacınski Ə.Topçubaşovla birlikdə Paris 
sülh danışıqları zamanı ABŞ, Böyük Britaniya, Almaniya, 
İtaliya, Türkiyə, İran və s. ölkələrin başçıları, dövlət 
nümayəndələri, diplomatları ilə görüşərək Azərbaycanın 
azadlığa çıxması uğrunda xalqımızın apardığı mübarizə, ağır 
iqtisadi vəziyyət, zəngin neft ölkəsi olması haqqında məlumat 
vermişdir. Məhz onların ardıcıl və gərgin əməyi nəticəsində 
1920-ci il yanvarın 11-də Ali Şura tərəfindən Azərbaycanın 
dövlət müstəqilliyinin de-fakto tanınması haqqında qərar qəbul 
edilmişdir. 
1919-cu il dekabrın 2-11-də Bakıda keçirilən Türk 
Demokratik Federalist Müsavat Partiyasının II qurultayında  
partiyanın siyasi komissiyası və yeni Mərkəzi Komitəsi seçildi. 
Buraya M.Rəsulzadə, N.Yusifbəyov, M.Hacınski, M.Vəkilov və 
b. seçildilər. 
1919-cu il dekabrın 14-21-də Bakıda Azərbaycan-erməni 
konfransı keçirildi. Konfransda Azərbaycandan F.Xoyski, 
M.Cəfərov və R.Vəkilovla yanaşı M.Hacınski də iştirak 
etmişdir. O, konfransda çıxış edərək bildirmişdi ki, Azərbaycan 
və Ermənistan respublikaları arasında dostluq münasibətlərinin 
 12
yaranmasına əsas maneə mübahisəli ərazi məsələsidir. Qafqaz 
respublikaları müstəqil dövlət kimi ittifaqda – konfederasiyada 
birləşsələr, bu mübahisəli məsələlər öz-özünə həll ediləcəkdir. 
1919-cu il dekabr ayının axırlarında Azərbaycan 
hökumətində  ağır siyasi və iqtisadi vəziyyətlə əlaqədar olaraq 
böhran baş verdiyindən hökumət dəyişiklikləri oldu. Dekabrın 
24-də N.Yusifbəyovun təşkil etdiyi V kabinədə M.Hacınski 
daxili işlər naziri, fevralın 18-dən isə ticarət, sənaye və ərzaq 
naziri vəzifəsini daşımışdır. Lakin bu hökumət dəyişikliyi də bir 
nəticə vermədi. Qarabağda ermənilərin dövlət əleyhinə 
qaldırdığı qiyam və dinc azərbaycanlı əhalini kütləvi şəkildə 
qırılmaları hökumət böhranını daha da dərinləşdirdi. Rusiya 
tərəfdarı olanlar N.Yusifbəyov hökumətini ölkədə qayda-qanunu 
bərpa edə bilməməkdə günahlandırır və istefa verməsini tələb 
edirdilər. Belə vəziyyətdə 1920-ci il martın 30-da hökumət istefa 
verdi. 
Azərbaycan parlamenti yeni hökumətin təşkilini 
M.Hacınskiyə  tapşırdı. M.Hacınski parlamentdə fəaliyyət 
göstərən partiya  və fraksiyalarla bir müddət danışıqlar apardı, 
hətta kommunistlərlə də görüşdü və onlara öz hökumətində 
nazir vəzifələri təklif etdi. Bolşeviklər belə bir hökumətdə 
iştirakdan imtina etdilər. Bolşeviklərdən müsbət cavab  almayan 
M.Hacınski aprelin 22-də Azərbaycan parlamentinin sədrini 
əvəz edən M.Cəfərova yeni hökumət təşkil etməkdən əl 
çəkdiyini bildirdi. 
1920-ci ilin aprelində Sovet Rusiyası tərəfindən Şərqdə ilk 
demokratik  respublika olmuş Azərbaycan Xalq Cümhuriyyəti 
devrildikdən sonra M.Hacınski Azərbaycan SSR Ali Xalq 
Təsərrüfatı Şurasında, Zaqafqaziya Dövlət Plan Komitəsində  
müxtəlif vəzifələrdə çalışmış, Azərbaycan şəhərlərinin 
abadlaşdırılması, yeni sənaye şəhərlərinin salınması və tikinti-
sində iştirak etmişdir. 
M.Hacınski də Azərbaycanın başqa görkəmli, siyasi və 
ictimai xadimləri kimi repressiyaya məruz qalmışdır. O, 1930-cu 
 13
il dekabrın 3-də Tiflisdə Zaqafqaziya Dövlət Siyasi İdarəsi 
(DSİ) tərəfindən həbs edilərək dustaqxanaya salınmış və ağır 
işgəncələr verilmişdir. Əvvəlcə «İctimaiyyətçi» ləqəbli agentlə 
31 №-li kamerada bir yerdə saxlanmışdır. O, hər dəfə 
istintaqdan sonra Hacınski ilə etdiyi söhbətləri L.Beriyaya 
çatdırmışdır. Beriya 1930-cu il 6 dekabr tarixdə cinayət işinə 
yazdığı dərkənarda onu «həyəcanlı və zəif inkişaf etmiş adam» 
adlandırmışdır. 
Ağır həbsxana həyatına dözməyərək ürək xəstəliyinə və 
vərəmə tutulan M.Hacınski 1931-ci il fevralın 9-da Tiflisdə 
səhər saat 800-da DSİ-nin 26 №-li kamerasında 56 yaşında 
«özünü asaraq» öldürmüşdür. 
 
*** 
 
− Adres-kalendarğ Azerbaydjanskoy Respubliki na 1920 q. 
Baku,1920. 
− Azərbaycan Respublikası Milli Təhlükəsizlik Nazirliyinin 
arxivi. Arx.№ PS 7525. M.Hacınskinin işinə dair istintaq 
materialları. 
− Azərbaycan tarixi. C.2. Bakı,1964. 
− Azərbaycan tarixi. C.3. H.1. Bakı,1973. 
− Azərbaycan Sovet Ensiklopediyası. X c. Bakı,1987. 
− Azərbaycan Demokratik Respublikası. Azərbaycan 
hökuməti. 1918-1920. Bakı,1990. 
− Azərbaycan Cümhuriyyəti (1918-1920). Bakı,1998. 
− Azerbaydjanskaə Demokratiçeskaə Respublika (1918-1920). 
Parlament (stenoqrafiçeskie otçetı). Baku,1998. 
− Azerbaydjanskaə Demokratiçeskaə Respublika (1918-1920). 
Vneşnəə politika (dokumentı i materialı). Baku, 1998. 
− Balaev A. Azerbaydjanskoe naüionalğno-demokratiçeskoe 
dvijenie  1917-1920 qq. Baku, 1990. 
 14
− Fatullaev Ş. Qradostroitelğstvo i arxitektura Azerbaydjana 
XIX-naç. XX veka. Leninqrad, 1986. 
− Həsənov C. Azərbaycan beynəlxalq münasibətlər sistemində  
(1918-1920). Bakı,1993. 
− İbrahimov Z. Sosialist inqilabı uğrunda Azərbaycan 
zəhmətkeşlərinin mübarizəsi (1917-1918-ci illər). 
Bakı,1957. 
− “Kaspi” qəzeti, 1917, 18 aprel, № 85. 
− Qasımov M. Birinci dünya müharibəsi illərində böyük 
dövlətlərin Azərbaycan siyasəti (1914-1918-ci illər). 3 
hissədə. 2-ci hissə (1917-ci il noyabr-1918-ci il noyabr). 
Bakı,2001. 
− Qasımov M. Azərbaycan Xalq Cümhuriyyəti Xarici İşlər 
Nazirliyinin şəxsi heyəti. Bakı,2002. 
− Nəsibzadə N. Azərbaycan Demokratik Respublikası 
(məqalələr və sənədlər). Bakı, 1990. 
− Rəsulzadə M.Ə.Azərbaycan Cümhuriyyəti. Bakı,1990. 
− Zakavkazskiy seym. Stenoqrafiçeskiy otçet. I sessiə. 
Tiflis,1918. 
 
 
  
 
 15
Əlimərdan bəy Ələkbər 
oğluTopçubaşov 
6 oktyabr - 26 dekabr 1918 
 
Azərbaycanın görkəmli siyasi 
xadimlərindən, diplomatlarından və 
hüquqşünaslarından biri olan 
Əlimərdan bəy Topçubaşov 1865-ci 
ildə Tiflis şəhərində qulluqçu ailəsində 
dünyaya gəlmişdir. İlk təhsilini I Tiflis 
gimnaziyasında almış və 1884-cü ildə 
oranı müvəffəqiyyətlə bitirərək Peterburq Universitetinin tarix-
filologiya fakültəsinə daxil olmuşdur. Lakin birinci semestrdən 
sonra o, hüquq fakültəsinə keçmiş və 1888-ci ildə oranı 
müvəffəqiyyətlə bitirərək hüquq elmləri namizədi adını almışdır. 
Peterburq Universitetinin hüquq fakültəsinin Elmi Şurası 
Ə.Topçubaşovun mülki hüquq kafedrasında saxlanması və 
professor vəzifəsi almaq üçün hazırlaşması haqqında qərar qəbul 
etmişdir. Lakin 1889-cu ildə qəbul edilmiş universitet haqqında 
çar qanunu xristian olmayan Ə.Topçubaşova  müvafiq vəzifəni 
tutmağa icazə verməmişdir. Ə.Topçubaşov bu hadisədən sonra 
Tiflisə gələrək məhkəmədə, vəkil vəzifələrində çalışmış, Tiflis 
geodeziya məktəbində hüquqşünaslıqdan dərs vermişdir. 
1896-cı ildə Bakıya gələn Ə.Topçubaşov vəkilliklə məşğul 
olmuş və bir sıra mürəkkəb məhkəmə proseslərini udmuşdur. Bu 
nailiyyətlər şəhər əhalisi içərisində ona böyük nüfuz və hörmət 
qazandırmışdır. 
O, 1897-ci ildən 1917-ci ilin axırlarına kimi «Kaspi» 
qəzetinin yaradıcılarından və redaktorlarından biri olmuşdur. Bu 
illərdə onun yuzlərlə məqalələri dərc olunmuşdur. Həmin 
məqalələrdə Ə.Topçubaşov Azərbaycanın bir neçə şair, yazıçı, 
dramaturq, görkəmli ziyalıları və şəxsləri haqqında elmi 
əhəmiyyətli, nəzəri, Rusiya imperiyasında yaşayan 
 16
müsəlmanların vəziyyəti, çarizmin ayrı-seçkilik siyasətini 
pisləyən publisistik məqalələrlə çıxış etmişdir. 
Ə.Topçubaşov jurnalistliyə başladığı dövrdən Bakının 
siyasi və ictimai mübarizə səhnəsinə daxil olmuş, ömrünün 
sonuna kimi bu mübarizənin ön sıralarında getmiş və onun 
başçılarından birinə çevrilmişdir. 
1905-1907-ci illər rus inqilabı dövründə Azərbaycanın  bir 
çox ziyalısı, o cümlədən Ə.Topçubaşov xalqın azadlıq 
mübarizəsinə qoşulmuşdur. O bu dövrdə çar hökumətinə 
zəhmətkeşlərin mənafeyini müdafiə edən bir sıra petisiyalar 
yazmış, iclas, yığıncaq, mitinqlərdə çıxış etmiş, Bakı Dumasının 
üzvü, sonralar sədri olmuş, Rusiyada yaşayan müsəlmanların 
vahid təşkilatının – «İttifaqi müslümün» yaradılması və 
fəaliyyətində iştirak etmiş, onun proqram sənədlərini  tərtib 
etmiş, Nijni-Novqorodda, Sankt-Peterburqda  keçirilmiş I- IV 
qurultaylar demək olar ki, onun sədrliyi ilə keçmiş, “İttifaqi 
müslümün”qurultaylar tərəfindən  seçilmiş MK-nın daimi 
bürosunun üzvü olmuşdur. 
1905-ci ilin sentyabrında çarizm Bakı proletariatını 
inqilabi mübarizədən çəkindirmək məqsədilə neft sənayeçiləri 
ilə  fəhlə nümayəndələrinin müşavirəsini keçirməyə icazə verdi. 
Müşavirəyə nümayəndələr göndərmək üçün seçkilər keçirildi. 
Müşavirəyə seçilən nümayəndələr arasında Ə.Topçubaşov da 
olmuşdur. Müşavirə sentyabrın 30-da Sankt-Peterburqda açılmış 
və Ə.Topçubaşov müşavirədə Bakı fəhlələrinin acınacaqlı 
vəziyyəti haqqında məlumat verərək onların mənafeyini müdafiə 
etmişdir. 
Rusiyada zəhmətkeşlərin inqilabi mübarizəsinin getdikcə  
qüvvətləndiyindən qorxan çarizm 1905-ci ilin dekabrında 
Dövlət Dumasına seçkilər haqqında qanun verdi. 1906-cı ilin 
mart-aprel aylarında Bakı və Yelizavetpol (indiki Gəncə) 
quberniyalarında  ilk dəfə olaraq Dövlət Dumasına seçkilər 
keçirildi. Azərbaycandan Birinci Dövlət Dumasına 
 17
Z.Ziyadxanov, M.Əliyev, Ə.Xasməmədov və b. yanaşı 
Ə.Topçubaşov da seçilmişdir. 
1906-cı il aprelin 27-dən iyulun 8-nə qədər Sankt-
Peterburqda Birinci Dövlət Duması fəaliyyət göstərmişdir. 
Ə.Topçubaşov Dumada müzakirə edilən bir sıra məsələlərin 
müzakirəsində iştirak etmiş, hökumətin aqrar və köçürmə 
siyasətini pisləmiş, Rusiyadakı azsaylı xalqlara, əsasən 
müsəlmanlara muxtariyyət verilməsi tələbinin tərəfdarı 
olmuşdur. Dövlət Dumasında Rusiyanın müsəlman əyalətlərinin 
deputatları bilavasitə Ə.Topçubaşovun başçılığı ilə Müsəlman 
fraksiyası yaratmışlar. 
Çar hökuməti onun fəaliyyətini tənqid edən inqilabi 
mövqeli Dumanı 72 gündən sonra qovdu. 200-ə yaxın deputat  
Dumanın qovulmasına etiraz edərək 1906-cı il iyulun 9-10-da 
Vıborqda iclas keçirdilər və «Vıborq müraciətnaməsi»ni qəbul 
etdilər. Bu müraciətnaməni imzalayanlardan biri də Ə.Topçuba-
şov olmuşdur. 
Ə.Topçubaşovun siyasi və ictimai fəaliyyəti 1917-ci illər 
Fevral inqilabından və Oktyabr çevrilişindən sonra daha da 
genişlənmiş və o, Azərbaycanın  dövlət müstəqilliyi uğrunda 
mübarizəyə var qüvvəsi ilə qoşulmuşdur. 
1917-ci il martın 5-də Bakıda İctimai təşkilatların Şurası 
və onun İcraiyyə Komitəsi yaradıldı. M.Hacınski, İ.Frolov, 
İ.Heydərov və b. ilə yanaşı Ə.Topçubaşov da Komitənin 
tərkibinə daxil oldu. İyul ayında isə Komitənin 33 nəfərdən 
ibarət yeni heyət təşkil olundu. Ə.Topçubaşov yeni Komitənin 
sədri seçilmişdir. 
1917-ci il martın 29-da Bakıda Müsəlman Milli Şurasının 
Müvəqqəti İcraiyyə Komitəsi təşkil edildi. Onun tərkibinə 
M.Rəsulzadə, M.Hacınski, Ə.Topçubaşov və b. seçildi. 
Bu təşkilatın rəhbərlərinin gərgin əməyi və fəaliyyəti 
nəticəsində 1917-ci il aprelin 15-20-də Bakıda Ümumqafqaz 
müsəlmanlarının qurultayı çağırıldı. Qurultay Ə.Topçubaşovun 
sədrliyi altında keçdi. O, sədr kimi ilk çıxışında çar hökumətinin 
 18
xalqlara qarşı apardığı zidd siyasəti pisləyərək dedi ki, köhnə rus 
hökumətinin Rusiyada yaşayan qeyri-rus xalqlara münasibətdə 
yeritdiyi siyasət parçalamaq siyasəti olmuşdur, bu vaxtilə 
ermənilər və müsəlmanlar arasında özünü göstərmişdir.  
1917-ci il avqustun 12-15-də Moskvada Dövlət müşavirəsi 
çağırıldı. Müvəqqəti hökumətin çağırdığı bu müşavirəyə 
Rusiyanın müxtəlif yerlərindən gəlmiş 34 müsəlman nümayəndə 
arasında Azərbaycan nümayəndəsi - Ə.Topçubaşov da var idi. 
Avqustun 13-də Moskva müşavirəsinin müsəlman 
nümayəndələrinin iclası keçirildi. Burada müşavirədə çıxış 
edəcək nümayəndənin məruzəsini hazırlayacaq komissiya təşkil 
edildi. Komissiya məruzəni hazırlamağı və nitq söyləməyi 
Ə.Topçubaşova tapşırdı. Ə.Topçubaşov müşavirədəki nitqində 
qeyd etdi ki, Rusiyada yaşayan müsəlmanlar çarizmin 
devrilməsini alqışlayır, hər yerdə demokratik əsaslarla 
yaranmağa başlamış ictimai və siyasi təşkilatları, inqilabi 
nailiyyətləri - azadlıq, bərabərlik və qardaşlığı qoruyur və 
möhkəmləndirirlər.  
1917-ci il sentyabrın 5-6-da və 12-də Bakı Müsəlman 
İctimai Təşkilatları Komitəsinin növbəti iclası çağırıldı. İclasda 
Komitənin sədri Ə.Topçubaşov, sədrin müavinləri M.Rəsulzadə 
və F.Xoyski seçildi. Oktyabr-noyabr aylarında isə 
Ə.Topçubaşov ümumi seçki hüququ əsasında Bakı Şəhər 
Dumasına keçirilmiş seçkilərdə iştirak etmiş və Dumaya üzv 
seçilmişdir. 
Ə.Topçubaşov 1918-ci il 30 mart-1apreldə Bakıda 
bolşevik və daşnakların sovet hakimiyyətini müdafiə bayrağı 
altında azərbaycanlılara qarşı törətdiyi kütləvi qırğın zamanı 
onun tezliklə yatırılmasına çalışanlardan, aprelin 1-də A.Capa-
ridzenin başçılıq etdiyi «sülh konfransı»nın iştirakçılarından və 
İnqilabi Müdafiə Komitəsinin tələblərini qəbul edənlərdən biri 
olmuşdur. 
Azərbaycan Xalq Cümhuriyyətinin yaranmasını böyük 
sevinclə qarşılayan Ə.Topçubaşov F.Xoyskinin 1918-ci ilin 
 19
iyununda  təşkil etdiyi II kabinədə  portfelsiz nazir, oktyabrında 
isə xarici işlər naziri vəzifəsinə təyin edilmişdir. 
AXC yarandığı gündən etibarən bir hüquqşünas alim kimi 
onun dünya ölkələri tərəfindən tanınması, diplomatik 
əlaqələrinin yaranması sahəsində var qüvvəsilə çalışmışdır. 
Azərbaycan hökuməti Osmanlı imperiyası və onun vasitəsilə 
Avropa ölkələri ilə diplomatik əlaqələr yaratmaq məqsədilə 
Ə.Topçubaşovu fövqəladə səlahiyyətli nazir kimi İstanbula 
göndərmişdir. F.Xoyskinin o dövrlərdə İstanbulda olan 
Azərbaycan nümayəndəliyinin sədri M.Rəsulzadəyə göndərdiyi 
teleqramda oxuyuruq: «Hökumətin 1918-ci il 20 avqust qərarı 
ilə Azərbaycan hökumətinin üzvü Əlimərdan bəy Topçubaşov 
Osmanlı imperator hökumətinə Azərbaycan Respublikasının 
mənafeyinə aid bütün məsələlər üzrə fövqəladə səlahiyyətli 
nazir kimi göndərilir». 
1918-ci il avqustun 23-də Gəncədən yola düşən 
Ə.Topçubaşov Tiflis, Batum marşrutu ilə hərəkət edərək, çox 
çətinliklrədən sonra sentyabrın axırlarında İstanbula çatmışdır. 
Ə.Topçubaşov Türkiyəyə gəldikdən sonra qısa müddətdə, 
yəni 1918-ci ilin oktyabr-noyabr aylarında Osmanlı sultanı, bir 
neçə nazir və diplomatla görüşmüş, onlara Azərbaycanın siyasi 
və iqtisadi vəziyyəti haqqında məlumatlar vermiş və müxtəlif 
məsələlər ətrafında fikir mübadiləsi aparmışdır. Mondros 
müqaviləsinin Azərbaycana aid hissəsi ilə əlaqədar olaraq 
Türkiyə Xarici İşlər Nazirliyinə etiraz notası vermişdir. O, 
göstərirdi ki, müqavilə «Azərbaycanın işğalını asanlaşdırır və 
bu, ölkəni təhlükə qarşısında qoyur… Azərbaycan Respublika-
sına məxsus olan dəmiryollarının xarici dövlətə güzəştə 
gedilməsi beynəlxalq hüquqla bir araya sığmır». 
1918-ci il dekabrın 7-də ölkədə yaranmış çox ağır siyasi 
şəraitdə Azərbaycan parlamenti fəaliyyətə başladı. Milli Şuranın 
və Müsavat Partiyasının sədri M.Rəsulzadə  parlamenti açaraq 
bu münasibətlə onun üzvlərini təbrik etdi və onları xalqın 
mənafeyinin və əmin-amanlığının müdafiəçisi olmağa çağırdı. 
 20
Eyni zamanda M.Rəsulzadə parlamentin sədrinin və müavinin 
seçilməsini təklif etdi. İstanbulda olmasına baxmayaraq, 
Azərbaycanda, o cümlədən bütün Qafqazda məşhur olan və 
hörmət qazanmış Ə.Topçubaşov yekdilliklə Azərbaycanın ilk 
parlamentinin sədri seçilmişdir. Tarixçi F.Kazımzadənin yazdığı 
kimi: «Parlamentin prezidenti seçilən Ə.Topçubaşov yüksək 
təhsilli hüqüqşünas, öz görüşlərində dözümlü idi». Dekabrın 28-
də isə parlament Paris sülh konfransına gedəcək nümayəndə 
heyətinin tərkibini seçdi. Bu tərkibə Ə.Topçubaşov (sədr), 
M.Hacınski (sədr müavini), Ə.Şeyxülislamov, Ə.Ağayev, 
M.Məhərrəmov və C.Hacıbəyli, M.Mehdiyev daxil oldu. 
1919-ci il yanvarın 20-də Paris sülh konfransında iştirak 
edəcək Azərbaycan nümayəndə heyəti İstanbula gəldi. Lakin 
Fransa hökuməti onların Parisə gəlməsinə viza vermədi. Bu 
zaman Ə.Topçubaşov Türkiyə, İran, Rusiya, ABŞ, Böyük 
Britaniya, Fransa diplomatları və nümayəndələri ilə görüşlər 
keçirmiş, onlara Azərbaycanın siyasi və iqtisadi vəziyyəti 
haqqında məlumat vermiş, Azərbaycanın bir müstəqil dövlət 
kimi öz ölkələri tərəfindən tanınmasına köməklik göstərmələrini 
xahiş etmişdir. 
Parisə təkcə Azərbaycan nümayəndələri deyil, Don, 
Kuban, Dağlılar İttifaqının, Ukrayna və Gürcüstan 
nümayəndələrinin bir hissəsi də buraxılmamışdı. Onlar da 
İstanbulda idi. Bu ölkələrin nümayəndələri Parisə viza almaq 
üçün birlikdə mübarizə aparmağa başladılar. Ə.Topçubaşovun 
başçılığı ilə memorandum hazırlandı və nümayəndələr onu 
imzalayıb İstanbulda olan Böyük Britaniya ali komissarı admiral 
Vebbə təqdim etdilər. 
Gərgin mübarizədən düz üç ay sonra, yəni 1919-cu il 
aprelin 22-də Azərbaycan nümayəndə heyəti Ə.Topçubaşovun 
rəhbərliyi ilə Parisə yola düşdü. May ayının əvvəllərində Parisə 
gələn Azərbaycan nümayəndələri bir ay ərzində Polşa, 
Gürcüstan, İran, ABŞ, İngiltərə və s. ölkələrin nümayəndə 
heyətləri ilə görüşmüş və siyasi-iqtisadi vəziyyətlə əlaqədar 
 21
söhbətlər aparmışlar. Bu bir ay ərzində Ə.Topçubaşovun 
başçılığı ilə Azərbaycan nümayəndələrinin ən başlıca müvəf-
fəqiyyətlərindən biri dövrünün görkəmli siyasi xadimi ABŞ 
prezidenti V.Vilsonla görüşü ölmüşdür. 
1919-cu il mayın 28-də ABŞ prezidenti V.Vilson 
Ə.Topçubaşovun rəhbərliyi ilə Azərbaycan nümayəndələrini 
qəbul etdi. Ə.Topçubaşov ABŞ prezidentinə Azərbaycanın, o 
cümlədən Qafqazın siyasi-iqtisadi vəziyyəti, azərbaycanlılar 
haqqında ətraflı məlumat, Paris sülh konfransına təqdim 
ediləcək 3 maddədən ibarət memorandumu verdi. Görüşdə 
Azərbaycan nümayəndələri istəklərinə nail olmasalar da, 
V.Vilson onları əmin etdi ki, «…bundan sonra Azərbaycan xalqı 
öz azadlıq və müstəqilliyini qoruyub saxlamaq… işində böyük 
Amerikanın köməyini və yardımını alacaqdır». 
Ə.Topçubaşovun bilavasitə iştirakı ilə hazırlanmış 
«Qafqaz Azərbaycanı Respublikasının nümayəndələrinin Paris 
sülh memorandumu» sülh konfransının katibliyinə təqdim 
edildi. Bu sənəd  14 bölmədən ibarətdir. Burada konfrans 
nümayəndələrinə Azərbaycanın tarixi-etnoqrafik, iqtisadi və 
siyasi vəziyyəti haqqında geniş və ətraflı məlumat verilirdi. 
Azərbaycan nümayəndə heyəti Ə.Topçubaşovun rəhbərliyi 
ilə öz fəaliyyətlərini gündən-günə genişləndirərək Gürcüstan, 
Latviya, Estoniya, Şimali Qafqaz, Belorusiya, Ukrayna 
nümayəndələri ilə birlikdə 1919-cu il iyunun 13-də, iyulun 7-də, 
oktyabrın 8-də Paris sülh konfransı sədrinə etiraz notası, 
bəyannamə, məktub göndərdi. 
1920-ci il yanvarın 15-də Azərbaycan nümayəndələrindən 
Ə.Topçubaşov və M.Məhərrəmov, Gürcüstan 
nümayəndələrindən İ.Sereteli və Z.Avalov Fransa Xarici İşlər 
Nazirliyinə dəvət edildilər. Nazirliyin birinci katibi Jül Kambon 
Azərbaycanın yanvarın 11-də Ali Şura üzvləri və müttəfiq 
dövlətlər tərəfindən de-fakto tanındığını bildirdi və 
Ə.Topçubaşova Paris sülh konfransının rəsmi sənədini verdi. 
Ə.Topçubaşov Azərbaycanın siyasi vəziyyəti haqqında qısa 
 22
məlumat verib böyük dövlətlər tərəfindən tanınma  üçün 
təşəkkürünü bildirdi. Eyni zamanda bildirdi ki, Azərbaycan 
Respublikası böyük dövlətlər tərəfindən həm kömək, həm də 
müstəqilliyinin de yure tanınmasını gözləyir. 
Azərbaycan Respublikasının dünyanın böyük dövlətləri 
tərəfindən tanınması Ə.Topçubaşovun başçılığı ilə Azərbaycan 
nümayəndələrinin uğurlu diplomatik fəaliyyətinin nəticəsi idi. 
Çətin və gərgin əməyin nəticəsində əldə edilmiş qələbə 
münasibətilə Ə.Topçubaşov Parisdən Azərbaycan Respublikası-
nın baş naziri N.Yusifbəyova yazırdı: «Siyasət qədər çox elastik 
və dəyişkən heç nə yoxdur…bizim də azad və müstəqil yaşamaq 
ümidlərimizin möhkəmləndiyi bir dövr başlanır. Biz heç vaxt 
ümidimizi itirmirdik… Ona görə də belə hərəkət edirdik ki, 
xalqımızın müstəqil yaşaya biləcəyinə, hər hansı yolla olursa 
olsun müstəqillik əldə edəcəyimizə inanırdıq… 
Belə dəyərli xoşbəxtliyin qarşısında biz heç vaxt geri 
çəkilməmişik və çəkilməyəcəyik də, çünki biz bu səadətə 
bərabər olan heç nə tanımırıq». 
Azərbaycan Xalq Cümhuriyyətinin görkəmli xadimi 
Ə.Topçubaşov 1920-1934-cü illərdə Parisdə yaşamış, ictimai-
siyasi fəaliyyətini davam etdirmiş, Azərbaycanın tarixi,  
coğrafiyası, ədəbiyyatı, AXC-nin yaranması, ədəbi xadimlər 
haqqında kitab, qəzet və jurnallarda məqalələr yazmışdır. Siyasi 
mühacirətin görkəmli xadimlərindən biri kimi  Ə.Topçubaşov 
Fransa rəsmi dairələrinin nümayəndələri ilə görüşərək Azərbay-
canın işğalına son qoyulması uğrunda mübarizədə milli 
qüvvələrə yardım edilməsi məsələsini qaldırmış, ikitərəfli 
əlaqələrə dair problemləri müzakirə etmişdir. O,1920-ci il iyulun 
5-16-da Spa (Belçika), 1921-ci il fevralın 21-dən martın 14-ə 
kimi keçirilən London (Böyük Britaniya), 1922-ci ilin aprel-may 
aylarında keçirilən Genuya (İtaliya) konfranslarında və b. iştirak 
etmişdir. Ə.Topçubaşov 1934-cü il noyabrın 8-də Parisdə vəfat 
etmişdir. 
 23
 
 
 
*** 
 
− Azərbaycan tarixi. C.2. Bakı, 1964. 
− Azərbaycan tarixi. C.3. H.1. Bakı, 1973. 
− Azərbaycan Sovet Ensiklopediyası. C.IX. Bakı, 1986. 
− Azərbaycan Demokratik Respublikası. Azərbaycan 
hökuməti. 1918-1920. Bakı, 1990. 
− Azərbaycan Cümhuriyyəti (1918-1920). Bakı, 1998. 
− Azərbaycan Respublikası Milli Təhlükəsizlik Nazirliyinin 
arxivi. PF-274. 2-ci cild. 
− Azerbaydjanskaə Demokratiçeskaə Respublika (1918-1920). 
Vneşnəə politika (dokumentı i materialı). Baku, 1998. 
− Balaev A. Azerbaydjanskoe naüionalğno-demokratiçeskoe 
dvijenie 1917-1920 qq. Baku, 1990. 
− Böyük diplomat və görkəmli siyasi xadim 
(Ə.M.Topçubaşovun 135 illiyinə həsr olunmuş elmi-nəzəri 
konfransın materialları). Bakı, 1998. 
− Həsənov C. Azərbaycan beynəlxalq münasibətlər sistemində 
(1918-1920). Bakı, 1993. 
− İbrahimov Z. Sosialist inqilabı uğrunda Azərbaycan 
zəhmətkeşlərinin mübarizəsi (1917-1918-ci illər). Bakı, 
1957. 
− «Kaspi» qəzeti, 1906, 2 iyun, №117; 1917,18 aprel, №85; 20 
aprel, №86; 23 aprel, №89; 17 avqust, №183; 19 avqust, 
№185; 25 avqust, № 190; 14 sentyabr, № 206. 
− Qasımov M. Birinci dünya müharibəsi illərində böyük 
dövlətlərin Azərbaycan siyasəti (1914-1918-ci illər). 3 
hissədə. 2-ci hissə (1917-ci il noyabr – 1918-ci il noyabr). 
Bakı, 2001. 
− Qasımov M. Azərbaycan Xalq Cümhuriyyəti Xarici İşlər 
Nazirliyinin şəxsi heyəti. Bakı, 2001. 
 24
− Qasımlı M. Avropa və Amerika ölkələrinin müasir tarixi. I 
hissə. 1918-1945-ci illər. Bakı, 2003. 
− Quliyev V. Əlimərdan bəy Topçubaşov. – «Xalq qəzeti», 
1997, 30 mart. 
− League of Nations. Admission of Azerbaidjan to the leaque 
of Nations. Memorandum by the Secretaru-General. - The 
Great Britain Archive.-Foreign Office,371/4948/285662. 
− Nəsibzadə N. Azərbaycan Demokratik Respublikası. Bakı, 
1990. 
− Rəsulzadə M.Ə. Azərbaycan Cümhuriyyəti. Bakı, 1990. 
− Topçubaşov Ə.M. Azərbaycanın təşəkkülü. – Azərbaycan 
EA xəbərləri (tarix, fəlsəfə və hüquq seriyası). 1990, №3. 
− Topçubaşev A.M. Memorandum, predcəvlennıy 
naxodəhimisə v Konstantinopole Poçetnım predstaviteləm 
derjav Antantı  çlenom pravitelğstva Azerbaydjanskoy 
Respubliki, çrezvıçaynım ministrom poslannikom pri 
pravitelğstvax Blistatelğskoy Portı, Armenii i Qruzii 
A.M.Topçubaşevım (noəbrğ 1918 q.). - Baku, 1993. 
 
 
 
 
 
 
 
 
 25
Fətəli xan İsgəndər xan oğlu 
Xoyski 
26 dekabr 1918 - 14 mart 1919; 
24 dekabr 1919 - 1 aprel 1920 
 
Azərbaycanın görkəmli dövlət 
və siyasi xadimlərindən, müstəqil 
Azərbaycan dövlətinin yaradıcıların-
dan biri və onun ilk baş naziri Fətəli 
xan Xoyski olmuşdur. F.Xoyski 
1875-ci il noyabrın 25-də Şəki 
şəhərində anadan olmuşdur. 
F.Xoyskinin əsli Cənubi Azər-
baycanın Xoy şəhərindəndir. Onun atası İsgəndər xan Şimali 
Azərbaycanın Şəki şəhərinə köçmüşdür. Xoy xanları nəslindən 
olan İsgəndər xan   Rusiya təbəəliyini qəbul etmiş və ona çar 
ordusu general-leytenantı rütbəsi verilmişdir.  
F.Xoyski 1892-ci ildə Yelizavetpol (indiki Gəncə) klassik 
gimnaziyasını bitirdikdən sonra Moskva şəhərinə gedərək 
Moskva Universitetinin hüquq fakültəsinə daxil olmuşdur. 
Moskva mühiti gənc Fətəli xana böyük təsir etmiş, onun 
dünyagörüşünün formalaşmasında  mühüm rol oynamışdır. O, 
ilk gündən hüquq fakültəsinin qabaqcıl tələbələrinə qoşularaq 
tədbirlərdə fəal iştirak etmişdir. 
1897-ci ildə Moskva Universitetinin hüquq fakültəsini 
birinci dərəcəli diplomla bitirən F.Xoyski Tiflis Məhkəmə 
Palatasının sərəncamına göndərilmişdir. F.Xoyski 1897-1907-ci 
illərdə Yelizavetpol, Kutaisi, Yekatirinodar dairə məhkəmələrin-
də kiçik məhkəmə məmuru, katib, böyük məhkəmə məmuru, 
istintaq sahəsi müdiri, qəza, dairə məhkəmə prokurorlarının 
müavini və s. vəzifələrdə çalışmışdır. Gənc Fətəli xan 
məhkəmələrin rus dilində və qeyri-ruslara qarşı ədalətsiz 
 26
aparıldığının şahidi olmuş, işləri zalımcasına aparan məmurlara 
qarşı onda  nifrət oyanmışdır. 
II Dövlət Dumasına keçirilən seçkilərdə Bakı və 
Yelizavetpol quberniyalarından X.Xasməmmədov, İ.Tağıyev, 
Z.Zeynalov və b. ilə yanaşı Yelizavetpol quberniyasında ədalətli 
məhkəmə işçisi kimi böyük hörmət qazanmış F.Xoyski də 
deputat seçilmişdir. II Dövlət Duması 1907-ci il fevralın 20-dən 
iyunun 3-nə qədər fəaliyyət göstərmişdir. F.Xoyski Dumanın 
Müsəlman deputatları fraksiyasının və bürosunun üzvü olmuş, 
şəxsi toxunulmazlıq, Dövlət Dumasının 55 üzvünün cinayət 
məsuliyyətinə cəlb edilməsi, amnistiya haqqında qanun layihəsi 
komissiyalarının tərkibinə seçilmişdir. Dumanın bir sıra 
iclaslarında çıxış edərək çarizmin aqrar, seçki, vətəndaşların 
siyasi və mülki hüquqlarını məhdudlaşdıran siyasətini kəskin 
tənqid etmişdir. F.Xoyski Dumada müzakirə edilən aqrar məsələ 
ilə əlaqədar çıxışında torpaq məsələsinin çox lazımi, çətin və 
təxirəsalınmaz olduğunu qeyd etmişdir. O, demişdir ki, hökumət 
bu çətin məsələni kəndli torpaq bankları və köçürmə yolu ilə 
həll etmək istəyir, Rusiya şəraitində köçürmə heç bir xeyirli 
nəticə verməz. 
1907-ci il mayın 18-də II Dövlət Dumasına Rusiyada milli 
və dini fərqlərə görə vətəndaşların siyasi və mülki hüquqlarını 
məhdudlaşdıran qanunların ləğvi haqqında layihə təqdim 
edilmişdir. Bu layihəni 173 deputat, o cümlədən F.Xoyski də 
imzalamışdır. 
II Dövlət Duması qovulduqdan sonra Yelazavetpola gələn 
F.Xoyski 1907-1912-ci illərdə andlı iclasçı işləmişdir. 
F.Xoyski 1913-1917-ci illərdə Bakıda dairə 
məhkəməsində andlı iclasçı kimi fəaliyyət göstərmişdir. Bakıda 
bu dövrdə bir sıra siyasi və ictimai tədbirlər həyata keçirilirdi. 
F.Xoyski bir ziyalı kimi tədbirlərdə, yeni yaranmaqda olan 
xeyriyyə cəmiyyətlərində və siyasi təşkilatlarda yaxından iştirak 
etmişdir. 
 27
F.Xoyski 1917-ci il Fevral inqilabından və Oktyabr 
çevrilişindən sonra siyasi və ictimai mübarizə hərəkatına daha 
fəal surətdə qoşulmuş, qısa müddət ərzində Azərbaycan xalqının 
azadlığı və müstəqilliyi uğrunda aparılan hərəkatın liderlərindən 
birinə çevrilmişdir. 
1917-ci il martın 29-da Bakıda Müsəlman Milli Şurasının 
Müvəqqəti İcraiyyə Komitəsi yaradıldı. Onun tərkibinə 
M.Rəsulzadə, M.Hacınski, Ə.Topçubaşov və b. ilə yanaşı 
F.Xoyski də daxil olmuşdur. Bu təşkilatın gərgin fəaliyyəti 
nəticəsində 1917-ci il aprelin 15-20-də Bakıda Ümumqafqaz 
müsəlmanlarının qurultayı çağrıldı. F.Xoyski qurultayın 
çağrılmasında və gedişində fəal iştirak etmişdir. 
1917-ci il sentyabrın 5-6-da və 12-də Bakı Müsəlman 
İctimai təşkilatları Komitəsinin növbəti iclası keçirildi. İclasda 
komitənin yeni tərkibi seçildi. Ə.Topçubaşov sədr, M.Rəsulzadə 
və F.Xoyski sədrin müavinləri seçildilər. 
1917-ci il oktyabrın 29-da ümumi seçki hüququ əsasında 
Bakı Şəhər Dumasına seçkilər keçirildi. Yeni seçilmiş Dumanın 
ilk iclası noyabrın 10-da çağrılmış və burada F.Xoyski 46 səslə 
Şəhər Dumasının sədri seçilmişdir. 
F.Xoyski 1917-ci il noyabrın 15-də Tiflisdə Y.Gegeçkori-
nin sədrliyi ilə yaradılmış Müstəqil Zaqafqaziya hökuməti - 
Zaqafqaziya Komissarlığının xalq maarif komissarı vəzifəsini 
tutmuşdur. 
1918-ci il fevralın 23-də Tiflisdə Zaqafqaziya Seymi işə 
başladı. Seymin tərkibinə azərbaycanlı, gürcü və erməni nüma-
yəndələri seçilmişdir. Azərbaycandan Müsavat Partiyasından və 
bitərəf demokratik qruplardan 30 nəfər, o cümlədən F.Xoyski də 
iştirak etmişdir. Bu partiya və təşkilatlardan əlavə Müsəlman 
Sosialist Partiyasından 7, İttihaddan 3, Hümmət Partiyasından 4 
nümayəndə iştirak edirdi. Ümumiyyətlə, Zaqafqaziya Seymində 
44 azərbaycanlı deputat var idi. O, eyni zamanda Seymin 
Müsəlman fraksiyasının üzvü olmuşdur. F.Xoyski Seymin və 
Müsəlman fraksiyasının iclaslarında dəfəlrlə çıxış edərək Güney 
 28
Qafqaz xalqları arasında əmin-amanlıq yaradılmasını, 
qazanılmış müstəqilliyin qorunub saxlanılmasını, Türkiyə ilə 
sülh bağlanmasını və münasibətlərin yaxşılaşdırılmasını irəli 
sürmüşdür. 
1918-ci il aprelin 22-də Seym səs çoxluğu ilə Zaqafqazi-
yanı müstəqil, demokratik və federativ respublika elan etdi. 
Seym aprelin 26-da A.Çxenkelinin sədrliyi ilə Zaqafqaziya 
federasiyasının yeni hökumətinin tərkibini təsdiq etdi. F.Xoyski 
yeni yaradılmış hökumətin tərkibinə ədliyyə naziri kimi  daxil 
olmuşdur. 
1918-ci il mayın 25-də F.Xoyskinin sədrliyi ilə 
Zaqafqaziya Seyminin müsəlman fraksiyasının iclası keçirildi. 
Bu iclasa F.Xoyskinin təklifi ilə Zaqafqaziya Seyminin sədri 
K.Çxeidze, Seymin üzvləri Sereteli və Gegeçkori gəldilər. 
A.Sereteli gürcü fraksiyası adından bildirdi ki, Güney Qafqaz 
xalqlarını müstəqillik ətrafında birləşdirmək mümkün olmadığı 
üçün biz Gürcüstanın müstəqilliyini elan etmək məcburiyyətində 
qalırıq. F.Xoyski ona cavab verərək demişdi: «…gürcü xalqının 
iradəsi belədirsə, bizim ona mane olmağa heç bir haqqımız 
yoxdur. Azərbaycan türklərinə isə yeni vəziyyətlə bağlı olaraq 
müvafiq qərarlar qəbul etməkdən başqa bir şey qalmır». 
1918-ci il mayın 26-da Zaqafqaziya Seyminin sonuncu 
iclasında Seymin buraxılması və Gürcüstanın müstəqilliyi elan 
edilməsi ilə əlaqədar olaraq mayın 27-də Müsəlman 
fraksiyasının fövqəladə iclası keçirildi. M.Rəsulzadənin sədrliyi 
ilə Müvəqqəti Milli Şura və F.Xoyskinin sədrliyi ilə Milli 
Şuranın İcra Komitəsi yaradıldı. 
Müvəqqəti Milli Şuranın 1918-ci il mayın 28-dəki 
iclasında Azərbaycanın müstəqilliyini bəyan edən akt qəbul 
olundu. Bu istiqlal bəyannaməsini imzalayan 24 nəfərdən biri 
F.Xoyski olmuşdur. Həmin iclasda Milli Şura F.Xoyskiyə 
Azərbaycan Xalq Cümhuriyyəti hökumətini təşkil etməyi 
tapşırdı. F.Xoyski bir saatlıq fasilədən sonra Milli Şuranın 
iclasına hökumətin tərkibini təqdim etmişdir. F.Xoyski burada 
 29
Azərbaycan Xalq Cümhuriyyəti Nazirlər Şurasının ilk baş naziri 
və daxili işlər naziri vəzifələrinə seçilmişdir. 
Beləliklə, Şərqdə ilk dəfə olaraq dini deyil, demokratik 
əsaslar üzərində Azərbaycanda dövlət yaradıldı. Onun 
yaradılması və fəaliyyətində M.Rəsulzadə, M.Hacınski, 
M.Cəfərov, N.Yusifbəyov və Azərbaycanın digər görkəmli 
siyasi xadimləri ilə birlikdə F.Xoyski də xeyli əziyyət çəkmişdir. 
F.Xoyski baş nazir olduğu ilk gündən Azərbaycan 
dövlətinin dünya ölkələri tərəfindən tanınması işinə var qüvvəsi 
ilə başlamışdır. Onun 1918-ci il mayın 30-da dünya ölkələrinin 
xarici işlər nazirliklərinə göndərdiyi radioteleqramda yazılırdı: 
«İstanbul, Berlin, Vyana, Paris, London, Roma, Vaşinqton, 
Sofiya, Buxarest, Tehran, Madrid, Haaqa,  Moskva, Stokholm, 
Kiyev, Xristianiya, Kopenhagen, Xarici işlər nazirinə.  
Zaqafqaziya Federativ Respublikası parçalanmış, 
Gürcüstan ondan ayrılmış, ona görə də Azərbaycan Milli Şurası 
ayın 28-də Şərqi və Cənubi Zaqafqaziyadan ibarət olan 
Azərbaycanın müstəqilliyini elan etmiş, Azərbaycan 
Respublikasının yarandığını təntənə ilə bildirmişdir. 
Yuxarıdakıları Sizə bildirməklə, zati-alinizdən bu barədə 
hökumətinizə xəbər vermənizi rica edirəm. Mənim hökumətim 
müvəqqəti olaraq Yelizavetpol şəhərində yerləşir. İmza. Xoyski, 
Azərbaycan Respublikası Nazirlər Şurasının sədri». 
Milli Şura və F.Xoyski başda olmaqla milli hökumət 
Azərbaycan ərazisində öz fəaliyyətini daha geniş və hərtərəfli 
aparmaq məqsədilə Yelizavetpola (Gəncə) köçdü. Lakin onlar 
burada siyasi qüvvələrin qızğın mübarizəsi ilə üzləşmiş oldular. 
Mayın ortalarında Yelizavetpola  gəlmiş Nuru Paşa Milli Şuraya 
və Azərbaycan hökumətinə ehtiyatla yanaşaraq onların 
nümayəndələri ilə görüşmək istəmirdi. Belə vəziyyəti görən 
F.Xoyski 1918-ci il iyunun 17-də Milli Şuranın iclasında istefa 
bəyanatı ilə çıxış edərək bildirdi: «Gurcüstan Zaqafqaziyadan 
ayrıldıqdan sonra bizim ölkəmiz hökumətsiz və hakimiyyətsiz 
qalmışdı. Buna görə də  biz Müvəqqəti hökumət təşkil etməyə 
 30
məcbur olduq. İndi biz öz ərazimizdəyik. Mən və mənim 
yoldaşlarım bizim istefaya çıxmağımızı xahiş edirik. Ümid 
edirik ki, bizim xahişimizi qəbul edəcək və bizim 
çatışmazlıqlarımızı bağışlayacaqsınız». İclas F.Xoyski hökumə-
tinin istefasını qəbul etsə də, yeni hökumətin təşkilini təkrarən 
ona tapşırdı. F.Xoyski  bu ikinci hökumətdə də Nazirlər 
Şurasının baş naziri və ədliyyə naziri vəzifələrini tutmuşdur. 
F.Xoyski Azərbaycanın müstəqilliyi və bir dövlət kimi inkişafı 
uğrunda ardıcıl mübarizə aparmağı yeni hökumətin əsas vəzifəsi 
olaraq bəyan etmişdir. F.Xoyski Yelizavetpolda dövlət apara-
tının yaradılması, ayrı-ayrı nazirlik və idarələrin təşkili ilə 
məşğul olmuşdur. 
F.Xoyskinin başçılıq etdiyi hökumət bir sıra tədbirlərə 
başladı. 1918-ci il iyunun17-də Azərbaycan xalqına müraciət 
etdi. Burada göstərilirdi ki, hökumətin ən yaxın vəzifəsi bütün 
dövlət müəssisələrinin, məhkəmələrin və məktəblərin 
milliləşdirilməsidir. İyunun 19-da bütün Azərbaycanda hərbi 
vəziyyət elan edildi. İyunun 24-də Azərbaycan dövlət bayrağı 
haqqında qərar verildi. İyunun 27-də Azərbaycan (türk) dili 
dövlət dili elan olundu. 
Bu dövrdə F.Xoyskinin başçılığı altında Azərbaycan 
hökumətinin ən mühüm işlərindən biri 1918-ci il iyulun 15-də 
Fövqəladə Təhqiqat Komissiyasının yaradılması olmuşdur. Bu 
komissiya birinci dünya müharibəsi illərində, Bakıdakı Mart 
qırğını zamanı, bütövlükdə Güney Qafqaz ərazisində türklərə və 
digər müsəlmanlara qarşı törədilmiş vəhşilikləri öyrənmək, bu 
işdə günahkarları tapmaq və onları məsuliyyətə cəlb etmək işi 
ilə məşğul olmalı idi. 
1918-ci il avqustun 30-da F.Xoyski hökuməti 1806-cı ildə 
çar hökuməti tərəfindən ləğv edilmiş Gəncə şəhərinin adını 
bərpa etdi. Gəncə şəhəri 1935-ci il ilə kimi öz tarixi adını daşıdı. 
1918-ci il sentyabrın 15-də Qafqaz İslam Ordusu 
tərəfindən Bakı azad edildi. Sentyabrın 17-də F.Xoyskinin 
rəhbərliyi ilə Azərbaycan hökuməti Bakıya gəldi. Hökumət ilk 
 31
dəqiqədən Bakıda əmin-amanlıq yaratmağa başladı. F.Xoyski bu 
barədə deyirdi:  «Şəhər alınarkən nalayiq hərəkətlər olmuşdur. 
Hökumət bunu gizlətmir… Bəlkə bir çoxlarına əziyyət, bəlkə də 
cəza olmuşdur. Lakin mümkün idimi, hökumət bunun qarşısını 
saxlasın... Azərbaycan deyil, heç bir hökumət bunun qabağını 
almağı bacarmazdı. Burada müsəlmanlar qırılmış, namusuna, 
canına təcavüz edilmiş, əlindən ixtiyarı qoparılmış, ... üç gün 
davadan sonra şəhər alınmış, əhali və qoşun şəhərə acıqlı girmiş 
idi… hökumət üç gündən sonra Bakıya girdi. O vaxtadək nə 
olmusa da hökumət gəldikdən sonra Azərbaycan hökuməti 
adından Bakı və onun ətrafı əhalisinə məlumatla müraciət etdi. 
Bu məlumatda millətindən, dinindən asılı olmayaraq 
Azərbaycanda yaşayan bütün vətəndaşların bərabər hüquqa 
malik olduğu, onların həyatı, əmlakı və hüquqlarının 
qorunacağı, ictimai qayda-qanunu pozanların müharibə qaydası 
ilə cəzalandırılacağı göstərilirdi». 
Azərbaycan hökuməti Bakıya köçdükdən sonra Bakı 
XKS-nin qəbul etdiyi bütün dekret və qanunları ləğv etdi, 
özünün sosial islahatlarını həyata keçirməyə və Azərbaycanın 
bütün ərazisində hakimiyyətini bərpa etməyə başladı. Lakin 
Azərbaycan hökuməti bu zaman çətin beynəlxalq şəraitlə 
üzləşməli oldu. F.Xoyski hökumətinin dəvəti ilə Azərbaycana 
gəlmiş  və Azərbaycan torpağını, xüsusən Bakını bolşevik-
daşnak qüvvələrindən azad etmiş türk hərbi hissələri Mondros 
sazişinə görə Azərbaycandan çıxdı, onları ingilislər əvəz etdi. 
Bu zaman Bakının general-qubernatoru olan, daşnak və eserlərin 
təsiri altına düşən general Tomson Azərbaycan hökumətini 
tanımaq istəmirdi. F.Xoyskinin Tomsonla apardığı diplomatik 
danışıqlar nəticəsində onun münasibəti dəyişildi və F.Xoyskinin 
başçılıq etdiyi Azərbaycan hökumətini tanıdığını bildirdi. 
1918-ci il dekabrın 7-də ölkədə ziddiyyətli siyasi şəraitdə 
Azərbaycan parlamenti öz işinə başladı. Parlamenti Azərbaycan 
Milli Şurasının sədri M.Rəsulzadə təbrik nitqi ilə açdı. Sonra söz 
F.Xoyskiyə verildi. F.Xoyski parlamentin işə başlaması 
 32
münasibətilə deputatları təbrik edərək dedi: «Bugünkü gün 
Azərbaycan üçün böyük,  əziz mübarək gündür ki, yuxumuzda 
görməzdik, əqlimizə gəlməzdi. Bu gün o gündür ki, 
muxtariyyatı  əlimizə aldığımız, hökumət vəkalətilə bu bayram 
günü sizi və sizinlə bərabər özümüzü də təbrik edirəm». Sonra 
o, hökumətin may ayından bəri apardığı daxili və xarici siyasəti 
haqqında məlumat verdi. F.Xoyski nitqinin axırında parlamentə 
müraciət edərək dedi:  «…hökumət çalışmışdır ki, öz nüfuzunu  
millətin gözündə itirməsin. Biz xahiş edirik ki, nöqsanlarımızı 
bizə göstəriniz… hökumətin ixtiyarı bu günə qədər idi… heç bir 
hökumət parlamenti açıldıqdan sonra  iş başında qalammaz. Ona 
görə mən bütün yoldaşlarım tərəfindən xəbər verirəm, hökumət 
hüzurunuzda istefasını verir». 
Parlament F.Xoyski hökumətinin istefasını qəbul etdi və 
yeni hökumətin təşkilini yenə də ona tapşırdı. F.Xoyski 1918-ci 
il dekabrın 26-da yeni hökumətin qarşısında duran vəzifələri və 
tərkibini Azərbaycan parlamentinə təqdim etdi. Parlament 
təqdimatı geniş müzakirədən sonra qəbul etdi. F.Xoyski bu 
hökumətdə baş nazir vəzifəsilə yanaşı, xarici işlər naziri 
vəzifəsini də tutmuşdur. 
F.Xoyski hökuməti parlament tərəfindən təsdiq olunandan 
sonra ölkənin iqtisadi vəziyyətinin və əmin-amanlığının bərpası 
işinə başladı. Lakin parlamentdə iştirak edən partiyalar 
arasındakı ziddiyyətlər onu həyata keçirməyə imkan vermirdi. 
Onlar F.Xoyski hökumətini aqrar, neft alveri, polisin qanunsuz 
hərəkətlərinin qarşısını ala bilməmək və b. məsələlərdə təqsir-
ləndirirdilər. Bu məsələlər haqqında  parlamentdə  bir neçə dəfə 
keçirilən müzakirələrdə F.Xoyski hökuməti kəskin tənqid 
olundu. F.Xoyski parlamentinin 1918-ci il fevralın 5-də 
keçirilən iclasında çıxış edərək  onlara dedi: «O günlər ki,  siz 
neçə dəfələrlə mənə müraciətən bu hökumətin  təşkilinə məni 
vadar etdiniz… Mən o vaxt sizə dedim ki, belə xətərləri bir 
zamanda heç kəs cəsarət edib tamam hökuməti ələ ala bilməz… 
Sizin sidq dil ilə hökumətin dalında durub kömək edəcəyinizə 
 33
ümid oluruq… əgər görsəm ki, sədaqət yoxdur, bir dəqiqə 
hökumət başında durmaram… hökumətə  kömək cürbəcür 
olur… heç hökumət… sorğudan inciməz… sorğu da var, sorğu 
da. Bir sorğu var ki, atanın oğluna verdiyi nəsihət, bir sorğu var 
ki, zəhərli, bədxahlıq sorğusudur… Bu sorğu hökumətə badalaq 
vurmaq, biz soxmaq deməkdir». 
Onun başçılıq etdiyi hökumətə qarşı istər parlamentdə, 
istərsə də siyasi partiyalar arasında gedən danışıqlara son 
qoymaq məqsədilə F.Xoyski  başçılıq etdiyi hökumətinin 
istefası haqqında parlamentə məktub göndərdi. 1919-cu il 
fevralın 25-də Azərbaycan parlamenti F.Xoyskinin məktubunu 
müzakirə edib, onun istefasını qəbul etdi. Lakin parlament yeni 
hökumətin təşkilinə qədər vəzifəsini icra etməyi ondan xahiş 
etdi. 
F.Xoyski istefaya çıxsa da, siyasi və ictimai fəaliyyətini 
davam etdirmişdir. O, bu dövrdə Azərbaycan parlamentinin 
üzvü kimi Azərbaycan  hökumətinin bir sıra tədbirlərində fəal 
iştirak etmişdir. Siyasi, iqtisadi və maliyyə məsələlərinin 
həllində, Cənubi Qafqaz respublikaları arasında mübahisəli 
sərhəd məsələlərinə həsr edilmiş Qafqaz konfransının 
çağrılmasında, Azərbaycanla Ermənistan arasında mübahisəli 
ərazi məsələlərinin həllinə həsr edilmiş konfransın 
keçirilməsində fəal iştirak etmişdir. F.Xoyski bu iclas və 
konfranslarda çıxış edərək Azərbaycanın qəti mövqeyini 
bildirmiş və bəzi qonşu dövlətlərin Azərbaycana bədxah 
münasibətini kəskin tənqid etmişdir. Onları dostluğa və ədalətli 
qonşuluq münasibətləri yaratmağa çağırmışdır. O, demişdir ki, 
Böyük Rus inqilabı Güney Qafqaz xalqlarının azadlığa 
çıxmasına səbəb olmuşdu, mən belə düşünmürəm ki, Qafqazın 
azadlıq sevən oğullarının – istər o azərbaycanlı olsun, istərsə də 
dağlı, gürcü və ya erməni olsun, müstəqil yaşamaq ideyasında, 
sərbəstlik ideyasında yolları birdir. 
1919-cu il dekabrın 22-də Azərbaycan parlamenti 
N.Yusifbəyovun təşkil etdiyi beşinci hökumət kabinəsində 
 34
F.Xoyskini xarici işlər naziri vəzifəsinə təyin etmişdir. F.Xoyski 
bu vəzifədə 1920-ci ilin aprelinə qədər çalışmışdır. 
Paris sülh konfransı tərəfindən Azərbaycanın istiqlaliyyə-
tinin tanınması münasibətilə Azərbaycan parlamentinin təntənəli 
iclası 1920-ci il yanvarın 14-də keçirildi. 
İclasda ilk söz xarici işlər naziri F.Xoyskiyə verildi. 
Azərbaycanın dünya ölkələri tərəfindən tanınması sahəsində 
ardıcıl mübarizə aparanlardan biri olmuş F.Xoyski parlamenti 
təbrik edərək böyük sevinclə bildirmişdir.: «May ayının 28-də 
1918-ci ildə Azərbaycan xalqı öz istiqlaliyyətini aləmə məlum 
etmişdir… İstiqlalını elan etdikdən sonra bir millət gərək cəmi 
aləmə göstərsin və isbat etsin ki, … istiqlaliyyətə layiqi vardır… 
bir il on ay müddətində Azərbaycan milləti öz həyatın, 
dolanacağın Avropaya, cəmi mədəniyyət aləminə məlum edib 
özünü öylə göstərdi ki, Avropa onun həqqini verməklə və 
istiqlalını təsdiq etməyə vadar oldu… 
Bu xəbər bizdən ötrü böyük bayramdır. Bu yalnız bizim 
üçün deyil, ümumi türk milləti və ümumi türk aləmi üçün böyük 
bir bayramdır. Böylə bir günü dərk etmək üçün qeyri millətlər 
on illər ilə çalışmışlar. Biz isə onu az müddətdə bir il yarım 
içərisində qazandıq». 
F.Xoyski Sovet Rusiyası ilə əlaqələr yaratmaq haqqında 
Rusiyanın xalq xarici işlər komissarı G.Çiçerinlə bir neçə dəfə 
notalar mübadiləsi etmişdir. O, G.Çiçerinin Azərbaycanı general 
Denikinlə mübarizəyə cəlb etmək fikrinə qarşı çıxaraq, 
Azərbaycanın Rusiya tərəfindən tanınmasını, rus və Azərbaycan 
xalqları arasında ədalətli, hər iki dövlətin suverenliyi 
prinsiplərinə əsaslanan mehriban qonşuluq münasibətləri 
yaradılmasını irəli sürmüşdür. Ancaq F.Xoyskinin Sovet 
Rusiyası ilə münasibətləri yaxşılaşdırmaq cəhətləri bir fayda 
verməmişdir. 
1920-ci il aprelin 15-də parlamentdə hökumətin Sovet 
Rusiyasına diplomatik nümayəndə göndərmədiyini tənqid edən 
Əliheydər Qarayevə cavab verən F.Xoyski demişdir: «Biz üç 
 35
dəfə Sovet Rusiyasına dostluq əlaqələri yaratmaq üçün 
danışıqlara getməyə hazır olduğumuzu təklif etmişik. İndiyə 
kimi bizim təklifimiz diqqətdən kənarda qalıb. Çıxış edən natiq 
nahaq yerə bizi günahlandırır. Əgər o, istəyirsə ki, bizimlə 
Rusiya arasında dostluq münasibətləri yaradılsın, qoy onda o, öz 
həmfikirlərini danışıqlara getməyə məcbur etsin». 
Azərbaycan Xalq Cümhuriyyəti 1920-ci il aprelin 27-də 
XI Qızıl ordu tərəfindən işğal edildi. F.Xoyski bu zaman Tiflis 
şəhərinə getmiş və orada 1920-ci il iyunun 19-da erməni 
quldurları tərəfindən xaincəsinə öldürülmüşdür. Xoyski Tiflisdə 
azərbaycanlıların qəbiristanlığında görkəmli filosof, maarifçi 
dramaturq M.F.Axundovun məzarı yanında dəfn olunmuşdur. 
Onun öldürülməsi haqqında Tiflisdə çıxan  «Qruziya» qəzetinin 
23 iyun 1920-ci il sayında nekroloq dərc edilmişdir. Xoyskinin 
öldürülməsi  bir sıra ölkələrin, o cümlədən Böyük Britaniya 
rəsmi dairələrinin diqqətini çəkmişdir. 
 
*** 
 
− Adres-kalendarğ Azerbaydjanskoy Respubliki na 1920 q., 
Baku, 1920. 
− Azərbaycan Respublikası Dövlət Tarix Arxivi, fond 970, s.1, 
iş 241. 
− Azərbaycan tarixi. C.2. Bakı,1964. 
− Azərbaycan tarixi. C.3. H.1. Bakı, 1973. 
− Azərbaycan Sovet Ensiklopediyası. C.X. Bakı, 1987. 
− Azərbaycan Demokratik Respublikası. Azərbaycan 
hökuməti. 1918-1920. Bakı, 1990. 
− Azerbaydjanskaə Demokratiçeskaə Respublika (1918-1920). 
Vneşnəə politika (dokumentı i materialı). Baku, 1998. 
− Azərbaycan Cümhuriyyəti (1918-1920). Bakı, 1998. 
− Azerbaydjanskaə Demokratiçeskaə Respublika (1918-
1920).Parlament (stenoqrafiçeskie otçёtı). Baku, 1998.  
 36
− Balaev A.Azerbaydjanskoe naüionalğno-demokratiçeskoe 
dvijenie 1917-1920 qq. Baku, 1990. 
− Çlenı Qosudarstvennoy Dumı (portretı i bioqrafii). Vtoroy 
sozıv 1907-1912 qq. M.,1907. 
− Fətəli xan Xoyski: Həyat və fəaliyyəti (sənəd və materiallar). 
Bakı, 1998. 
− Həsənov C.Azərbaycan beynəlxalq münasibətlər sistemində 
(1918-1920). Bakı, 1993. 
− «Kaspi» qəzeti, 1917, 23 aprel, №89; 14 sentyabr, №206; 14 
noyabr, №249. 
− Qasımov M. Azərbaycan Xalq Cümhuriyyəti Xarici İşlər 
Nazirliyinin şəxsi heyəti. Bakı, 2002. 
− Quliev Dj. B. Borğba Kommunistiçeskoy Partii za 
osuhestvlenii leninskoy naüionalğnoy politiki v 
Azerbaydjane. Baku, 1970  
− Qosudarstvennaə Duma. Vtoroy  sozıv. Stenoqrafiçeskie 
otçёtı. 1907 q. Sessiə vtoraə. T. I i II. SPb. 1907. 
− «Qruziə» qəzeti, 1920, 23 iyun, №67. 
− Nəsibzadə N. Azərbaycan Demokratik Respublikası 
(məqalələr və sənədlər). Bakı, 1990. 
− Seidzade D.B. Azerbaydjanskie deputatı v Qosudarstvennoy 
Dume Rossii. Baku, 1991. 
− Zakavkazskiy Seym. Stenoqrafiçeskiy otçёt. I sessiə. Tiflis. 
1918. 
− The Great Britain Archive Foreign Office, 371/4992/28423. 
 
 
 
 
 
 
 37
 
Məmmədyusif Hacıbala oğlu 
Cəfərov 
14 mart-22 dekabr 1919 
 
Azərbaycanın tanınmış siyasi və 
ictimai xadimlərindən biri Məmməd-
yusif Cəfərov 1885-ci ildə Bakıda neft 
sənayesinin sürətlə inkişafa başladığı 
bir dövrdə anadan olmuşdur. 1907-ci 
ildə Bakıda kişi gimnaziyasını bitirən 
M.Cəfərov o dövrdə Rusiya 
imperiyasının ikinci böyük şəhəri sayılan Moskvaya getmiş və 
Moskva Dövlət Universitetinin hüquq fakültəsinə  daxil 
olmuşdur. Moskva mühiti və tələbəlik illəri gənc 
Məmmədyusifin dünyagörüşünün inkişafında mühüm rol 
oynamışdır. Cünki 1905-1907-ci illər inqilabının məğlub 
olmasına baxmayaraq, tələbələr arasında hələ də inqilabi 
mübarizə ruhu qalmışdı və onlar tələbə təşkilatlarını 
saxlayırdılar. Məmmədyusif tezliklə Moskvada oxuyan 
azərbaycanlıların yaratdığı «Azərbaycan etnoqrafik konsert 
gecələri»nin və «Azərbaycan həmyerlilər təşkilatı»nın əvvəllər 
üzvü, sonralar isə rəhbərlərindən biri olmuşdur. O, öz tələbə 
dostlarını bu təşkilatlarda elmə, biliyə yiyələnməklə yanaşı, 
xalqın azadlığı uğrunda mübarizədə birliyə çağırmışdır. 
1912-ci ildə Moskva Dövlət Universitetinin hüquq 
fakültəsini fərqlənmə diplomu ilə bitirən M.Cəfərov Bakıya 
gələrək Bakı məhkəmələrinin birində andlı hakim köməkçisi 
vəzifəsində çalışmağa başlamışdır.  
1912-ci ilin sentyabr-oktyabr aylarında IV Dövlət 
Dumasına Rusiyanın hər yerində olduğu kimi Cənubi Qafqazda 
da seçkilər keçirildi. Hüquqşünas kimi Bakı əhalisinin hörmətini 
qazanmış 27 yaşlı M.H.Cəfərov əvvəl Bakıda, oktyabrın 20-də 
isə Yelizavetpolda Bakı, Yelizavetpol və İrəvan 
 38
quberniyalarının müsəlman əhalisi tərəfindən IV Dövlət 
Dumasına deputat seçilmişdir. 
M.H.Cəfərov 1912-1917-ci illərdə Sankt-Peterburqda 
fəaliyyət göstərmiş IV Dövlət Dumasında iştirak etmiş, 
Dumanın V bölməsinin, Müsəlman fraksiyasının, büdcə, 
köçürmə, sorğu, məhkəmə islahatı, hərbi və dəniz işləri üzrə 
komissiyaların üzvü seçilmişdir. O, Dumanın bir sıra 
iclaslarında  müzakirə olunan Rusiya dövlətinin baş nazirinin 
hesabatı, Gömrük Departamentinin xərcləmə dərəcəsi, Köçürmə 
İdarəsi üzrə xərclərin smetasına dair büdcə komissiyasının 
hesabatı, 1913-cü ildə Zaqafqaziyanın bəzi yerlərində məhsulsuz 
qalmış əhaliyə kömək tədbirləri, müharibə və s. məsələlərin 
müzakirəsi zamanı çıxış etmişdir. O, öz çıxışlarında çar 
hökumətinin Zaqafqaziya əhalisinə, xüsusən müsəlmanların 
maariflənməsinə pis münasibət göstərdiyini, hüquqlarının 
məhdudlaşdırıldığını, milli məktəblərinin bağlandığını tənqid 
etmiş və kazarmaya çevrilmiş məscidlərin müsəlman fraksiyası 
adından geri qaytarılmasını tələb etmişdir.  
O, eyni zamanda köçürmə siyasətini tənqid edərək 
məmurların əhalini köçürərkən yerlilərin vəziyyətini nəzərə 
almadıqlarını, bunun da çox vaxt yerlilərlə köçənlər arasında 
toqquşmaya səbəb olduğunu, Qafqaz cəbhəsi və arxa zonalarda 
dinc müsəlman əhalisinin müdafiə olunmadığını, əmlaklarının 
talandığını, öldürüldüyünü bildirmişdir. 
M.H.Cəfərov Sankt-Peterburqda olduğu dövrdə ona bir 
deputat kimi Lənkəran balıqçıları, Şamaxı müəllimləri, 
müsəlman ruhaniləri müraciət etmişlər. O, əhalinin irəli sürdüyü 
məsələləri həll etmək üçün bir sıra dövlət idarələrinə və 
nazirliklərə getmiş, məsələlərin həllinə çalışmışdır. 
1917-ci il martın 9-da Müvəqqəti hökumətin təşəbbüsü ilə 
IV Dövlət Dumasının Zaqafqaziyadan olan deputatlardan ibarət 
Xüsusi Zaqafqaziya Komitəsi yaradıldı. Onun tərkibiniə 
V.Xarlamov (rus), A.Çxenkeli (gürcü), K.Abaşidze (gürcü), 
M.Papaçanovla (erməni) yanaşı M.Cəfərov da daxil oldu. 
 39
M.Cəfərova bu yeni yaradılmış komitədə sənaye və ticarət 
işlərinə rəhbərlik etmək tapşırıldı. 
1917-ci il aprelin 15-20-də Bakıda Qafqaz müsəlmanları-
nın qurultayı keçirildi. Qurultayda Tiflisdən gəlmiş M.Cəfərov 
da iştirak etmiş və təbrik nitqi söyləmişdir. O, inqilab 
münasibətilə azadlıq əldə etmiş müsəlmanları təbrik etmiş və 
onları birliyə çağıraraq qeyd etmişdir ki, köhnə çar rejimi 
əvvəldən çürümüş təməl üzərində qurulduğu üçün yıxıldı. O, 
Rusiyada azadlığın əldə edilməsində əsgərlərin və fəhlə sinfinin 
roluna böyük qiymət verərək deyirdi: «Mən sizin seçilmiş 
nümayəndəniz kimi bildirirəm ki, biz bir  an da ununtmamalıyıq 
ki, Rusiyada azadlığı əsgərlər və fəhlələr qazanmışdır və onlar 
sizə öz qardaşları kimi baxır». 
1917-ci il noyabrın 15-də Tiflisdə Y.Gegeçkorinin sədrliyi 
ilə Müstəqil Zaqafqaziya hökuməti - Zaqafqaziya Komissarlığı 
yaradıldı. M.Cəfərov bu hökumətdə ticarət və sənaye naziri 
vəzifəsini tutmuşdur. 
1918-ci il fevralın 23-də Tiflisdə Zaqafqaziya Seymi işə 
başladı. Seymdə gürcü, erməni və azərbaycanlı nümayəndələri 
iştirak edirdilər. Buraya Azərbaycandan Müsavat Partiyasını və 
bitərəf demokratik qrupları təmsil edən 30 nəfər, o cümlədən 
M.Cəfərov da seçilmişdi. Bu partiya və təşkilatlardan əlavə 
Müsəlman sosialist blokundan 7, İttihaddan 3, Hümmət 
Partiyasından 4 nümayəndə iştirak edirdi. Ümumiyyətlə, 
Zaqafqaziya Seymində 44 azərbaycanlı deputat var idi. Eyni 
zamanda Seymin Müsəlman fraksiyası fəaliyyət göstərirdi. 
M.Cəfərov onun da üzvü idi. M.Cəfərov Zaqafqaziya Seyminin 
və Müsəlman fraksiyasının iclaslarında dəfələrlə çıxış edərək 
Zaqafqaziya xalqlarının dostluğu, arada olan ədavətin ləğvinə, 
əldə edilmiş azadlığı qorumağa çağırmış, Türkiyə dövləti ilə 
danışıqlara başlamağı və sülh sazişi bağlamağı təklif etmişdir. 
1918-ci il mayın 26-da Zaqafqaziya Seyminin sonuncu 
iclasında Seymin buraxılması və Gürcüstanın müstəqilliyi elan 
edilməsi ilə əlaqədar olaraq mayın 27-də Müsəlman 
 40
fraksiyasının fövqəladə iclası çağrıldı. Onlar M.Rəsulzadənin 
sədrliyi ilə Müvəqqəti Milli Şura və F.Xoyskinin sədrliyi ilə 
Milli Şuranın İcra Komitəsi təşkil etdilər. İcra Komitəsinin 
tərkibinə M.Hacınski, N.Yusifbəyov, X.Xasməmmədov və b. ilə 
birlikdə M.Cəfərov da seçildi. 
Müvəqqəti Milli Şuranın 1918-ci il mayın 28-dəki 
iclasında Azərbaycanın müstəqilliyini bəyan edən akt qəbul 
olundu. İstiqlal bəyannaməsini imzalayan və bəyan edən 24 
nəfərdən biri Məmməyusif Cəfərov olmuşdur. Həmin iclasda 
F.Xoyskinin elan etdiyi Azərbaycan hökumətinin tərkibində 
M.Cəfərov ticarət və sənaye naziri vəzifəsini tutmuşdur. 
M.Cəfərov 1918-ci ilin iyun ayının axırlarından 1919-cu 
ilin martın ortalarına kimi Azərbaycan Xalq Cümhuriyyətinin 
Gürcüstan Respublikasında diplomatik nümayəndəsi olmuşdur. 
O, bu vəzifədə Azərbaycan və Gürcüstan hökumətləri arasında 
dostluq əlaqələrinin yaradılmasında, keçmiş Zaqafqaziya De-
mokratik Federativ Respublikasının əmlakının bölüşdürülməsin-
də, Azərbaycan, Ermənistan, Gürcüstanın hökumət və Avropa 
ölkələri nümayəndələri ilə söhbət və görüşlərdə, Azərbaycan, 
Gürcüstan və Dağlılar respublikalarının nümayəndələrinin Tiflis 
şəhərində keçirilmiş Zaqafqaziya konfransında yaxından iştirak 
etmiş və Azərbaycanla Gürcüstan arasında əlavə müvəqqəti 
kağız pul buraxılması haqqında müqaviləni imzalamışdır.  
1919-cu il aprelin 14-də Azərbaycan parlamenti N.Yusif-
bəyovun sədrliyi ilə yeni Azərbaycan hökumətini təsdiq etdi. 
M.Cəfərov bu hökumətdə xarici işlər naziri vəzifəsini tutdu. O, 
bu vəzifədə 1919-ci il dekabrın 22-nə kimi çalışdı. M.Cəfərov 
bir diplomat kimi Azərbaycan Respublikasının mənafeyini  
müdafiə etmişdir. Bu onun imzaladığı Gürcüstan və Azərbaycan 
Respublikaları arasında hərbi-müdafiə müqaviləsində, əlavə 
müvəqqəti kağız pulun buraxılması haqqında Ermənistan, 
Gürcüstan və Azərbaycan respublikaları arasında sazişdə, mü-
səlmanların vəhşicəsinə qırılması əleyhinə Ermənistan XİN-ə, 
müsəlman əhalisinin mənafeyinin müdafiə edilməsi, Azərbayca-
 41
nın ərazi bütövlüyü, əmlakının qorunması barədə Böyük Britani-
yanın Cənubi Qafqazdakı və Bakıdakı qoşunlarının komandan-
larına göndərdiyi notalardan və s. aydın görünür. 
M.Cəfərov eyni zamanda xarici işlər naziri kimi 
Azərbaycan parlamentinin 1919-cu il iyunun 27-də 51-ci və 
avqustun 18-də 66-cı iclaslarında çıxış edərək Azərbaycan 
hökumətinin apardığı xarici siyasət, Gürcüstanla bağlanmış 
müqavilə, şimaldan general Denikin təhlükəsi ilə əlaqədar 
Gürcüstan hökuməti və Böyük Britaniyanın Zaqafqaziyada olan 
komandanlıqları ilə aparılan danışıqlar haqqında məlumat 
vermişdir. 
1919-cu il dekabrın 2-11-də Bakıda Türk Demokratik 
Federalist Müsavat Partiyasının II qurultayı keçirildi. 
Qurultayda iştirak etmiş M.Cəfərov, M.Rəsulzadə, M.Hacınski, 
N.Yusifbəyov və b. ilə birlikdə qurultayın siyasi komissiyasına 
seçilmişdir. 
1919-cu il dekabrın 14-21-də Bakıda azərbaycanlı-erməni 
konfransı keçirildi. Konfransda Azərbaycandan F.Xoyski, 
M.Hacınski, R.Vəkilov və M.Cəfərov iştirak etmişdir. 
M.Cəfərov konfransı giriş nitqi ilə açaraq demişdir ki, müstəqil 
Gürcüstan, Ermənistan və Azərbaycan respublikaları yaranma-
sına baxmayaraq, onlar arasında həll edilməmiş mübahisəli 
məsələlər vardır. Konfransı açaraq ümid edirəm sizin ağır 
zəhmətiniz nəticəsində bu çətin məsələlər həllini tapacaq və hər 
iki xalq arasında dostluq əlaqələri möhkəmlənəcəkdir. 
1920-ci il fevralın 2-də Azərbaycan parlamentinin 121-ci 
iclasında parlament sədrinin müavini H.Ağayevin xəstəliyi ilə 
əlaqədar olaraq vəzifəsindən getməsi nəticəsində yeni müavin 
seçilməsi  müzakirə edilmişdir. Müzakirə zamanı M.Rəsulzadə  
Müsavat fraksiyası adından Azərbaycan parlamentinin sədrinin 
müavini vəzifəsinə M.Cəfərovu təklif etmişdir. Parlamentin 47 
üzvü M.Cəfərovun lehinə, 5 üzvü isə əleyhinə səs vermişdir. 
Beləliklə, o, Azərbaycan parlamentinin sədrinin müavini 
seçilmiş və onun iclaslarına sədrlik etmişdir. Azərbaycan 
 42
parlamenti onun sədrliyi altında AXC-nin ictimai, iqtisadi və 
mədəni inkişafına yönəlmiş qanunlar, qərarlar qəbul etmiş və 
sazişlər təsdiqləmişdir. 
M.Cəfərov 1920-ci il aprelin 27-də parlamentin son 
iclasında gərgin müzakirədən sonra hakimiyyətin başda N.Nəri-
manov olmaqla Azərbaycan Müvəqqəti İnqilab Komitəsinə 
verilməsi haqqında qərarı imzalamışdır.  
M.Cəfərov Azərbaycan Xalq Cümhuriyyəti süquta yetiril-
dikdən sonra Azərbaycan pambıqçılıq və şərabçılıq trestlərində 
hüquq məsləhətçisi vəzifəsində çalışmışdır. O,1938-ci il mayın 
15-də Bakıda vəfat etmiş və Sağan kəndində dəfn olunmuşdur. 
                          
*** 
 
−  «Azerbaydjan» qazeti, 1919, 4 dekabrə, №263. 
− Adres-kalendarğ Azerbaydjanskoy Respubliki na 1920 q. 
Baku, 1920. 
− Azərbaycan tarixi. C.2. Bakı, 1964. 
− Azərbaycan tarixi. C.3. H.1. Bakı, 1973. 
− Azərbaycan Demokratik Respublikası. Azərbaycan 
hökuməti. 1918-1920. Bakı, 1990. 
− Azerbaydjanskaə Demokratiçeskaə Respublika (1918-1920). 
Vneşnəə politika (dokumentı i materialı). Baku, 1998. 
− Azərbaycan Cümhuriyyəti (1918-1920). Bakı, 1998. 
− Azerbaydjanskaə Demokratiçeskaə Respublika (1918-1920). 
Parlament (stenoqrafiçeskie otçёtı). Baku, 1998. 
− Balaev A. Azerbaydjanskoe naüionalğno-demokratiçeskoe 
dvijenie 1917-1920 qq. Baku, 1990. 
− Həsənov C. Azərbaycan beynəlxalq münasibətlər 
sistemində. (1918-1920). Bakı, 1993. 
− «Kaspi» qəzeti, 1912, №238, 21 oktyabr; №240, 24 oktyabr; 
№280, 12 dekabr; 1913, №138, 21 iyun; 1917,  
18 aprel  №85. 
 43
− İbrahimov Z. Sosialist inqilabı uğrunda Azərbaycan 
zəhmətkeşlərinin mübarizəsi. Bakı, 1957. 
− Qasımov M. Azərbaycan Xalq Cümhuriyyəti Xarici İşlər 
Nazirliyinin şəxsi heyəti. Bakı, 2002. 
− Qosudarstvennaə Duma. Çetvёrtıy sozıv. Stenoqrafiçeskie 
otçёtı 1912-1913 qq. Sessiə pervaə. Ç.I,  II, III. SPb. 1913. 
− Qosudarstvennaə Duma. Çetvёrtıy sozıv. Stenoqrafiçeskie 
otçёtı 1913-1914 qq. Sessiə vtoraə. Ç.I. SPb.,1914. 
− Qosudarstvennaə Duma. Çetvёrtıy sozıv. Stenoqrafiçeskie 
otçёtı 1915 q. Sessiə çetvёrtaə .SPb.,1915. 
− Qosudarstvennaə Duma. Çetvёrtıy sozıv. Stenoqrafiçeskie 
otçёtı 1916 q. Sessiə çetvёrtaə. SPb., 1916. 
− Nəsibzadə N.Azərbaycan Demokratik Respublikası 
(məqalələr və sənədlər). Bakı, 1990. 
− Zakavkazskiy Seymğ. Stenoqrafiçeskiy otçёt. I Sessiə. 
Tiflis, 1918. 
− Seidzade D.Azerbaydjanskie deputatı v Qosudarstvennoy 
Dume Rossii. Baku, 1991. 
 
 44
Nəriman Kərbəlayi Nəcəf oğlu 
Nərimanov 
28 aprel – 2 may 1920 
 
Azərbaycanın görkəmli dövlət 
və ictimai-siyasi xadimlərindən, 
yazıçılarından və diplomatlarından 
biri Nəriman Kərbəlayi Nəcəf oğlu 
Nərimanov olmuşdur. 
N.Nərimanov 1870-ci il aprelin 
14-də Tiflis şəhərində anadan 
olmuşdur. O, 1885-ci ildə Tiflis müsəlman ruhani məktəbini 
bitirdikdən sonra Qori şəhərindəki Zaqafqaziya müəllimlər 
seminariyasına daxil olmuş, burada həvəslə elmə can atmış və 
onun bütün sahələrini öyrənməyə çalışmışdır. Seminariyada 
Azərbaycan, rus və dünya ədəbiyyatı klassiklərini dərindən 
öyrənməyə başlamışdır. 
1890-cı ilin iyununda Zaqafqaziya müəllimlər 
seminariyasını müvəffəqiyyətlə bitirən N.Nərimanov Tiflis 
quberniyasının Borçalı qəzasının Qızıl Hacılı kəndinə müəllim 
vəzifəsinə təyin edilmişdir. O, ilk dəfə olaraq burada kəndlilərin 
ağır, dözülməz həyatı ilə tanış olmuş və onlar arasında mədəni-
maarifçilik işi aparmışdır. O, «Nadanlıq» adlı ilk bədii əsərini bu 
kənddə yazmışdır. 
N.Nərimanov 1891-ci ildə Bakıya gəlmişdir. O, burada 
müəllimlik-maarifçilik işini davam etdirmişdir. Bakıda şəxsi 
gimnaziyada Azərbaycan və rus dilləri müəllimi işləmişdir. 
N.Nərimanov Azərbaycanın qabaqcıl ziyalılarının köməyi 
ilə 1894-cü ildə Bakıda Şərqdə ilk ictimai xalq kitabxanasını – 
oxu zalını açmışdır. Onun fəaliyyəti nəticəsində kitabxana – oxu 
zalı təkcə Bakı deyil, bütün Qafqaz ziyalıları və zəhmətkeşlə-
rinin mədəniyyət mərkəzinə çevrilmişdir. Kitabxanada 
N.Nərimanovun rəhbərliyi altında əhali arasında aparılan 
 45
mədəni iş məsələlərini müzakirə edən iclaslar çağırılmış,  
yeni əsərlər müzakirə olunmuş və yoxsul tələbələrə köməklik 
üçün tamaşalar göstərilmişdir. 
1895-1901-ci illərdə N.Nərimanov Bakıda müəllimlik 
etməklə yanaşı, geniş bədii və ictimai-siyasi fəaliyyətə 
başlamışdır. O, bu dövrdə «Dilin bəlası («Şamdan bəy»)», 
«Bahadur və Sona», «Nadir şah» əsərlərini yazmış, tərcümələr 
etmiş, bir sıra məqalə, məruzə və mühazirələrlə çıxış etmişdir. 
Oxumağa, elmə gənc yaşlarından həvəsi olan və daim ona 
can atan N.Nərimanov ali təhsil almaq üçün bir sıra çətinliklərlə 
üzləşmişdir. Gimnaziya müəllimi olmasına baxmayaraq, ali 
məktəbə  daxil olmaq üçün attestat tələb olunurdu. Buna görə də 
o, 1902-ci ildə Bakı kişi gimnaziyasında ekstern imtahan verib 
attestat alaraq Odessa şəhərində Novorossiysk universitetinin 
tibb fakültəsinə daxil olmuşdur. 
1902-1908-ci illər N.Nərimanovun tələbəlik illəridir. 
Tezliklə müəllim və tələbələrin böyük hörmətini qazanan 
N.Nərimanov tələbə çıxışlarında fəal iştirak etmiş və səhərin 
liman fəhlələri arasında inqilabi iş aparmışdır. Onun tələbəlik 
illəri Rusiyada inqilabi mübarizənin gücləndiyi bir dövrə 
düşmüşdür. Bu dövrdə o, istər Odessada, istərsə də tətillər vaxtı 
Bakıya gəldiyi zaman fəhlələr arasında inqilabi təbliğat işi 
aparmış, tələbələrin mitinq və çıxışlarında nitq söyləmiş , 1905-
ci ildə Bakıda Hümmət sosial-demokratik partiyasına daxil 
olmuş, İran sosial-demokratik partiyası olan Mücahidin 
yaradılmasında iştirak etmişdir. 
1906-cı ildə N.Nərimanov RSDFP proqramını Azərbaycan 
dilinə tərcümə etmişdir. Azərbaycan müəllimlərinin I 
qurultayında onun sədrlərindən biri seçilmiş və qurultayda çıxış 
edərək müəllimləri xalqın azadlığı uğrunda mübarizəyə, 
məktəblərdə Azərbaycan dilində dərslər keçməyə və məktəb 
islahatı aparmağa çağırmışdır. 
N.Nərimanov 1906-1908-ci illərdə inqilabi mübarizəsini 
«Kaspi», «İrşad», «Həyat», «Təkamül» qəzetlərində siyasi, 
 46
ictimai və mədəni səpgidə yazdığı onlarla məqalələri vasitəsilə 
də aparmışdır. 
1908-ci ildə Odessa universitetinin tibb fakültəsini 
müvəffəqiyyətlə bitirən N.Nərimanov Bakıya gələrək şəhər 
xəstəxanasında həkim işləməyə başlamışdır. O, Bakıya gəldiyi 
ilk gündən gərgin ədəbi, ictimai və maarifçilik fəaliyyətinə 
başlamışdır. Lakin Bakıda çox qala bilməmişdir. Siyasi 
fəaliyyətinə görə o, polis təqiblərinə məruz qaldığından 1909-cu 
ilin yanvarında Tiflis şəhərinə gedərək Tiflis müalicəxanalarının 
birində işə düzəlmişdir. Tiflisdə az keçməmiş onun evində polis 
tərəfindən axtarış aparılmışdır. Polis burada çarizmiin əleyhinə 
inqilabi sənədlər, İran Mücahid Partiyası MK-nın məktubunu, 
1905-ci ildə Odessada tələbə çıxışları zamanı yazdığı 
respublikanın monarxiyadan üstünlüyü barədə referatının 
əlyazmasını və s. tapmış və N.Nərimanovu həbs edib Metex 
qalasına salmışdır. 7 ay həbsdə saxlanılan N.Nərimanov 2 il 
müddətinə Həştərxan şəhərinə sürgün edilmişdir. 
1809-1913-cü illərdə N.Nərimanov Həştərxanda «Rusiya» 
sığorta cəmiyyətində həkim işləməklə yanaşı fəal ədəbi və siyasi 
fəaliyyətini davam etdirmişdir. O, bu dövrdə  «Şureyi-İslam» 
cəmiyyətinin üzvü seçilmiş, Həştərxan quberniyası həkimlərinin 
II qurultayında iştirak və çıxış etmiş, Həştərxan xalq 
universitetləri cəmiyyətinin əvvəl sədrinin müavini, sonra isə 
sədri olmuş, 4 il müddətinə Həştərxan şəhər Dumasına seçilmiş 
və Dumanın məktəb komissiyasının üzvü təyin edilmişdir. 
Həştərxan müsəlmanlarının «Ağ gül» xeyriyyə bayramında 
iştirak etmələrinin təşkilatçısı olmuşdur. Eyni zamanda 
N.Nərimanov burada «Qadın məsələsi», «Səhiyyə və islam» 
kitablarını, «Qafqaz», «Prikaspiyskiy kray», «Astraxanskiy 
kray», «Kaspi» qəzetlərində müxtəlif səpgidə məqalələr çap 
etdirmişdir. 
N.Nərimanov 1913-cü il iyulun 15-də Bakıya qayıtmışdır. 
O, Bakının müxtəlif müalicəxanalarında həkim, şöbə müdiri və 
müdir vəzifələrində çalışmışdır. Eyni zamanda ədəbi və ictimai-
 47
siyasi fəaliyyətini davam etdirmişdir. «Nicat» mədəni-maarif 
cəmiyyətinin pedaqoji şöbəsinin sədri seçilmiş, «Qənaət» 
kooperativinin təşkilində iştirak etmiş və I qurultayında onun 
sədri seçilmiş, «Xalq evi» beynəlmiləlçi mədəni-maarif 
cəmiyyətinin idarə heyətinin tərkibinə seçilmişdir. O, eyni 
zamanda «Bakinets», «İqbal», «Yeni iqbal» və s. qəzetlərdə 
məqalələrlə, səhiyyənin müxtəlif sahələri üzrə və inqilabi 
mübarizənin genişləndiyi bir vaxtda isə əhali qarşısında çıxışlar  
etmişdir. 
1917-ci ilin fevralında Rusiyada inqilabın qələbə çalması, 
çar monarxiyasının devrilməsi  bədii əsərləri, məqalələri, ictimai 
və siyasi fəaliyyəti ilə daim xalq kütlələrini azadlıq uğrunda 
mübarizəyə çağıran N.Nərimanovu daha geniş və açıq siyasi 
mübarizə aparmağa ruhlandırmışdır. O, Hümmət təşkilatının 
təcili konfransında Müvəqqəti Komitənin sədri seçilmişdir.  
1917-ci il aprelin 15-20-də Bakıda Ümumqafqaz müsəl-
manlarının  qurultayı keçirilmişdir. N.Nərimanov Hümmət 
Komitəsinin tapşırığı ilə qurultayda iştirak etmiş, M.Rəsulzadə, 
Ə.Topçubaşov, M.Hacınski və b. ilə birgə qurultayın Rəyasət 
Heyətinə seçilmişdir. O, çıxışında Azərbaycan fəhlə və kənd-
lilərinə, ümumiyyətlə, bütün Cənubi Qafqaz müsəlmanlarına 
müraciət edərək demişdir: «Siz rus inqilabının xarakterini başa 
düşməlisiniz. Soyğunçu müharibə olan dünya imperialist 
müharibəsindən sonra Rusiyada qələbə çalmış inqilab bütün 
dünyada inqilabın başlanğıcıdır. Hərgah siz bu bütün dünya 
inqilabi fırtınasında qərq olmaq istəmirsinizsə, Rusiya fəhlə və 
kəndlilərinin qızıl bayrağı altında sıx birləşin».  
N.Nərimanov 1917-ci ilin aprel-dekabr aylarında Hümmət 
təşkilati üzvlərinin iclaslarına sədrlik etmiş, komitəsinin sədri 
seçilmiş, onun redaktorluğu ilə «Hümmət» qəzeti nəşr 
olunmuşdur. Bakı şəhər dumasına seçilmiş, Oktyabr çevrilişi 
münasibətilə Azadlıq meydanındakı mitinqdə çıxış etmiş, eyni 
zamanda Balaxanı, Sabunçu mədən fəhlələri xəstəxanasında, 
Ümumqafqaz  tələbə cəmiyyətində siyasi vəziyyətlə əlaqədar 
 48
məruzə etmiş, «Hümmət», «Bakinskiy raboçiy», «Kaspi» və s. 
qəzetlərdə məqalələri dərc olunmuşdur. O, bu məqalələrində və 
əhali qarşısındakı çıxışlarında rus inqilablarının Azərbaycan 
xalqının və bütün Şərq xalqlarının azadlığa çıxmasındankı 
böyük rolunu qeyd etmişdir. 
1918-ci il martın 30-dan aprelin 1-dək Bakıda müsəlman-
lara qarşı soyqırım baş verdi. Başda S.Şaumyan olmaqla 
bolşevik-daşnak qüvvələri sovetləri möhkəmləndirmək pərdəsi 
altında qətliam törətdilər. Martın 30-da silahlı toqquşmaya rəh-
bərlik etmək üçün Bakı Sovetinin İnqilabi Müdafiə Komitəsi 
təşkil olundu. Onun tərkibinə S.Şaumyan, P.Caparidze, Q.Kor-
qanov və b. ilə yanaşı N.Nərimanov da daxil olmuşdur. İlk 
gündən bu qanlı qırğının qarşısını almağa çalışmış, öz 
mənzilində S.Şaumyanın, M.Əzizbəyovun və b. bolşeviklərin  
iştirakı ilə müşavirə çağırmış və onlardan tezliklə bu əksinqilabi 
milli qırğının dayandırılmasını tələb etmişdir. Onun «Hümmət» 
qəzetində çap olunmuş «Bakı, 1 aprel», «Bizi aldatmışlar və 
aldadırlar» məqalələrində və «S.Şaumyana və Caparidzeyə» 
göndərdiyi açıq məktubunda onların daşnak silahlı qüvvələ-
rindən istifadə etmələrini, müsəlmanlara-azərbaycanlılara qarşı 
düzgün siyasət yeritməmələrini və sovet hakimiyyəti ilə 
qorxutduqlarını kəskin tənqid edərək yazırdı: «…Bu, sovet 
hakimiyyətinə ləkədir və adına xələl gətirir. Əgər Siz yaxın 
vaxtlarda bu qara pərdəni cırıb və bu ləkəni silməsəniz, bolşevik 
fikri və Sovet hakimiyyəti burada qala bilməz. 
Sizə məlumdur ki, silah gücünə əldə edilmiş hakimiyyəti 
xalq müdafiə etməsə, yaşaya bilməz». 
N.Nərimanov bu dövrdə milli toqquşmanın qarşısını 
almaq üçün müsəlman sosialist  partiyalarının bürosunu  
təşkil etmiş, Təzəpir məscidində Bakı əhalisinin  
mitinqində çıxış etmişdir. O, eyni zamanda «Hümmət» qəzetinin 
səhifələrində «Biz ayıq olmalıyıq», «Çağırış», «Bakı, 18 aprel», 
«İnqilab və əksinqilab, inqilabçılar və əksinqilabçılar» adlı 
məqalələrlə çıxış edərək  Bakıda, istərsə də Azərbaycanın başqa 
 49
yerlərində baş vermiş milli  
qırğın törədənləri kəskin tənqid etmiş və milliyyətindən asılı 
olmayaraq  Azərbaycan zəhmətkeşlərini qardaşlığa, dostluğa və 
həmrəyliyə çağırmışdır. 
1918-ci il aprelin 25-də Bakı fəhlə, əsgər və matros 
sovetinin iclasının qərarı ilə Bakı Xalq Komissarları Soveti 
yaradıldı. Azərbaycanda və bütün Zaqfaqaziyada ilk sovet 
hakimiyyəti olmuş Bakı Xalq Komissarları Sovetinin tərkibinə 
S.Şaumyan, P.Caparidze, İ.Fioletov və b. ilə yanaşı N.Nərima-
nov da daxil olmuş və ona şəhər təsərrüfatı komissarı vəzifəsi 
tapşırılmışdır. N.Nərimanov ilk gündən bir komissar kimi şəhə-
rin sanitar vəziyyəti ilə tanış olmağa başlamış, xəstəxanalara, 
məktəblərə, müəssisələrə getmişdir. Bakı dəmir yolunun ikinci 
stansiyasında məskunlaşmış Quba və Müğan qaçqınlarının 
vəziyyəti ilə tanış olmuş, əmək intizamını möhkəmləndirmək 
haqqında Xalq Şəhər Təsərrüfatı Komissarlığı üzrə əmri 
imzalamışdır. 
1918-ci il mayın 26-28-də Bakı qəzası kəndli deputatları 
sovetlərinin qurultayı keçirildi. N.Nərimanov bu qurultaya 
sədrlik etmiş, onu təbrik nitqi ilə açmış, ikinci iclasında 
hakimiyyət məsələsi haqqında məruzə etmişdir. O, məruzəsində 
qeyd etmişdir ki, indiki hökuməti hiss etmək üçün onun 
fəaliyyətinə nəzər salmalıyıq. Köhnə hökumət istibdad hökuməti 
idi, «heç müstəbid istəməz ki, onun əlinin altında olan əhali 
gözüaçıq olsun…». Sonra o, Rusiya inqilabının köhnə 
hökumətin iç üzünü açması və onu devirməsi, yeni hökumətin 
yaradılması haqqında kəndlilərə  məlumat vermişdir. 
N.Nərimanov məruzəsində hakimiyyətin yeni hökumətə – 
bolşeviklərə keçdiyini qeyd edərək deyir: «İxtiyar və hökumət 
biz bolşeviklərin, yəni camaatın əlinə keçdi. Bu hökumət nə 
tələb edir?  Bu hökumət çalışır ki, Rusiyada inqilab hiss 
olunsun, camaata yer verilsin, fəhlələr 8 saat işləsin, çox 
məvacib alsınlar,… fabriklər milliləşdirilsin». Qurultay Bakı 
qəzası Kəndli Deputatları Sovetinin 15 nəfərdən ibarət İcraiyyə 
 50
Komitəsini seçdi. Onun tərkibinə M.Əzizbəyov, D.Bünyadzadə, 
M.Vəzirov ilə yanaşı N.Nərimanov da daxil olmuşdur. 
N.Nərimanov 1918-ci ilin iyununda Bakıda sovet haki-
miyyəti çətin vəziyyətə düşdüyü zaman ağır xəstələnmişdir. Bu 
vaxt onun xəstələnməsi haqqında «Hümmət» qəzeti məlumat 
vermişdir. N.Nərimanov xəstəliynin ağırlığına görə həkimlərin 
məsləhəti ilə Həştərxana getmişdir. 
1918-1919-cu illərdə N.Nərimanov Həştərxan şəhərində 
fəaliyyət göstərmişdir. N.Nərimanov Həştərxan Quberniya 
İcraiyyə Komitəsinin hərbi-sanitar, maarif şöbələrinin müdiri, 
Həştərxanda təşkil edilmiş Zaqafqaziya müsəlmanları işləri üzrə 
komissar vəzifələrinə təyin olunmuşdur. 
N.Nərimanov «Hümmət» təşkilatının Həştərxan bürosunu 
yaratmış və ona başçılıq etmiş, eyni zamanda 1919-cu ilin 
mayından 1920-ci ilin mayına qədər Həştərxanda çap olunmuş 
«Hümmət» qəzetini redaktə etmişdir. N.Nərimanov Həştərxanda 
dəfələrlə müsəlman qızıl əsgərləri, kommunistləri, qadınları, 
ruhaniləri, müəllimləri və fəhlələrinin iclaslarında, 
yığıncaqlarında, kurslarında müxtəlif mövzuda təbliğat 
xarakterli çıxış və məruzələr etmiş, onlara Rusiyada və bütün 
dünyada baş verən hadisələrdən ətraflı danışmışdır. 
N.Nərimanov bu dövrdə daim Azərbaycan zəhmətkeşləri 
ilə əlaqə saxlamış və burada baş verən hadisələr haqqında 
məlumatlar almışdır. Onun yazdığı və imzaladığı 
«Zaqafqaziyaya biz nə şüarla gedirik», «Qafqaz fəhlə və 
kəndlilərinə» müraciətləri Bakıya göndərilmişdir. O, bu 
müraciətlərdə Qafqaz və Zaqafqaziya zəhmətkeşlərini xarici 
müdaxiləçiləri öz torpaqlarından qovmağa, fəhlə-kəndli 
hökuməti olan sovetləri qurmağa və kapitalist-mülkədar 
hakimiyyətinə qarşı çıxmağa çağırmışdır. 
N.Nərimanov 1919-cu il iyunun axırlarında RK(b)P MK 
tərəfindən Moskvaya çağırılmışdır. O, ilk dəfə olaraq burada 
RSFSR Xalq Komissarları Sovetinin sədri V.İ.Leninlə 
görüşmüşdür. O, V.İ.Leninlə Qafqazda baş verən hadisələr, 
 51
sovet hakimiyyəti uğrunda mübarizə problemləri, kommunistlə-
rin fəaliyyəti, Şərqdə sovet hakimiyyəti və s. məsələlər haqqında 
ətraflı söhbət etmişdir. V.İ.Lenin ilk dəqiqələrdən hiss edir ki, 
onun həmsöhbəti N.Nərimanov Şərq məsələlərini dərindən və 
incəlikləri ilə bilən bir şəxsdir. 
1919-cu ilin iyulundan – 1920-ci ilin mayına qədər 
N.Nərimanov Moskvada müxtəlif vəzifələr daşımışdır: RSFSR 
Xalq Xarici İşlər Komissarlığının Yaxın Şərq şöbəsinin müdiri, 
RSFSR Xalq Milli İşlər Komissarının müavini və komissarlığın 
kollegiya üzvü. O, eyni zamanda bu dövrdə Moskvada keçirilən 
iclas və müşavirələrdə iştirak etmiş, məruzə və nitq söyləmişdir. 
Millətlər Komissarlığının müxtəlif məsələləri müzakirə etmiş bir 
sıra kollegiya iclasları onun sədrliyi altında keçmişdir. O dövrkü 
mətbuatda dərc olunmuş RSFSR xalq xarici işlər komissarı 
G.Çiçerin ilə birlikdə imzaladığı «Türkiyə fəhlə və 
kəndlilərinə», «Azərbaycan, Dağıstan və Gürcüstan 
kəndlilərinə», «İran fəhlə və kəndlilərinə» müraciətlərdə 
Türkiyə və İran zəhmətkeşlərini xarici müdaxiləçiləri 
ölkələrindən qovmağa, sultan və şah rejimini inqilab yolu ilə 
devirməyə, Sovet Rusiyası ilə əlaqələr yaratmağa, 
azərbaycanlıları, gürcüləri və Dağıstan zəhmətkeşlərinin əldə 
etdikləri azadlığı qoruyub saxlamağa, Denikinçilərə qarşı 
mübarizəyə çağırmışlar. 
1919-cu il noyabrın 22-dən dekabrın 3-dək Moskvada 
keçirilən Şərq xalqları kommunist təşkilatlarının II Ümumrusiya 
qurultayında N.Nərimanov iştirak etmiş və Tatar-Başqırd 
muxtar respublikasının yaradılması haqqında çıxış etmişdir. O, 
bu çıxışında qeyd etmişdir ki, «sovet hakimiyyəti dəfələrlə hər 
bir xalqa müstəqillik vermək, muxtar respublika yaratmaq 
haqqında bəyanatlar vermişdir. Biz Tatar-Başqırd Muxtar 
Respublikasının yaranmasının əleyhinə deyilik, lakin onun 
sonralar burjua nümayəndələrinin əlinə keçməsindən qorxuruq. 
Bu məsələnin həllinə ehtiyala yanaşmaq lazımdır». Qurultay 
RK(b)P MK yanında Şərq xaqları kommunist təşkilatlarının 
 52
Mərkəzi Bürosunun yeni tərkibini seçmişdir. N.Nərimanov 
RK(b)P MK Siyasi Bürosunun iclasında Şərq xaqları kommunist 
təşkilatlarının Mərkəzi bürosuna üzv seçilmişdir. 
1920-ci il fevralın 11-12-də gizlə şəraitdə Bakıda keçirilən 
Azərbaycan kommunist təşkilatlarının I qurultayında V.İ.Lenin 
və N.Nərimanov fəxri sədr seçilmişlər. 
Aprelin 20-də N.Nərimanov Azərbaycana yola 
düşməmişdən əvvəl V.İ.Leninlə görüşmüş və bir saatdan çox 
söhbət etmişdir. O, V.İ.Leninə  Azərbaycanın iqtisadi və siyasi 
vəziyyəti haqqında məlumat vermiş, Şərqdə, o cümlədən 
Azərbaycanda sovet hakimiyyəti məslələri haqqında fikir 
mübadiləsi etmişdir. Sonralar N.Nərimanov Bakıda iclasların 
birində V.İ.Leninlə bu söhbəti haqqında danışarkən qeyd 
etmişdir ki, V.İ.Lenin mənə dedi ki, bizə ancaq Bakı və Xəzərin 
sahili torpaqlar lazımdır. Mən isə cavabında dedim ki, nə Bakı 
Azərbaycansız, nə də Azərbaycan Bakısız yaşaya bilməz. 
Aprelin 27-də Azərbaycan Müvəqqəti İnqilab Komitəsi 
yaradıldıqda N.Nərimanov qiyabi olaraq onun sədri seçilmişdir. 
Aprelin 28-də Azərbaycan Müvəqqəti İnqilab Komitəsinin 
iclasında Azərbaycan Xalq Komissarlar Soveti təşkil olundu. 
Azərbaycan Xalq Komissarlar Sovetinin sədri və xarici işlər 
komissarı vəzifələrinə N.Nərimanov təsdiq edilmişdir. 
Mayın 16-da N.Nərimanov Bakıya gəlmişdir. Qırmızı 
bayraqlarla, şüarlarla bəzədilmiş vağzalda böyük təntənə ilə 
qarşılanmışdır. Onu qarşılamağa gəlmiş şəhər əhalisi içərisində 
İnqilab Komitəsinin üzvləri ilə yanaşı məktəblilər, partiya və 
ordu nümayəndələri var idi. N.Nərimanov qatardan düşəndən 
sonra qısa nitq söyləyərək əhalini XI Qızıl ordu və Moskva 
adından təbrik etmiş və Azərbaycan fəhlə və kəndli hökumətinin 
Şərq inqilabı üçün əhəmiyyətindən bəhs etmiş və Azərbaycan 
zəhmətkeşlərinin şimal qardaşları ilə birlikdə gələcəklərinə əmin 
olduğunu bildirmişdir. 
N.Nərimanov 1920-ci il aprelin 28-dən 1922-ci il martın 
12-ə kimi Azərbaycan İnqilab Komitəsinin, Azərbaycan SSR 
 53
Xalq Komissarları Sovetinin və Müdafiə Şurasının sədri 
vəzifələrində çalışmışdır. O, Azərbaycanda sovet hakimiyyətinin 
ilk vaxtlarında daxili və beynəlxalq vəziyyətin gərginliyi ilə 
əlaqədar olaraq 1920-ci il aprelindən mayın əvvəlinədək 
Azərbaycan xalq xarici işlər komissarı vəzifəsini də daşımış, 
sonralar bu vəzifəni müavini M.Hüseynov tutmuşdur. 
N.Nərimanov Azərbaycana rəhbərliyə başladığı ilk gündən 
Azərbaycanın yeni istiqamətdə tərəqqisi naminə gərgin fəaliyyət 
göstərmişdir. Onun İnqilab Komitəsinin başqa üzvləri ilə 
birlikdə imzaladığı əhalini sovet hakimiyyəti ətrafında 
birləşmək, inqilabi qaydalara əməl etmək, XI orduya yardım 
etmək, sovet quruculuğuna və onun möhkəmləndirilməsinə 
köməklik göstərmək, Sovet Rusiyası ilə qardaşlıq ittifaqı 
yaratmaq haqqında müraciətləri dərc olunmuşdur. 
N.Nərimanov Azərbaycan respublikasının tezliklə və 
hərtərəfli inkişafı və xalq təsərrüfatının bütün sahələrinin 
dövlətin əlində cəmlənməsi məqsədilə neft sənayesinin, Xəzər 
ticarət donanmasının, bankların, balıq sənayesinin, 
H.Z.Tağıyevin toxuculuq fabrikinin və s. milliləşdirilməsi 
barədə bir sıra dekretləri imzalamışdır. 
1920-ci il sentyabrın 1-7-də Bakıda Şərq xalqlarının I 
qurultayı çağırılmışdır. Qurultayda Avropa və Asiya 
ölkələrindən gəlmiş 1900-ə yaxın nümayəndə iştirak etmişdir. 
N.Nərimanov qurultayı Kommunist İnternasionalı İcraiyyə 
Komitəsi adından açaraq demişdir: «Yoldaşlar, Şərq xalqlarının 
dünyada görünməmiş, eşidilməmiş birinci qurultayını açmaq 
səadəti bu gün mənə nəsib olmuşdur… 
Bu gün burada iki dünya görüşür: istismar olunanlar və 
istismar edənlər dünyası. Şübhə yoxdur ki, əgər istismar edənlər 
dünyasının nümayəndələri burjua sinfinin nümayəndələri 
olsaydılar, onda Qocaman Şərqin göz yaşları, bəlkə də təsirsiz 
qalardı. Lakin xoşbəxtlik bundadır ki, burada iştirak edən 
nümayəndələr məhz burjua ölkələrinin fəhlə sinfini təmsil 
edirlər, onlar başa düşürlər, bizə imkan verərlər ki, yaxın 
 54
vaxtlarda III İnternasionalın ümumdünya hakimiyyətini təntənəli 
surətdə elan edək”. Qurultay özünün daim fəaliyyət göstərəcək 
icraiyyə orqanını – Təbliğat və Fəaliyyət şurasını seçdi. Onun 
tərkibinə M.Hüseynov, S.Kirov, Q.Orconikidze, M.Sübhi, 
Heydər Əmioğlu, Y.Stasova və b. ilə yanaşı N.Nərimanov da 
daxil olmuşdur. 
1920-ci il sentyabrın 30 - oktyabrın 4-də N.Nərimanovun 
başçılığı altında partiya, dövlət rəhbərlərindən və fəhlə 
nümayəndələrindən ibarət komissiya Azərbaycanın Ucar, 
Göyçay, Gəncə, Qazax, Tovuz, Yevlax, Ağdam, Bərdə, Şuşa, 
Şəki, Kürdəmir və s. yerlərinə getmiş, şəhər zəhmətkeşləri və 
kəndlilərlə görüşmüşdür. O, getdiyi yerlərdə əhalinin vəziyyəti 
ilə tanış olmuş və onlar qarşısında çıxış edərək Azərbaycanda, 
ümumiyyətlə, bütün dünyada baş verən siyasi proseslər 
haqqında məlumat vermişdir. N.Nərimanov kəndliləri sovetlər 
ətrafında birləşməyə, sovet hökumətinin onlara verdiyi torpağı 
vaxtlı-vaxtında əkib-becərməyə və əsl sahibi olmağa, 
əksinqilabçılardan qorumağa,  kənd məhsulları ilə Bakı 
fəhlələrinə yardım etməyə, Sovet Rusiyası ilə dostluğa və 
qardaşlığa çağıraraq demişdir: «Sovet Rusiyası ilə birləşdikdən 
sonra biz neft anbarlarını boşaltmağa, istehsalatımızı artırmağa, 
fəhlələri saxlamaq üçün vəsait əldə etməyə… və azad Sovet 
Rusiyasının azad Sovet Azərbaycanının qarşılıqlı köməyi 
nəticəsində imkan tapdıq». 
1920-ci il dekabrın 22-29-da Moskvada VIII Ümumrusiya 
Sovetlər qurultayı oldu. Qurultay məşhur QOELRO (Rusiyanı 
Elektrikləşdirmək üçün Dövlət Komissiyası) planını qəbul etdi. 
Qurultayda ilk dəfə olaraq başda N.Nərimanov olmaqla 
Azərbaycan nümayəndələri də iştirak etmiş və N.Nərimanov 
Ümumrusiya Mərkəzi İcraiyyə Komitəsinə üzv seçilmişdir. 
1921-ci il yanvar ayının əvvəllərində N.Nərimanov 
Moskvada olarkən Sovet Rusiyasında yaşayan müsəlman 
xalqları kommunistlərinin müşavirəsi keçirilmişdir. Müşavirədə 
 55
iştirak edən N.Nərimanov müşavirənin Rəyasət Heyətinə 
seçilmişdir. 
1921-ci il mayın 6-19-da keçirilən I Ümumazərbaycan 
Sovetlər qurultayını giriş nitqilə N.Nərimanov açmışdır: O, 
qurultayın Rəyasət Heyətinə seçilmiş, onun bir neçə iclasına 
sədrlik və çıxış etmişdir. Eyni zamanda qurultayda 
N.Nərimanov bir il ərzində Azərbaycan SSR hökumətinin 
fəaliyyəti və beynəlxalq vəziyyət haqqında məruzə etmişdir. 
Qurultay 9 üzv və 3 namizəddən ibarət onun Rəyasət Heyətini 
seçdi. N.Nərimanov M.Hacıyev, S.Ağamalı oğlu və b. ilə bir-
likdə onun tərkibinə seçilmişdir. Azərbaycanın ilk konstitu-
siyasını təsdiq edən qurultay rəsmi olaraq N.Nərimanov başda 
olaraq Azərbaycan SSR Xalq Komissarları Sovetinin tərkibini 
müəyyənləşdirmişdir. Mayın 21-də Azərbaycan SSR MİK I 
plnenumunun I sessiyası keçirildi. N.Nərimanov iclası açarkən 
dedi ki, fəhlə və kəndlilərin üstünlüyü ilə Sovet Respublikasının 
ali orqanını  seçərək biz bütün Azərbaycan qarşısında, bütün 
Şərq qarşısında nəzərə çatdırırıq ki, burada hakimiyyət 
zəhmətkeşlərin öz əlindədir. Sessiya qurultay tərəfindən seçilmiş 
Azərbaycan SSR MİK Rəyasət Heyətini və N.Nərimanov başda 
olmaqla Azərbaycan SSR XKS-i təsdiq etmişdir. 
1921-ci il iyulun 19-da Azərbaycan SSR MİK Rəyasət 
Heyətinin iclası oldu. İclas N.Nərimanovun sədrliyi ilə keçmiş 
və onun Zaqafqaziya respublikaları nümayəndələrinin 
Azərbaycan, Gürcüstan və Ermənistan arasında sərhədlərin 
müəyyənləşməsinə həsr edilmiş konfransın yekunları haqqında 
məruzəsini müzakirə etmişdir. 
N.Nərimanov 1921-ci il noyabrın 15-16-da Azərbaycan 
SSR MİK Rəyasət Heyətinin və Azərbaycan SSR XKS iclasında 
iştirak etmişdir. İclasda «Zaqafqaziya respublikalarının vahid 
siyasi-iqtisadi ittifaqda birləşməsi» məsələsi müzakirə 
olunmuşdur. Rəyasət Heyəti N.Nərimanov başda olmaqla 
komissiya yaratmış və konstitusiya layihəsini hazırlamağı 
tapşırmışdır. 
 56
N.Nərimanov Bakıda həbs olunmuş ingilis və fransızların 
azad edilməsi məsələsinə dair Fransa və Böyük Britaniya 
hökumətlərinə teleqramlar göndərmişdir. 
1921-ci il dekabrın 30-da türk əlifbası komitəsinin I 
konfransı keçirilmişdir. Giriş sözü ilə konfransı açan N.Nərima-
nov yeni əlifbanın üstünlükləri və əhəmiyyətindən, ərəb 
əlifbasının nöqsanlarından danışaraq demişdir: «Hərgah biz indi 
bu əlifbaya keçməsək, o zaman 10 ildən sonra bu əlifba özü-
özünə itəcək. Odur ki, indi keçməli və elə etməli ki, 10 ildən 
sonra olacaq zəhmətkeş ədəbiyyatını zəhmətkeş balaları oxuya 
bilsin». 
1922-ci il yanvarın 27-də Moskvada çağırılmış I 
Ümumrusiya MİK fövqəladə sessiyasında İtaliyanın Genuya 
şəhərində keçiriləcək konfransa gedəcək nümayəndələr 
seçilmişdir. Bu nümayəndələrin tərkibinə Azərbaycandan 
N.Nərimanov daxil edilmişdir. 
1922-ci il martın 11-12-də Tiflisdə Azərbaycan, 
Gürcüstan, Ermənistan Mərkəzi İcraiyyə Komitələrinin 
səlahiyyətli konfransında Zaqafqaziya Sovet Federativ Sosialist 
Respublikaları (ZSFSR) təşkil edildiyi bildirilmişdir. ZSFSR-in 
Rəyasət Heyəti seçilmişdir. Onun tərkibinə N.Nərimanov da 
daxil olmuşdur. Sonra konfrans ZSFSR-in N.Nərimanov, 
A.Bekzadyan və P.Mdivanidən ibarət üç sədrini seçmişdir. 
Onlar növbə ilə Zaqafqaziyanın bütün işlərinə rəhbərlik 
etmişlər. 
1922-ci il aprelin 10-dan mayın 19-dək İtaliyanın Genuya 
şəhərində iqtisadi və maliyyə məsələləri üzrə beynəlxalq 
konfrans çağırılmışdır. Konfransda sovet nümayəndə heyəti də 
iştirak etmişdir. Konfransda sovet nümayəndə heyətinin 
tərkibinə G.Çiçerin, L.Krasin M.Litvinov, A.İoffe, V.Vorovski, 
Y.Rudzutak, X.Rakovski, N.Nərimanov, P.Mdivani, 
A.Bekzadyan, A.Şlyapkin daxil idi. Azərbaycan hökuməti ona 
bəyanat vermək, çıxış etmək və sənəd imzalamaq üçün 
səlahiyyətli vəsiqə-mandat vermişdir. Vəkalətdə oxuyuruq: 
 57
«Nəriman Nərimanov ümümsovet nümayəndələrinin tərkibində 
Azərbaycan Sovet Sosialist Respublikasının mənafeyini təmsil 
etməyə, Azərbaycan Sovet hökuməti adından hər cür bəyanat 
verməyə, konfransda müzakirə olunacaq məsələlər üzrə qərarlar 
qəbul etməyə, Azərbaycan hökuməti adından  saziş, müqavilə, 
konvensiya, müahidələr və s. bağlamağa vəkil edilmişdir». 
N.Nərimanov aprelin 10-dan mayın 6-na kimi Genuya 
konfransında iştirak etmiş, sovet nümayəndələrinin mövqeyində 
durmuş, Bakı neftinə sahib olmağa çalışan dövlətlərin cəhdlərini 
rədd etmişdir. O, Genuya konfransından sonra bir sıra qəzetlərin 
müxbirlərinə müsahibələr vermiş, konfrans, qurultay, iclas və 
müşavirələrdə çıxış edərək konfrans, sovet nümayəndələrinin 
mövqeyi haqqında məlumatlar vermiş və yazdığı «Əqil 
sərmayənin cəngində», «Qenuya 10 aprelya 1922 q.» 
məqalələrdə hərtərəfli izah etmişdir. N.Nərimanov sonralar 
ziyalıların, fəhlələrin və kəndlilərin bu məsələyə marağını 
nəzərə alaraq müsahibə, bəyanat, çıxış və məqalələrini bir yerə 
toplayıb ««Genuya» nədir?» adlı altı fəsillik kitaça hazırlasa da, 
nəşr etdirə bilməmişdir. Kitabça ARSPİHDA-da 
N.Nərimanovun fondunda saxlanılmaqdadır. 
1922-ci il noyabrın 8-də Bakıda böyük Azərbaycan satirik 
şairi M.Sabirin heykəli qoyulmuşdur. Onun açılışında 
Azərbaycanın dövlət və ictimai xadimləri, ziyalıları, tələbələri 
iştirak etmişdir. Bu vaxt Bakıda olan N.Nərimanov da heykəlin 
açılışında iştirak etmiş və nitq söyləmişdir. N.Nərimanov 
M.Sabirin yaradıcılığına böyük qiymət verərək yalnız fəhlə və 
kəndli hökuməti tərəfindən ona heykəl qoyulduğunu qeyd 
edərək demişdir: «Sabir Nikolay hökumətinin ən qorxulu 
günlərində heç kəsdən qorxmayıb özünün kəndli və fəhlə 
tərəfdarı olduğunu hamıya bildirirdi. Öz şerləri və yazıları ilə 
kəndlilərin və fəhlələrin haqqlarını müdafiə edirdi… Buna görə 
heç kəs təəccüb etməsin ki, ilk dəfə Sabiri yad edən və ona 
yadlıq (heykəl) dikəldən biz kəndli və tərəfdarı oldu!» 
 58
1922-ci il dekabrın 10-13-də Bakıda I Zaqafqaziya 
Sovetlər qurultayı toplandı. N.Nərimanov qurultayı giriş nitqi ilə 
açaraq demişdir: «Bu təntənəli tarixi gündə bütün Zaqafqaziya 
zəhmətkeşlərinin ürəkləri sevinclə döyünür, çünki bu gün elə bir 
evin təməli qoyulur ki, həmin evdə Zaqafqaziyanın bütün 
zəhmətkeşləri öz kədər və sevinclərini bölüşdürəcəklər… 
Bu gün biz buradan bütün dünya zəhmətkeşlərinə var 
səsimizlə qışqırmalıyıq ki, zəhmətkeşlərin öz məqsədlərinə 
doğru getmək istədikləri yol biz, Zaqafqaziya zəhmətkeşləri 
tərəfindən tapılmışdır». 
N.Nərimanov sonra qurultayın ikinci iclasında  ZSFSR-in 
fəaliyyəti haqqında rus və Azərbaycan dillərində məruzə etmiş, 
birinci iclasın sədri olmuş, Zaqafqaziya MİK üzvü və 
Ümumrusiya qurultayına nümayəndə seçilmişdir. 
1922-ci il dekabrın 30-da SSRİ I Sovetlər qurultayı 
çağırıldı. Qurultayda RSFSR, Ukrayna, Belorusiya və ZSFSR 
birləşərək SSRİ-ni yaratdılar. Qurultay SSRİ-nin ali qanunverici 
orqanını –SSRİ MİK-i seçdi. 1923-cü il yanvarın 2-də SSRİ 
MİK-in birinci sessiyası oldu. Sessiya SSRİ MİK Rəyasət Heyə-
tini və SSRİ-nin yaradılmasında iştirak edən respublikaların 
sayına görə SSRİ MİK-in dörd sədrini – M.Kalinin, N.Nərima-
nov, Y.Petrovski, A.Çervyakovu seçmişdir. 
1923-1925-ci illərdə N.Nərimanov Moskvada SSRİ MİK 
sədrlərindən biri kimi fəaliyyət göstərmişdir. O, bu dövrdə SSRİ 
MİK Rəyasət Heyətinin bir sıra iclaslarına  sədrlik və iştirak 
etmiş, dekret, qərar, sərəncam, müraciətlərin hazırlanması və 
verilməsində, SSRİ-nin ilk konstitusiyasının hazırlanmasında  
yaxından iştirak etmişdir. Eyni zamanda bu illərdə RK(b)P, 
Zak.ÖK, AK(b)P plenum, konfrans və qurultaylarında, SSRİ, 
ZSFSR və Azərbaycan Sovetlər qurultaylarında iştirak etmiş, 
MK bürolarına, rəyasət heyətlərinə üzv seçilmiş, bir sıra 
iclaslarına sədrlik etmişdir. 
 59
1925-ci ilin fevral-mart aylarında Moskva, Tiflis və b. 
yerlərdə N.Nərimanovun ictimai, siyasi və ədəbi fəaliyyətinin 30 
illiyi təntənə ilə qeyd edilmişdir. 
Bununla belə, N.Nərimanov bir sıra sovet rəhbərləri və 
bəzi şəxslər tərəfindən mənəvi təqiblərə məruz qalmış, ona 
millətçi damğası vurulmuşdur. 
N.Nərimanov Moskvada 1925-ci il martın 19-da axşam 
qəflətən vəfat etmişdir. Martın 20-də xalqın vidalaşması üçün  
onun cənazəsi Sovetlər Evinin Sütunlu zalına qoyulmuşdur. 
Dəfni matəm günü elan edilmişdir. Martın 23-də N.Nərimanov 
Moskvada Qızıl meydanda, V.İ.Leninin Movzoleyinin yanında 
müsəlman qaydası ilə torpağa tapşırılmışdır. N.Nərimanov mü-
səlman Şərqinin Qızıl meydanda dəfn olunan ilk nümayəndəsi-
dir. 
Azərbaycan  KP MK-nın birinci katibi işləmiş H.Əliyevin 
təşəbbüsü və rəhbərliyi ilə 70-ci illərin əvvəllərində Bakıda 
N.Nərimanova möhtəşəm abidə qoyulmuşdur. 
 
*** 
 
− Aqasiev V.Odesskie straniüı. Baku, 1981. 
− Azərbaycan Respublikası Siyasi Partiyalar və İctimai 
hərəkatlar Dövlət Arxivi. f.609, s.1, iş 1-6, 9, 21. 
− Azərbaycan tarixi. C.2. Bakı, 1964. 
− Azərbaycan Kommunist Partiyası tarixinin oçerkləri. Bakı, 
1964. 
− Azərbaycan tarixi. C.3.H.1. Bakı, 1973. 
− Azərbaycan Sovet Ensiklopediyası. C.VII. Bakı, 1983. 
− Dubinskiy-Muxadze. N.Narimanov. M., 1978. 
− Əhmədova F.Nəriman Nərimanov – ideal və gerçəklik 
(1920-ci il). Bakı, 1998. 
− Əliyev H. Görkəmli dövlət və partiya xadimi Nəriman 
Nərimanov. Bakı, 1974. 
 60
− İbrahimov Z. Sosialist inqilabı uğrunda Azərbaycan 
zəhmətkeşlərinin mübarizəsi. Bakı, 1957. 
− İbrahimov Z. V.İ.Lenin və Azərbaycanda sosialist 
inqilabının qələbəsi. Bakı, 1970. 
− Kaziev M.Nariman Narimanov. Baku, 1956 
− Kaziev M.Nariman Narimanov. Baku, 1970. 
− «Kaspi» qəzeti,1917, 16 aprel, №84; 18 aprel, №85. 
− Nəriman Nərimanov. Məqalələr və nitqlər. C.1. Bakı, 1971. 
− Köçərli F.Nəriman Nərimanov. Bakı, 1965. 
− Qasımov M. Azərbaycan-Türkiyə diplomatik – siyasi 
münasibətləri (aprel 1920-ci il - dekabr 1922-ci il). Bakı, 
1998. 
− Qasımov M. Xarici dövlətlər və Azərbaycan (aprel 
işğalından SSRİ yaradılana qədərki dövrdə diplomatik-siyasi 
münasibətlər). Bakı, 1998. 
− Məmmədov V. Nəriman Nərimanov. Bakı, 1957. 
− Məmmədli Y. Nəriman Nərimanov. 1870-1925 (həyat və 
yaradıcılığının salnaməsi). Bakı, 1987. 
− Nariman Narimanov. İzbrannıe proizvedeniə. T.1.1890-
1917. Baku,1988. 
− Nariman Narimanov. İzbrannıe proizvedeniə. T.2.1918-
1921. Baku, 1989 
− Pervıy Zakavkazskiy scezd Sovetov. Tiflis, 1923. 
− I sessiə Üentralğnoqo İspolnitelğnoqo Soöza Sovetskix 
Soüialistiçeskix Respublik. Moskva, 1923. 
− Teymur Ə. Nəriman Nərimanov. Bakı, 1982. 
 
 
 
 
 
 
 
 61
 
 
 
 
 
 62
Mirzədavud Bağır oğlu 
Hüseynov 
2 may 1920 – dekabr 1921 
Azərbaycan SSR xalq xarici işlər 
komissarı 
yanvar 1923 – yanvar 1924 
ZSFSR xalq xarici işlər komissarı 
 
Azərbaycanın dövlət və ictimai 
xadimlərindən biri də Mirzədavud 
Bağır oğlu Hüseynovdur. 
M.Hüseynov 1894-cü ilin martında Bakı şəhərində ruhani 
ailəsində anadan olmuşdur. O, 1906-cı ildə ödənişsiz şəhər 
məktəbini bitirmiş və Bakı realnı məktəbinə daxil olmuşdur. Bu 
dövrdə baş vermiş Rusiya inqilabı onun dünyagörüşünün 
formalaşmasında mühüm rol oynamışdır. Şəhərdə baş verən 
nümayiş və çıxışlar zamanı kapitalistlərin və çar jandarmasının 
nümayiş və mitinq iştirakçılarına qarşı cəza tədbirləri 
M.Hüseynovun hərəkata qoşulmasında mühüm rol oynamışdır. 
O, məktəbdə gizli müsəlman şagird dərnəyi təşkil etmişdir. 
Sonra şəhərdəki müsəlman (azərbaycanlı) şagird dərnəklərini 
birləşdirmişdir. Bu dərnəklərin əsas məqsədi müsəlmanları çar 
hökuməti zülmündən azad etmək idi. Dərnəklərdə siyasi 
mühazirələr oxunur, siyasi tarix öyrənilirdi. 
1913-cü ildə Bakı realnı məktəbini müvəffəqiyyətlə bitirən 
M.Hüseynov Moskvaya gedərək Kommersiya İnstitutunun 
iqtisadiyyat fakültəsinə daxil olmuşdur. O, Moskvada oxuduğu 
dörd il ərzində əsas diqqətini siyasi iqtisadı və dövlət 
maliyyəsini dərindən öyrənməyə vermişdir. 1917-ci ilin may 
ayında tam kursu dinləmiş və bütün imtahanları verib Bakıya 
qayıtmışdır. 
 63
1917-ci ilin iyulunda M.Hüseynov Müsəlman İctimai 
Təşkilatları Komitəsinə Bakı müsəlman tələbələri tərəfindən 
nümayəndə göndərilmiş və onun şurasına seçilmişdir. 
M.Hüseynov 1917-1918-ci illərdə Bakıda müsəlman 
tələbələri arasında inqilabi iş aparmış, tələbə komitəsi yaratmış, 
Bakı Müsəlman Beynəlmiləl Partiya komitəsinin katibi olmuş və 
Bakı zəhmətkeşləri, Ağdaşda, Kürdəmirdə qaçqınlar arasında 
inqilabi təbliğat aparmışdır. 
 1918-1919-cu illərdə M.Hüseynov Hümmət Partiyasının 
üzvü, sədrin müavini, sonra isə sədri kimi Bakının müsəlman 
fəhlələri arasında iş aparmışdır. O, eyni zamanda bu dövrdə 
Azərbaycan Xalq Cümhuriyyəti Maliyyə Nazirliyində şöbə 
müdiri vəzifəsində çalışmışdır. 
1919-cu il mayın 6-12-də Bakı proletariatının tətili baş 
verdi. Tətilin əsas səbəbi ingilis komandanlığının denikinçilərə 
su və dəmiryolu ilə silah göndərməsinə qarşı yönəlmişdi. Tətil 
zamanı bütün mədən, zavod, fabrik, elektrik stansiyaları və s. 
yerlərdə işlər dayandırıldı. Tətilin təşkilatçılarından biri 
M.Hüseynov idi. AXC hökuməti tətilin təşkilatçılarını və fəal 
iştirakçılarını təqib və həbs etməyə başladı. Tezliklə həbs 
olunacağından xəbər tutan M.Hüseynov gizli inqilabi fəaliyyətə 
keçmişdir. 
M.Hüseynov 1919-1920-ci illərdə Sabunçu, Balaxanı, 
Suraxanıda fəhlələr arasında gizli təbliğati və təşviqati iş 
aparmışdır. 
1920-ci il fevralın 11-12-də Bakıda gizli şəraitdə 
Azərbaycan kommunist təşkilatlarının I qurultayı keçirilmişdir. 
Qurultayın keçirilməsi və fəaliyyətində M.Hüseynov yaxından 
iştirak etmişdir. Qurultayda M.Hüseynov hazırki vəziyyət 
haqqında məruzə etmişdir. Qurultayın qəbul etdiyi qətnamədə 
göstərilirdi: «Azərbaycan kommunist təşkilatlarının birinci 
qurultayı indiki vəziyyətə dair edilən məruzəni dinləyib qeyd 
edir ki, Azərbaycan Respublikasının yaşadığı kəskin təsərrüfat 
və iqtisadi böhran, fəhlə və kəndlilərin son dərəcə ağır halı 
 64
mövcud kapitalist və mülkədar üsul-idarəsinin labüd nəticəsidir 
və ancaq onu məhv etməklə aradan qaldırmaq olar». Qurultay 
AK(b)P MK-nın Ə.Bayramov, D.Bünyadzadə K.Ağazadə, 
V.Yeqorov, Ə.Qarayev, B.Naneyşvili, H.Sultanov, Y.Rodionov, 
M.Pleşakov, A.Yusifzadə, M.Hüseynov və b. ibarət tərkibini 
seçdi. Fevralın 12-də  keçirilmiş AK(b)P MK-nın birinci 
plenumu Büro və Rəyasət Heyəti seçmişdir. M.Hüseynov 
AK(b)P MK Rəyasət Heyətinin sədri təsdiq edilmişdir. 
AK(b)P MK-nın ilk azərbaycanlı rəhbəri olmuş M.Hüsey-
nov bu vəzifəyə seçildikdən sonra partiyanın sıralarının artması 
və təşkilatlarının sayının çoxalması sahəsində xeyli iş görməyə 
başladı. 
M.Hüseynov bu dövrdə RK(b)P Qafqaz Ölkə Komitəsinin 
təşəbbüsü nəticəsində yaradılmış Hərbi inqilabi qərargahın sədri 
kimi başqa inqilabçılarla bərabər AXC hökumətini devirəcək XI 
Qızıl ordu komandanlığı ilə birlikdə ordu hissələrinin və Bakı 
fəhlələrinin birgə hərbi əməliyyatı planının tərtibində fəal iştirak 
etmişdir. 
1920-ci il aprelin 26-da AK(b)P MK-nın və Bakı 
Bürosunun birgə təcili iclası keçirilmiş və üsyana rəhbərlik 
etmək üçün Azərbaycan Müvəqqəti İnqilab Komitəsi 
yaradılmışdır. Onun tərkibinə A.Əlimanov, D.Bünyadzadə, 
Ə.Qarayev, Q.Musabəyov, N.Nərimanov və H.Sultanovla 
birlikdə M.Hüseynov da daxil olmuşdur. 
Aprelin 27-dən 28-nə keçən gecə AXC hökuməti süqut 
etdi, Azərbaycan parlamenti buraxıldı, Azərbaycanda sovet 
hakimiyyəti təşkil edilməyə başlandı. Bu münasibətlə 
Azərbaycan Müvəqqəti İnqilab Komitəsinin əhaliyə etdiyi 
müraciətdə deyilirdi: «Müsavat Partiyasının hökuməti… bu gün 
hakimiyyəti Azərbaycan İnqilab Komitəsinə – Fəhlə, Kəndli və 
Əsgər Deputatları Sovetlərinin Ümümazərbaycan qurultayı 
çağırılanadək Azərbaycan Kommunist Partiyası tərəfindən 
yaradılan müvəqqəti Fəhlə-kəndli hökumətinə təslim etdi». 
 65
Aprelin 28-də Azərbaycan Müvəqqəti İnqilab Komitəsinin 
iclasında yeni sovet hökuməti – N.Nərimanov başda olmaqla 
Azərbaycan Sovet Sosialist Respublikası Xalq Komissarları 
Soveti təşkil olundu. N.Nərimanov Azərbaycan XKS-nin sədri 
və xalq xarici işlər komissarı, M.Hüseynov XKS sədrinin 
müavini və xalq maliyyə komissarı təsdiq edildi. 
M.Hüseynov N.Nərimanov Bakıya gələnə kimi rəsmi 
olaraq istər Azərbaycan Müvəqqəti İnqilab Komitəsinə, istərsə 
də Azərbaycan SSR XKS-ə sədrlik etmiş, Azərbaycan MİK və 
Azərbaycan SSR XKS-nin verdiyi dekret və sərəncamları 
imzalamışdır.  
1920-ci il mayın 5-də M.Hüseynovun sədr kimi ilk 
imzaladığı dekretlərdən biri Azərbaycan kəndlilərinin uzun 
illərdən bəri həsrətində olduğu torpağın onlara verilməsi 
haqqında dekret olmuşdur. Dekretdə deyilirdi: «Xan, bəy, 
mülkədarların bütün torpağı, habelə bütün monastr, kilsə, vəqf 
və məscid torpaqları, bütün heyvanları və avadanlığı ilə birlikdə 
heç bir ödənc (açıq və ya gizli) alınmadan, torpaqdan bərabər 
istifadə prinsipi ilə zəhmətkeş xalqa verilir». 
1920-ci il iyulun 20-dən sonra M.Hüseynov Moskvada 
olmuş, Rusiya ilə Azərbaycan arasındakı münasibətləri 
aydınlaşdırmış, hər iki sovet respublikası arasında qarşılıqlı 
münasibətləri nizama salmağa, Şərqdə görüləcək işlərin planını 
hazırlayıb əlaqələndirməyə çalışmışdır. O, yuxarıdakı məsələlər  
haqqında V.İ.Lenin və G.Çiçerin ilə hərtərəfli söhbət etmişdir. 
M.Hüseynov eyni zamanda III İnternasionalın 29-31 iyul 
tarixində Moskvada keçirilən iclaslarında iştirak etmişdir.   
1920-ci il sentyabrın 17-də Bakıda Şərq xalqlarının I 
qurultayı çağırıldı. Qurultayda Avropa və Asiya ölkələrinin 
1900-ə yaxın nümayəndəsi iştirak etdi. M.Hüseynov qurultayın 
nümayəndəsi olmuş və fəaliyyətində yaxından iştirak etmişdir. 
Qurultay özünün daim fəaliyyət göstərəcək icraiyyə orqanını – 
Təbliğat və Fəaliyyət Şurasını seçdi. Onun tərkibinə 
 66
N.Nərimanov, S.Kirov,  G.Orcokinidze, M.Sübhi, Heydər 
Əmioğlu, Y.Stasova və b. ilə yanaşı M.Hüseynov da daxil oldu. 
1920-ci il oktyabrın 2-də Bakı Sovetinin sessiyası 
keçirildi. Sessiyanın gündəliyində birinci məsələ xalq xarici işlər 
komissarının «Çevriliş zamanından Sovet Azərbaycanının xarici 
siyasəti haqqında» məruzəsi idi. Bu məsələ haqqında 
M.Hüseynov geniş və ətraflı məlumat vermişdir. O, 
məruzəsində Sovet Azərbaycanının yaxın qonşuları olan 
Gürcüstan və Ermənistanla, Azərbaycan neftinə böyük maraq 
göstərən Qərb dövlətləri ilə apardığı siyasi münasibətlərdən 
ətraflı danışmışdır. Eyni zamanda qeyd etmişdir ki, Tiflisdə 
olarkən ona Antanta dövlətlərinin nümayəndələri yaxınlaşmış və 
Azərbaycan üçün çox xeyirli mal mübadiləsi təklif etmişlər. 
Onlar Azərbaycan mazutunun əvəzində qatar, vaqon, sistern və 
s. verməyə hazır olduqlarını bildirmişlər. M.Hüseynov 
məruzəsində demişdir: «Bütün məsələ ondadır ki, biz öz 
neftimizə ancaq əmtəə kimi baxmırıq. Yox. Neft indi bizim 
qüdrətimizdir, … təkcə mal əldə etməyə deyil, cənab 
imperialistlərə şərtlərimizi qəti surətdə təklif etməyə imkan 
verir». 
1921-ci il mayın 6-19-da I Ümumazərbaycan Sovetlər 
qurultayı oldu. M.Hüseynov qurultayın Rəyasət Heyətinə 
seçilmiş və qurultayın gündəliyinin 6-cı məsələsinə dair – 
«Xarici siyasət haqqında» məruzə etmişdir. O, məruzəsində 
bildirmişdir ki, Azərbaycan İnqilab Komitəsi çevrilişin ilk 
günündən Sovet Rusiyası ilə birlikdə Antantanın simasında 
bütün imperialistlərə qarşı mübarizə aparacağını bəyan etmişdir. 
Sovet Rusiyası indi bizə köməklik göstərir, biz də inqilabı 
müdafiə etmək məqsədi ilə borcumuzu yerinə yetirərək Sovet 
Rusiyasına neft göndəririk. Avropanın Litva, Estoniya, 
Almaniya, İtaliya, Finlandiya və s. ölkələri ilə dostluq 
müqaviləsi bağlanmışdır və demək olar ki, müstəqilliyimizi 
tanıyırlar.  
 67
1920-ci il mayın 14-də M.Hüseynov Bakıdakı İran, 
Hollandiya, İsveç, Danimarka, sonra isə Litva və Estoniya 
nümayəndələri ilə görüşərək Sovet Azərbaycanının onlarla 
hərtərəfli əlaqələr qurmağa hazır olduğunu bildirmişdir. 
M.Hüseynov xalq xarici işlər komissarı kimi bir sıra 
dövlətlərə məktub, nota və teleqramlar göndərmiş, Tiflisdə 
ingilis və fransız nümayəndələri ilə əsirlərin dəyişdirilməsinə 
dair danışıqlar aparmış, Bakıdakı xarici ölkə nümayəndəlikləri, 
Azərbaycanın xaricdəki nümayəndəlikləri ilə yazışmalar 
aparmışdır. Bununla belə, onun xalq xarici işlər komissarı 
işlədiyi müddətdə Azərbaycanın xarici ölkələrdəki 
nümayəndəlikləri ləğv edilmiş, Azərbaycanda fəaliyyət göstərən 
xarici dövlətlərin nümayəndəlikləri respublikadan çıxarılmışdır. 
M.Hüseynov I Ümumazərbaycan Sovetlər qurultayında 
Azərbaycan MİK üzvü seçilmiş və Azərbaycan MİK-in mayın 
21-də keçirilmiş I sessiyasında Azərbaycan XKS tərkibinə daxil 
olmuş, xalq xarici işlər komissarı və Ali İqtisadi Şuranın sədri 
təsdiq edilmişdir. 
M.Hüseynov bu dövrdə Azərbaycanın əsas siyasi rəhbərlə-
rindən biri kimi respublikada sovet hakimiyyətinin 
möhkəmləndirilməsi, sosialist tədbirlərinin həyata keçirilməsi, 
yeni sovet iqtisadiyyatı və mədəniyyətinin yaradılması uğrunda 
var qüvvəsi ilə çalışmışdır. 
Azərbaycan MİK 1922-ci il 15 may tarixli qərarı ilə 
XXİK-i ləğv etdi. Azərbaycan XKS isə iyunun 21-də bu barədə 
müvafiq qərar qəbul etdi. 
1922-ci ildə Moskvaya çağırılmış M.Hüseynov RSFSR 
milli işlər komissarının müavini vəzifəsində çalışmışdır. 
1922-1929-cu illərdə M.Hüseynov bir sıra rəhbər 
vəzifələrdə çalışmışdır. O, ZSFSR XKS sədrinin müavini, xarici 
işlər komissarı, maliyyə komissarı olmuşdur. M.Hüseynov bu 
vəzifələrdə Zaqafqaziya respublikalarının sənayesinin, kənd 
təsərrüfatının inkişaf etməsi, maliyyə cəhətdən möhkəmlənməsi 
sahəsində xeyli əmək sərf etmiş və özünü böyük və bacarıqlı 
 68
təşkilatçı kimi göstərmişdir. M.Hüseynov bu dövrdə 
Zaqafqaziyada ağır sənayenin və kimya sənayesinin inkişaf 
etdirilməsinə böyük diqqət yetirmişdir. O, qeyd edirdi ki, kənd 
təsərrüfatının səmərələşdirilməsi, yeni fabrik və zavodların 
tikilməsi kimya sənayesinin inkişafından asılıdır. 
ÜİK(b)P MK M.Hüseynovu Moskvaya çağırmış və onu 
rəhbər partiya işinə göndərmişdir. O, 1931-1934-cü illərdə 
Tacikistan Kommunist Partiyası MK-nın birinci katibi 
vəzifəsində çalışmışdır. Tacik xalqı birinci beşillikdə 
sənayeləşmə sahəsində bir sıra nailiyyətlər əldə etmişdir. Tacik 
xalqının bu müvəffəqiyyətlərində M.Hüseynovun da zəhməti 
böyük olmuşdur. O, Tacikistanın mərkəzi Stalinabadın 
elektrikləşdirilməsi və radiolaşdırılmasında, kollektivləşmənin 
genişlənməsində, savadsızlığın ləğvində xeyli iş görmüşdür. 
M.Hüseynov ömrünün son illərində Moskvada işləmişdir. 
1934-1937-ci illərdə o, RSFSR Xalq Maarif Komissarlığında 
qeyri-rus natamam və orta məktəblər  idarəsi rəisinin müavini 
işləmişdir. O, SSRİ-də sənayeləşmə və kollektivləşmənin başa 
çatdığı bir dövrdə savadsızlığın tamamilə ləğv edilməsi və 
ümumi yeddillik  təhsil sisteminə keçilməsi, yeni-yeni 
məktəblərin açılması sahəsində əzmlə çalışmışdır. 
M.Hüseynov dəfələrlə AK(b)P MK, ÜİK(b)P MK 
Zaqafqaziya Ölkə Komitəsi, Orta Asiya bürolarının, 
Azərbaycan, ZSFSR, Tacikistan, SSRİ MİK üzvü, plenum, 
konfrans, sessiya və qurultayların nümayəndəsi olmuşdur. 
M.Hüseynov 1937-ci ildə repressiya edilərək öldürülmüş-
dür. 
 
 
*** 
 
− Azərbaycan Respublikası Siyasi Partiyalar və İctimai 
Hərəkatlar Dövlət arxivi. F.1, s.122, iş 206; F.268, s.23, iş 
182, 185, 186. 
 69
− Azərbaycan Respublikası Dövlət Arxivi, f. 28, s.1,iş 1; f. 
411, s.4, iş 43. 
− Azərbaycanda Sovet hakimiyyəti uğrunda fəal mübarizlər. 
Bakı, 1958. 
− Azərbaycan Kommunist Partiyası tarixinin oçerkləri. Bakı, 
1964. 
− Azərbaycan tarixi. C.3. H.1. Bakı, 1973. 
− «Azərbaycan gəncləri» qəzeti, 1984, 26 aprel, №50. 
− Azərbaycan Kommunist Partiyası tarixinin oçerkləri. Bakı, 
1986. 
− Azərbaycan Sovet Ensiklopediyası. C.X. Bakı, 1987. 
− «Bakinskiy raboçiy» qəzeti, 1921, 8 may, № 102, 13 may, 
№107;20 may, №113; 23 may, №115. 
− «Kommunist» qəzeti, 1920, 16 avqust №89;6 oktyabr, 
№130. 
− İbrahimov Z. V.İ.Lenin və Azərbaycanda sosialist 
inqilabının  qələbəsi, Bakı, 1970. 
− Qasımov M. Azərbaycan-Türkiyə diplomatik – siyasi 
münasibətləri (aprel 1920-ci il - dekabr 1922-ci il). Bakı, 
1998. 
− Qasımov M. Xarici dövlətlər və Azərbaycan (aprel 
işğalından SSRİ yaradılana qədərki dövrdə diplomatik-siyasi 
münasibətlər). Bakı, 1998. 
− Nariman Narimanov. İzbrannıe proizvedeniə. 
T.2.Baku,1989. 
 
 
 
 
 
 
 70
Mahmud İsmayıl oğlu Əliyev 
noyabr 1943 – sentyabr 1944 
SSRİ xalq xarici işlər  
komissarının müavini 
sentyabr 1944 – 24 sentyabr 1958 
 
Azərbaycanın görkəmli diplo-
matlarından söz düşdükdə Mahmud 
Əliyevin adı böyük hörmətlə çəkilir.  
Mahmud İsmayıl oğlu Əliyev 
1908-ci ildə Bakı şəhərində qulluqçu 
ailəsində anadan olmuşdur. O, 1926-cı ildə Bakıda orta məktəbi, 
1931-ci ildə isə Azərbaycan Tibb İnstitutunun müalicə 
fakültəsini bitirmiş, gənc həkim kimi hökumət tərəfindən 
əlaçılar sırasında Azərbaycan rayonlarına işə göndərilmişdir. 
1931-1936-cı illərdə Kəlbəcər və Cəbrayıl rayonlarında 
poliklinika müdiri, rayon xəstəxanasının baş həkimi, rayon 
səhiyyə şöbəsinin müdiri və s. vəzifələrdə çalışmış və özünü 
bacarıqlı həkim, səhiyyə təşkilatçısı kimi göstərmişdir. Cəbrayıl 
rayonunda dörd il işlədiyi müddətdə Rayon İcraiyyə Komitəsi 
Rəyasət Heyətinin üzvü olmuşdur. 
1932-ci ildə Azərbaycan Dövlət Siyasi İdarəsi sərhəd 
qoşunlarının birində həkim işləmişdir. 
1936-cı ildə Xalq Səhiyyə Komissarlığının qərarı ilə elmi 
iş üçün rayondan çağırılmışdır. 
1936-1938-ci illərdə Azərbaycan Tibb İnstitutunun 
aspiranturasında oxumuş, Azərbaycan SSR Xalq Səhiyyə 
Komissarlığı tibbi təhsil, elm və ali məktəb idarəsinin rəisi, Bakı 
səhiyyə şöbəsinin müdiri olmuşdur. 1937-ci ildə Naxçıvan 
MSSR Naxçıvan rayonundan SSRİ Ali Sovetinə keçirilən ilk 
seçkilərdə İttifaq Sovetinə deputat seçilmişdir. 
1938-1943-cü illərdə M.Əliyev Azərbaycan Tibb 
İnstitutunun rəhbəri işləmişdir. O, bu vəzifədə elmi-tədqiqat, 
 71
tələbələr arasında tərbiyə işinin və təhsilin keyfiyyətinin 
yüksəlməsi sahəsinə böyük diqqət vermişdir. 
M.Əliyev 1943-1944-cü illərdə Azərbaycan K(b)P MK-
nın ali və orta məktəblər şöbəsinə başçılıq etmiş və SSRİ xalq 
xarici işlər komissarının müavini vəzifəsində işləmişdir. 
1944-cü il yanvarın 28-dən fevralın 1-dək keçirilmiş SSRİ 
Ali Sovetinin X sessiyasının  qəbul etdiyi qanunlara əsasən 
xarici dövlətlərlə bilavasitə əlaqə saxlamaq, beynəlxalq əlaqələri 
daha da genişləndirmək və artırmaq məqsədi ilə müttəfiq 
respublikalarda Xalq Xarici İşlər Komissarlıqları təşkil edilməyə 
başlandı. Bu dövrdə Azərbaycan Xalq Xarici İşlər Komissarlığı 
yaradılmış və onun ilk komissarı M.Əliyev təyin edilmişdir. 
M.Əliyev ömrünün son gününə kimi Azərbaycan SSR xarici 
işlər naziri vəzifəsində çalışmışdır. O, bu vəzifədə Azərbaycan 
Respublikasının səlahiyyətli nümayəndəsi kimi bir sıra ölkələrlə 
iqtisadi və mədəni əlaqələrin yaradılmasında, beynəlxalq  
toplantı və müşavirələrdə SSRİ nümayəndə heyətlərinin 
tərkibində iştirak etmişdir. 
Lakin bu illərdə Xarici İşlər Nazirliyi yalnız formal olaraq 
fəaliyyət göstərmiş, demək olar ki, real səlahiyyətləri olmamış-
dır. 
M.Əliyev Azərbaycan xarici işlər naziri olmaqla yanaşı 
1950-1953-cü illərdə Azərbaycan SSR səhiyyə naziri, 1953-
1958-ci illərdə isə Azərbaycan Həkimləri Təkmilləşdirmə 
İnstitutunun direktoru olmuşdur. O, Azərbaycanda səhiyyə 
işinin təşkili, yeni-yeni xəstəxana, poliklinika və s. səhiyyə 
ocaqlarının açılması, onların bilikli və bacarıqlı kadrlarla təmin 
edilməsi və gənc həkimlərin bilik və təcrübəsinin artırılması 
sahəsində xeyli iş görmüşdür. 
M.Əliyev tutduğu vəzifədən asılı olmayaraq xalqına 
namusla, vicdanla və təmənnasız xidmət etmiş, bütün bilik və 
bacarığını, qüvvəsini Azərbaycanın daha da tərəqqisi və səadəti 
üçün sərf etmişdir. Özünü bacarıqlı, mədəni və qayğıkeş rəhbər 
kimi göstərmişdir. 
 72
M.Əliyev xidmətlərinə görə Qırmızı Əmək Bayrağı 
ordeni, iki dəfə Şərəf nişanı ordeni və müxtəlif medallarla təltif 
edilmişdir. 
Ona eyni zamanda Fövqəladə və Səlahiyyətli səfir 
dərəcəsi və Azərbaycanın əməkdar həkimi fəxri adı verilmişdir. 
M.Əliyev SSRİ Ali Sovetinin, Azərbaycan SSR Ali 
Sovetinin deputatı, plenum, konfrans, qurultay və sessiyaların 
nümayəndəsi olmuşdur. 
M.Əliyev 1958-ci il sentyabrın 24-də Bakı şəhərində vəfat 
etmiş və Fəxri xiyabanda dəfn edilmişdir. 
 
 
*** 
 
− Azərbaycan Respublikası Siyasi Partiyalar və İctimai 
Hərəkatlar Dövlət Arxivi. F.1,s. 405, iş 3167. 
− Azərbaycan Sovet Ensiklopediyası. C.IV. Bakı, 1980. 
− Qasımov M. Azərbaycan Respublikası dünya 
meridianlarında (mədəni əməkdaşlıq). Bakı, 1992. 
− «Kommunist» qəzeti, 1937, 29 oktyabr, № 250; 22 noyabr, 
№ 269; 16 dekabr, № 289; 1938, 23 avqust, №195; 12 
dekabr, №285; 1958, 25 sentyabr, №226. 
 
 
 
 
 
 
 
 
 
 
 
 
 73
Tahirə Əkbər qızı Tahirova 
aprel 1959 – 23 noyabr 1983 
 
Azərbaycanın görkəmli ictimai, 
siyasi və dövlət xadimlərindən biri 
Tahirə Əkbər qızı Tahirova olmuşdur. 
O, 1913-cü il noyabrın 7-də Zakaspi 
vilayətinin  (Türkmənistan) Bayraməli 
şəhərində müəllim ailəsində anadan 
olmuşdur. 
1920-ci ildə Tahirovlar ailəsi 
Bakıya köçmüşdür. Tahirə xanım 
Bakıda məktəbə getmiş və 1929-cu ildə onu müvəffəqiyyətlə 
bitirərək Azərbaycan Neft İnstitutunun nəzdindəki fəhlə 
fakültəsinə daxil olmuşdur. 1935-ci ildə Azərbaycan Neft 
İnstitutunun dağ-mədən fakültəsini fərqlənmə diplomu ilə 
bitirmiş və Azərbaycan Elmi-Tədqiqat İnstitutuna elmi işçi 
göndərilmişdir. 
Sovet Azərbaycanının 15 illiyinin təntənə ilə qeyd 
edilməsi münasibəti ilə 1936-cı ilin yanvaında Moskvada sovet 
partiya və hökumət rəhbərləri Azərbaycan nümayəndə heyətini 
qəbul etmişdilər. Onlar arasında gənc neft mühəndisi T.Tahirova 
da var idi. Bakıya qayıtdıqdan sonra elmi işi bir kənara qoyub 
bilavasitə istehsalatda çalışmağa başlamışdır. 1936-1937-ci 
illərdə o, gənc neft mühəndisi kimi Bakının neft mədənlərində 
çalışmışdır. 
T.Tahirova 1937-1940-cı illərdə Azərbaycan Sənaye 
İnstitutunun Neft yataqlarının istismarı kafedrasının aspirantı və 
asistenti olmuşdur. 
1940-1942-ci illərdə Azərbaycan Elmi-Tədqiqat 
İnstitutunda çalışmış və respublika neft sənayesinin tərəqqisi, 
yeni-yeni elmi nailiyyətlərin və səmərəli təkliflərin, ixtiraların 
tətbiqi sahəsində xeyli iş görmüşdür. 
 74
İstehsalatda və elmi işdə təcrübə qazanan T.Tahirova 
partiya işinə irəli çəkilmişdir. O, 1942-1949-cu illərdə 
Azərbaycan K(b)P MK neft şöbəsi müdirinin müavini, MK 
katibinin neft üzrə müavini, Azərbaycan K(b)P Bakı 
Komitəsinin kadrlar üzrə katibi olmuşdur. T.Tahirova bu 
vəzifələrdə Azərbaycan neft sənayesinin hərtərəfli inkişafı, neft 
trestləri və mədənlərinin, neftayırma zavodlarının öhdəliyinə 
düşən vəzifələri və dövlət planlarını vaxtlı-vaxtında yerinə 
yetirməsi, «Azneft» birliyinin işgüzar, bacarıqlı mütəxəssislərlə 
– rəhbər işçilərlə, mühəndis-texniklərlə, ustalarla təmin edilməsi 
və düzgün yerləşdirilməsi, yeni-yeni təşəbbüs və yarışların 
tətbiqi, Bakının bəzi rayonlarının kadr şöbəsinin hesabatlarını 
müzakirə etmiş müşavirələrin keçirilməsi və onların 
müəyyənləşdirilməsi sahəsində var qüvvəsi ilə çalışmışdır. 
Azərbaycan xalqına və dövlətinə xidmətdən usanmayan 
T.Tahirova müsəlman dini ayinlərinə riayət etdiyini Azərbaycan 
K(b)P MK və hökumətindən gizlətdiyi üçün partiya töhməti 
almış və bütün vəzifələrindən götürülmüşdür. O, yenidən elmi-
tədqiqat və müəllimlik işinə qayıdaraq 1949-1954-cü illərdə 
Azərbaycan Neft və Kimya İnstitutunun Neft və qaz yataqlarının 
istismarı kafedrasının müəllimi işləmiş və gənc neftçi kadrların 
yetişdirilməsində fəaliyyət göstərmişdir. O, müəllimliklə yanaşı, 
dərs yükünün çoxluğuna baxmayaraq, «Orconikidzeneft» 
trestinin 8-ci mədəni üzrə tədqiqat işi apararaq  1953-cü ildə 
namizədlik  dissertasiyasını müdafiə etmiş və texniki elmlər 
namizədi elmi dərəcəsini almışdır. Eyni zamanda o, 1954-cü ilin 
iyununda qiyabi olaraq Sov.İKP MK yanında Ali Partiya 
məktəbini bitirmişdir. 
1954-1957-ci illərdə T.Tahirova Azərbaycan Həmkarlar 
İttifaqı Şurasının sədri olmuşdur. O, respublikada həmkarlar 
təşkilatlarının çoxalması və üzvlərinin sayının artması, 
istehsalatla əlaqələrinin daha da genişlənməsinə bilavasitə 
rəhbərlik etmiş, səmərəli təkliflərin və ixtiraların istehsalata 
tətbiqi, yarışların və zərbəçilik hərəkatının genişləndirilməsi, 
 75
əhalinin sosial vəziyyətinin və istirahətinin yaxşılaşdırılması 
sahələrinə böyük diqqət vermişdir. 
T.Tahirova 1957-1963-cü illərdə Azərbaycan SSR Nazir-
lər Soveti yanında Dövlət Elm və Texnika Komitəsinin sədri və 
Dövlət Elmi-Tədqiqat İşlərini Əlaqələndirmə Komitəsinin sədri 
vəzifələrində çalışmışdır.  O, bu vəzifələrdə çalışdığı zaman 
elmin istehsalatla əlaqələrinin artmasına, yeni texnika və 
texnologiyaların bilavasitə istehsalata tətbiq olunmasına, istehsal 
proseslərinin avtomatlaşdırılması və mexanikləşdirilməsinin 
genişləndirilməsinə xeyli  dərəcədə nail olmuşdur. Eyni 
zamanda yeni texnika və texnologiyaların işlənib hazırlanması 
məsələləri ilə şəxsən məşğul olmuşdur. 
1959-1983-cü illərdə o, Azərbaycan SSR xarici işlər naziri 
və Nazirlər Soveti sədrinin müavini (1963-1968) işləmişdir. 
T.Tahirova xarici işlər naziri kimi Azərbaycanın xarici ölkələrlə 
iqtisadi, elmi-texniki və mədəni əlaqələrinin ildən-ilə 
genişləndirilməsində, respublikanın sənaye və kənd təsərrüfatı 
müəssisələrinin SSRİ-nin xaricdəki ticarət-sənaye sərgi və 
yarmarkalarında öz mallarını nümayiş etdirməsində, Bakıda 
Bolqarıstan, Macarıstan, ADR, ABŞ və s. ölkələrin 
ixtisaslaşdırılmış sərgilərinin, Fransa, Danimarka, Portuqaliya, 
Avstriya və İtaliyada isə Azərbaycanın timsalında SSRİ 
günlərinin keçirilməsində, xarici diplomatlarla danışıqlar 
aparılmasında, eyni zamanda BMT Baş Assambleyasının XII, 
XXIII, XXX sessiyalarında sovet nümayəndə heyətləri 
tərkibində iştirak etmişdir. O, dünya ölkələrinin bu ali 
məclisində diplomat kimi iştirak etmiş ilk azərbaycanlı qadın 
olmuşdur. T.Tahirova 1960-cı ildə SSRİ nümayəndə 
heyətlərinin tərkibində Hindistan, Birma, İndoneziya, 
Əfqanıstanda, 1961-1962-ci illərdə isə SSRİ Qadınlar Komitəsi 
nümayəndə heyətlərinin tərkibində Tunis, Türkiyə və Əlcəzairdə 
olmuşdur.  
70-80-ci illərdə Azərbaycanın beynəlxalq iqtisadi, mədəni, 
elmi-texniki və b. əlaqələri xeyli artdı, coğrafiyası daha da 
 76
genişləndi. Moskvanın vasitəsi və ciddi nəzarəti altında həyata 
keçirilən bu əlaqələrə bilavasitə Azərbaycan KP MK və 
Beynəlxalq əlaqələr şöbəsi rəhbərlik edirdi. Həmin illərdə 
Azərbaycanda bir sıra beynəlxalq tədbirlər keçirildi.  
T.Tahirova deputatı kimi SSRİ Ali Sovetinin, Azərbaycan 
Ali Sovetinin sessiyalarında, Azərbaycan Kommunist Partiyası 
Bakı Komitəsinin plenumlarında, konfranslarında iştirak etmiş, 
Azərbaycan Ali Soveti Rəyasət Heyətinin, AKP MK üzvü 
seçilmişdir. 
T.Tahirova Azərbaycanın ictimai həyatında fəal iştirakına 
görə hökumət tərəfindən Lenin ordeni, 5 dəfə Qırmızı Əmək 
Bayrağı, Şərəf nişanı, Xalqlar dostluğu ordenləri və bir çox 
medallarla təltif edilmişdir. 
1991-ci il oktyabrın 26-da Bakıda vəfat etmiş və Fəxri 
xiyabanda dəfn olunmuşdur. 
 
*** 
 
− Azərbaycan Respublikası Siyasi Partiyalar və İctimai 
Hərəkatlar Dövlət Arxivi, f.1,s.80, iş 811. 
− Azərbaycan SSR Ali Sovetinin deputatları. Səkkizinci 
çağırış. Bakı, 1973. 
− Azərbaycan SSR Ali Sovetinin növbədənkənar yeddinci 
sessiyası. Stenoqrafik hesabat. Bakı, 1980. 
− «Kommunist» qəzeti, 1969-1983-cü illər. 
− Qasımov M. Bəşəriyyətin sağ qalması naminə. Bakı, 1991. 
− Qasımov M. Azərbaycan Respublikası dünya meridianların-
da (mədəni əməkdaşlıq). Bakı, 1992. 
 
 
 
 
 
 
 77
 
 
 78
Elmira Mikayıl qızı Qafarova 
1 dekabr 1983 – 22 dekabr 1987 
 
Azərbaycanın ictimai, siyasi və 
dövlət xadimlərindən biri Elmira 
Mikayıl qızı Qafarova olmuşdur. 
E.Qafarova 1934-cü il martın 1-də 
Bakıda qulluqçu ailəsində anadan 
olmuşdur.1953-cü ildə orta məktəbi  
müvəffəqiyyətlə, 1958-ci ildə isə Azərbaycan Dövlət 
Universitetinin filologiya fakültəsini fərqlənmə diplomu ilə 
bitirmişdir. O, Universietetdə oxuduğu zaman ən fəal 
tələbələrdən olmuş və Azərbaycan Dövlət Universitetinin 
komsomol komitəsinin katibi vəzifəsində işləmişdir. 
1958-1961-ci illərdə E.Qafarova ADU-nun aspirantı 
olmuş və namizədlik dissertasiyasını müdafiə edib filologiya 
elmləri namizədi elmi dərəcəsini almışdır. 
E.Qafarova 1961-1962-ci illərdə Azərbaycan KP MK-da 
elm və ali məktəblər şöbəsində təlimatçı, 1961-1962-ci illərdə 
isə Azərbaycan Lenin Kommunist Gənclər İttifaqının  katibi 
vəzifələrində çalışmışdır. Tezliklə respublika  gəncləri arasında 
böyük hörmət və nüfuz qazanan E.Qafarova Azərbaycan LKGİ-
nin birinci katibi seçilmişdir. O, bu vəzifədə 1966-1970-ci 
illərdə işləmişdir. E.Qafarova bu məsul vəzifədə Azərbaycan 
gənclərinin həyatda, təhsildə, istehsalatda bilik və bacarıqlarının 
artırmaları, inkişaf etdirmələri sahəsində xeyrli zəhmət 
çəkmişdir.  
E.Qafarova 1970-1971-ci illərdə Azərbaycan KP MK 
mədəniyyət şöbəsi müdirinin müavini, 1971-1980-ci illərdə isə 
Azərbaycan KP Bakı Komitəsinin ideologiya katibi olmuşdur. 
O, bu vəzifədə Bakı şəhərinin abadlaşdırılması, yaşıllaşdırıl-
ması, fəhlələrin, xüsusən gənc fəhlələrin partiyanın ideoloji 
mübarizəsinə cəlb edilməsi sahəsində xeyli iş görmüşdür. 
 79
1980-1983-cü illərdə Azərbaycan SSR maarif naziri 
vəzifəsində çalışmış E.Qafarova Azərbaycanda maarifçiliyin 
yayılmasında, məktəb şəbəkələrinin çoxaldılmasında, savadlı, 
bilikli, təcrübəli müəllimlərlə təmin olunmasında, uşaqların 
təhsilə cəlb edilməsində yaxından iştirak etmiş, bir sıra məktəb 
olimpiadalarının əsas təşkilatçısı olmuşdur. 
E.Qafarova 1983-1987-ci illərdə Azərbaycan SSR xarici 
işlər naziri vəzifəsini daşımışdır. E.Qafarova xarici işlər naziri 
kimi Azərbaycanın Avropa, Asiya və Afrikanın bir sıra ölkələri 
ilə siyasi, ictimai və mədəni əlaqələrinin genişləndirilməsi, bir-
birinə nümayəndələr göndərməsi sahəsində, beynəlxalq 
müşavirə, konfrans və sessiyalarda yaxından iştirak etmişdir. O, 
1984-cü ilin oktyabrında BMT Baş Məclisinin XXXIX 
sessiyasının və onun komitələrinin iclaslarında iştirak və çıxış 
etmişdir. BMT Baş Məclisinin XXXIX sessiyasının üçüncü 
komitəsinin nümayəndələri irqçilik və  irqi ayrı-seçkilik 
qalıqlarının kökünü kəsmək məsələlərini müzakirə etmişlər. 
Diskussiyada birinci çıxış edən E.Qafarova irqi ayrı-seçkiliyi 
kəskin tənqid edərək demişdir: «Bütün sahələrdə irqi ayrı-
seçkiliyi şirnikləşdirənlər hansı demokratiyadan, hansı 
vətəndaşlıq hüquqlarından, siyasi və ya sosial-iqtisadi 
hüquqlardan danışa bilərlər». 
E.Qafarova üçüncü komitənin «Beynəlxalq gənclər ili: 
iştirak, inkişaf və sülh» diskussiyasında çıxış edərək demişdir: 
«Gənclərin işsizliyi və qeyri-hüquqi vəziyyəti problemi bir sıra 
ölkələrdə ağır problemdir. Çox vaxt gənclər irqçiliyin, aparteidin 
və irqi ayrı-seçkiliyin obyekti olur, onların əsas siyasi və sosial-
iqtisadi hüquqları kobud şəkildə tapdalanır... BMT bunların 
həllinə daim diqqət yetirməlidir».  
1987-1989-cu illərdə E.Qafarova Azərbaycan SSR 
Nazirlər Soveti sədrinin müavini vəzifəsində çalışmışdır. O, bu 
vəzifədə də humanitar sahələrə – elm, mədəniyyət, maarif 
sahələrinə rəhbərlik etmişdir. 
 80
Məsul vəzifələrdə inam və xalqa sədaqətlə, pillə-pillə 
addımlayan E.Qafarova 1989-1990-cu illərdə Azərbaycan SSR 
Ali Soveti Rəyasət Heyətinin sədri olmuşdur. O, Rəyasət 
Heyətinin sədri kimi bir sıra iqtisadi və siyasi əhəmiyyətli 
sərəncam və qərarlarının verilməsində fəal iştirak etmişdir. 
1989-cu il dekabrın 30-da Gəncə şəhərinin adının bərpa 
olunması və 1990-cı il martın 13-də Azərbaycan xalqının milli 
bayramı olan Novruz bayramının rəsmən qeyd edilməsi 
haqqında fərmanları E.Qafarova imzalamışdır. 
Azərbaycanın siyasi və ictimai vəziyyətinin ağır və gərgin 
dövründə, erməni silahlı qüvvələrinin torpaqlarımızı işğala 
başladığı bir vaxtda sovet qoşunları 1990-cı il yanvarın 19-dan 
20-nə keçən gecə Bakıya soxularaq dinc adamları qətlə yetirdi. 
Bu vaxt E.Qafarova sovet rəhbərliyinin törətdiyi bu qanlı 
cinayətə etiraz bəyanatı ilə çıxış etmiş və onun haqqında 
həqiqəti tezliklə bütün ölkələrə yaymağa başlamışdır. Həmin 
bəyanatda deyilirdi: «SSRİ Ali Soveti Rəyasət Heyəti tərəfindən 
respublikamızın Bakı şəhərində fövqəladə vəziyyət elan 
edilməsi ilə əlaqədar olaraq Azərbaycan xalqı, respublikanın 
bütün vətəndaşları adından qəti etirazımı bildirirəm… Tam 
məsuliyyət hissi ilə bildirmək istəyirəm ki, Azərbaycan SSR ali 
dövlət hakimiyyət və idarə orqanları SSRİ Ali Soveti Rəyasət 
Heyətinin belə bir qərarının qəbul olunmasına razılıq 
verməmişlər. Tökülən qan üçün bütün məsuliyyət bu qərarı 
qəbul etmiş və bilavasitə onun icrasını təmin etmiş SSRİ 
orqanları və onların vəzifəli şəxslərinin üzərinə düşür». Bu şəxsi 
bəyanatı ilə kifayətlənməyən E.Qafarova 160 deputatın 
müraciəti ilə 1990-cı il yanvarın 21-22-də Azərbaycan SSR Ali 
Sovetinin fövqəladə sessiyasını çağırdı və ona başçılıq etdi. 
Sessiya yanvarın 22-də E.Qafarovanın imzası ilə «SSRİ Ali 
Sovetinə, müttəfiq respublikaların Ali Sovetlərinə, Sovet İttifaqı 
xalqlarına, dünyanın bütün ölkələrinin parlamentlərinə, 
Birləşmiş Millətlər Təşkilatına Azərbaycan SSR Ali Sovetinin 
Müraciəti»ni qəbul etmişdir. Müraciətdə deyilirdi: «Bakının və 
 81
bütün Azərbaycanın dinc əhalisinə qarşı misli görünməmiş 
dəhşətli cinayət törədilir. Helsinki və Vyana müqavilələrinin 
sənədlərini imzalayan… hüquqi dövlət yaratmaq iddiasında olan 
sovet dövləti qanunları tapdalayaraq... SSRİ Ali Sovetinin 
sanksiyası və respublikanın ali hakimiyyət orqanlarının razılığı 
olmadan  yanvarın 19-dan 20-nə keçən gecə Azərbaycana qarşı 
təcavüz etmişdir… müxtəlif silah növlərindən (tanklardan, 
zirehli transportyorlardan, avtomat silahlardan, hərbi aviasiya və 
donanmadan) istifadə edərək elan olunmadan Bakı 
şəhərinə,…respublikanın digər rayonlarına hücum edib dinc 
əhalini, Bakıda fövqəladə vəziyyətin elan olunmasına və şəhərə 
qoşun hissələrinin girməsinə etiraz edənləri amansızcasına 
qırmışlar. Yüzlərlə ölən, minlərlə yaralanan və itkin düşənlər 
var… 
Azərbaycan SSR Ali Soveti ölkə və dünya ictimaiyyətinə 
müraciət edərək onları Azərbaycan torpağında törədilmiş bu 
milli qırğın aktını pisləməyə çağırır». 
1990-cı ilin mayından respublikada prezident idarəçiliyinə 
keçildi, Azərbaycan SSR Ali Sovetinin Rəyasət Heyəti və onun 
sədri vəzifəsi ləğv olundu. E.Qafarova deputatlar tərəfindən 
yekdilliklə Azərbaycan SSR Ali Sovetinin sədri seçildi. O, 
1990-1992-ci illərdə Azərbaycan Ali Sovetinə sədrlik etmişdir. 
E.Qafarova yaranmış ağır şəraitə baxmayaraq, Ali Sovetin 
sessiyalarını müntəzəm çağırır, qoyulan məsələlərin həllinə və 
respublikanın tam müstəqil olmasına, beynəlxalq aləmdə 
tanınmasına və nüfuzunun artmasına çalışırdı. E.Qafarova Ali 
Sovetin sədri olduğu dövrdə Azərbaycan xalqı üçün tarixi 
əhəmiyyətli qərarlar qəbul olunmuş və hadisələr baş vermişdir. 
Məsələn, 1991-ci il oktyabrın 18-də Azərbaycan 
Respublikasının dövlət müstəqilliyinin elan edilməsi; oktyabrın 
29-da onun müstəqilliyinin tanınması haqqında «Dünya 
birliyinin üzvü olan dövlətlərin parlament və hökumətlərinə Ali 
Sovetin müraciəti»; 1992-ci il martın 2-də Azərbaycan 
Respublikasının BMT-də qəbul edilməsi və s.  
 82
E.Qafarova dəfələrlə Azərbaycan SSR Ali Sovetinin 
deputatı, Azərbaycan KP MK və Bakı Komitəsinin üzvlüyünə  
namizəd və üzvü, ÜİLKGİ MK və ALKGİ MK üzvü olmuşdur. 
Azərbaycan Ali Sovetinin sessiyalarında, Azərbaycan KP və 
Bakı Komitəsinin, ÜİLKGİ və ALKGİ-nin plenum, konfrans və 
qurultaylarında iştirak etmişdir. 
O, bir ictimai və dövlət xadimi kimi iki dəfə Qırmızı 
Əmək bayrağı və Şərəf nişanı ordenləri ilə mükafatlandırılmış-
dır. 
E.Qafarova 1993-cü il avqustun 1-də Bakı şəhərində vəfat 
etmiş və Fəxri xiyabanda dəfn olunmuşdur. 
 
*** 
 
 
− Azərbaycan SSR Ali Sovetinin deputatları. On birinci 
çağırış. Bakı, 1985. 
− Azərbaycan Sovet Sosialist Respublikası Ali Sovetinin 
məlumatı, № 24, Bakı, 1987; №1-2, №5, Bakı, 1990;  
− «525-ci qəzet», 2001, 20 dekabr. 
− «Kommunist» qəzeti, 1968, 22 fevral, №44;  1970, 27 
fevral, №48; 1984, 10 oktyabr, №234; 25 oktyabr, №246. 
− Qafarova E. Amerika görüşləri. Bakı, 1986. 
− Qasımov M.Bəşəriyyətin sağ qalması naminə. Bakı, 1991. 
− Qasımov M. Azərbaycan Respublikası dünya 
meridianlarında (mədəni əməkdaşlıq). Bakı, 1992. 
− Qasımov O. Bizim və sizin Balaxanı. Bakı, 2002. 
 
 
 
 
 
 
 83
Hüseynağa Musa oğlu Sadıqov 
27 yanvar 1988 - may 1992 
 
Azərbaycanın görkəmli diplo-
matlarından biri  Hüseynağa Sadıqov-
dur. 
1940-cı il martın 14-də Bakı 
şəhərində anadan olmuşdur. 1958-ci 
ildə Bakı şəhər 132№-li orta məktəbi 
bitirmişdir. 1958-1963-cü illərdə 
M.F.Axundov adına Azərbaycan Dövlət Xarici Dillər 
İnstitutunun alman dili şöbəsində təhsil almışdır. 1962-ci ildən  
«İnturist»də işlər idarəsinin müavini, 1970-ci ildən Azərbaycan 
KP MK xarici əlaqələr şöbəsində təlimatçı, 1974-cü ildən 
Almaniya Demokratik Respublikasının Leypsiq şəhərində SSRİ 
konsulluğunda vitse-konsul, 1980-ci ildən ADR-in Rostok 
şəhərində SSRİ konsulluğunda konsul olmuşdur.  
1988-ci il yanvarın 27-dən 1992-ci ilin may ayınadək 
Azərbaycan Respublikasının xarici işlər naziri vəzifələrində 
işləmişdir. Azərbaycanın dövlət müstəqilliyi bərpa edildikdən 
sonrakı ilk yeddi ayda xarici işlər naziri olmuş, onun tanınması, 
ikitərəfli və çoxtərəfli əlaqələrinin qurulmasından ötrü böyük 
səylər göstərmişdir. 
1991-ci il oktyabrın 18-də Azərbaycanın dövlət 
müstəqilliyi bərpa edildikdən sonra Xarici İşlər Nazirliyi 
yenidən qurulmağa başladı, yeni idarə və şöbələr yaradıldı. 
Azərbaycanın müstəqilliyini de-fakto olaraq bir çox dövlətlər 
tanımağa başladı. Bir sıra dövlətlər Azərbaycanda, o cümlədən 
Azərbaycan Respublikası  bir sıra dövlətlərdə səfirlik və 
konsulluqlarını açdı. Azərbaycan beynəlxalq və regional 
təşkilatlara üzv olmağa başladı. Azərbaycan Respublikası İslam 
Konfransı Təşkilatına, BMT-yə və b. üzv oldu. İran, Türkiyə və 
b. ölkələrlə bir sıra ikitərəfli müqavilələr imzalandı. H.Sadıqov 
1992-ci ilin iyununda Azərbaycan Respublikasının AFR, 
 84
İsveçrə, Hollandiya və Lüksemburqda Fövqəladə və Səlahiyyətli 
səfiri təyin edilmişdir. O, Azərbaycanın Avropa ölkələrində ilk 
səfiri olmuşdur. Azərbaycanla AFR arasında siyasi, iqtisadi və 
mədəni əlaqələrin və münasibətlərin təşkili və inkişafı üçün 
xeyli səy göstərmişdir. Bir səfir kimi H.Sadıqov Ermənistanın 
Azərbaycan torpaqlarının işğalına son qoyması məsələlərində, 
Dağlıq Qarabağ probleminin həllində ölkəmizin ədalətli 
mövqeyinin Almaniya tərəfindən müdafiə edilməsində səmərəli 
fəaliyyət aparmışdır. Azərbaycan Respublikasının prezidenti 
H.Əliyevin AFR-ə səfərinin təşkilində, Almaniya rəhbərliyi və 
rəsmi dairələri, işgüzar adamları ilə görüşlərinin keçirilməsində, 
ikitərəfli münasibətlərə dair çoxlu sənədlərin hazırlanması və 
imzalanmasında yaxından iştirak etmişdir. 
Almaniyadan Azərbaycana müxtəlif səviyyəli nümayəndə 
heyətləri səfər etmişdir. İki ölkə arasında işgüzar əlaqələr 
qurulmuş və inkişaf etdirilmişdir. 
H.Sadıqov Almaniya, İsveç, Hollandiya və Lüksemburqda 
Azərbaycan diasporasının formalaşmasına səylər etmişdir. 
 
*** 
− Azərbaycan Respublikası Ali Sovetinin məlumatı, 1991-
1992. 
− Azərbaycanda kim kimdir? Sorğu-məlumat kitabı. Bakı, 
Azərbaycan Ensiklopediyası NPB, 1999. 
− Azərbaycan: Kim-kimdir?  2001. Bakı, Biznes aress 
nəşriyyatı, 2001.  
− «Azərbaycan» qəzeti, 1992-2002-ci illər. 
− Həsənov Ə. Azərbaycanın ABŞ və Avropa dövlətləri ilə 
münasibətləri (1991-1996). Bakı, 2000. 
− Qasımov M. Xarici siyasət: yenidənqurma, problemlər, 
mülahizələr. – «Azərbaycan gəncləri» qəzeti, 1988,  
13 sentyabr. 
− Orucov R., Qasımov M. Beynəlxalq həyat və Sovet 
Azərbaycanı. – «Kommunist» qəzeti, 1989, 15 noyabr. 
− Qasımov M. Azərbaycan beynəlxalq münasibətlər 
sistemində (1991-1995-ci illər). 
Bakı, 1996. 
 
 85
Tofiq Məsim oğlu Qasımov 
may 1992 - 26 iyun 1993 
 
Azərbaycan xalqının XX əsrin 
sonlarında apardığı müstəqillik uğrun-
da mübarizənin rəhbərlərindən, Azər-
baycan Xalq Cəbhəsinin yaradıcıların-
dan biri T.Qasımov olmuşdur. 
Tofiq Məsim oğlu Qasımov 
1938-ci il aprelin 10-da Azərbaycan Respublikası Ağdaş 
rayonunun Ləki kəndində anadan olmuşdur. O, 1955-ci ildə 22 
№-li Ağstafa dəmiryol orta məktəbini bitirmişdir. 1955-ci ildə 
Azərbaycan Dövlət Universitetinin fizika-riyaziyyat fakültəsinə 
daxil olmuş və 1960-cı ildə həmin Universitetin fizika 
fakültəsini nəzəri fizika ixtisası üzrə bitirmiş, təyinat əsasında 
Azərbaycan Respublikası Elmlər Akademiyasının Fizika 
İnstitutunda işə başlamışdır. Orta məktəbdə və Universitetdə 
dərs əlaçısı, Universitetdə Stalin təqaüdçüsü olmuşdur. 
Aspiranturanı Leninqrad şəhərində A.F.İoffe adına Fizika-
Texnika İnstitutunda «Bərk cisimlərin nəzəriyyəsi» 
laboratoriyasında bitirmişdir. 1969-cu ilin aprel ayında 
Leninqrad şəhərində SSRİ Elmlər Akademiyasının 
Yarımkeçiricilər İnstitutunda namizədlik dissertasiyası müdafiə 
edərək fizika-riyaziyyat elmləri namizədi alimlik dərəcəsini 
almışdır. 
Elmi rəhbərliyi altında Fizika İnstitutunda üç namizədlik, 
bir doktorluq dissertasiyası müdafiə edilmişdir. 25 ümumittifaq 
və beynəlxalq elmi konfransda elmi məruzələrlə çıxış etmişdir. 
100 elmi məqalənin müəllifidir. Onlardan 20-si Azərbaycanda, 
80-i isə xarici jurnallarda çap olunmuşdur. 1987-ci ildən siyasi 
 86
fəaliyyətə başlamışdır. Elmlər Akademiyasının bir qrup 
əməkdaşı ilə birlikdə əvvəlcə “Bakı Alimlər Klubu”nu 
yaratmışdır. Onun və digər qurumların əsasında sonradan 
Azərbaycan Xalq Cəbhəsi təşkil edilmişdir. AXC-nin Təşəbbüs 
qrupunun və ilk idarə heyətlərinin üzvü, sədrin xarici əlaqələr 
üzrə müavini, AXC Məclisinin üzvü olmuşdur. 1989-cu ildən 
başlayaraq deputatlarla iş aparmaq üçün dəfələrlə Moskvaya 
SSRİ Ali Sovetinin sessiyalarına ezam olunmuşdur. Baltik 
ölkələri xalq cəbhələri, Rusiya, Ukrayna və Belorusiya xalq 
hərəkatlarının nümayəndələri və xalq deputatları ilə sıx əlaqə 
saxlamışdır. Müstəqil Litva Ali Məclisinin 1-ci sessiyasında 
çıxış etmiş və AXC adından müstəqillik gününü təbrik etmişdir. 
Litva Xalq hərəkatı  “Saydis”in qurultayının iştirakçısı 
olmuşdur. 
Moskvada demokratik hərəkat və təşkilatlarının birləşdiyi 
“Qrajdanskoe deystvie” (Vətəndaş hərəkatı) təşkilatının Ali 
Şurasının üzvü seçilmişdir. 1990-cı ilin iyun ayında Praqada 
“Demokratiya i nezavisimost” (Demokratiya və müstəqillik) 
beynəlxalq təşkilatının konqresində İdarə Heyətinə üzv 
seçilmişdir. Moskvada Kremlin “Manej” meydanında keçirilən 
antikommunist mitinqlərində dəfələrlə iştirak etmiş və nitq  
söyləmişdir.  
1990-cı ilin fevral ayında Moskvaya ezam edilmiş  və 
100-dən artıq xarici agentlik nümayəndələri və müxbirlərlə 
görüş keçirərək 20 yanvar qırğını barədə geniş məlumat vermiş, 
Qorbaçov başda olmaqla SSRİ rəhbərliyinin cinayətkar 
olduğunu dünyaya bəyan etmişdir. Azərbaycan Respublikası Ali 
Sovetində 23 sentyabr 1989-cu ildə qəbul edilmiş “Azərbaycan 
Respublikasının Suverenliyi haqqında Konstitusiya Qanunu”nun 
müzakirəyə çıxarılmasının təşəbbüskarlarından olmuş, onun 
hazırlanmasında Xalq Cəbhəsini təmsil etmiş, fəal iştirak etmiş 
və həmin qanunu Ali Sovetə təqdim etmək də ona tapşırılmışdır. 
«QKÇP» dövründə Rusiya Federasiyası Ali Sovetində və 
demokratik təşkilatlarla iş aparmaq üçün Moskvaya ezam 
 87
edilmiş və danışıqlar aparmışdır. AXC-də «QKÇP»-ni qanunsuz 
dövlət çevrilişi cəhdi kimi pisləyən bəyanatın qəbul edilməsinin 
təşəbbüskarlarından olmuşdur. 
1991-ci ilin fevral ayında Azərbaycan Respublikası Ali 
Sovetində yaradılmış “Müstəqil Azərbaycan” deputat blokunun 
sədrlərindən biri idi. Əvvəllər Azərbaycan Respublikası Ali 
Sovetinin Dövlət Quruculuğu komissiyasının üzvü, sonra isə 
sədri olmuşdur. Azərbaycan Respublikası Milli Məclisinin 
yaradılması ilə Dövlət Quruculuğu və Hüquq Siyasəti 
komissiyasının sədri seçilmişdir. 
1991-ci il oktyabrın 18-də Azərbaycan Respublikasının 
dövlət müstəqilliyinin elan edilməsinin təşəbbüskarlarından və 
Azərbaycan Respublikasının müstəqilliyi haqqında Konstitusiya 
aktının müəlliflərindən biridir. 
1992-ci ilin may ayında Azərbaycan Respublikası 
prezidentinin səlahiyyətlərini icra edən Azərbaycan Respubli-
kası Ali Sovetinin sədri, ölkənin ilk qeyri-kommunist rəhbəri İsa 
Qəmbərin fərmanı ilə xarici işlər naziri təyin edilmiş və 1993-cü 
ilin iyunun 26-dək bu vəzifədə çalışmışdır. Bu müddətdə 
Azərbaycanın 150-yə yaxın xarici ölkə ilə diplomatik əlaqələri 
qurulmuş, bəzi böyük dövlətlərin Azərbaycanda, Azərbaycanın 
bu dövlətlərdə səfirlikləri açılmışdır. Diplomatik dərəcələrə dair 
qanunlar qəbul edilmişdir. 
1994-cü il mayın 31-dək Milli Məclisin Dövlət 
Quruculuğu və Hüquq Siyasəti komissiyasının sədri vəzifəsini 
aparmışdır. Mayın 31-də Azərbaycan Respublikası Milli 
Məclisinin üzvlüyündən azad edilmişdir. 1995-ci il parlament 
seçkilərinədək Azərbaycan Respublikasının millət vəkili olaraq 
qalmışdır. 1995-ci ilin avqustundan Müsavat Partiyası 
Məclisinin və Divanının üzvü olmuşdur.  
Xarici işlər naziri işlədiyi müddətdə Azərbaycanın MDB-
yə daxil olmaması haqqında Milli Məclisin qərar verməsinə, 
Qəbələ Radiolokasiya Stansiyasının bağlanması haqqında qərar 
vermək məqsədilə komissiya yaradılmasına baxmayaraq, Rusiya 
 88
ilə normal münasibətlər qurulmasına səylər olundu, 
dövlətlərarası müqavilə imzalandı və bununla da Rusiya 
Azərbaycanın müstəqilliyini rəsmi surətdə qəbul etdi. 1992-ci il 
oktyabrın 12-də Azərbaycan Respublikası ilə Rusiya 
Federasiyası arasında dostluq, əməkdaşlıq və qarşılıqlı yardım 
haqqında müqavilə imzalandı. Lakin bu müqavilə ratifikasiya 
edilmədi. 
T.Qasımov ABŞ Dövlət Departamentində dəfələrlə, bir 
dəfə Pentaqonda, bir neçə dəfə Konqresdə görüşlər keçirmiş və 
danışıqlar aparmışdır. Dağlıq Qarabağ münaqişəsinin nizamlan-
ması haqqında ATƏM çərçivəsində danışıqlar prosesi bərpa 
edildi və Azərbaycanın dövlət mənafeyinə uyğun şərtlərlə 
aparılmağa başlandı. 
Azərbaycan ATƏT, İqtisadi Əməkdaşlıq Təşkilatı, Qara 
dəniz İqtisadi Əməkdaşlığı Təşkilatı, Asiya və Sakit okean 
Əməkdaşlığı Təşkilatiına və bir çox digər təşkilatlara üzv oldu. 
Azərbaycan bir çox beynəlxalq konvensiyalara, o 
cümlədən İnsan haqları bəyannaməsinə, Cenevrə konvensi-
yasına, Nüvə silahlarının yayılmaması haqqında konvensiyaya 
qoşuldu. Kimyəvi və baktereoloji silahların qadağan olunması 
haqqında konvensiyaya T.Qasımov imza atmışdır. 
BMT-nin 47-ci Baş Assambleyasında iştirak və məruzə 
etmişdir. 
BMT Baş Katibi ilə Azərbaycanda BMT-nin 
nümayəndəliyinin açılması haqqında sazişi imzalamışdır. 
Azərbaycan nümayəndə heyətinin başçısı kimi BMT-də əsas 
dövlətlərin və təşkilatların təmsilçiləri, Assambleyada iştirak 
edən 25 dövlətin xarici işlər nazirləri və 5 dövlətin prezidentləri 
ilə ikitərəfli görüşlər keçirmişdir. 
1992-ci il noyabr ayında ABŞ-ın əsas sığorta təşkilatı olan 
OPİC-lə «Azərbaycana sərmayə qoyacaq şirkətlərin və 
sərmayəçilərin iqtisadi risklərinin sığortalanması»  haqqında 
sazişi imzalamışdır. ABŞ Ticarət Palatasının sədri ilə görüş 
keçirmişdir. İki ölkə arasında Azərbaycanın bəzi şərtlərini 
 89
nəzərdə tutan yeni ticarət müqaviləsi imzalamaq təklif olunmuş, 
bir müddət sonra amerikan tərəfi buna razılıq vermiş və xarici 
işlər nazirinin ABŞ-a ikinci  səfəri zamanı bu müqavilə 
imzalanmışdır.  
1992-ci il mayın 22-25-də Lissabonda Avropa Birliyinin 
«Yeni yaranmış Müstəqil Dövlətlərə İqtisadi Yardım 
Proqramı»nın müzakirə edildiyi sammitdə çıxış edərək «bu gün 
bizə iqtisadi yardımdan daha önəmlisi Avropa Birliyinin bizim 
əsas problemimiz olan "Ermənistanın Azərbaycana təcavüzü və 
ərazilərimizin işğal edilməsi, Azərbaycanın ərazi bütövlüyünün 
bərpası» probleminin həllində yardım etməsidir» söyləmiş və 
Avropa Birliyindən bu istiqamətdə dəstək istəmişdir. 
Lissabon sammitində iştirak edən ABŞ Dövlət Katibi 
cənab Beykerlə görüş zamanı ondan Azərbaycanın haqq işinin 
ABŞ tərəfindən dəstəklənməsini, ATƏT çərçivəsində 
Ermənistan-Azərbaycan münaqişəsinin həlli istiqamətində 
dayandırılmış danışıqların davam etdirilməsinə yardımçı 
olmasını, bu münaqişənin Rusiyanın mənafeyinə xidmət etməsi 
səbəbindən onun səylərinin neytrallaşdırılmasını və problemin 
həllini ABŞ-ın öz üstünə götürməsini Azərbaycan dövləti 
adından xahiş etmişdir. Cənab Beyker ABŞ-ın problemə ciddi 
yanaşdığını və bu istiqamətdə gərəkli addımlar atılacağını, 
yalnız Azərbaycan tərəfinin də atəşkəsin saxlanmasına 
çalışmasını rica etmişdir. 
ABŞ-ın təşəbbüsü ilə ATƏT çərçivəsində danışıqlar 
prosesinə başlanmış və danışıqlar Azərbaycanın maraqlarına və 
ATƏT-in Minsk qrupunun mandatına uyğun aparılmışdır. 
ATƏT-in mandatına əsasən münaqişənin tərəfləri Azərbaycan 
Respublikası və Ermənistan Respublikası, Dağlıq Qarabağın 
azərbaycanlı əhalisi və erməni icması isə iki maraqlı tərəf kimi 
göstərilmişdir. İcma nümayəndələrinin işçi qrupların və Minsk 
qrupunun toplantılarında iştirak etmək və öz fikirlərini söyləmək 
hüququ olsa da, səsvermə hüququ olmamışdır. 
 90
Kəlbəcərin işğalına qədərki danışıqlarda ATƏT-in 
mandatına uyğun olaraq  Minsk qrupunun vəzifələri əsasən 
aşağıdakılardan ibarət idi: Şuşanı erməni yaraqlılarından 
təmizləmək, dinc əhalinin daimi yaşayış yerlərinə dönməsini 
təmin etmək və oraya beynəlxalq nəzarətçilər gətürmək;  Laçını 
erməni silahlı dəstələrindən təmizləmək, dinc əhalinin daimi 
yaşayış yerlərinə dönməsini təmin etmək və oraya beynəlxalq  
nəzarətçilər gətirmək; Azərbaycanın ərazi bütövlüyü bərpa 
edildikdən sonra Minsk konfransını çağırıb Dağlıq Qarabağın 
statusu məsələsini müzakirə etmək. 
1993-cü il fevralın 29-da Romada ATƏT çərçivəsində 
aparılan danışıqların ikinci mərhələsinin yekunu olaraq ATƏT 
çərçivəsində bir komissiyanın yaradılaraq «Dağlıq Qarabağda 
yerləşdirilmiş ağır silahların mənşəyinin araşdırılması və onların 
yararsız hala gətirilərək məhv edilməsi haqqında» sazişi xarici 
işlər naziri T.Qasımov və Ermənistan xarici işlər nazirinin 
birinci müavini Libaridyan imzalamışlar. Sonradan danışıqlar 
İsveçin Cenevrə şəhərində daha iki mərhələdə davam etdirildi. 
Bu danışıqların nəticəsində Şuşa və Laçının erməni silahlı 
dəstələrindən təmizlənməsi və dinc əhalinin daimi yaşayış 
yerlərinə dönməsi şərtləri razılaşdırıldı və yeganə mübahisə 
obyekti kimi Laçın dəhlizinin statusu məsələsi qaldı. Ermənistan 
tərəfi bu dəhlizin beynəlxalq nəzarətə verilməsinin, Azərbaycan 
tərəfi isə bu dəhlizin Azərbaycanın nəzarətində olmasının, dinc 
erməni vətəndaşlarının və humanitar yardımların sərbəst 
buraxılması öhdəliyinin qəbul edilməsinin tərəfdarı idi. 
Roma və Cenevrədə aparılan danışıqlarda Azərbaycan 
nümayəndə heyətinə xarici işlər naziri başçılıq etmişdir. 
Danışıqların üçüncü mərhələsinə başlamaq üçün Cenevrədə olan 
Azərbaycan nümayəndə heyəti erməni və rus birliklərinin 
Kəlbəcər rayonunu işğal etdikləri xəbərini aldı.  
Azərbaycanın BMT-dəki daimi nümayəndəsi H.Həsənova 
BMT Təhlükəsizlik Şurasının sədrinə təqdim ediləcək sənəd 
göndərildi. Ertəsi gün H.Həsənov sənədi Təhlükəsizlik Şurasının 
 91
sədrinə təqdim etdi. Beləliklə, 1993-cü il aprelin 6-da 
Ermənistan-Azərbaycan münaqişəsinin tənzimlənməsi məsələsi 
böyük zəhmət nəticəsində BMT Təhlükəsizlik Şurasının 
icraatına verilmiş oldu. Məsələ Təhlükəsizlik Şurasına 
verildikdən sonra aprelin 8-də T.Qasımov Nyu-Yorka getmişdir. 
Həmin gün Təhlükəsizlik Şurasının sədri pakistanlı cənab 
Makoverlə görüşüb məsələnin Təhlükəsizlik Şurasının növbəti 
toplantısının gündəliyinə salınmasını rica etmişdir. 
Təhlükəsizlik Şurasının daimi və keçici üzvləri olan ölkələrin 
təmsilçiləri ilə görüşlər keçirərək problem barədə ətraflı 
məlumat verib onlardan dəstək istəmişdir. BMT Baş Katibi və 
BMT yanındakı təşkilatlarının nümayəndələri ilə görüşlər 
keçirilmişdir.  
T.Qasımov 1993-cü il aprelin 27-28-də yenidən Təhlükə-
sizlik Şurasının bütün üzvləri ilə təkrar görüşlər keçirib onların 
razılığını almışdır. Aprelin 29-da Təhlükəsizlik Şurasının 
toplantısı keçirilmiş və aprelin 30-da  BMT Təhlükəsizlik 
Şurasının 822 №-li qətnaməsi dünyaya bəyan edilmişdir. 
Qətnamədə erməni silahlı qüvvələrinin Azərbaycanın bütün 
işğal etmiş ərazilərini dərhal və qeyd-şərtsiz boşaltmaları tələb 
olunmuşdur. 
BMT Təhlükəsizlik Şurasının 822 №-li qətnaməsinin 
icrası istiqamətində  ilk addım olaraq ATƏT çərçivəsində 
Finlandiya nümayəndəsinin başçılığı ilə 60 nəfərdən ibarət 
müşahidəçi dəstəsi hazırlandı. Sonra Kəlbəcərin erməni 
yaraqlılardan təmizlənməsi haqqında saziş imzalandı. Sazişi 
Ermənistan prezidenti Ter-Petrosyan mayın 8-də, Azərbaycan 
prezidenti Əbülfəz Elçibəy isə mayın 12-də imzaladı. Sazişə 
görə Kəlbəcər bölgəsi iyunun 14-dən 29-a qədər erməni silahlı 
dəstələrindən təmizlənməli, dinc əhali daimi yaşayış yerlərinə 
dönməli və oraya beynəlxalq müşahidəçilər gəlməli idi.  Lakin 
Gəncədə 4 iyun hadisəsi səbəbindən Azərbaycan tərəfi onların 
təhlükəsizliyinə təminat verə bilmədiyindən tezləşməsini tövsiyə 
etdi. Lakin bu istəyə nail olunmadı. 
 92
T.Qasımov 1993-cü il iyunun 26-da xarici işlər naziri 
vəzifəsindən azad edilsə də, Milli Məclisin komissiya sədri kimi 
çalışmış, bir sıra qanunların hazırlanması və qəbul edilməsində 
fəaliyyət göstərmişdir.  Daha sonra o, siyasi- partiya və elmi 
fəaliyyətlə məşğul olmuşdur. T.Qasımov Türkiyənin müxtəlif 
elmi mərkəzlərində, universitetlərində və beynəlxalq proqram-
larda çalışmışdır. 
T.Qasımov xarici işlər naziri kimi Türkiyə, İran, Rusiya, 
Böyük Britaniya, ABŞ və s. ölkələrin rəsmi dövlət və hökumət 
adamları ilə görüşərək ikitərəfli münasibətlərin qurulması və 
inkişafına dair danışıqlar aparmışdır.  
 
 
*** 
 
− Azərbaycan Respublikası Ali Sovetinin məlumatı, 1991-
1993. 
− «Azərbaycan» qəzeti, 1992-1993-cü illər. 
− Qasımov M. Azərbaycan beynəlxalq münasibətlər 
sistemində (1991-1995-ci illər). Bakı, 1996. 
− Qasımov M. Azərbaycanın xarici siyasəti (konsepsiya 
məsələləri). Bakı, 1997. 
 
 
 
 
 93
Həsən Əziz oğlu Həsənov 
2 sentyabr 1993 – 17 fevral 1998 
 
Azərbaycanın XX əsr görkəmli 
ictimai, dövlət və siyasi xadimlərindən, 
diplomat və alimlərindən olan Həsən 
Əziz oğlu Həsənov 1940-cı il oktyabrın 
20-də Tiflis şəhərində anadan 
olmuşdur.1958-ci ildə Tiflisdə 43 №-li 
orta məktəbi, 1963-cü ildə isə 
Azərbaycan Politexnik İnstitutunu bitirmiş və inşaatçı-mühəndis 
ixtisasına yiyələnmişdir. Bakı Ali siyasi məktəbini bitirərək 
politoloq ixtisası almışdır. Moskvada yuxarı dərəcəli 
məmurların ali kursunu (1969) və yuxarı dərəcəli siyasi 
xadimlərin ali kursunu (1981) bitirmişdir. Ensiklopedik biliyə 
sahib olmuşdur. 
Müxtəlif siyasi və dövlət strukturlarında çalışmışdır. 1960-
cı ilin oktyabrından Azərbaycan Politexnik İnstitutunun 
komsomol komitəsinin təşkilat məsələləri üzrə katibi və Bakı 
şəhəri Tələbə Şurasının sədri olmuşdur. 1961-ci ilin dekabrından 
Bakı şəhəri Oktyabr rayon komsomol komitəsində (indiki 
Yasamal r-nu) üçüncü katib, 1962-ci ildən Bakı şəhər komsomol 
komitəsinin təbliğat və təşviqat şöbəsində təlimatçı, Bakı şəhəri 
Oktyabr rayon komsomol komitəsində ikinci katib, Azərbaycan 
Komsomolu Mərkəzi Komitəsi texniki peşə məktəblərinin 
şagirdləri ilə iş üzrə şöbə müdiri, 1966-cı ildə inşaat materialları 
və konstruksiyası institutunda aspirant, 1969-cu ildə Moskvada 
komsomolun Mərkəzi Komitəsinin məsul təşkilatçısı, 1971-ci 
ildən təlimatçı, şöbə müdiri, Azərbaycan KP MK-nın inşaat 
məsələləri üzrə şöbə müdirinin müavini, 1975-ci ildən Bakı 
şəhəri 26 Bakı komissarı rayonu (indiki Səbayil r-nu) partiya 
komitəsinin birinci katibi, 1978-ci ildən Sumqayıt, Kirovabad 
(indiki Gəncə) şəhər partiya komitələrinin birinci katibi, 1981-ci 
 94
ildən Azərbaycan Kommunist Partiyası Mərkəzi Komitəsinın 
ideologiya məsələləri, inşaat və nəqliyyat, iqtisadi məsələlər 
üzrə katibi, 1990-1992-ci illlərdə Nazirlər Sovetinin sədri, 
Azərbaycan Respublikasının baş naziri, 1990-1991-ci illərdə 
SSRİ Nazirlər Sovetinin üzvü, 1992-1993-cü illərdə Azərbaycan 
Respublikasının BMT-dəki daimi nümayəndəsi olmuşdur. 
H.Həsənov 1993-cü il sentyabrın 2-də Azərbaycan 
Respublikasının xarici işlər naziri təyin edilmişdir. 1993-cü ildə 
Azərbaycan Respublikasının ali məsləhətçi orqanı olan 
Azərbaycan Respublikasının Milli Təhlükəsizlik Şurasının  üzvü 
olmuşdur. 
O, 40 ilə yaxın Azərbaycanın dövlət və siyasi işlərində 
yorulmadan çalışmış, 1981-ci ildən 1992-ci ilə qədər 
Azərbaycanın ali rəhbərləri sırasına daxil olmuşdur.  
1977-ci ildən 2000-ci ilədək Azərbaycan Respublikası Ali 
Sovetinin deputatı, 1977-1981-ci illərdə Azərbaycan 
Respublikası Ali Sovetinin komissiya sədri, 1979-1984-cü 
illərdə SSRİ Ali Sovetinin deputatı, SSRİ Ali Sovetinin inşaat 
komissiyasının üzvü olmuşdur. 1963-cü ildən 1980-ci ilədək 
Xalq Deputatları Sovetinin rayon və şəhər üzrə deputatı 
seçilmişdir. 30 ildən çox müxtəlif dərəcəli deputat olmuşdur. 
H.Həsənov qarşısına qoyduğu məsələlərin həllinə ciddi 
yanaşan, məqsədyönlü, gözəl natiq, daim irəli doğru addımlayan 
uzaqgörən şəxs olmuşdur. 
H.Həsənov uşaqlıqda Tiflisdə azərbaycanlıların cəm halda 
yaşadıqları ərazidə böyümüş, Tiflis azərbaycanlılarının folkloru, 
adət-ənənələrini dərindən öyrənmiş, Tiflisin azərbaycanlılar 
yaşamayan məhəlləsində məktəbə getmiş, orada gürcü adət-
ənənələrini də əxz etmişdir. Məktəb illərində gürcü, erməni, rus 
və yəhudi gəncləri arasında qeyri-etnik və qeyri-dini mühitdə 
böyüyən H.Həsənov onların milli, dini və mənəvi 
xüsusiyyətlərini dərindən öyrənmişdir. 
Bakıya gələn kimi şəhərdə və institutda gənclərlə 
qaynayıb qarışmış, tezliklə tələbə qrupuna rəhbər, il yarımdan 
 95
sonra isə Azərbaycan Politexnik İnstitutunda komsomol 
komitəsinin katibi və on minlərlə tələbəsi olan Bakı şəhərində 
Tələbə Şurasının sədri seçilmişdir.  
26 Bakı komissarı rayonuna rəhbərlik edən H.Həsənov işə 
dinamizm gətirmişdir. Topladıqları bilikləri az sonra 
Sumqayıtda da tətbiq etmişdir. Respublikada əsaslı tikinti 
işlərinə rəhbərlik edərək onu sistemli şəklə salmış, Nazirlər 
Sovetinin sədri olaraq, bu vəzifəni ənənəvi təsərrüfat 
funksiyalarından siyasi sahəyə çevirmişdir. 
Tiflisdə müsəlman məscidlərinin dağılmasının şahidi 
olmuş və «qisas almağa» and içmişdir. O, sovet sistemi 
şəraitində Allaha inanmışdır. O, Azərbaycan Kommunist 
Partiyası Kirovabad şəhər komitəsinin birinci katibi olarkən 
məscidləri, dini yerləri təmir və bərpa etməyə başlamış, nəinki 
vəzifəsini, hətta cəmiyyətdə yerini itirmək təhlükəsi altında 
olduqda belə, bu işini növbəti vəzifələrində də davam 
etdirmişdir. Ağır kommunist rejimi şəraitində məscidlərin 
bərpası və İslam dininin qorunmasında xüsusi xidmətləri 
olmuşdur. O, Məkkə və Mədinəni ziyarət etmiş ilk kommunist 
olmuş, müqəddəs «Kəəbə»də dua oxumuş, Məşhəddə İmam 
Rzanın məzarında olmuşdur. O, Azərbaycan milli hərəkatının 
lideri, dahi şəxsiyyət, sovet rejiminin düşməni olan Müsavat 
Partiyasının başkanı, adının çəkilməsi bir çox onilliklər qadağan 
edilmiş  M.Rəsulzadənin qəbrini ziyarət etmiş SSRİ və 
Sov.İKP-nin birinci azərbaycanlı siyasətçisi olmuşdur.  
H.Həsənov azərbaycanlıların milli özünüdərkinin və milli 
birliyinin möhkəmləndirilməsinə, tarixi və mədəni irsinin 
dirçəldilməsinə böyük töhfə vermişdir. Onun şəxsi təşəbbüsü və 
köməyi ilə «Azərbaycan renessansının problemləri» adlı toplusu 
tərtib edilmiş və işıq üzü görmüşdür. O, Tiflis şəhərində 
Azərbaycan icmasının yaşadığı ərazidə Mirzə Fətəli Axundovun 
heykəlinin və ev-muzeyinin açılması istiqamətində çoxlu iş 
görmüşdür. 
 96
H.Həsənovun Gəncə şəhərindəki fəaliyyəti şəhər tarixinə 
renessans dövrü kimi daxil olmuşdur. Şəhərin tarixi imicinin 
bərpası istiqamətində xüsusi xidmətlərinə görə onu «Gəncənin 
bərpasının müəllifi» kimi tanımış, fəal inşaat və tikinti işlərinə 
görə xalq arasında məhəbbətlə «kərpic Həsən» adlandırmışlar. 
O, Gəncə şəhərinin adının bərpasının müəllifi və təşəbbüskarı 
olmuşdur. H.Həsənov Yeni Gəncə yaşayış məskəninin 
yaradılması ideyasının müəllifi və təşəbbüskarı, Yeni Gəncədə 
mərkəzi prospektin, iri memorial parkın və onun memarlıq-
landşaft plan quruluşunun və Gənclər sarayı memarlığının, 
parkda onlarla monumental heykəlin, xüsusilə Məhsəti, Mirzə 
Şəfi Vazeh, Üzeyir Hacıbəyov, Bül-Bül, Səməd Vurğun, Nizami 
və b.-nın heykəllərinin qoyulmasının təşəbbüsçüsü və rəhbəri 
olmuşdur. Əvvəlcə şəhərin bir hissəsini Yeni Gəncə 
adlandırmış, bir ildən sonra isə ümumiyyətlə, rayonun adının 
rəsmi surətdə Gəncə adlandırılmasına nail olmuş və böyük 
dəstək almışdır. Ağır sovet rejimi şəraitində yüksək vəzifələrdə 
çalışmasına baxmayaraq, adamların şüurunda Böyük 
Azərbaycansevər, Millətsevər və Qurucu olaraq qalmışdır. 
Bütün fəaliyyətinin başlıca mənası Azərbaycan xalqına xidmət 
olmuşdur. 
H.Həsənov SSRİ tərkibində Azərbaycanın sonuncu baş 
naziri və müstəqil Azərbaycanın ilk baş naziri olmuşdur. Onun 
Türkiyənin baş naziri Məsud Yılmaz, prezidenti Turqut Özal və 
parlament çoxluğunun lideri Süleyman Dəmirəllə danışıqlarının 
nəticəsində 1991-ci il noyabrın 9-da Türkiyə hələ SSRİ-nin 
mövcud olduğu bir dövrdə Azərbaycan Respublikasının dövlət 
müstəqilliyini tanımışdır. 
O, Azərbaycanda cəmiyyətin yenidən qurulması və 
demokratikləşməsi istiqamətində bir çox qanun, qərar və 
qətnamələrin işlənib hazırlanması və həyata keçirilməsində 
iştirak etmişdir. Azərbaycanda çoxpartiyalı sistemin 
formalaşmasının başlanğıcı olan siyasi təşkilat və cəmiyyətlərin 
qeydiyyatdan keçirilməsində qərarlar qəbul etmişdir. 
 97
Azərbaycan Respublikası dövlət quruluşunun postittifaq 
konsepsiyasının müəlliflərindən biridir. SSRİ-nin rəhbərləri 
Mixail Qorbaçov və Nikolay Rıjkov ilə çoxsaylı görüşləri 
olmuşdur. 
Azərbaycanın azad bazar iqtisadiyyatına keçirilməsi 
konsepsiyasının əsasını qoyanlardan və təşəbbüskarlarından biri 
olmuşdur. Parlamentə onun rəhbərliyi altında qanun 
layihələrinin toplusu təqdim edilmişdir. Azərbaycanın birbaşa 
xarici iqtisadi əlaqələrının əsasını qoymuşdur. Azərbaycanda 
bazar iqtisadiyyatının və sahibkarlığın ilk tədbiri olan Bakıda 
1991-ci ildə keçirilən iri beynəlxalq Biznes konqresin ideoloqu 
və təşkilatçısı olmuşdur. Biznes konqresdə dünyanın 48 
ölkəsinin 450 kompaniyasından 750 biznesmen iştirak etmişdir.  
Türkiyə prezidenti Turqut Ozal ilə birbaşa danışıqların 
nəticəsində hələ 1990-cı ilin sentyabrında Qara dəniz İqtisadi 
Əməkdaşlığı təşkilatının təsisçi ölkələri siyahısına Azərbaycanın 
daxil edilməsi barədə prinsipial razılıq əldə edilmişdir.  
SSRİ tərkibində olmasına baxmayaraq, Azərbaycanın 
birbaşa beynəlxalq əlaqələrini fəal inkişaf etdirməyin tərəfdarı 
olmuşdur. Azərbaycan Respublikasının Avstraliya, İtaliya, 
Türkiyə, İran, Belçika, Yəmən və Səudiyyə Ərəbistanına, SSRİ-
nin keçmiş respublikalarına – yeni müstəqil dövlətlərə getmiş 
hökumət nümayəndə heyətlərinə rəhbərlik etmişdir. O, bu dövlət 
və hökumətlərin başçıları ilə görüşmüş Azərbaycanın ilk dövlət 
nümayəndəsi olmuşdur. Mərkəzi Asiya ölkələrinin dövlət 
başçılarının Daşkənd görüşündə Azərbaycanın nümayəndə 
heyətinə rəhbərlik etmişdir. H.Həsənova müştərək kommyunike 
imzalamaq səlahiyyəti verilmişdir. Bu səfərlərin gedişində 
Azərbaycanın müstəqillik tarixində ilk beynəlxalq müqavilələr 
bağlanmışdır.  
1990-cı ilin sentyabrında türk dövlət və hökumət başçıları 
ilə danışıqlar aparmış, bunların nəticəsi olaraq birbaşa aviasiya, 
dəniz və avtomobil reyslərinin, telefon əlaqələri və birbaşa 
televiziya proqramlarının açılması, Naxçıvanda Azərbaycanın 
 98
Türkiyə ilə sərhədindəki Sədərək avtomobil və dəmiryolu 
körpüsünün tikilməsi, Naxçıvanın Türkiyədən gələn elektrik 
enerjisi ilə təmin edilməsi, Bakıda Türkiyənin baş 
konsulluğunun açılması haqqında, habelə gələcək birbaşa 
beynəlxalq əlaqələrin əsasını qoyan bir sıra hökumətlərarası 
müqavilələr imzalamışdır. 
Azərbaycan və İran arasında ilk dəfə vizasız keçid 
məsələsi məhz onun səyi nəticəsində həll olunmuşdur.1990-cı 
ilin avqustunda İranda zəlzələ qurbanlarına humanitar yardım 
göstərilmişdir. 1991-ci ilin iyununda H.Həsənovun İrana səfəri 
zamanı rəsmi Azərbaycan-İran danışıqları keçirilmiş, nəticədə 
geniş əhatəli məsələlərə aid hökumətlərarası müqavilələr 
imzalanmışdır.  
Diplomatiyaya gələn H.Həsənov özü ilə bu sahəyə 
dinamizm, irəliləyiş və hədsiz səmimilik gətirmişdir.  
H.Həsənov xalqımızın tarixində ilk dəfə olaraq 
Azərbaycan Respublikasının BMT-dəki  daimi nümayəndəliyinə 
rəhbərlik etmiş, müstəqil Azərbaycan Respublikasının 
Fövqəladə və Səlahiyyətli səfiri rütbəsini almışdır. Onun gərgin 
səyi nəticəsində 1993-cü ilin aprelində  BMT TŞ-də 
Azərbaycan-Ermənistan münaqişəsinə dair 822 №-li birinci 
qətnamə, iyul ayında isə 853 №-li ikinci qətnamə qəbul 
olunmuşdur. Bu qətnamələrin üstün cəhəti ondan ibarətdir ki, 
BMT aydın şəkildə Ermənistanın münaqişədə təqsirkar 
olduğunu qeyd etmiş, Azərbaycanın ərazi bütövlüyünü, güc 
tətbiq etməklə sərhədlərin dəyişdirilməsinin yolverilməzliyini, 
Dağlıq Qarabağın Azərbaycan Respublikasına məxsusluğunu 
təsdiq etmiş və bütün işğalçı qüvvələrin Azərbaycan ərazisini 
şərtsiz boşaltmasını tələb etmişdir. H.Həsənovun səyi sayəsində 
Azərbaycan Respublikası keçmiş SSRİ respublikaları arasında  
BMT-nin seçkili orqanlarına, xüsusilə elm və texnika sahəsində 
və yaşayış məskənləri üzrə komissiyalarına daxil edilmiş ilk 
ölkə olmuşdur. O, həmçinin Azərbaycan Respublikasının BMT-
 99
nin inkişaf proqramına və sənaye inkişafı üzrə proqramına 
(YUNİDO)  daxil olmasının təşəbbüskarıdır. 
Azərbaycan Respublikasının xarici işlər naziri olaraq 
H.Həsənov Fransa, Türkiyə, İran, Çin, Almaniya, Rusiya və 
Misirə rəsmi səfər etmişdir. Səfərlər nəticəsində iqtisadi, siyasi 
və mədəni sahələrdə Azərbaycan Respublikasının beynəlxalq 
əlaqələrinin dərinləşməsinə dair bir sıra mühüm ikitərəfli 
sənədlər imzalanmışdır. H.Həsənov Brüsseldə Şimali Atlantika 
Şurasının, Romada ATƏM-in Nazirlər Şurasının, Tehranda 
İqtisadi Əməkdaşlıq Təşkilatı və MDB ölkələri xarici işlər 
nazirlərinin iclaslarında iştirak etmişdir.  
Azərbaycan dövləti onun nazir işlədiyi dövrdə Bloklara 
qoşulmamaq hərəkatına qoşulmuş, NATO ilə “Sülh naminə 
tərəfdaşlıq” müqaviləsini, Avropada sabitlik paktını imzalamış, 
Avropa Birliyi İqtisadi Komissiyası ilə diplomatik münasibətlər 
qurmuşdur. 
H.Həsənov Azərbaycan Respublikasının yeni tipli Xarici 
İşlər Nazirliyinin yaradıcısıdır. Bu baxımdan Xarici İşlər 
Nazirliyinin tərkibində islahatların aparılmasını xüsusilə qeyd 
etmək lazımdır. Nazirlikdə yeni idarə və şöbələr, Ermənistan-
Azərbaycan münaqişəsi və münaqişələrin dinc yolla 
nizamlanması məsələləri ilə məşğul olan idarə yaradılmışdır. 
İnformatika şöbəsinin yaradılması XİN-nin tamamilə 
kompüterləşdirilməsinə və yeni texniki vasitələrlə operativ 
məlumatların alınmasına imkan vermişdir. XİN-nin ərazi 
idarələrinin fəaliyyətində mühüm dəyişikliklər baş vermiş, xarici 
ölkələrin XİN-i və səfirlikləri ilə münasibətlər nizamlanmışdır. 
Xarici ölkələrdə Azərbaycan Respublikasının 
nümayəndəlikləri və səfirliklərində islahatlar aparılmış, onlar 
real nümayəndəliyə çevrilmiş, bütün bunlar Azərbaycanda və 
akkreditasiya ölkələrində baş verən hadisələrə operativ olaraq 
təsirini göstərmişdir. H.Həsənovun nazir olduğu dövrdə 
Azərbaycan Respublikasının Çin, Fransa, Səudiyyə Ərəbistanı, 
Misir, Böyük Britaniya, Avstriya və Belçikada səfirlikləri, 
 100 
Cenevrədə Azərbaycanın nümayəndəliyi yaradılmış, Katar, 
Mavritaniya, Əlcəzair, Argentina, Braziliya, Mərakeş, Zambiya, 
Latviya, Sinqapur, Albaniya, Komor adaları ilə diplomatik 
münasibətlər qurulmuşdur. Bakıda Qazaxıstan, Koreya 
Respublikası, Norveç, Hindistan, CAR, Kanada, Vatikan, 
Meksika, Macarıstan, Səudiyyə Ərəbistanı, İordaniya və BƏƏ-
nin səfirlikləri açılmış və səfirliklərin ümumi sayını 36-ya 
çatmışdır. Xarici ölkələrin səfirlikləri ilə iş yenidən 
qurulmuşdur. 
1992-ci ildə H.Həsənov BMT Baş Assambleyasının 47-ci 
sessiyasında Azərbaycan Respublikası nümayəndəliyinin rəhbər 
müavini, 1993-1994-cü illərdə BMT Baş Assambleyasının 48 və 
49-cu sessiyalarında, 1993-cü ildə ATƏT-in Nazirlər Şurasının 
4-cü görüşündə, SSAD görüşlərində, YUNESKO-nun Baş 
sessiyasında Azərbaycan Respublikası nümayəndə heyətlərinin 
başçısı olmuşdur. 1992-ci ildə Nyu-Yorkda və 1993-cü ildə 
Cenevrədə keçirilən BMT-nin İqtisadi və Sosial Şurasının əsas 
sessiyalarında Azərbaycan nümayəndə heyətinin rəhbəri 
olmuşdur. BMT nəzarəti altında yaşayış məskənləri üzrə İkinci 
Ümümdünya konfransının hazırlıq komitəsinin sədr müavini 
seçilmişdir. 1994-cü ilin sentyabrında BMT-nin Qahirədə 
keçirilən əhali yaşayışı və inkişaf üzrə konfransında Azərbaycan 
Respublikasının prezidenti H.Əliyevin başçılıq etdiyi 
nümayəndə heyətinin üzvü olmuşdur. 
H.Həsənov BMT-nin Təhlükəsizlik Şurasının iclaslarında 
və Baş Assambleyanın sessiyalarında, BMT-nin İqtisadi və 
Sosial komissiyalarında, ATƏT-in xarici işlər nazirlərinin 
görüşlərində, Avropa Parlamentinin Siyasi komitəsinin, NATO 
Şurasının, Şimali Atlantika Əməkdaşlığı Şurasının, İqtisadi 
Əməkdaşlıq Təşkilatının, Ərəb Dövlətləri Cəmiyyətinin 
iclaslarında, iştirak etmişdir. Azərbaycan Respublikasının 
Avropa Parlamentində və NATO Şurasında nitq söyləyən ilk 
dövlət nümayəndəsi olmuşdur. 
 101
1990-1994-cü illərdə H.Həsənov Türkiyə prezidentləri və 
baş nazirləri, İran prezidenti, vitse-prezidenti, Böyük 
Britaniyanın baş naziri (Azərbaycan Respublikası prezidenti 
H.Əliyevin rəsmi səfəri çərçivəsində), Avstraliyanın baş naziri, 
Oman sultanı, baş nazirin müavini, Səudiyyə Ərəbistanının 
aviasiya və müdafiə naziri, Estoniya və Latviyanın baş nazirləri, 
Litvanın baş nazirinin müavini, Belçikanın baş naziri, ÇXR 
rəhbəri (Azərbaycan Respublikası prezidentinin rəsmi səfəri 
çərçivəsində), ÇXR-in baş naziri – Dövlət Şurasının sədri, ÇXR-
in vitse-prezidenti – sədr müavini, İtaliyanın baş naziri, Roma 
Papası II İohan Pavel, Fransa, Misir Ərəb Respublikasının 
prezidentləri, Səudiyyə Ərəbistanının kralı (Azərbaycan 
Respublikası prezidentinin rəsmi səfərləri çərçivəsində), 
Amerika Birləşmiş Ştatlarının prezidenti (Azərbaycan 
nümayəndə heyətinin BMT-nin Baş Assambleyasında iştirakı 
çərçivəsində), ABŞ-ın vitse-prezidenti, Pakistanın baş naziri 
(Qahirədə əhali yaşayışı və inkişaf üzrə BMT-nin konfransında 
Azərbaycan nümayəndə heyətinin iştirakı çərçivəsində), Rusiya, 
Ukrayna, Qazaxıstan, Moldova, Qırğızıstan, Özbəkistan, 
Türkmənistan, Ermənistan prezidentləri, Gürcüstanın Dövlət 
Başçısı, Belorusiya Ali Sovetinin sədri, bütün MDB ölkələrinin 
xarici işlər nazirləri ilə görüşmüş və danışıqlar aparmışdır. 
H.Həsənov həmçinin dünyanın 40 ölkəsinin - ABŞ-ın 
Dövlət Katibi, SSRİ, Fransa, Böyük Britaniya, Rusiya, Türkiyə, 
İran, Misir, Səudiyyə Ərəbistanı, Pakistan, Almaniya, Oman, 
İzrail, İsveç, Suriya, Avstriya, Niderland, İtaliya, Yunanıstan, 
Belçika, Albaniya, Bosniya və Hersoqovina, Makedoniya, Laos, 
Koreya Respublikası, Norveç, İndoneziya və s. xarici işlər 
nazirləri, Türkiyə, İran, Rusiya, İtaliya, Fransa, Misir, Oman, 
Avstraliya, ABŞ, Səudiyyə Ərəbistanı, Liviya, Küveyt, 
Banqladeş, Pakistan, Böyük Britaniya, Norveç, Çin, MDB 
ölkələri, Litva, Latviya, Estoniya və s. ölkələrin hökumət 
nümayəndələri, BMT-nin Baş Katibi Butros Butros-Qali, BMT-
nin Baş Katibinin müavini Marek Quldinq, Vladimir Petrovski, 
 102 
Yan Eliasson (humanitar məsələlər üzrə), Ceyms Con (siyasi 
məsələlər üzrə), Karl-Auqustos Fleyşauer (mülki məsələlər), Ci 
Çjaotszı (iqtisadi məsələlər), Euqeniuş Vizner (informasiya 
məsələləri üzrə) və b., YUNESKO-nun Baş direktorları 
A.M.Bou və F.Mayor, BMT Baş Assambleyasının sədrləri 
Samir Şihabi (Səudiyyə Ərəbistanı) və Stoyan Qanev 
(Bolqarıstan), BMT TŞ-nın sədrləri, NATO-nun Baş Katibi 
Manfred Verner, Qərbi Avropa İttifaqının Baş Katibi Villem van 
Ekelon, İKT-nin Baş Katibi Əl-Qabid, ATƏT-in rəhbərləri 
İ.Dinstbir, M.af Uqqlas və B.Andreatt, Ərəb Dövlətləri 
Cəmiyyətinin Baş Katibi İsmət Əbdül Maqid, Avropa İttifaqının 
Xarici İşlər Nazirliyinin rəhbərləri Villi Van Klaas (Belçika) və 
Karolos Papulias (Yunanıstan), ATƏT-in Dağlıq Qarabağ 
məsələsi üzrə Minsk qurupunun sədri Yan Elliasson (İsveç), 
Lüksemturq parlamentinin sədri, Misir Xalq Məclisinin 
(parlamentin) sədri Fəthi Surur, Belçika senatının sədri Şarl 
Notombr, Fransa parlamentinin sədri Rene Monori və Fransa 
parlamenti sədrinin müavini Jan For, ABŞ senatorları və 
konqresmenləri ilə görüşmüş və danışıqlar aparmışdır.  
O, dövlət quruculuğu, politologiya, diplomatiya, 
iqtisadiyyat, inşaat, ədəbiyyatşünaslıq və s. məsələlər üzrə 
yüzlərlə əsərin müəllifidir. H.Həsənov xarici işlər naziri 
vəzifəsindən çıxdıqdan sonra elmi və bədii yaradıcılıqla məşğul 
olmuş, Azərbaycan arxivlərində aylarla  yorulmaq bilmədən 
materiallar toplamış, dəyərli əsərlər yazmışdır. Azərbaycan 
ədəbiyyatşünaslığında ilk dəfə olaraq görkəmli maarifçi, filosof 
və dramaturq M.F.Axundovun oğlu Rəşid bəy Axundovla 
yazışmalarını tədqiq etmişdir. Rəşid bəy Axundovun 
“Brüsseldən məktublar” toplusunun tərtibatçısıdır. Yazdığı eyni 
adlı tamaşa Azərbaycan Dövlət Akademik Dram Teatrında 
uğurla oynanılmışdır. Onun İstanbulda “Müstəqil Azərbaycanın 
yolları” seçilmiş əsərləri, “ABŞ-da lobbiləşmə və Azərbaycan 
lobbisinin yaranma problemləri”, “Ermənistan Respublikasının 
Azərbaycan Respublikasına təcavüzü” əsərləri, həmçinin bir sıra 
 103
xarici elmi nəşrlərdə məqalələri çap olunmuşdur. BMT 
Təhlükəsizlik Şurasının rəsmi sənədləri timsalında ingilis, 
fransız, ispan, çin, alman, ərəb və rus dillərində 140-dan çox 
məktubun müəllifidir. “Azərbaycanın dünya siyasəti sisteminə 
daxil edilməsi”, “Azərbaycanın BMT sisteminə daxil edilməsi”, 
“BMT nəzdində Azərbaycan Respublikasının daimi 
nümayəndəliyinin fəaliyyət xronikası” əsərlərini və “Nyu-York, 
Üçüncü Avenyu” memuarını yazmış və çapa hazırlamışdır. 
Onun redaktorluğu altında “Ə.Topçubaşovun İstanbulda 
diplomatik danışıqları (Azərbaycan Respublikasının fövqəladə 
elçisi və səlahiyyətli nazirinin qeydləri)” kitabı buraxılmışdır. 
“Azərbaycan diplomatiyası” jurnalının baş elmi məsləhətçisi 
olmuşdur. Görkəmli dövlət və ictimai xadim N.Nərimanovun 
həyatı, fəaliyyəti və yaşadığı siyasi mühitlə bağlı dərin elmi 
müqayisə səciyyəsi daşıyan araşdırma aparmış və iri həcmli 
dəyərli monoqrafiya yazmışdır. Problemə yeni baxışın əsasını 
qoymuşdur.  
H.Həsənov SSRİ-nin bir çox orden və medalları, 
Azərbaycan Respublikası Ali Sovetinin Fəxri Fərmanı ilə təltif 
olunmuşdur. 
 
 
*** 
 
− Azərbaycan beynəlxalq aləmdə (Azərbaycan 
Respublikasının prezidenti Heydər Əliyevin xarici ölkələrə 
səfərlərinə dair materiallar) I-IV cildlər. Bakı ,1996-1999. 
− Azərbaycan Respublikası Ali Sovetinin məlumatı, 1993-
1995. 
− Azərbaycanda kim kimdir? Sorğu-məlumat kitabı. Bakı, 
Azərbaycan Ensiklopediyası. NPB, 1999. 
− «Azərbaycan» qəzeti, 1992-2002-ci illər. 
− Aggression of the Republic of Armenia against the 
Azerbaijan Republic. Baku, 1994. 
 104 
− Vıstuplenie premğer-ministra Azerbaydjanskoy Respubliki 
Qasan Qasanova v Evropeyskom Parlamente. Brösselğ, 18 
fevralə 1992 q. 
− “Kommunist” qəzeti, 1975-1988-ci illər. 
− Həsənov Ə. Azərbaycanın ABŞ və Avropa dövlətləri ilə 
münasibətləri (1991-1996). Bakı, 2000. 
− Qasımov M. Azərbaycan beynəlxalq münasibətlər 
sistemində (1991-1995-ci illər). Bakı, 1996. 
− Qasımov M. Azərbaycanın xarici siyasəti (konsepsiya 
məsələləri). Bakı, 1997. 
− Musayev M. Azərbaycanlı deputatlar SSRİ parlamentində 
(1938-1988). Bakı, Ağrıdağ, 2000. 
− “XXI əsr. Dirçəliş” jurnalı, 1993, №1. 
 
 
 
 
 
 
 
 105
Tofiq Nadir oğlu Zülfüqarov 
5 mart 1998 – oktyabr 1999 
 
Azərbaycanın siyasətçilərindən 
və diplomatlarından söz düşəndə adı 
hörmətlə çəkilənlərdən biri də Tofiq 
Zülfüqarovdur. 
O, 1959-cu il noyabrın 1-də 
Rusiyanın Rostov-Don şəhərində 
həkim ailəsində anadan olmuşdur. 
1961-ci ildə ailəsi ilə birlikdə Bakı 
şəhərinə köçmüşdür. 1966-1976-cı 
illərdə Bakı şəhərində 193 saylı orta məktəbdə təhsil almışdır. 
1976-cı ildə Azərbaycan Dövlət Universitetinin 
şərqşünaslıq fakültəsinin ərəb dili və ədəbiyyatı şöbəsinə daxil 
olmuş, 1981-ci ildə ərəb, rus dili və ədəbiyyatı müəllimi 
ixtisasına yiyələnmişdir. 1981-ci ildə SSRİ Silahlı Qüvvələri 
sıralarına çağırılmış, Yəmən Xalq Demokratik Respublikasının 
paytaxtı Ədən şəhərində yerləşən Sakit okean hərbi-dəniz 
donanmasında xidmətə göndərilmişdir. Ezamiyyət dövründə 
hərbi-dəniz donanmasının rabitə qərargahının zabiti vəzifəsini 
yerinə yetirmiş, eyni zamanda 8-ci operativ bölməyə rəhbərlik 
edən rabitə zabiti olmuşdur. YXDR hərbi qüvvələrinin xatirə 
medalı ilə təltif olunmuş, komandanlıqdan bir sıra fərmanlar 
almışdır. 1984-cü ildən ehtiyatda olan zabitlər sırasına daxil 
olmuşdur. Elə həmin ildə Bakı şəhəri Lenin rayonu komsomol 
komitəsinə işə dəvət olunmuş, bir ildən sonra Azərbaycan 
Respublikası Elmlər Akademiyasının Şərqşünaslıq İnstitutuna 
keçmiş və burada 1990-cı ilə qədər işləmişdir. Sonra isə 
Azərbaycan EA Tarix İnstitutuna elmi işçi vəzifəsinə keçmişdir. 
1988-ci ildə erməni-azərbaycanlı münaqişəsinin yaranmasından 
sonra digər elmi işçilərlə birlikdə Azərbaycan KP MK-nın 
ekspert-analitik qrupuna göndərilmişdir. Bu dövr ərzində 
 106 
DQMV-də separatçı qüvvələrə qarşı təbliğat-təşviqat işini təşkil 
etmək üçün uzun müddətə Xankəndi, Ağdam, Şuşa və Laçına 
getmişdir. 1992-ci ildə ATƏM erməni-azərbaycanlı 
münaqişəsini nizamlamağı öz üzərinə götürdükdən sonra 
T.Zülfüqarov Azərbaycan Respublikası Xarici İşlər Nazirliyinə 
işə göndərilmişdir. 1992-ci ilin mayından fövqəladə danışıqlar 
mərhələsində iştirak etmək üçün Romaya gedən nümayəndə 
heyətinin tərkibinə qatılmışdır. Eyni zamanda münaqişənin 
Rusiya-Qazaxıstanın, həmçinin İranın vasitəçilik səyləri altında 
nizamlanması istiqamətində aparılan danışıqlarda iştirak 
etmişdir. 1994-cü ilin martında Xarici İşlər Nazirliyində şöbə 
müdiri işlədiyi bir vaxtda erməni-azərbaycanlı münaqişəsinin 
nizamlanması üzrə danışıqlarda sülh müqaviləsinin mətninə 
müxtəsər imza qoymaq səlahiyyətlərini alaraq nümayəndə 
heyətinə başçı təyin edilmişdir. Bu dövrdə gedən bütün 
danışıqlarda iştirak etmiş, eyni zamanda Azərbaycan Xarici İşlər 
Nazirliyinin erməni-azərbaycanlı münaqişəsinin və münaqişəli 
vəziyyətlərin həlli üzrə idarənin rəhbəri olmuşdur. 1994-cü ilin 
iyununda Azərbaycan Respublikası xarici işlər nazirinin 
müavini təyin olunmuşdur. Bu dövrdə dünyanın onlarla 
ölkəsində keçirilən beynəlxlaq tədbir və danışıqlarda 
numayəndə heyətinə rəhbərlik etmişdir. 1998-ci ilin yanvarında 
Azərbaycan Respublikası prezidenti H.Əliyevin fərmanı ilə 
Zülfüqarov Tofiq Nadir oğluna Fövqəladə və Səlahiyyətli səfir 
ali diplomatik rütbəsi verilmişdir. 1998-ci il martın 5-də 
Azərbaycan Respublikasının xarici işlər naziri təyin 
olunmuşdur. Azərbaycan Respublikası xarici işlər naziri kimi 
fəaliyyət göstərən T.Zülfüqarov özünü təşəbbüskar, yüksək 
hazırlıqlı diplomat və təşkilatçı kimi göstərmişdir. Onun 
təşəbbüsü, prezidentin bilavasitə göstərişi və dəstəyi ilə Xarici 
İşlər Nazirliyi Bakı şəhərinin mərkəzində müstəqil dövlətin 
aktiv xarici siyasətini yeridən mühüm dövlət institutuna uyğun 
olan yeni binada köçürülmüşdür. Bu dövrdə nazirliyin mərkəzi 
aparatında, bir sıra səfirlik və nümayəndəliklərdə struktur və 
 107
kadr dəyişiklikləri həyata keçirilmişdir. Mərkəzi aparatın və 
Azərbaycan Respublikası səfirliklərinin tam kompüterləşdiril-
məsi prosesi başa çatmışdır. T.Zülfüqarov Türkiyə, Rusiya, 
AFR, Fransa və Gürcüstana rəsmi səfər edərək bu dövlətlərlə 
ikitərəfli əlaqələrin inkişafına töhfə vermişdir. T.Zülfüqarovun 
bu müddətdə Türkiyə, Rusiya, ABŞ, Belçika, Lüksemburq, 
Norveç, Danimarka, Böyük Britaniya, Qazaxıstan, 
Türkmənistan və s. dövlətlərə işgüzar səfərləri olmuşdur.  
1995-ci ildə o, ilk dəfə BMT Baş Assambleyasının 
sessiyasında nümayəndə heyətinin üzvləri tərkibində iştirakçı 
olmuş, 1998-1999-cu illərdə Azərbaycan nümayəndə heyətinə 
rəhbərlik edərək BMT Baş Assambleyasının sessiyasında nitq 
söyləmişdir.  Sessiyanın gedişində ABŞ, Türkiyə, İran, 
Qazaxıstan, Gürcüstan, Litva, Türkmənistan və s. ölkələrin 
xarici işlər nazirləri ilə görüşmüşdür. Sessiyada iştirakından 
sonra ABŞ-a işgüzar səfər zamanı Vaşinqtonda Konqres, Dövlət 
Departamenti, Müdafiə Nazirliyi, həmçinin Strateji tədqiqatlar 
mərkəzi, Hopkins İnstitutu, Stenford İnstitutu kimi elmi 
mərkəzlərdə çoxsaylı görüşlər keçirmişdir. Bu səfərlərdə ABŞ-
ın kütləvi informasiya vasitələri, «Nyu-York Tayms», 
«Vaşinqton Post», «Amerikanın səsi» ilə iş aparmış, ABŞ-da 
yəhudi, türk və Ukrayna diasporalarının rəhbərləri ilə 
görüşmüşdür. Bu görüşlərdə erməni-azərbaycanlı münaqişəsi 
haqqında əsil həqiqətləri geniş amerikan ictimaiyyətinə 
çatdırmaq məqsədilə əməkdaşlığın forma və metodları müəyyən 
edilmişdir.  
T.Zülfüqarov Azərbaycan nümayəndə heyətinin rəhbəri 
kimi Avro-Atlantik Əməkdaşlığı Şurasının işində iştirak 
etmişdir. Adı çəkilən tədbirlərdə, həmçinin xarici dövlətlərin bir 
sıra nazirləri, o cümlədən Türkiyə, Böyük Britaniya, 
Bolqarıstan, GUÖAM ölkələrinin xarici işlər nazirləri ilə də 
görüşlər keçirmişdir. Bütün tədbirlərdə olduğu kimi GUÖAM 
ölkələrinin xarici işlər nazirləri ilə daimi iş koordinasiyasının 
təşkil edilməsi mühüm məsələ idi. Bu görüşlər BMT, MDB, 
 108 
ATƏT-in Baş Assambleyaları kimi bütün beynəlxalq 
təşkilatlarda keçirilmiş və daimi xarakter daşımışdır. 
1998-ci ilin iyununda T.Zülfüqarov İƏT Nazirlər 
Şurasının sədri seçilmişdir. Nazirlərin görüşü Bakıda 
keçirilmişdir. 1998-ci ilin oktyabrında sədr vəzifəsini icra 
edərkən Nyu-Yorkda Nazirlər Şurasının sessiyası, həmçinin İƏT 
və ASEAN sədrlərinin müştərək iclası  keçirilmişdir. 
Azərbaycan Respublikası prezidenti H.Əliyevin 1998-ci il 
26 oktyabr tarixli 6 №-li fərmanı ilə T.Zülfüqarov yeni 
hökumətdə xarici işlər naziri vəzifəsini təkrarən tutmuşdur. 
O, ATƏT ölkələri xarici işlər nazirlərinin Osloda keçirilən 
görüşündə iştirak edən nümayəndə heyətinə rəhbərlik etmişdir. 
Bu görüşün gedişində Polşa, Norveç, Danimarka, Fransa və s. 
dövlətlərin xarici işlər nazirləri ilə çoxsaylı görüşlər keçirmişdir. 
Danışıqların əsas məzmununu ikitərəfli münasibətlər, erməni-
azərbaycanlı konfliktinin nizamlanması problemləri təşkil 
etmişdir. Bakıda və xaricdə ATƏT-in Minsk qrupunun 
həmsədrləri ilə görüşlər keçirmişdir.  
Nazirliyin əsas işi Azərbaycan Respublikası prezidenti 
H.Əliyevin ABŞ (NATO-nun 50-ci sammiti), Böyük Britaniya, 
Türkiyə, MDB dövlətləri, Qazaxıstan, Ukrayna, İsveçrə və bir 
sıra başqa ölkələrə rəsmi səfərlərinin təmin edilməsi və 
təşkilatçılıq məsələlərindən ibarət olmuşdur. Böyük Britaniyaya 
rəsmi səfər nəticəsində Britaniya-Azərbaycan münasibətləri 
strateji əməkdaşlıq səviyyəsinə qaldırılmışdır. 
11 dövlət və hökumət başçısının, onlarla ölkə və 
beynəlxalq təşkilatın nümayəndə heyətlərinin iştirakı ilə 
Azərbaycanda Böyük İpək yolunun qurulmasına dair beynəlxalq 
konfransın keçirilməsi mühüm hadisə olmuşdur. Başqa nazirlik 
və dövlət orqanları ilə yanaşı Xarici İşlər Nazirliyi bu 
beynəlxalq tədbirin ən yüksək səviyyədə keçirilməsini təşkil 
etmişdir. Beynəlxalq ictimaiyyətin müstəqil Azərbaycana 
marağı bir çox dövlət başçıları və rəsmi nümayəndələrin 
çoxsaylı səfərlərində özünü büruzə vermişdir. 1998-1999-cu 
 109
illərdə Türkiyə, Gürcüstan, Ukrayna, Qazaxıstan, Rumıniya, 
Bolqarıstan prezidentləri, Belçikanın baş naziri, Yaponiya, İran, 
Türkmənistan, Hindistan, Ukrayna və s. ölkələrin xarici işlər 
nazirlərinin Azərbaycana səfərləri təşkil edilmişdir. 
Azərbaycanın ikitərəfli və çoxtərəfli əlaqələrinin inkişafı üzrə 
aktiv iş rejiminə baxmayaraq, erməni-azərbaycanlı 
münaqişəsinin dinc və ədalətli həlli yoluna yönəlmiş xarici 
siyasət kursunu daha mühüm hesab etmək lazımdır. Bu 
çoxtərəfli fəaliyyətə Minsk konfransı və Minsk qrupunun 
müxtəlif səviyyələrdə və ilk növbədə dövlət səviyyəsində 
həmsədrlərlə danışıqlar daxil olmuşdur. Vasitəçilik rolu oynayan 
şəxslərlə birbaşa əlaqələrlə paralel olaraq konflikt haqqında 
həqiqətlərin düzgün çatdırılması, kütləvi informasiya 
vasitələrində intensiv təbliğat işini özündə əks etdirən fəal iş 
getmişdir. Vəziyyəti daha da gərginləşdirən amil Ermənistanın 
beynəlxalq hüququn bütün norma və prinsiplərinə zidd olaraq 
ultimatum verməsi və konfliktin yalnız iki variantda həllini tələb 
etməsi olmuşdur. Dağlıq Qarabağın müstəqilliyi və ya 
Ermənistana birləşdirilməsi variantlarının irəli sürülməsi 
danışıqlar prosesində böhranlı vəziyyət yaratmışdır. Belə 
şəraitdə Azərbaycana təzyiqlər güclənmiş və Azərbaycan 
Respublikasının ərazi bütövlüyünü və suverenliyini pozan 
təkliflər irəli sürülmüşdür. 1999-cu ilin oktyabrında Azərbaycan 
Respublikasının xarici işlər naziri Tofiq Zülfüqarov istefaya 
getmişdir. 
İstefadan sonra T.Zülfüqarov fəal ictimai-siyasi 
fəaliyyətini davam etdirmişdir. Digər təşəbbüskarlarla yanaşı 
onun tərəfindən də erməni-azərbaycanlı konfliktinin 
nizamlanmasında Azərbaycanın mövqeyini əks etdirən 
prinsipləri özündə cəmləşdirən  «Ümummilli xartiya»ya dəstək 
olaraq imzaların toplanması üzrə ictimai hərəkat başlanmışdır. 
Adı çəkilən xartiyanı bütün siyasi partiyalar, ictimai təşkilatlar, 
həm Azərbaycanda, həm də xarici ölkələrdə azərbaycanlıları 
birləşdirən təşkilatlar, görkəmli ictimai-siyasi xadimlər, yaradıcı 
 110 
ittifaqlar dəstəkləmişlər. «Ümummilli xartiya» əslində 
referenduma çevrilmişdir. Bu da Azərbaycan xalqının erməni-
azərbaycanlı münaqişəsinin ədalətli şəkildə nizamlanmasına nail 
olmasında qətiyyətliyini nümayiş etdirmişdir. Xartiya 
Azərbaycan xalqının heç bir zaman dövlət suverenliyini və ərazi 
bütövlüyünü pozan modelləri qəbul etməyəcəyi istiqamətində 
xarici və vasitəçi dairələrə bir növ xəbərdarlıq rolunu 
oynamışdır. 
T.Zülfüqarov Azərbaycanda akkreditə olunmuş diplomatik 
korpusun nümayəndələri və ictimai-siyasi xadimlərlə görüşlərini 
fərdi qaydada davam etdirmişdir. Şimali Kipr Türk Respublikası 
rəhbərliyinin dəvəti ilə bu dost ölkəni ziyarət edərək prezident 
Rauf Denktaş başda olmaqla bir sıra şəxslərlə görüşmüşdür. Con 
Hopkins İnstitutunun dəvəti ilə Cənubi Qafqaz dövlətlərində 
cərəyan edən siyasi proseslərlə bağlı Vaşinqtonda keçirilmiş 
beynəlxalq konfransda iştirak etmişdir. Dəfələrlə Ermənistan və 
Azərbaycanın ictimai xadimlərinin Katerinq amerikan fondu və 
Rusiya strateji tədqiqatlar mərkəzi tərəfindən təşkil olunan 
görüşlərində iştirak etmişdir. Müntəzəm olaraq yerli və 
beynəlxalq mətbuat orqanlarında erməni-azərbaycanlı 
münaqişəsi və Azərbaycan ətrafında baş verən beynəlxalq 
proseslərlə bağlı müsahibələrlə çıxış etmişdir. 
 
*** 
 
− Azərbaycan Respublikası prezidentinin fərmanları və 
sərəncamları (oktyabr-dekabr 1998-ci il).- Bakı, 1999. 
− «Azərbaycan» qəzeti, 1992-1999-cu illər. 
 
 
 111
Vilayət Muxtar oğlu Quliyev 
26 oktyabr 1999-… 
 
Azərbaycanın tanınmış ədəbiy-
yatşünas alim-tənqidçilərindən və 
diplomatlarından biri Vilayət 
Quliyevdir. 
1952-ci il noyabrın 5-də 
Ağcabədi rayonunun Ağcabədi qəsəbə-
sində anadan olmuşdur. 1970-ci ildə 
Beyləqan rayonundakı G.Əsədov adına orta məktəbi əla 
qiymətlərlə bitrmişdir. 1970-1975-ci illərdə Bakı Dövlət 
Universitetinin filologiya fakültəsində müvəffəqiyyətlə təhsil 
almışdır. Əmək fəaliyyətinə 1975-ci ildə Beyləqan rayon orta 
məktəbində müəllim kimi başlamışdır. 1978-1981-ci illərdə 
Azərbaycan EA Nizami adına Ədəbiyyat  İnstitutunun 
aspiranturasında oxumuşdur. 1981-1992-ci illərdə həmin 
institutda elmi işçi, şöbə müdiri, direktor müavini vəzifələrində 
işləmişdir. 1982-ci ildə elmlər namizədi, 1990-cı ildə isə elmlər 
doktoru alimlik dərəcəsini almışdır. 
Ədəbiyyat tarixi və ictimai-siyasi problemlərə dair bir sıra 
qiymətli əsərlərin müəllifidir. Dünya şöhrətli azərbaycanlı 
şərqşünas Mirzə Məhəmməd Əli Kazım bəyə həsr edilmiş 
«Mirzə Kazımbəy» adlı monoqrafiyanın (Bakı, Yazıçı, 1987) və 
ona yaxın başqa kitab və monoqrafiyanın, 300-dək elmi-
publisistik, tənqidi, görkəmli dövlət xadimi Ə.Topçubaşov 
haqqında məqalənin müəllifidir. Azərbaycan televiziyasında  
elmi-ədəbi proqramın aparıcısı olmuşdur. Xarici ölkələrdə 
kifayət qədər tanınmış alimdir. Finlandiya, İsveç, Böyük 
Britaniya və ABŞ-da elmi ezamiyyətdə olmuşdur. 1992-1993-cü 
illərdə Türkiyə Respublikasında Atatürk Universitetinin 
professoru, 1994-cü ildən Nizami adına Ədəbiyyat İnstitutunda 
 112 
baş elmi işçi vəzifələrində çalışmışdır. 1995-2000-ci illərdə 
Azərbaycan Respublikası Milli Məclisinin deputatı olmuşdur. 
1999-cu ildə xarici işlər naziri təyin edilmişdir. 2000-ci 
ildə ona Fövqəladə və Səlahiyyətli səfir diplomatik rütbəsi 
verilmişdir. 
V.Quliyev Azərbaycan Respublikasının xarici işlər naziri 
kimi diplomatik aləmdə Azərbaycanın haqq işini müdafiə etmiş 
və onun demokratik prinsiplər əsasında inkişaf yolu ilə 
addımladığını, sülhsevər siyasət yeritdiyini, Ermənistanın işğalçı 
dövlət olduğunu Avropa, Asiya, Amerikanın bir sıra ölkələrinin 
hökumət nümayəndələri ilə görüş və danışıqlarda, beynəlxalq 
konfrans və iclaslarda bəyan etmişdir.  
O, Azərbaycan Respublikasının prezidenti H.Əliyevin 
2003-cü il fevralın 24-28-də ABŞ-a rəsmi səfəri zamanı 
Vaşinqtonda Ağ evdə Corc Buşla və b. dövlət nümayəndələri ilə 
keçirdiyi görüşlərdə, apardığı danışıqlarda, “Şərq-Qərb enerji 
dəhlizi reallıqdır” mövzusunda beynəlxalq konfransda, ABŞ və 
Azərbaycan dövlətləri arasında bağlanmış sənədlərin 
hazırlanması və imzalanmasında yaxından iştirak etmişdir. 
2003-cü il fevralın əvvəllərində Qazaxıstan Respublikasın-
ın Almatı şəhərində “Sülh və həmrəylik” birinci beynəlxalq 
konfrans keçirilmişdir. Konfransda V.Quliyev başda olmaqla 
Azərbaycan nümayəndə heyəti iştirak etmişdir. O, konfransda 
nitq söylərkən Orta Asiya və Cənubi Qafqaz regionu üçün 
mühüm olan sülhə və sabitliyə, mədəni və dinlərarası dialoqa 
nail olmaqdan, Ermənistanın Azərbaycana təcavüzü nəticəsində 
yaranmış Dağlıq Qarabağ münaqişəsindən danışaraq demişdir: 
“Bu münaqişənin əsasında ermənilərin iddia etdikləri kimi, dini 
və etnoslar arasındakı amillər durmur. Bu, Ermənistanın 
Azərbaycana qarşı ərazi iddiasıdır və Azərbaycan münaqişənin 
dinc yolla, beynəlxalq hüququn norma və prinsipi əsasında, 
Azərbaycanın ərazi bütövlüyü çərçivəsində həllinə tərəfdardır”. 
2003-cü il martın 25-27-də Bakıda Nüvə silahlarının 
hərtərəfli qadağan olunması üzrə müqavilə təşkilatının Mərkəzi 
 113
Asiya və Qafqazdan olan üzv ölkələr ilə beynəlxalq əməkdaşlığa 
dair seminar keçirilmişdir. Seminarı salamlayan V.Quliyev 
demişdir ki, bu seminarın Bakıda keçirilməsi Azərbaycanın 
kütləvi qırğın silahlarının istehsalı, yayılması və sınaqdan 
keçirilməsinin əleyhinə olduğunu əyani sübut etmişdir. Bu 
tədbir nüvə sınağının qadağan edilməsi ilə bağlı regionda 
əməkdaşlığın inkişafına müsbət təsir göstərəcəkdir. 
V.Quliyev xarici işlər naziri olaraq dünyanın bir çox 
ölkələrinin dövlət və hökumət başçıları ilə görüşüb danışıqlar 
aparmışdır. Onun nazir işlədiyi müddətdə Azərbaycan 
Respublikası bir sıra beynəlxalq konvensiyalara qoşulmuş və 
təşkilatlara üzv olmuşdur. Azərbaycan dövləti başqa ölkələrdə 
səfirliklər açması işini davam etdirmişdir. V.Quliyevin 
rəhbərliyi altında Azərbaycan Respublikası dövlətinin xarici 
siyasətinə dair iri həcmli kitablar hazırlanıb nəşr edilmişdir. 
 
 
*** 
 
− Azərbaycanda kim kimdir? Sorğu-məlumat kitabı. Bakı, 
Azərbaycan Ensiklopediyası. NPB, 1999. 
− Azərbaycan: Kim kimdir? 2001. Bakı, Biznes aress 
nəşriyyatı, 2001. 
− «Azərbaycan» qəzeti, 1999-2002-ci illər; 2003, 14 fevral 
№35; 4 mart №50; 5  mart №51; 26 mart №66. 
− Quliyev V. Mirzə Kazım bəy. Bakı, Yazıçı, 1987. 
− Quliyev V. Əlimərdan bəy Topçubaşov.- «Xalq qəzeti», 
1997,30 mart. 
 114 
 
Musa Qasımlı 
(Musa Cəfər oğlu Qasımlı) 
Elmira Hüseynova 
(Hüseynova Elmira Əli qızı) 
  
Bakı, “ADİLOĞLU” nəşriyyatı -2003, 112 səh. 
 
 
 
 
 
 
 
 
 
 
 
 
 
 
Yığılmağa verilmişdir: 16.06.2003 
Çapa imzalanmışdır:  09.07.2003 
Kağız formatı:   60x84 1/16 
Hesab-nəşriyyat həcmi:  7  ç.v. 
Sayı:   300  
Sifariş:  182    
 
 
 
 
 
 
 
 
 
 
 
 
 
 
Kitab  “ADİLOĞLU” MMC-nin mətbəəsində  
hazır diapozitivlərdən istifadə olunmaqla 
ofset üsulu ilə çap edilmişdir. 
Ünvan: Bakı şəh., Ü.Hacıbəyov küç., 38/3 
Tel.: 98-68-25 
 115
 
