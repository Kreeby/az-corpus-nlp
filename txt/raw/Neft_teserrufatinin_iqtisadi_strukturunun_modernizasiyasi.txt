 2
 
 
E.M.Hacızadə   Z.S.Abdullayev 
 
 
 
 
 
 
 
 
 
 
 
 
 
 
 
NEFT TƏSƏRRÜFATININ İQTİSADİ 
STRUKTURUNUN MODERNİZASİYASI 
 
 
 
 
 
 
 
 
 
 
 
 
 
 
 
 
Bakı - Elm - 2003 
 3
UOST 336.2.622.276 
 
 
 
Elmi redaktor: AMEA-nın müxbir üzvü    A.F.Musayev 
 
 
Rezenzentlər: iqtisad elmləri doktoru, professor  A.B.Abbasov. 
 
   texnika elmləri doktoru, professor  C.M.Mahmudov 
 
 
 
Hacızadə E.M. Neft təsərrüfatinin iqtisadi strukturunun modernizasiyası Bakı, 
Elm, 2003, 512 səh. 
 
 
ISBN 5-8066-1577-4 
 
 
Dünya və milli neft industriyasının texniki-iqtisadi strukturu və tərəqqi 
meylləri kontekstində səmərəli təsərrüfat quruculuğunun dinamik inkişaf amillərini 
səciyyələndirən monoqrafiyada, neft strategiyasının sosial-iqtisadi aspektləri, 
sahəvi sferada islahatların təkmilləşməsi, dərinləşməsi, dövlət tənzimlənməsi, 
idarəetmə konsepsiyası və istehsalın rasional təşkil problemləri sistemli və 
situasion yanaşma diapazonunda tədqiq və təhlili edilmiş, verifikasiya 
prinsiplərinə müvafiq olaraq neft-qaz sektorunun iqtisadi strukturunun 
modernizasiyasının alternativ bazar mexanizmlərinin prioritetləri təqdim 
olunmuşdur. 
Kolleqial elmi-tədqiqat araşdırmalarını əks etdirən monoqrafiya təhsil 
sferası, enerci kompleksinin mütəxəssisləri, iqtisadçılar və habelə geniş peşəkar 
oxucu kütləsinin istifadəsi üçün nəzərdə tutulur.  
 
 
 
 
2003)07(655
0605010407
−
H  qrifli nəşr 
 
© «ELM» 
 4
MÜNDƏRİCAT 
 
GİRİŞ           04 
 
I HİSSƏ KARBOHİDROGEN EPOXASI VƏ MÜASİR 
İNDUSTRİAL İQTİSADİYYAT 
 
I FƏSİL Azərbaycanin karbohidrogen pesurslari və hasilatin inkişaf 
 mərhələləri 
 
1.1.Maddi istehsal sahələri və onların Azərbaycanda təşəkkül prinsipləri   06 
1.2.Karbohidrogenlərin və energetik resursların təsnifatı     11 
1.3.Azərbaycanda karbohidrogenlər hasilatı və onların inkişaf perspektivləri  13 
1.4.Hasilatın artırılması üsulları və istehsalın iqtisadi səmərəliliyi    16 
 
II FƏSİL Orbital neft təsərrüfatinin texniki-iqtisadi strukturu və 
inkişaf meylləri 
 
2.1.Ehtiyatların coğrafi yerləşməsi və dünya neft iqtisadiyyatının inkişaf senarisi  21 
2.2.Karbohidrogen resurslarının əhəmiyyət diapazonu və sintetik istehsal   26 
2.3.Enerqetik sistem və dayanaqlı inkişaf konsepsiyası     29 
2.4.Liberal iqtisadi missiya və milli istehsalın mühafizəsi     31 
 
III FƏSİL Mənfəət karbohidrogenləri və hasilatin pay bölgüsü 
 
3.1.Mənfəət karbohidrogenləri, onlara çəkilən xərclərin ödənilməsi 
və hasilatın hüquqiləşdirilməsi qaydası       34 
3.2.Karbohidrogenlər hasilatına çəkilən xərclərin azaldılması ehtiyatları və amilləri 36 
3.3.Karbohidrogenlərin dəyərinin müəyyən edilməsi və Azərbaycan Respublikasının 
Dövlət Neft Fondunun yaradılmasında onun rolu      43 
 
II HİSSƏ MİLLİ NEFT STRATEGİYASININ FORMALAŞMASI VƏ 
REALLAŞMASI  ASPEKTLƏRİ 
 
IV FƏSİL Azərbaycanin neft strategiyasinin milli iqtisadiyyatın 
inkişafinda rolu və əhəmiyyəti 
 
4.1.Azərbaycanın neft strategiyasının mahiyyəti, məqsədi və formalaşması amilləri 47 
4.2.Neft strategiyası və iqtisadi islahatlar       53 
4.3.Azərbaycanın sosial-iqtisadi inkişafında neft strategiyasının rolu   59 
4.4.Milli iqtisadiyyat, onun səviyyə göstəricilərinin müasir durumu və daha da 
yaxşılaşdırılması yolları         62 
V FƏSİL .Beynəlxalq enerci bazarlarina çixiş problemləri və perspektivlər 
 
5.1.Xəzərin neft-qaz resursları və müasir dövrdə onlardan istifadə imkanları  65 
5.2.Xam neftin və təbii qazın emalı və onlardan alınan məhsullar    66 
5.3.Neft, neft məhsulları və qazın nəqli  yeni neft trategiyasının tərkib hissəsi kimi 68 
 
 5
VI FƏSİL Səmərəli təsərrüfat quruculuğu və dinamik iqtisadi 
inkişaf amilləri 
 
6.1.Milli neft-qaz kompleksinin təsərrüfat strukturunun özəllikləri    75 
6.2.Neftqazçıxarma kompleksinin müasir durumu və problemləri    78 
6.3.Beynəlxalq neft kontraktları sferasında fəaliyyətin sahəvi  infrastrukturdan 
faydalanma perspektivləri         82 
6.4.Neft sektorunun iqtisadiyyatın digər sahələrinin inkişafında rolu   89 
 
III HİSSƏ RASİONAL TƏSƏRRÜFAT QURUCULUĞU VƏ 
İNVESTİSİYON SİYASƏT 
 
VII FƏSİL Neft-qaz sənayesinə investisiya qoyuluşu və ondan istifadə 
istiqamətləri 
 
7.1.İnvestisiya qoyuluşunun mahiyyəti, tərkibi və quruluşu    92 
7.2.İnvestisiya qoyuluşunun obyektləri və maliyyələşdirilməsi mənbələri   98 
7.3.İnvestisiya qoyuluşundan istifadənin qiymətləndirilməsi    104 
7.4.Neftqazçıxarma müəssisələrində tikinti-quraşdırma işlərinin təşkili və 
planlaşdırılması          110 
7.5.Tikinti obyektlərinin layihələşdirilməsi və iqtisadi cəhətdən əsaslandırılması  114 
7.6.İnvestisiya qoyuluşlarının iqtisadi səmərəliliyinin hesablanması metodikası  117 
7.7.İnvestisiya qoyuluşundan istifadənin yaxşılaşdırılması yolları    120 
 
VIII FƏSİL İstehsalin səmərəli təşkili və sahəvi iqtisadi 
islahatlarin dərinləşməsi problemləri 
 
8.1.Audit nəzarəti və istehsalın monitorinqi       122 
8.2.Neft sənayesinin dünya təsərrüfatına səmərəli inteqrasiya edilməsində 
müştərək müəssisələrin rolu         125 
8.3.Neftqazçıxarma kompleksində özəlləşdirmə perspektivləri    128 
8.4.İnnavasiya və neft sənayesinin texnoloji cəhətdən yenidən qurulmasında onun rolu 131 
8.5.Neft-qaz sənayesində institusional islahatlar və sahənin bazaar 
iqtisadiyyatına uyğunlaşdırılması        141 
8.6.Bazar iqtisadiyyatına keçid dövründə neftqazçıxarma müəssisələrinin maliyyə 
durumunun pisləşməsi səbəbləri və sanasiyası      146 
 
IX FƏSİL Dövlət tənzimlənməsi və idarəetmə  konsepsiyasi   
 
9.1.Milli energetik təhlükəsizlik və energetik doktrina     153 
9.2.Neft-qaz sektorunun tənzimlənməsi və normativ-hüquqi təminatı   158 
9.3.Dövlət enerji müfəttişliyin təşəkkül zərurətləri      159 
9.4.Neft strategiyasının ideoloji aspektləri       160 
 
 
 
 
 
 
 
 6
IV HİSSƏ NEFT-QAZ İNDUSTRİYASININ MODERNİZASİYASININ 
ALTERNATİV İQTİSADİ MEXANİZMLƏRİ 
 
X FƏSİL Struktur islahatlari və milli biznesin  inkişaf perspektivləri 
 
10.1.İndustrial siyasət və struktur islahatları       162 
10.2.Struktur modernizasiyası və iqtisadi inkişaf indikatorları    164 
10.3.Biznes fəaliyyətinin formalaşma xüsusiyyətləri     167 
10.4.Səmərəli biznes işinin təşkili problemləri      170 
10.5.Azad İqtisadi Zonalar və neft biznesi       173 
10.6.Neft-qaz sektorunda vençur kapitalı       178 
10.7.Konsessiyon fəaliyyət         180 
 
XI FƏSİL Fiskal siyasət və rentabelli fəaliyyət 
 
11.1.Fiskal mexanizmlər və vergi sisteminin təkmilləşdirilməsi meylləri   182 
11.2.Uçot sisteminin təkmilləşdirilməsi və konsaltinq sferasının genişləndirilməsi 
problemləri           184 
11.3.Sessiya və faktorinq təyinatlı mexanizmlərin tədbiq effekti    185 
11.4.Neft-qaz industriyasında layihələrin təhlil metodikası     187 
11.5.Neftin keyfiyyət bankı və onun milli neft sektorunda yaradılması labüdlüyü  188 
 
XII FƏSİL Sosial-iqtisadi tərəqqi və təsərrüfatin ekologizasiyasi 
 
12.1.Yeni sosial-iqtisadi infrastrukturun formalaşması  xüsusiyyətləri   190 
12.2.Ekoloji iqtisadiyyatın təşəkkül prinsipləri      191 
12.3.İnnavasiyon  tərqqi və inkişaf perspektivləri      192 
  
Nəticələr           195 
Əlavələr           197 
Qaynaqlar           204 
Neft iqtisadiyyati sferasinda geniş işlədilən spesifik istilah və 
anlayışlar lüğəti          208 
Резюме           250 
Summaru           251 
 
 7
GİRİŞ 
 
Karbohidrogen təyinatlı enerji resurslarının zəngin regionlarından biri kimi tanınan 
Azərbaycanın milli neft industriyası yeni təbəllüdatlar ərəfəsindədir. Ölkənin dövlət 
müstəqilliyinin bərpa edilməsi ötən əsrin son onilliklərində Xəzərdə aşkarlanan nəhəng 
karbohidrogen yataqlarının beynəlxalq əməkdaşlıq çərçivəsində aktiv işlənməsini şərtli etmişdir. 
Təzahür olunan geosiyasi reallıqlar fonunda qərarlaşan yeni neft situasiyasından milli və dövləti 
mənafelərə uüğun olaraq maksimal bəhrələnmək missiyası isə prezident Heydər Əliyev 
cənablarının üzərinə düşərək, onun təşəbbüsçüsü və rəhbəri olduğu vətən neft strategiyasında 
dolğun əksini tapmışdır. Milli neft strategiyasının formalaşmasında məxsusi rolu və səyləri ilə 
fərqlənən Azərbaycan Respublikasının baş naziri İ.H.Əliyevin cənablarının əməli fəaliyyət və 
elmi yaradıcılıq əzmindən qaynaqlanaraq ölkənin neft təsərrüfatında islahatlar prosesi 
genişlənərək daha təkmil və sistemli məjraya istiqamətləndirmişdir. Gerçəkləşən strategiyanın 
genişlənən həlqəsi çağdaş mərhələdə ölkə neft təsərrüfatının daha mütərəqqi sistem və 
konstruksiyada modernizasiyasının elmi əsaslarının işlənməsi aktuallaşdırmışdır. 
İstiqlala qovuşduqdan sonra neft-qaz sektorunda aparılan iqtisadi islahatların elmi 
bazasının möhkəmləndirilməsi və təkmilləşməsi istiqamətində respublika hüdudlarında çoxsaylı 
tədqiqatlar yerinə yetirilmiş, nəzəri və praktiki təyinatlı bir sıra qiymətli nəticələr əldə 
olunmuşdur. Sahəvi elmi-tədqiqatlar sferasında gerçəkləşən nailiyyətləri bir daha dəyərləndirərək 
müəlliflər mövcud monoqrafiyada milli neft strategiyasının prioritetləri əsasında ölkədə 
dərinləşən islahatların təkmilləşməsi, dövlət tənzimlənməsi, idarəetmə konsepsiyası, istehsalın 
rasional təşkil problemlərini tədqiq edərək müvafiq sistemli, situasiyon yanaşma və analitik 
araşdırmalar çevrəsində neft-qaz sektorunun modernizasiyasının alternativ iqtisadi bazar 
mexanizmlərini işləyib hazırlamışlar. 
Tədqiqat işində qarşıya qoyulan məqsədlərə müvəffəqolmada verifikasiya prinsipli çevrədə 
karbohidrogen epoxası və müasir industrial iqtisadiyyatın təşəkkül və təsnifatı, neft-qaz 
resurslarının əhəmiyyət diapazonu, ehtiyatlar joğrafi yerləşməsi, dünya neft iqtisadiyyatının 
inkişaf senarisi səciyyələndirilmiş, milli neft strategiyasının gerçəkləşməsinin iqtisadi əsasları, 
elmi-nəzəri istiqamətləri tədqiq edilmişdir. Xəzərin neft-qaz resurslarının dəyərləndirilməsi, 
onların, beynəlxalq enerji bazarlarına çıxış problemləri, mənfəət karbohidrogenlərinə çəkilən 
xərclərin ödənilməsi, hasilatın pay bölgüsünün normativ-hüquqi aspektləri, xam neftin və təbii 
qazın emalı, onlardan alınan sintetik məhsulların iqtisadi səmərəliliyi tədqiqat işində geniş 
araşdırma və təhlil obyektlərinə çevrilmişlər. 
İndustrial siyasət, milli energetik təhlükəsizlik və energetik doktrina, neft strategiyasının 
ideoloji aspektləri, sosial-iqtisadi tərəqqi, təsərrüfatın ekologizasiyası, normativ-hüquqi təminat, 
dövlət enerji müfəttişliyin təşəkkül zərurətləri tədqiqat işində milli neft-qaz sektorunun dövlət 
tənzimlənməsi və idarəetmə konsepsiyasının strateji təməlini əsaslandıran istiqamətlərdə 
ifadəsini tapmışdır. 
Neft-qaz sektorunun modernizasiyasının alternativ iqtisadi bazar mexanizmlərinin təyinatı 
sferasında aparılan araşdırmaların elmi əsaslarını möhkəmləndirmək məqsədi ilə tədqiqat işində 
səmərəli və rentabelli fəaliyyət quruculuğu, dinamik iqtisadi inkişaf faktorları, neftqazçıxarma 
kompleksinin müasir durumu, beynəlxalq neft kontraktları spektrində sahəvi infrastrukturdan 
faydalanma perspektivləri, investisiyon siyasət, institusional islahatlar, kompleksin bazar 
iqtisadiyyatına adaptasiyası, audit xidməti, özəlləşdirmə, innovasiya, sanasiya ilə bağlı 
problemlər də təhlil olunmuşdur. Tədqiqat işində həmçinin sahədə struktur islahatlarının 
aparılması, səmərəli biznes işinin təşkili, milli sahibkar fəaliyyətin genişləndirilməsi, Azad 
İqtisadi Zonaların təşkili, fiskal siyasətin və uçot sisteminin təkmilləşdirilməsi, sessiya və 
faktorinq təyinatlı iqtisadi texnologiyaların, konsaltinq işinin tətbiqi, neftin keyfiyyət bankının 
yaradılması kimi məsələlər də neft-qaz təsərrüfatının iqtisadi modernizasiyasının 
gerçəkləşdirilməsinin alternativ bazar mexanizmləri sırasındadır. 
 
 8
Sahəvi terminoloji aydınlığı təmin etmək məqsədi ilə tədqiqat işində neft iqtisadiyyatı 
sferasında geniş işlədilən eksklyziv istilah və anlayışların şərhini əks etdirən lüğət təqdim 
olunmuşdur. 
Vahid struktur kompozisiyasında tərənnüm olunan tədqiqat işinin I, III, IV, V, VII və VIII 
fəsilləri Z.S.Abdullayev, II, VI, IX, X, XI və XII fəsilləri isə E.M.Hacızadə tərəfindən 
işlənmişdir. Giriş, nəticələr və spesifik istilah və anlayışlar lüğəti müəllif tədqiqatlarının birgə 
məhsuludur. 
Tədqiqat işində dünya və milli neft-qaz industriyasında meylləşən dəyişikliklərə, neft 
təsərrüfatının iqtisadi modernizasiyası problemlərinə müəlliflər ümumi olmaqla yanaşı, həm də 
bir sıra aspektlərdə alternativ yanaşma və fərqli statistik, informatik mənbələrə istinad təzahürü 
də nümayiş etdirmişlər. Elmi-tədqiqat araşdırmalarını əks etdirən monoqrafiya təhsil sferası, 
enerji kompleksinin mütəxəssisləri, iqtisadçılar və habelə geniş peşəkar oxucu kütləsinin 
istifadəsi üçün nəzərdə tutulur. 
 
 9
I HİSSƏ 
KARBOHİDROGEN EPOXASI VƏ MÜASİR 
İNDUSTRİAL İQTİSADİYYAT 
 
I FƏSİL 
AZƏRBAYCANIN KARBOHİDROGEN PESURSLARI VƏ HASİLATIN 
İNKİŞAF MƏRHƏLƏLƏRİ 
 
1.1. Maddi istehsal sahələri və onlarin Azərbaycanda təşəkkül prinsipləri 
 
Cəmiyyətin mövcudluğu və tərəqqisi üçün maddi nemətlərin yaradılması istehsalda 
təcəssüm olunur. Əsas meyarı əmək vasitələri olmaqla təbiət cisimlərinə təsir göstərərək istehsal 
prosesi maddi formada təzahür edir və inkişaf tapır. Maddi istehsal cəmiyyət həyatının bütün 
sferalarında xalq sərvətinin yaradılmasının əsas mənbəyini təşkil edir. Bu məqsədlə 
iqtisadiyyatın bütün sahələrində maddi istehsalı təmin edən strukturlar formalaşdırılır. 
Azərbaycanda da mövcud təbii sərvətlərdən səmərəli istifadə etmək məqsədi ilə bir sıra maddi 
istehsal sahələri yaradılmış və inkişaf etdirilmişdir. Ölkəmizdə geniş intişar tapmış əsas maddi 
istehsal sahələrinə aşağıdakılar aiddir: 
Neft sənayesi - nef və qaz yataqlarının kəşfiyyatını, neft-qaz quyularının qazılmasını, neft 
və qazın hasilatını və emalını, xam neftin, neft məhsullarının və təbii qazın nəqlini əhatə edir. 
Dünyanın ən qədim neft rayonlarından olan Abşeron yarımadasında qeyd etdiyimiz kimi ta 
qədimdən neft çıxarılmış və qaz hasil edilmiş, onlardan müxtəlif məqsədlər üçün istifadə 
edilmişdir. Lakin Azərbaycanda neft sənayesinin əsası 1871-ci ildə qoyulmuşdur. Həmin ildə 
artıq Bakı şəhərinin yaxınlığındakı Balaxanı kəndində mexaniki üsulla qazılmış ilk neft 
quyusundan gündə 700 pud xam neft çıxarılırdı. 1872-ci ildə neft sənayesində icarə sisteminin 
ləğvi yerli və xarici kapitalın yüksək mənfəət təmin edən neftqazçıxarma sənayesinə sürətli axını 
üçün əlverişli şərait yaratdı. Azərbaycanda istismar olunan neft quyularının sayı 1873-cü ildə 9-
dan 1901-ci ildə 1740-a, orta dərinliyi 53 metrdən 365 metrə, neft hasilatı 3,9 min puddan 667,1 
min puda, yaxud 10,67 miliyon tona qədər artdı. Yerli və xarici neft inhisarları meydana gəldi. 
XIX əsrin sonunda Azərbaycan neft hasilatına görə ABŞ-nı ötüb keçdi və 1898-ci ildə dünyada 
birinci yerə çıxdı. Lakin, çox çəkmədən qlobal siyasi və iqtisadi hadisələr çevrəsində yüksək 
mənfəət götürmək ehtirası neft yataqlarının ekstenisiv istismarı ilə müşayiət olunaraq 
Azərbaycanda hasilatı 1913-cü ildə 7,7 milyon tona, 1920-ci ildə isə 2,9 milyon tona endi. 
1920-ci ildən sonra Azərbaycanda neft sənayesini inkişaf etdirmək üçün Azərbaycan neft 
komitəsi /Azərneftkom/ təşkil edildi və həmin komitənin qarşısında neft sənayesinin yenidən 
qurulması vəzifəsi qoyuldu və bu neft hasilatının artırılmasına təkan verdi. Artıq 1927-1928-ci 
illərdə neft çıxarılması 1913-cü il səviyyəsini ötüb keçdi və beləliklə də Azərbaycan neft 
sənayesinin yeni dövrü başlandı. 1940-cı ildə Azərbaycan neft sənayesi keçmiş SSRİ neft 
hasilatının dördə üç hissəsi qədər neft verdi. Böyük vətən müharibəsindən sonra Azərbaycanın 
neft sənayesinin inkişafında yeni mərhələ başlandı. 1948-ci ildə Xəzərdə, açıq dənizdə neft-
mədən estakadaları tikilməyə başlandı. 1949-cu ildə Neft daşlarında qazılmış ilk quyu güclü neft 
fontanı ilə istismara daxil edildi. Azərbaycan neft sənayesinin inkişaf mərhələri haqqında bu 
fəslin üçüncü paraqrafında daha ətraflı danışılır. 
Qaz sənayesi - təbii qaz yataqlarının kəşfiyyatı, istismarı, təbii qazın boru kəmərləri 
vasitəsi ilə uzaq məsafələrə nəql edilməsi, təbii qazın emalı, xalq təsərrüfatının müxtəlif 
sahələrinə və kommunal-məişət təsərrüfatına qaz verilməsini reallaşdırır. Azərbaycan qaz 
sənayesinin yaradılması və inkişafı ötən əsrin əvvəllərindən başlanmışdır. Bu proses 1920-ci 
ildən sonrakı dövrdə yeni qaz yataqlarının kəşfi və istismarı ilə daha sürətlə inkişaf etmişdir.  Bu 
dövrdə Qaradağ, Zirə, Siyəzən kimi mühüm qaz yataqları kəşf edilmiş və həmin yataqlar istimara 
verilmişdir. Respublikamızda 1928-ci ildə - 0,17, 1940-cı ildə - 2,5, 1950-ci ildə - 1,23, 1960-cı 
 10
ildə - 5,84, 1970-ci ildə - 5,52, 1980-cı ildə - 15,2, 1990-cı ildə - 9926, 2000-ci ildə 6286 və 
2002-cu ildə 5835 miliyon m3 təbii qaz hasil edilmişdir. 
Neftçıxarma - neftin və onunla birgə çıxan qazların Yer təkindən çıxarılması, toplanması 
və qabaqcadan emala hazırlanması, yəni sudan və bərk qatışıqlardan təmizlənməsi prosesidir. 
Dünyada hasil olunan neftin demək olar ki, çox hissəsi yüksək təzyiqli polad borularla 
bərkidilmiş quyulardan çıxarılır. Nefti və onunla birlikdə çıxan qazları və suyu Yer səthinə 
qaldırmaq üçün quyuda qaldırıcı borular, mexanizmlər və lay təzyiqinə hesablanmış bağlayıcı 
armaturdan ibarət hermetik sistem yaradılır. Əvvəllər neft primitiv üsullarla - açıq su 
hövzələrinin səthindəki nefti toplamaqla, neft hopmuş əhəngdaşı və ya qumdaşını emal etməklə, 
yaxud dayaz quyulardan çıxarmaqla hasil edilirdi. Abşeron yarımadasında neft, qeyd etdiyimiz 
kimi, hələ çox qədimdən dayaz quyulardan çıxarılırdı. 1825-ci ildə Bakıda 120 quyudan 4126 
ton, 1862-ci ildə isə 220 quyudan 5480 ton neft çıxarılmışdır. X1X əsrin 60-cı illərində 
neftçıxarmada qaldırıcı alət kimi dolamaçarxdan istifadə edilirdi. Sonralar neftçıxarmada nasos 
qurğularından istifadə olunmağa başlandı. Abşeron yarımadasında qazma quyuları vasitəsilə neft 
hasilatı X1X əsrin 60-cı illərindən daha geniş tətbiq olunmağa başlandı. Bu dövrdə 
neftçıxarmada qaldırıcı alət kimi dolamaçıxarmadan istifadə edilirdi. Sonralar neftçıxarmada 
nasos qurğularından istifadə edildi. Nasosla neftçıxarma ilk dəfə 1865-ci ildə ABŞ-da, 1876-cı 
ildə Bakıda, 1895-ci ildə isə Qroznıda tətbiq edildi. 1886-cı ildə V.Q.Şuxovun təklif etdiyi 
kompressor üsulu ilə neftçıxarma Bakı mədənlərində 1897-ci ildə sınaqdan keçirilmişdir. Nefti 
quyudan çıxarmaq üçün qazlift üsulunu 1914-cü ildə M.M. Tixvinski təklif etdi. Hazırda neft 
quyudan fontan, nasos və kompressor üsulları ilə çıxarılır. 
Neftayırma - neft emalı və neft məhsulları istehsalı ilə məşğul olan zavodları özündə 
birləşdirir. Azərbaycanda X1X əsrin ikinci yarısından neft yataqlarına və neftdən daha qiymətli 
məhsullar almaq məqsədilə onun emalına böyük maraq göstərilməyə başlanmışdır. Hələ 1837-ci 
ildə Bakı yaxınlığındakı Balaxanı kəndində neftayırma zavodu, 1861-ci ildə Suraxanıda sənaye 
sahibkarı Kokorev məşhur rus kimyaçısı D.İ.Mendeleyevin məsləhəti ilə kerosin zavodu 
yaratmışdı. 1863-cü ildə mühəndis Cavad Məlikov Bakıda neft emalı zavodu tikdirmişdir. 1866-
cı ildə Bakıda təqribən 100 min pud kerosin istehsal olunmuşdur. 1868-ci ildə şəhərdə artıq 23 
kiçik neftayırma zavodları fəaliyyət göstərirdi. 1875-ci ildə Bakıda neft emalı müəssisələrinin 
sayı 62-yə, kerosin istehsalı isə 848,7 min puda çatdırıldı. Bu müəssisələrin əksəriyyəti 
cəmləşdiyi ərazi «Qara şəhər» adlandırılmağa başlandı. 1883-cü ildə D.İ.Mendeleyevin təklifi ilə 
«Nobel qardaşları» zavodunda neft emalını sürətləndirmək məqsədi ilə ilk dəfə olaraq batareya 
ilə işləyən kub formalı cihaz-qurğu istifadəyə verildi və digər zavodlar tədricən bu üsulla neft 
emalına keçdi. Artıq 1900-cu ildə Bakıda 66 kerosin, 18 kerosin-yağ, 3 yağ, 4 benzin, 2 qudron 
və bir surroqat zavodu var idi. XX əsrin əvvəllərində Rusiyada başlanmış siyasi-iqtisadi böhran 
neft sənayesində də özünü göstərdi. Azərbaycanda neft sənayesi müəssisələrinin sayı 91-dən 
/1901/ 53-ə /1915/, kerosin istehsalı 128,3 miliyon puddan /1900/ 73,4 miliyon puda /1914/ endi. 
Neft sənayesində xarici kapitalın rolu böyük idi. Təkcə kerosin istehsalının 75%-i «Nobel 
qardaşları» şirkətinin payına düşürdü. 
Azərbaycanda Sovet hakimiyyəti qurulduqdan sonra bütün neft emalı müəssisələri 
milliləşdirildi. Sovet hakimiyyətinin ilk illərində bütün neft təsərrüfatı kimi neft emalı 
müəssisələri də dağınıq halda idi. Bu zaman cəmi 18 neft emalı müəssisəsi fəaliyyət göstərirdi ki, 
onların da əksəriyyəti yarı gücü ilə işləyirdi. 1920-ci ildə neft emalı 1913-cü il səviyyəsinin 41%-
ni təşkil edirdi. Sovet hakimiyyəti qurulduqdan sonra neft emalı müəssisələrinin bərpasına, 
texniki cəhətdən yenidən qurulmasına başlandı. 1927-ci ildə keçmiş SSRİ-də ilk dəfə olaraq 
Bakıda güclü borulu müvafiq qurğu tikilib işə salındı. 1940-cı ildə benzin istehsalı 1913-cü il 
səviyyəsini 39 dəfə ötdü. 1953-cü ildə nəhəng Yeni Bakı neftayırma zavodu /YBNZ/ işə düşdü. 
Bununla yanaşı digər neftayırma zavodları da yenidən quruldu, müasir texnika ilə təhciz edildi. 
1976-cı ildə neftayırma zavodunda geniş texniki imkanlı ELOU-AVT qurğusu işə düşdü. 
Katalitik riforminq üsulu ilə benzin istehsal edən və ilkin qaydada neft emal edən bu texnoloji 
qurğular kompleksi Azərbaycan neft sənayesinin əsaslı surətdə yenidən qurulmasına və yeni 
 11
texnika ilə təhciz olunmasına, istehsalın effektivliyini, neft məhsullarının keyfiyyətini xeyli 
yüksəltməyə, xammal və material ehtiyatlarından daha səmərəli istifadə etməyə imkan verdi. 
Lakin iqtisadi əlaqələrin qırılması, istehsal və hasilat zəifliyi ilə əlaqədar XX əsrin 90-cı illərində 
neftayırma zavodları tam gücləri ilə işləmək tempindən geri düşdülər. Bu səbəblərlə də ölkədə 
neft məhsullarının istehsalı müəyyən qədər azalmışdır. Azərbaycanda 2001-ci ildə neft 
məhsullarının ehtiyatı və istehlakı üzrə məlumatlar aşağıdakı cədvəldə verilmişdir. 
Cədvəl 1 
Azərbaycanda 2001-ci ildə neft məhsullarinin ehtiyati və istehlaki 
/min ton/ 
Məhsullarin adlari Ehtiyat İstehlak İxrac 
Avtomobil benzini 613 395 185 
Yanacaq mazutu 2790 1961 493 
Dizel yanacağı 1705 532 1089 
Ağ neft 668 296 342 
Məişət-soba yanacağı 31 22 7 
 
Qazayırma - qaz qarışığını öz tərkib hissələrinə və ya müxtəlif fraksiyalara ayrılması 
prosesini həyata keçirir. Bakıda 1953-cü ildə qazayırma /Qazolin/ zavodu tikilib işə salınmışdır. 
Buna səbəb Azərbaycanda qaz hasilatının sürətlə artması olmuşdur. 1980-1990-cı illərdə 
respublikada qaz hasilatında enmə prosesləri baş vermişdir. Aşağıdakı cədvəldə Azərbaycanda 
1995-2002-ci illərdə qaz hasilatını əks etdirən göstəricilər verilmişdir. 
Cədvəl 2 
Azərbaycanda 1995-2002-ci illərdə qaz hasilati 
/min ton/ 
İllər Cəmi Dənizdə Quruda 
1995 6644 6407 237 
1996 6305 6066 299 
1997 5964 5712 255 
1998 5590 5338 252 
1999 5997 5754 243 
2000 6286 6054 232 
2001 5535 5293 242 
2002 5837 5582 245 
 
2002-ci ildə Azərbaycanda hasil edilən ümumi qazın 95,8%-i dəniz qaz mədənlərının 
payına düşür. 
Yanacaq sənayesi - müxtəlif yanacaq növlərinin çıxarılması və emalı ilə məşğul olan 
sənaye sahələrinin məcmusudur. Yanacaq sənayesinə neftçıxarma, neftayırma, qazçıxarma, qaz 
ayırma, torf və şist sənayesi daxildir. Yanacaq sənayesi ağır sənayenin ən mühüm sahələrindən 
biridir. Azərbaycan Respublikası keçmiş SSRİ-də yanacaq sənayesi inkişaf etmiş 
respublikalardan biri olmuşdur. Burada neft və qaz sənayesi xeyli inkişaf etmişdir. 2002-ci ildə 
Azərbaycan Respublikasının yanacaq sənayesi 1940-cı ildəkinə nisbətən təqribən iki dəfə 
artmışdır. Yanacaq sənayesinin tərkibinə daxil olan bölmələrin xüsusiyyətlərini nəzərə alınaraq 
onların inkişaf sürətləri də müxtəlif olmuşdur. Belə ki, Azərbaycanda neftqazçıxarma digər 
yanacaq sahələrinə nisbətdə daha üstün inkişaf etdirilmişdir. 
Kimya sənayesi - ağır sənaye sahələrindən biri, xalq təsərrüfatının kimyalaşdırılmasının 
maddi-texniki bazasıdır. Kimya sənayesində müxtəlif növ məhsullar - mədən kimya xammalı, 
əsas kimya məhsulları - ammonyak, qeyri-üzvi turşular, qələvilər, mineral kübrələr, soda, xlor və 
xlor məhsulları, maye qaz, sintetik rənglər, qətran, plastik kütlə, kimyəvi lif və sap, foto-kimyəvi 
materiallar, məişət kimyası malları və sair istehsal olunur. İlk kimya sənayesi müəssisələri Böyük 
Britaniyada /1740/, Fransada /1766/, Rusiyada /1805/, Almaniyada /1810/ yaradılmışdır. 
 12
Azərbaycanda bu sənayenin əsaslı özəkləri 1879-cü ildə təşəkkül tapmışdır.  1920-ci ilədək 
Azərbaycanda kimya sənayesi zəif inkişaf etmişdir və xeyli dərəcədə xarici kapitaldan asılı 
olmuşdur. 1920-ci ildən başlayaraq Azərbaycanda kimya sənayesi daha sürətlə inkişaf etdirilmiş 
və bir sıra mobil kimya sənaye müəssisələri yaradılmışdır. Bu müəssisələrdə oksigen, azot 
turşusu, kükürd turşusu, duz turşusu və sair məhsullar istehsal olunurdu. 
Azərbaycanda kimya sənayesi xammal bazası - neft və qaz, kükürd kolçedanı, alunit, neft-
mədən suları, daş duz və sair xammallar əsasında inkişaf edir. Azərbaycan Respublikasında 
kimya sənayesinin əsas müəssisələri Bakı, Sumqayıt, Gəncə, Neftçala şəhərlərində yerləşir. 
Hazırda kimya sənaye müəssisələrində etil spirti, sintetik kauçuk, soda, duda, yuyucu vasitələr, 
yod, brom, kimyəvi maddələr, əjzaçılıq preparatları və sair istehsal olunur. Azərbaycan 
Respublikasında kimya sənayesi və neft-kimyası sənayesinin ümumi məhsulu 1940-1980-cı 
illərdə 280 dəfədən çox artmışdır. Lakin, son illərdə bəzi məlum obyektiv səbəblər üzündən 
kimya sənayesinin inkişaf sürəti xeyli zəifləmişdir. Bununla belə, 2002-ci ildən başlayaraq 
«Azərkimya» Dövlət Şirkəti inkişaf etməyə başlamış və burada həmən ildə 283,2 milyard 
manatlıq məhsul istehsal olunmuşdur ki, bu da 2001-ci ildəkindən 62,7 milyard manat çoxdur. 
Məhsul istehsalı «Üzvi sintez» zavodunda 9,7%, «Sintez-kauçuk» zavodunda 25,8%, «Etilen-
polietilen» zavodunda 49,0% artmışdır. Şirkət üzrə 2002-ci ildə 1 manatlıq əmtəəlik məhsula 
çəkilən xərc 94,7 qəpik olmuş, 2001-ci ilə nisbətən 20,6 qəpik azalmışdır. 2002-ci ildə 2001-ci 
illə müqayisədə 4303 ton dixloretan, 148 ton propilen oksidi, 14237 ton propilen, 8560 ton 
izopropil spirti çox istehsal olunmuşdur. 
Maşınqayırma - xalq təsərrüfatı üçün əmək alətləri, eləcə də istehlak predmetləri və 
müdafiə məhsulları istehsal edir. Maşınqayırma bütün xalq təsərrüfatının texniki cəhətdən 
silahlandırılmasının maddi əsasıdır. İjtimai əmək məhsuldarlığı, texniki tərəqqi, xalqın maddi 
rifahı və ölkənin müdafiə qüdrəti xeyli dərəcədə maşınqayırmanın inkişaf səviyyəsindən asılıdır. 
Maşınqayırmanın ümdə vəzifəsi xalq təsərrüfatının bütün sahələrini yüksək effektivli maşın və 
avadanlıqlarla təmin etməkdir. Maşınqayırma geniş təkrar istehsalda aparıcı rol oynadığından 
respublikamızın iqtisadiyyatında xüsusi yer tutur. Azərbaycanda ilk metal emalı müəssisəsi 
1858-ci ildə Bakıda yaradılmış mexaniki-təmir emalatxanası olmuşdur. Sonrakı illərdə neft, 
kimya və gəmiçiliyin inkişafı ilə əlaqədar bu sahələrə xidmət edən maşınqayırma və metal emalı 
müəssisələrinin sayı artmışdır. 1911-1913-cü illərdə Bakıda 12 maşınqayırma zavodu, 1940-cı 
illərin axırında isə 127 mexaniki, metal emalı müəssisələri fəaliyyət göstərirdi və həmin 
müəssisələrdə 8066 nəfər çalışırdı. Daha sonralar maşınqayırmanın perspektiv və mütərəqqi 
sahələri - elektrotexnika, cihazqayırma yaradılmış və sürətlə inkişaf etdirilmişdir. Digər tərəfdən, 
maşınqayırma müəssisələrinin joğrafi yerləşməsi də xeyli genişləndirilmişdir. Bakı ilə yanaşı 
Mingəçevir, Gəncə, Sumqayıt, Səlyan, Quba, Naxçıvan, Xankəndi şəhərlərdə maşınqayırma 
müəssisələri yaradılmışdır. Belə müəssisələr içərisində Səttərxan adına Bakı maşınqayırma 
zavodunu, Keşlə maşınqayırma zavodunu, Bakı mayesiz transformatorlar zavodunu, Bakı məişət 
kondisionerləri zavodları fərqlənirlər. 
Keçmiş SSRİ-də istehsal olunan neft maşınqayırma məhsulunun 35%-i Azərbaycan 
Respublikasının payına düşürdü. Azərbaycan neft maşınqayırma müəssisələri Sovet hakimiyyəti 
illərində 500 növdən artıq avadanlıq istehsal edirdi. Bu məhsullar keçmiş SSRİ-nin bütün neft 
rayonlarına, habelə 30-dan çox xarici ölkəyə ixrac olunurdu. SSRİ-nin neftçıxarma rayonlarında 
işlədilən dərinlik nasosları, quyuların yeraltı və əsaslı təmiri üçün qaldırıcılar və aqreqatlar, nasos 
ştanqları, mancanaq dəzgahları, bir neçə neft layını bir quyu vasitəsi ilə birgə və ayrılıqda 
istismar etmək üçün avadanlıq və sair Azərbaycanda hazırlanırdı. Bu gün Azərbaycanın neft 
maşınqayırması sənayesi özünün yeni inkişaf mərhələsinə qədəm qoyub. Əvvəllər dövlət şirkəti 
kimi fəaliyyət göstərən sahə ölkədə keçirilən özəlləşdirmə proqramına uyğun olaraq Azərbaycan 
Respublikasının prezidenti Heydər Əliyevin fərmanı ilə açıq tipli səhmdar cəmiyyətə 
çevrilmişdir. 2001-ci ilin martında bu statusu alan ASC bu gün 14 sənaye müəssisəsini, 4 elmi-
tədqiqat və layihə-konstruktor təşkilatını öz ətrafında birləşdirir. Cəmiyyətin müəssisələrində 90 
çeşidə, 600-dən artıq tip-ölçüdə geoloji, kəşfiyyat, qazma, neftçıxarma, quyuların təmiri, 
 13
mədənlərin abadlaşdırılması üçün maşın və avadanlıqlar, alətlər və neft avadanlıqlarına ehtiyat 
hissələri istehsal edilir. 
Neft maşınqayırma sənayesi iki mühüm amilə görə Azərbaycan iqtisadiyyatında əsas rol 
oynayır. Əvvəla, neft-mədən və kimya avadanlıqlarını dünya bazarına çıxarmaqla, ölkəyə 
valyuta axınını təmin etmək olar. Digər tərəfdən də bu sahə Azərbaycanın neft-kimya 
avadanlığına olan tələbatını tam ödəməyə və ölkəyə xarijdən maşın və avadanlıqlar idxal 
edilməsinin qarşısını ala bilər. Odur ki, «Azneftkimyamaş» ASC öz qarşısına beynəlxalq 
standartlara cavab verən rəqabət qabiliyyətli məhsullar istehsal edilməsi, buraxılan məhsulların 
keyfiyyətinin yüksəldilməsi, yeni satış bazarlarının mənimsənilməsi, istehsalın həcminin 
artırılması və sair qoymuşdur. Azərbaycanda maşınqayırma məhsullarının ən mühüm növlərinin 
istehsalına dair məlumatlar aşağıdakı cədvəldə əksini tapmışdır. 
Cədvəl 3 
Azərbaycanda maşinqayirma məhsullarinin ən mühüm  növlərinin istehsali 
 
Məhsullarin adlari Ölçü vahidi 1998 1999 2000 
Mancanaq dəzgahı min ədəd 0,04 0,05 0,05 
Dərinlik nasosları min ədəd 15,0 11,0 14,0 
Dəyişən cərəyanlı elektrik mühərrikləri kvt 222 - - 
Güc transformatorları min ədəd 80 85 87 
Fontan armaturu min dəst 0,2 0,4 0,6 
Qazma boruları üçün elevator min ədəd 0,5 0,6 0,8 
Tullantılara qarşı avadanlıqlar dəst 5 6 10 
Yuyucu aqreqatları ədəd 47 43 48 
Quyuları tədqiq edən  aqreqatlar ədəd 18 21 33 
Quyuların təmiri və mənim-sənilməsi üçün 
aqreqatlar və qaldırıcılar ədəd 43 51 56 
Kalon başlıqları min ədəd 0,2 0,2 0,2 
 
Elektroenergetika sənayesi - küllü miqdarda elektrik enerjisinin alınması, uzaq 
məsafələrə ötürülməsi və istehlakçılar arasında paylaşdırılması problemləri ilə məşğul olur. 
Elektroenergetika sənaye, nəqliyyat, kənd təsərrüfatı, rabitə, mənzil-kommunal təsərrüfatı 
energetikasının əsasıdır. Elektroenergetikanın əsas ehtiyatları yanacaq kömür, xam neft, təbii 
qaz, yanar şist, su və nüvə enerjisidir. Az miqdarda külək enerjisi, günəş enerjisi, geotermal və 
Yerin daxili istiliyindən də istifadə edilir. Azərbaycanda elektrik enerjisinin əsas hissəsi böyük 
energetika sistemlərinə daxil olan güclü elektrik stansiyalarında hasil edilir. Azərbaycanda 
istehsal edilən ümumi enerjinin təqribən 80%-i elektrik stansiyalarının payına düşür. 
2002-ci ildə 18,6 milyard kvt.saat və ya 1998-ci illə müqayisədə 3,4% çox elektrik enerjisi 
istehsal olunaraq əhalinin elektrik enerjisi ilə təminatı yaxşılaşmışdır. Bir nəfərə düşən elektrik 
enerjisinin miqdarına görə /2300 kvt.saat/ Azərbaycan Respublikası MDB ölkələri arasında ilk 
yerlərdən birini tutur. Elektrik enerjisinin ehtiyatları və istehlakı haqqında məlumatlar aşağıdakı 
cədvəldə verilmişdir. 
Cədvəl 4 
Azərbaycan respublikasinda elektrik enercisinin ehtiyatlari və istehlaki 
/mln.kvt.saat/ 
Göstərijilər 1990 1995 1998 1999 2000 2001 
Ehtiyatlar cəmi 24904 17856 19148 19842 19571 20812 
Daxili istehlak 18439 14914 15235 18926 19193 19646 
O cümlədən:       
sənaye 8905 4749 3977 2844 2671 3881 
tikinti 872 29 72 60 36 75 
 14
Kənd təsərrüfatı 2142 2445 1681 1800 803 827 
nəqliyyat 807 434 710 632 537 551 
Kommunal təsərrüfatı 3140 369 641 725 2378 2414 
Əhali 1065 4076 7268 9147 9902 10172 
sair 1508 651 1086 931 996 1580 
İxraj 3109 2443 2911 2787 2770 966 
İtkilər 3559 499 1002 886 378 2560 
 
Metallurgiya sənayesi - filiz, yaxud digər materiallardan metal alınması proseslərini, 
habelə metal ərintilərinin kimyəvi tərkib və quruluşunu dəyişdirməklə, onlara müvafiq xassələr 
verilməsi ilə əlaqədar prosesləri əhatə edən sənaye sahəsidir. Metallurgiya Yer təkindən 
çıxarılmış filizlərin ilkin emalı, metal və ərintilər alınması və saflaşdırılması, onlara müəyyən 
forma və xassələr verilməsi prosesləri aiddir. Arxeoloci tapıntılar metallurgiya sənayesinin hələ 
çox qədim zamanlardan məlum olduğunu göstərir. Azərbaycan ərazisində metalın istehsalı və 
sadə emal üsulları qədimdən məlum idi. Müasir texnikada metallurgiya qara və əlvan 
metallurgiyaya ayrılır; qara metallugiyaya dəmir əsaslı ərintilər - çuqun, polad, ferroərinti, əlvan 
metallurgiyaya isə nəcib metalların istehsalı aiddir. Azərbaycanda Sovet hakimiyyəti illərində 
metallurgiya sənayesi sürətlə inkişaf etdirilmişdir. Lakin son illərdə bu sahənin inkişaf sürəti 
azalmışdır. 
Meşə sənayesi – meşə materiallarının emalı ilə məşğul olan sənaye sahələrinin 
məcmusudur. Azərbaycan Respublikasının meşələrində təbii halda palıd, fıstıq, vələs, dəmirağaj, 
fındıq, əzgil, zoğal və sair bitir. Azərbaycan ərazisinin 10,8%-i meşəlikdir. 
Mədən sənayesi - faydalı qazıntı yataqlarını kəşf edən, faydalı qazıntıları çıxaran və ilkin 
emal edən istehsal sahələrini özündə cəmləşdirir. Azərbaycan Respublikasında mədən sənayesi 
sahələrindən ən çox neft, qaz, dəmir filizi, mərmər, tikinti daşı, mineral su və s. çıxarılması 
inkişaf etdirilmişdir. 
Neft-kimya sənayesi - başlıca olaraq neft və təbii yanar qaz emalı məhsulları əsasında 
sintetik material və məmulatlar istehsal edir. Adətən, neft-kimya sənayesi müəssisələrində 
sintetik kauçuk, əsas üzvi sintez məhsulları - etilen, propilen, polietilen, səthi aktiv maddələr, 
yuyucu maddələr, bəzi mineral kübrə növləri, duda, rezin məmulatları, avtomobil şinləri, texniki-
asbest hazırlanır. Azərbaycanda neft-kimya sənayesi 1920-ci ildən sonra yaranmış və sovet 
hakimiyyəti illərində sürətlə inkişaf etdirilmişdir. 1952-ci ildə keçmiş SSRİ-də ilk dəfə 
Azərbaycanın Sumqayıt şəhərində sintetik etil spirti istehsal edən zavod istifadəyə verilmişdir. 
1959-cu ildə Bakı şin zavodu işə salınmışdır. Bütün bunlar neft-kimya sənayesinin ümumi 
həcmini 2,63 dəfə, o cümlədən texniki rezin məmulatı istehsalını 8,3 dəfə artırmağa imkan 
vermişdir. 
Tikinti materialları sənayesi - mülki mənzil tikintisi üçün, sənaye, kənd təsərrüfatı və 
digər növ tikinti üçün tikinti materialları istehsal edən sahələri birləşdirən sənaye sahəsidir. 
Tikinti materialları sənayesi tikintinin maddi-texniki bazasının mühüm hissəsidir, tikinti-
quraşdırma işləri həcminin və tikintidə texniki tərəqqinin fasiləsiz yüksəlişini təmin edir. Tikinti 
materialları sənayesinin Sovet hakimiyyəti illərində sürətlə inkişaf etməsinə baxmayaraq, son 
illərdə bəzi obyektiv və subyektiv səbəblər üzündən bu sahədə də geriləmə müşahidə olunur. 
 
 
1.2.Karbohidrogenlərin və eneregetik resurslarin təsnifatı 
 
Karbohidrogen dedikdə, adətən, neft və qaz nəzərdə tutulur. Bu onunla izah edilir ki, 
neftin tərkibində ümumi götürüldükdə orta göstəricidə 82,5 - 87% karbon, 11,5 - 14,5% 
hidrogen, 0,05 - 0,7% oksigen, 0,001 - 5,3% kükürd və 0,001 - 1,8% azot vardır. Karbon və 
hidrogen atomları bir-birilə kimyəvi surətdə birləşərək neftin tərkibində müxtəlif maddələr əmələ 
gətirir. Bu birləşmələrə karbohidrogenlər deyilir. 
 15
Neftə ilk adı midiyalılar vermişdir. Onlar Yer altından çıxan bu yanan maddəni «Nafata», 
yəni sızan, süzülən adlandırmışlar. Məlumdur ki, Midiya dövləti eramızdan əvvəl IX-XI əsrlərdə 
indiki Cənubi Azərbaycan və şimali-qərbi İranın ərazilərində yerləşmişdir. Daha sonralar 
«Nafata» tədricən «Nafat» və nəhayət isə «Neft» sözü ilə əvəz edilmiş və hal-hazırda da həmin 
adda bir çox dünya xalqlarının dillərində işlədilir. 
Təbii qazlar - Yer qabığında sərbəst halda, suda və neftdə məhlul şəklində, süxurlarda, 
xüsusilə qazıntı kömürlərdə udulmuş halda rast gələn qazlardan ibarətdir. Qaz əmələ gətirən 
proseslərdən asılı olaraq 9 genetik qrupa ayrılır. Bunlardan katagenetik, metamorfik, vulkanik, 
biokimyəvi, radioaktiv və hava mənşəli qazlar daha mühümdür. Kimyəvi tərkibinə görə təbii 
qazlar üç əsas qrupa bölünür: karbohidrogenli, azotlu və karbon qazlı. Qazların sərbəst və həll 
olmuş şəkildə miqrasiya etməsi xassəsi onların müxtəlif mənşəli qazlarla qarışmasına və təbiətdə 
geniş yayılmasına səbəb olur. 
Azərbaycan ərazisi mühüm neftçıxarma rayonu kimi dünyada məşhurdur. Azərbaycan neft 
yataqlarından indiyədək 1,3 milyard tondan çox neft çıxarılmışdır. Əsas neft-qaz yığımları 
məhsuldar qat çöküntüləri ilə əlaqədardır. Hazırda böyük dərinliklərdə də /5500-6500 metr/ 
neftli-qazlı horizontlar kəşf edilmişdir. Azərbaycan nefti dünyada ən yüksək keyfiyyətli 
neftlərdən biridir. Azərbaycanda yanacaq neftindən əlavə, dünyada yeganə müalicə nefti də 
vardır ki, bu da Naftalan neft yatağından çıxarılır. Bundan başqa, Azərbaycanda həm quruda, 
həm də Xəzər dənizi akvatoriyasında neft və qaz-kondensat çıxarılır. 
Neft və qaz yataqları neftli-qazlı hövzələrdə yerləşir. Dünyada məlum olan təqribən 350 
neftli-qazlı hövzənin 140-ında neft və qaz çıxarılır, qalanları perspektivli hövzələrdir. Neftli-qazlı 
hövzələrin sahəsi bir neçə min m2 bir neçə miliyon m2-dək olur. Neftin təşəkkülü əsasən, çökmə 
süxurlarla, nadir hallarda isə maqmatik süxurlarla /Azərbaycanda Muğanlı neft yatağında olduğu 
kimi/ əlaqədardır. 
Neft və qazın böyük iqtisadi əhəmiyyəti vardır. Neft maye yanacaq, sürtgü yağları, 
müxtəlif neft məhsulları və kimya sənayesi üçün xammaldır. İndi iqtisadiyyatın elə bir sahəsi 
yoxdur ki, orada bu və ya digər formada neft məhsullarından və təbii qazlardan istifadə 
edilməsin. Neft məhsullarından və təbii qazdan kimya sənayesində daha çox istifadə olunur. Belə 
ki, neft və təbii qazdan 2000-dən çox müxtəlif növ kimyəvi məhsullar və maddələr əldə edilir. 
Üzvü turşular, spirtlər, sintetik kauçuk, zəhərli maddələr, süni liflər, plastik materiallar, sintetik 
yağ, partlayıcı maddələr, gübrə, dərman preparatları və sair neft və təbii qazdan alınır. Xam 
neftdən müxtəlif üsullarla əldə edilən məhsullardan iqtisadiyyatda ən çox istifadə olunanı benzin, 
ağ neft və mazutdur. Neft qalığı olan mazutdan isə qiymətli mühərrik yanacaqları, sürtgü yağları 
və digər mühüm maddələr alınır. İqtisadiyyatın mühüm sahələrindən olan nəqliyyat və kənd 
təsərrüfatı da neft sənayesi ilə sıx əlaqədardır. Neftin müxtəlif məhsullarından hava 
nəqliyyatında, xüsusilə reaktiv təyyarələrdə və kosmik gəmilərdə, kənd təsərrüfatı maşınlarında 
geniş istifadə edilir. Məlumdur ki, insanlar məişətdə və ictimai təsərrüfatlarda müxtəlif növ 
yanacaqlardan: daş kömürdən, neft məhsullarından, torfdan, təbii qazdan, oduncaqdan və sairdən 
geniş istifadə edirlər. Lakin, bütün yanacaq növlərindən ən çox istifadə olunanı neft məhsulları, 
daş kömür və torfdur. Bu onunla izah edilir ki, yanacaqlar içərisində göstərilən yanacaq növləri 
ən yüksək istilikvermə qabiliyyətinə malikdirlər. Bundan başqa, neft məhsullarını nəql etmək 
digər yanacaq növlərinin nəql edilməsinə nisbətən asandır. Beləliklə, neft məhsulları hazırda heç 
bir xammalla əvəz olunmayan təbii sərvət olaraq qalır və yeni enerji mənbələri yaradılana kimi 
neft məhsullarından istifadə ediləcəkdir. Alimlər belə hesab edirlər ki, 50-60 ildən sonra 
məişətdə və ictimai təsərrüfatlarda şirin sudan geniş miqyasda enerji mənbəyi kimi istifadə etmək 
mümkün olacaqdır. 
Neft və qaz yataqlarının kəşfiyyatında əsas məqsəd neft və qaz yataqlarını aşkar etmək, 
onları geoloji-iqtisadi cəhətdən qiymətləndirmək və sənaye üsulu ilə istifadəyə hazırlamaqdır. 
Kəşfiyyatda geoloji, geofiziki, geokimyəvi metodlardan və quyu qazılmasından istifadə olunur. 
Adətən, geoloji kəşfiyyat işləri iki mərhələyə ayrılır: axtarış və kəşfiyyat mərhələləri. Axtarış 
mərhələsi məhəlli geoloji-geofiziki işləri, sahələrin dərin axtarış qazmasına hazırlanması və 
 16
yatağın axtarışı mərhələlərini əhatə edir. Kəşfiyyat mərhələsində isə yataq işlənməyə hazırlanır. 
Yerin təkindən çıxarılan neftlər müxtəlif tərkibdə olurlar. Odur ki, neftləri təsnifləşdirmək 
zərurəti yaranır. Adətən, neftlər aşağıdakı əlamətlərə görə təsnifləşdirilir: 
1 tərkibindəki karbohidrogenlərin miqdarına görə - neftlər dörd qrupa ayrılır: 
 metanlı neftlər - yüngül neftlər olub, tərkibində 66%-dən çox metan sıraları 
karbohidrogenlər vardır; 
 naftenli neftlər - tərkibində 66%-dən çox naften sıralı karbohidrogenlər olur; 
 naftenli-metanlı neftlər - tərkibində metanın və naftenli karbohidrogenlərin birlikdə 
miqdarı 66%-dən artıq olur: 
 aromatik neftlər - tərkibində, əsasən, karmatik karbohidrogenlər olur. 
2 tərkibindəki kükürdün miqdarına görə - neftlər üç qrupa bölünür: 
 az kükürdlü neftlər /belə neftlərin tərkibində kükürdün miqdarı 0,5%-ə qədər olur/; 
 kükürdlü neftlər /belə neftlərin tərkibində kükürdün miqdarı 0,5%-dən 2%-ə qədər 
olur/; 
 çox kükürdlü neftlər /kükürdün miqdarı 2%-dən çox olur/. 
3 tərkibindəki qətranın miqdarına görə - neftlər üç qrupa ayrılır: 
 az qətranlı neftlər /qətranın miqdarı 8%-dən az olur/; 
 qətranlı neftlər /qətranın miqdarı 8-28% olur/; 
 çox qətranlı neftlər /qətranın miqdarı 28%-dən çox/. 
4 tərkibindəki parafinin miqdarına görə - neftlər yenə də üç qrupa bölünürlər: 
 parafinsiz neftlər /parafinin miqdarı 1,5%-ə qədər olur/; 
 az parafinli neftlər /parafinin miqdarı 1,51-6,0% olur/; 
 parafinli neftlər /belə neftlərin tərkibində parafinin miqdarı 6%-dən çox olur/. 
5 tərkibindəki benzinin miqdarına görə neftlər aşağıdakı qruplara ayrılır: 
 yüksək oktanlı neftlər /belə neftlərin tərkibində oktan ədədi 72-dən artıq olur/; 
 orta oktanlı neftlər /oktan ədədi 65-71/; 
 aşağı oktanlı neftlər /oktan ədədi 65-dən az olur/. 
6 tərkibindəki yağların potensial miqdarına görə - neftlər dörd qrupa ayrılır: 
 ən az yağlı neftlər /tərkibində yağların miqdarı 15%-dən az olur/;  
 yağlı neftlər /yağın miqdarı 15-20% olur/; 
 çox yağlı neftlər /yağın miqdarı 21-25% olur/; 
 yüksək yağlı neftlər /yağın miqdarı 25%-dən çox/. 
7 yağların keyfiyyətinə görə - neftlər iki qrupa ayrılır: 
 yağın özlülük indeksi 85-dən artıq olan neftlər; 
 yağın özlülük indeksi 40-85-ə qədər olan neftlər. 
 
 
1.3. Azərbaycanda karbohidrogenlər hasilati və onlarin inkişaf perspektivləri 
 
Azərbaycan Respublikasının iqtisadi müstəqilliyinin təmin olunması, digər əsaslı şərtlə və 
amillərlə yanaşı, ərazisindəki mövcud təbii sərvətlərdən, iqtisadi resurslar və elmi-texniki 
potensial imkanlarından dolğun istifadədən də birbaşa asılıdır. Bu baxımdan, Azərbaycan 
Respublikası keçmiş SSRİ-nin tərkibində olan digər respublikalardan xeyli fərqlənərək üstün 
cəhətlərə malikdir. Odur ki, yaxın gələcəkdə Azərbaycan iqtisadiyyatının dirçəldilməsində onun 
təbii sərvətləri, xüsusilə də yeraltı sərvətləri mühüm rol oynayacaqdır. Ona görə də bazar 
iqtisadiyyatına keçid dövründə əsas məsələ, Azərbaycan iqtisadiyyatına maraq göstərən xarici 
ölkələrin kapitallarını xammal istehsal edən sahələrin inkişafına deyil, üstün olaraq əhali üçün 
son məhsullar buraxan sahələrin inkişafına yönəldilməsinin təminatı daha mühümdür. Xüsusi 
olaraq vurğulanmalıdır ki, Azərbaycan ərazisi maye və qaz halında olan faydalı qazıntılarla 
zəngindir. Belə ki, maye və qaz halında olan faydalı qazıntılardan neft və qaz respublikamızın 
iqtisadiyyatının əsasını təşkil edir. Özü də bəzi ölkələrdən fərqli olaraq Azərbaycanda neft və qaz 
 17
həm quru, həm də dəniz akvatoriyasından çıxarılır. Quru ərazilərdən mexaniki üsulla neft 
çıxarılması 1847-ci ildən, dənizdən isə əsaslı surətdə yüz il keçdikdən sonra, 1949-cu ildən 
başlanmışdır. Bütün dövrlərdə Azərbaycanda  çıxarılan neftin təqribən 80%-i dəniz neft-qaz 
yataqlarının payına düşür. Aşağıdakı cədvəldə Azərbaycanda neft-qaz hasilatının dinamikası 
verilmişdir. 
Cədvəl 5 
1995 - 2002-ci illərdə Azərbaycanda neft-qaz hasilati 
 
Quruda Dənizdə İLLƏR 
Neft /mln.ton/ Qaz /mln.m3/ Neft /mln.ton/ Qaz /mln.m3/ 
1995 2,3 237 7,5 6407 
1996 2,4 299 7,5 6066 
1997 1,6 255 7,5 5712 
1998 1,6 228 9,2 5338 
1999 1,5 243 12,6 5754 
2000 1,5 232 12,4 5427 
2001 1,6 242 13,2 5293 
2002 1,6 245 13,7 5582 
 
Ümumiyyətlə, mütəxəssislərin fikrincə, respublikanın Böyük və Kiçik Qafqaz, Talış 
dağları istisna olmaq şərti ilə digər bütün əraziləri və həmçinin Xəzər dənizi neft-qaz cəhətcə 
perspektivlidir. Odur ki, heç də təsadüfi deyildir ki, indi dünyanın bir çox iri neft şirkətləri 
Xəzərdən neft-qaz çıxarılması ilə əlaqədar olaraq Azərbaycan Respublikası Dövlət Neft Şirkəti 
/ARDNŞ/ ilə birlikdə fəaliyyət göstərirlər. 
Azərbaycanda neft-qaz istehsalının inkişafı bir neçə mərhələdən keçmişdir. Birinci 
mərhələ 1806-1920-ci illəri əhatə edir. Bu dövrdə ilk neft quyusu Abşeronun Suraxanı kəndində 
qazılmışdır. Bu da heç də təsadüfi deyil, çünki Suraxanı kəndi ən qədim dövrlərdən özünün 
«daimi odları» və ağ «müalicə» nefti ilə dünyada tanınmışdır. Hazırda Suraxanıda keçmiş 
atəşpərəstlərin, dindarların məbədi sayılan «Atəşgah» qalmaqdadır. Ən qədim dövrlərdə İran və 
Hindistan atəşpərəstləri buraya sitayiş etməyə gəlmişlər. Bu mərhələdə Bakı mədənlərində 
birdən-birə elə neft fontanları olur ki, bu hər gün min tonlarla neft çıxarmağa imkan verir. Belə 
hal Azərbaycanın milli burcuaziyasının güclü inkişafına səbəb olur və adi adamlar birdən-birə 
milyonların sahibkarlarına çevrildilər. Hacı Zeynalabdin Tağıyev, Musa Nağıyev, Şəmsi 
Əsədullayev, Murtuz Muxtarov, İsabəy Hacınski və sair belə varlananlardan idi. Lakin, yüksək 
mənfəət götürmək ehtirası və neft yataqlarının vəhşicəsinə istismarı nəticəsində Azərbaycanda 
neft hasilatı 7,7 miliyon tona endi /1913/ və daha sonralar, yəni 1920-ci ildə 2,9 miliyon tona 
qədər azaldı. Beləliklə, Azərbaycanda Sovet hakimiyyəti qurulması ərəfəsində neft sənayesi 
bərbad vəziyyətdə idi. Minlərlə istismar quyuları dayanmış, bir çox sahədə neftli horizontları su 
basmışdı. Qazma işləri demək olar ki, aparılmırdı. Birinci mərhələdə Azərbaycanda neft 
hasilatının dinamikası aşağıdakı cədvəldə verilmişdir. 
Cədvəl 6 
Azərbaycanda 1873-1920-ci illərdə neft hasilatinin dinamikasi 
/min ton/ 
İllər Hasilat İllər Hasilat İllər Hasilat 
1873 66 1889 3249 1905 6784 
1874 82 1890 3737 1906 7452 
1875 105 1891 4499 1907 7934 
1876 183 1892 4658 1908 7815 
1877 248 1893 5381 1909 8303 
1878 329 1894 4808 1910 8232 
1879 395 1895 6256 1911 7537 
1880 343 1896 6365 1912 7799 
 18
1881 656 1897 6949 1913 7669 
1882 818 1898 8014 1914 7101 
1883 983 1899 8014 1915 7481 
1884 1460 1900 9866 1916 7894 
1885 1884 1901 10979 1917 6646 
1886 1876 1902 10504 1918 3435 
1887 2327 1903 9854 1919 3739 
1888 2986 1904 10182 1920 2915 
 
İkinci mərhələ 1921-1991-ci illəri əhatə edir. Bu dövrdə Azərbaycanın neft sənayesinin 
bərpası və inkişaf etdirilməsi üçün mühüm tədbirlər işlənib hazırlanmış və həyata keçirilmişdir. 
Geoloji-axtarış işlərinin böyük miqyas alması, kəşfiyyat-qazma işlərinin genişləndirilməsi, 
yüksək ixtisaslı mütəxəssislərin hazırlanması, yeni texniki avadanlıqlardan istifadə edilməsi, 
neft-mədən proseslərinin başdan-başa elektrikləşdirilməsi nəticəsində neft hasilatı sürətlə 
artmağa başladı. Beləliklə, 1927-1928-ci illərdə neft hasilatı 1913-cü il səviyyəsini ötüb keçdi. 
Bu dövrdə Azərbaycanın Abşeron yarımadasında Qala, Qaraçuxur, Zığ, Puta, Korgöz və sair neft 
yataqları kəşf edilib istismara verildi. 1940-cı ildə Azərbaycanda neft sənayesi keçmiş SSRİ neft 
hasilatının 3/4-ü qədər neft verdi. Böyük Vətən müharibəsi illərində Azərbaycan neft sənayesi 
qarşısında cəbhəni yanacaqla təmin etmək kimi ağır və şərəfli vəzifə qoyuldu. İndi fərəhlə demək 
olar ki, Azərbaycan neftçilərinin fədakarlığı nəticəsində 1941-ci ildə 23541 min ton neft 
çıxarıldı. Azərbaycan alimlərinin və mühəndis-texnik işçilərinin gərgin əməyi ilə yüksək oktanlı 
benzin alınması texnologiyası işlənib hazırlandı. 1941-1945-ci illərdə Azərbaycan neft sənayesi 
ölkəyə 75 miliyon ton neft, 22 miliyon ton benzin və başqa neft məhsulları verdi. Müharibədən 
sonra Azərbaycan neft sənayesinin inkişafında yeni dövr başlandı. 1948-ci ildə Xəzər dənizində 
neft-mədən estakadaları tikilməyə başlandı. 1949-cu il noyabrın 7-də açıq dənizdə, Neft 
Daşlarında qazılmış kəşfiyyat quyusundan neft güclü fontan vurdu. 1971-ci ildə Azərbaycanda 1 
milyard ton neft çıxarıldı. Azərbaycan neft sənayesinin inkişaf perspektivləri dəniz yataqlarının 
işlənilməsi ilə əlaqədardır. Dəniz neft mədənlərində çıxarılan neft Azərbaycanın ümumi neft 
hasilatının 2/3-ni verir. Bununla belə quruda da neft hasilatını artırmaq üçün işlər görülür. 
Küryanı, Kür-İori çayları arası, Şamaxı-Qobustan, Xəzəryanı-Quba sahələrində axtarış-kəşfiyyat 
işləri aparılır, köhnə neft-qaz quyularında hasilat artırılır, neftçıxarma texnologiyası 
yaxşılaşdırılır, daha səmərəli metodlar tətbiq edilir, təsərrüfat mexinizmi təkmilləşdirilir və s. 
Keçmiş SSRİ-də neft yataqlarının kəşfiyyatı, qazılması və işlənilməsi, mütərəqqi 
texnikanın və texnoloji üsulların tətbiqinə dair bir çox yeniliklər ilk dəfə Azərbaycan neft 
sənayesində həyata keçirilmişdir. Bu səbəbdəndir ki, Azərbaycan keçmiş SSRİ-də neft elminin 
mərkəzi sayılır, Bakı isə neft akademiyası adlandırılırdı. 1921-1990-cı illərdə neft hasilatının 
dinamikası aşağıdakı cədvəldə verilmişdir.  
Cədvəl 7 
Azərbaycanda 1921-1990-ci illərdə neft hasilati 
/min ton/ 
İllər Hasilat İllər Hasilat İllər Hasilat 
1921 2437 1946 11934 1971 19203 
1922 2945 1947 13412 1972 18386 
1923 3485 1948 13890 1973 18265 
1924 4125 1949 14352 1974 17755 
1925 4663 1950 14777 1975 17203 
1926 5514 1951 15215 1976 15609 
1927 6810 1952 15656 1977 14785 
1928 7574 1953 15706 1978 14155 
1929 8683 1954 15217 1979 13058 
1930 10521 1955 15284 1980 13054 
1931 13153 1956 15560 1981 12626 
 19
1932 12181 1957 15957 1982 11664 
1933 15327 1958 16475 1983 11545 
1934 19183 1959 17055 1984 11572 
1935 19340 1960 17850 1985 12677 
1936 20557 1961 18702 1986 12659 
1937 21361 1962 19700 1987 12203 
1938 22105 1963 20500 1988 11200 
1939 21548 1964 21251 1989 10723 
1940 22176 1965 21500 1990 9927 
1941 23540 1966 21729 - - 
1942 15700 1967 21605 - - 
1943 12700 1968 21138 - - 
1944 11700 1969 20420 - - 
1945 11070 1970 20187 - - 
 
Üçüncü mərhələ 1991-ci ildən sonrakı dövrü əhatə edir. Məlum olduğu kimi Azərbaycan 
xalqı 1991-ci ildən müstəqillik əldə etmiş və buna görə də hazırda öz təbii sərvətlərindən özü 
istədiyi kimi istifadə etmək imkanı əldə etmişdir. Beləliklə, Azərbaycan Respublikasının 
həyatında, xüsusilə də neft sənaye sahəsində yeni dövr başlanmışdır. Ötən dövrlərdə nə qədər 
neftin çıxarılmasına baxmayaraq vurğulanmalıdır ki, Azərbaycan Respublikasının müstəqilliyi 
əldə olunan dövrədək xalq öz təbii sərvətlərinin tam sahibi olmamışdır. Məhz dövlət müstəqilliyi 
bərpa olunduqdan sonra neft-qaz sərvətlərinin də xalqa tam məxsusluğu təmin edilmişdir. 
2002-ci ildə Azərbaycan Respublikasında 15,3 milyon ton neft və 5835 milyon m3 təbii qaz 
hasil edilmişdir. Hazırda neft hasilatının təqribən 75%-dən çoxu dəniz neft yataqlarının payına 
düşür. Ona görə də neft hasilatını dəniz neft yataqlarının hesabına artırılması ön plana çəkilir. Bu 
baxımdan xarici ölkələrin aparıcı neft şirkətlərinin ARDNŞ ilə müştərək fəaliyyətlərini müsbət 
və tarixi bir hadisə kimi qiymətləndirmək olar. Proqnozlara görə Azərbaycan Respublikası 2005-
ci ildə 10-11 milyon ton neft, 2010-cu ildə isə 50 miliyon ton neft çıxaracaqdır. Qaz hasilatı üzrə 
də yüksək artım müşahidə olunacaqdır. /Azərbaycan Respublikasında 1991-2002-ci illərdə neft 
hasilatının dinamikası əlavə №1-də verilmişdir./ 
 
 
1.4. Hasilatin artirilmasi üsullari və istehsalin iqtisadi səmərəliliyi 
 
Müasir dövrdə neft hasilatı daha dərin laylardan çıxarılır və ona görə də neftçıxarmaya yeni 
tələblər irəli sürülür. Belə ki, indi neft yataqlarının istismarı zamanı elə texniki və texnoloji 
tədbirlər həyata keçirmək lazımdır ki, ən az məsrəflə layın maksimum neftverməsi mümkün 
olsun. Layın neftverməsi dedikdə, mövcud üsullarla üzə çıxarıla bilən neftin miqdarı nəzərdə 
tutulur. Təcrübə göstərir ki, hazırda neft yataqlarının neftvermə əmsalı 0,3-0,7 arasında dəyişir. 
Bu o deməkdir ki, ən yaxşı halda belə, laydakı neftin orta hesabla yarısını, yəni 50%-ni çıxarmaq 
mümkündür, qalan hissəsi isə «qalıq neft» halında layda qalır. Akademik A.X.Mirzəcanzadənin 
hesablamalarına görə mövcud neftvermə əmsalının yalnız 1% artırılması çox böyük neft 
ehtiyatına malik olan yatağın açılmasına bərabərdir. Hazırda bütün yataqları üç əsas üsulla 
istismar olunur: 
1. fontan; 
2. kompressor; 
3. dərinlik nasosu. 
Neft quyularının istismar edilməsinin ilk dövrlərində, adətən, onlar fontan üsulu ilə istismar 
olunur. Bu dövrdə lay qüvvələri nefti quyunun dibinə itələyib, onu quyudan atmaq üçün xeyli 
qüvvə və təzyiqə malik olur. Lay həyatının bu dövrü quyuların yüksək məhsuldarlığı və 
enerjisinin ən çox sərf edilməsi ilə xarakterizə edilir. Adətən, layın fontan həyatı çox uzun 
sürmür. O, bir neçə aydan 2-3 ilə qədər davam edir. Fontan üsulu digər neftçıxarma üsullarına 
 20
nisbətən asan və iqtisadi cəhətdən əlverişlidir. Çünki bu halda əlavə vəsaitdən istifadə edilmədən 
neft, layın təbii gücü vasitəsilə Yer səthinə güclü axınla qaldırılır, işçi qüvvəsinə xeyli qənaət 
edilir, neftçıxarma avadanlıqlarının və qurğularının quraşdırılmasına və onlara qulluq edilməsinə 
ehtiyac olmur. Aktiv dövrlərdə fontan quyuları sutkada 300-400 ton və daha çox neft verə 
bilirlər. 
Lay enerjisi zəifləyərək mayeni quyudibindən Yer səthinə qaldıra bilməyəndə, qaldırıcı 
boruların aşağı ucuna sıxılmış hava və ya qaz verməklə xarijdən ona əlavə enerji verilir. Quyuya 
sıxılmış hava verən quyuya hava qaldırıcısı erlift, sıxılmış qaz verən quyuya isə qaz qaldırıcısı 
qazlift deyilir. Neft çıxarmaq üçün sıxılmış hava kompressor stansiyalarında quraşdırılmış 
xüsusi maşınlar-kompressorlar vasitəsilə hazırlanır və quyuya vurulur. Hər bir kompressor 
stansiyası 100 ədəd və daha çox quyuya qulluq edə bilər. Bu üsul hazırda bütün dünyada, o 
cümlədən də Azərbaycanda ən geniş yayılmış üsullardan biridir. Lakin, kompressor üsulu ilə 
neftin çıxarılmasının tətbiqi sahəsi məhduddur. Belə ki, bu üsulun bir sıra üstün cəhətlərinə /öz 
konstruksiyasına görə yeraltı və yerüstü avadanlıqlar mürəkkəb olmur, onlar təmir və müşahidə 
üçün olduqca asandır və s./ baxmayaraq onu bütün quyularda tətbiq etmək olmaz. Təcrübə 
göstərir ki, 2500 metr dərinlikdə olan və hasilatı sutkada 25 tondan az olmayan quyularda, 
mayenin mexaniki qatışıq faizi çox /adətən, 5%-dən artıq/ və qaz amili yüksək /100 metr-tondan 
çox/ olub dərinlik nasosu ilə istismarı çətin olan quyularda kompressor üsulunun tətbiqi daha 
əlverişlidir. 
Aydındır ki, quyunun kompressor üsulu ilə istismarı dövrü də müəyyən müddət davam edə 
bilər. Quyu işlədikcə neft layının təzyiqi azalır, quyudibində neftin səviyyəsi aşağı düşür və 
nəticədə qaldırıcı boruları xeyli uzatmaq lazım gəlir. Nəhayət, quyudibində neftin səviyyəsi o 
qədər aşağı düşür ki, daha kompressor üsulu həm texniki, həm də iqtisadi cəhətdən əlverişli 
olmur, çünki az miqdarda nefti çıxarmaq üçün çoxlu sayda  baha başa gələn sıxılmış hava və ya 
qaz sərf edilir. Belə olan halda quyunun istismarını davam etdirmək üçün dərinlik nasosu ilə 
istismara keçirilir. Aşağıda 1995-2002-ci illərdə Azərbaycanda istismar üsullarına görə neft 
hasilatının dinamikasını səciyyələndirən cədvəl verilmişdir. 
Cədvəl 8 
 
Azərbaycanda 1995-2002-ci illərdə istismar üsullarina görə neft hasilatı 
/faizlə/ 
İllər Cəmi Nasosla Kompressorla Fontanla 
1995 100 17,0 69,7 13,3 
1996 100 16,8 70,9 12,3 
1997 100 86,3 6,0 7,7 
1998 100 87,0 6,0 7,0 
1999 100 88,7 5,0 6,3 
2000 100 91,6 4,6 3,8 
2001 100 91,0 3,8 5,2 
2002 100 88,3 4,7 7,0 
 
Qeyd etmək lazımdır ki, neft quyusu dərinlik nasosu ilə də daim istismar edilə bilməz. 
Buna səbəb lay təzyiqinin vaxt keçdikcə azalmasıdır. Elə bir vaxt gəlib çatır ki, laydan 
quyudibinə çox az miqdarda neft daxil olur və ya heç gəlmir. Bu hadisənin əsas səbəbi nefti 
məsaməli mühitdə quyudibinə itələyən qaz və ya su təzyiqinin kifayət qədər olmamasıdır. 
Adətən, bütün dünyada, o cümlədən də Azərbaycanda neft yataqlarında lay təzyiqinin aşağı 
düşməsinin və bunun nəticəsi olaraq istismar quyularında neft hasilatının azalmasının qarşısını 
almaq üçün müxtəlif üsullardan istifadə olunur. Bunlara aiddir: 
1 Birinci - neft layı konturunun arxasından və ya kontur daxilindən laya su 
vurulması üsulu. Layda mayenin hərəkətinə sərf edilən enerji ehtiyatını tezliklə bərpa 
etmək və neftin layda qazlaşdırılmasının qarşısını almaq üçün tətbiq edilir. Bu üsul cari 
hasilatı və layın yekun neftvermə əmsalını artırmaq üçün ən yaxşı vasitədir. Bu üsulu 
 21
həyata keçirmək üçün neft layının arxasından 1-1,5 km məsafədə yerləşmiş inceksiya 
quyularının köməyi ilə laya su vurulur ki, burada da əsas məqsəd layda olan nefti 
istismar quyularına doğru hərəkət etdirməkdən ibarətdir; 
2 İkincisi - yatağın yüksək hissəsinə və yaxud «qaz şapkası»na qaz vurulması. 
Yatağın yüksək hissəsinə qaz vurulması üçün kompressor stansiyalarından istifadə 
edilir. Qalıq neftin quyudibinə axmasını təmin etmək üçün belə kompressor 
stansiyalarının yaratdığı təzyiq lay təzyiqindən 10-20% artıq olmalıdır. Bu üsulun 
həyata keçirilməsi çox xərc tələb edir və ona görə də ondan neft yataqlarının 
işlənməsinin son mərhələsində istifadə edilir. Bu onunla izah edilir ki, qazın laya 
vurulması suvurmaya nisbətən iqtisadi cəhətdən o qədər də səmərəli deyildir. 
3 Üçüncüsü - təkrar neftçıxarma üsulu. Məlumurdur ki, kompressor və dərinlik nasosu 
ilə yataqlarda olan neftin, bu və ya digər səbəblər üzündən, hamsının çıxarılması 
məhduddur. Belə yataqlarda və laylarda qalan neft ehtiyatını çıxarmaq üçün təkrar 
istismar üsulundan istifadə edilir. Bu məqsədlə neft layına su və ya qaz vurulur. Onu da 
qeyd edək ki, neft laylarının istismarının son mərhələsində qalıq neftin çıxarılması bir 
sıra çətinliklərlə əlaqədardır. /layda təzyiq həddindən artıq azaldığına görə neft 
qazsızlaşır və neftin özlülüyü çoxalır ki, bu da öz növbəsində neftin laya hərəkətini 
çətinləşdirir, neft yatağı sulaşır və sair/. 
4 Dördüncüsü - mayenin quyudibindən sürətlə çıxarılması üsulu. Təcrübə göstərir ki, 
bəzi hallarda yataqların istismarının son mərhələsində kontur sularının hesabına istismar 
olunan lay çox sulaşır və orada çıxarılmamış çoxlu miqdarda neft ehtiyatı qalır ki, bunu 
da adi təzyiqlər fərqində çıxarmaq mümkün olmur. Belə hallarda qalıq neftin çıxarılması 
üçün mayenin quyudibindən sürətlə çıxarılması üsulundan istifadə edilir. Bu məqsədlə 
böyük diametrli quyu nasoslarından, mərkəzdənqaçma elektrik dalma nasoslarından, 
qaz-hava qaldırıcılarından və sairdən istifadə edilir. Nəticədə lay və kontur suları 
intensiv surətdə quyudibindən sorulur və onlar da özləri ilə birlikdə qalıq nefti Yer 
səthinə qaldırırlar. Bu üsul ilk dəfə 1943-cü ildə Novo-Qroznı neft yatağında tətbiq 
edilmiş və yaxşı nəticələr əldə edilmişdir. Novo-Qroznı neft mədənlərində bu üsulun 
tətbiqi nəticəsində 28 ay ərzində əlavə olaraq 28 min ton neft əldə edilmişdir. Hazırda 
mayenin quyudibindən sürətlə çıxarılması üsulu müvəffəqiyyətlə Azərbaycanda və digər 
neft regionlarında geniş tətbiq edilir. 
5 Beşincisi - neftin vakkum-nasosla çıxarılması üsulu. Bəzən quyudibində təzyiqlər 
fərqi o qədər azalır ki, mayenin hərəkəti mümkün olmur. Bunun üçün quyudibində 
böyük gücə malik nasoslar vasitəsilə vakkum yaradılır. Bu məqsədlə quyu ağzını 
möhkəm kipləşdirib, vakkum nasoslarına birləşdirirlər. Bu zaman quyudibində vakkum 
0,5-0,6 atmosfer təzyiqə qədər aşağı düşə bilir. Nəticədə neftin yüngül fraksiyaları qaz 
fazasına keçir. Həmin məhsullar quyudibinə hərəkət edərkən özü ilə bərabər nefti də 
hərəkətə gətirirlər. Azərbaycanda və keçmiş SSRİ-nin neft rayonlarında vakkum-nasos 
üsulundan istifadə edilmirdi, çünki bunun üçün lazım olan avadanlıqlar və nasoslar yerli 
istehsalda yox idi.  
6 Altıncısı - laya istiliklə təsiretmə üsulu Laya istiliklə təsiretmə üsulu nəticəsində 
bilavasitə quyu gövdəsi ətrafındakı məsamələrdə çökən parafin və qətran maddələri 
əriyir və neftlə birlikdə Yer səthinə qaldırılır. Bundan sonra quyu öz hasilatını bərpa 
edir. Quyudibinə istiliklə təsir etmək üçün isti neftdən, elektriklə qızdırmadan istifadə 
edilir. Elektriklə qızdırma üsulunda, quyu dibinə ştanqlar vasitəsilə kontakt fonarlı - 
xüsusi elektrik peçi endirilir və 380 voltluq mədən şəbəkəsindən alınan cərəyanla 
qızdırılır. 
7 Yeddincisi - istismar quyularının xlorid turşusu ilə işlənməsi üsulu. İstismar 
quyularının xlorid turşusu ilə işlənməsi üsulu xlorid turşusunun əhəng və dolomitlərdən 
təşkil edilmiş süxurlarla kimyəvi reaksiyaya girməsinə əsaslanır. Bu reaksiyaların 
nəticəsində layda genişlənmiş kanallar əmələ gəlir və həmin kanallar layın içərisinə tərəf 
 22
yayılaraq quyudibi zonasının keçiriciliyini çoxaldır. Reaksiya nəticəsində alınan 
məhsullar suda çox yaxşı həll olur ki, bu da onların quyudan çıxarılmasını xeyli 
asanlaşdırır. Əhəng və dolomitlərdən təşkil edilmiş süxurlarda sulfat turşusundan 
istifadə etmək olmaz, çünki reaksiya prosesində alınan duzlar həll olmur və quyunun 
dibində çökərək məsamələri tutur. Quyunun xlorid turşusu ilə işlənməsi üçün 8-14%-li 
xlorid turşusu məhlulundan istifadə edilir. Məhlulun qatılığı artdıqca o, quyunun metal 
avadanlığı ilə reaksiyaya girib, onları tezliklə sıradan çıxarır. Məhlulun miqdarı 
işlənəcək layın gücündən, süxurun tərkibindən, məsaməlik və keçiriciliyindən və 
məhlulun vurulduğu təzyiqdən asılıdır. 
8 Səkkizincisi - quyuların termoturşu üsulu ilə işlənməsi. İstismar quyularında 
quyudibində bəzən parafin və qətran çöküntüləri əmələ gəlir. Belə hallarda parafin quyu 
dibinə çökərək kanalları tutur və quyunun məhsuldarlığını azaldır. Parafin, qətran və sair 
maddələri quyudan kənar etmək üçün onlar həll edilməlidir. Bunun üçün bir sıra 
üsullardan istifadə edilir. Bu üsullardan ən çox əhəmiyyətlisi və iqtisadi cəhətdən 
səmərəli olanı quyudibinə kimyəvi reagentlərin yaratdığı istilik vasitəsilə təsir etməkdir. 
Termokimyəvi təsir zonası həm də quyu gövdəsində gil məhlulunun və duzların 
yaratdıqları qabıqları və qatları da dağıdır və təmizləyir. Quyuların termoturşusu üsulu 
ilə işlənməsi zamanı 14-15%-li turşu məhlulundan istifadə etmək daha yaxşıdır. 
9 Doqquzuncusu - layın hidravlik yarılması üsulu. Layın hidravlik yarılması üsulu ən 
səmərəli üsullardan biridir. Bu üsulla layın orta keçiriciliyinin və deməli, 
məhsuldarlığının artırılması mümkün olur. Təcrübə göstərir ki, lay hidravlik yarıldıqdan 
sonra quyuların hasilatı 10 dəfə və daha çox artır. Bu onu göstərir ki, yeni əmələ gələn 
yarıqlar, layda əvvəl olan yarıqlarla birləşir və quyuya məhsul ayrı-ayrı məhsuldar 
zonalardan axıb gəlir. Bu üsul Azərbaycanda ən geniş yayılmışdır. Hidravlik yarılma 
üsulunun mahiyyəti ondan ibarətdir ki, quyuya içərisində çoxlu miqdar asılı vəziyyətdə 
iri dənəli qum olan özlü maye vurulur və bu quyu dibində təzyiqin sürətlə artmasına 
səbəb olur. Quyu dibindəki təzyiq hidravlik basqıdan təqribən iki dəfə çox olduqda lay 
yarılır. Bunun nəticəsində lay ayrı-ayrı təbəqələrə ayrılır və orada yarıqlar əmələ gəlir. 
İçərisində qum dənələri olan yarıcı maye, əmələ gəlmiş yarıqlara daxil olur. Hidravlik 
yarılma prosesi başa çatdıqdan sonra quyudibində təzyiq azaldığından yarıqlar 
tutulmağa başlayır, lakin yarıqlara vurulan qum dənələri bunun qarşısını alır. Hidravlik 
yarılma üsulunu tətbiq etmək üçün quyuları seçərkən müxtəlif tektonik sahələr və ya lay 
zonalarının işlənmə dərəcəsini, qalıq neft ehtiyatını və lay təzyiqini nəzərə almaq 
lazımdır. Qalıq neft ehtiyatı çox olub, lay təzyiqi nisbətən yüksək laylarda hidravlik 
yarılma üsulunun tətbiqi daha əlverişlidir. Qalıq neft ehtiyatı və lay təzyiqi az olan 
laylarda hidravlik yarılma üsulunun tətbiqi əksər hallarda müsbət nəticə vermir. Bundan 
başqa, layın qalınlığı artıqca hidravlik yarılma üsulunun səmərəliliyi də azalır. Təcrübə 
göstərir ki, layın qalınlığından asılı olaraq hidravlik yarılmaların sayı artır. Belə ki, layın 
qalınlığı 10 metrədək olan hallarda bir dəfə hidravlik yarılma aparıldıqda müsbət nəticə 
əldə edilir. Layın qalınlığı artıqça hidravlik yarılmaların sayı da artır; 
10 Onuncusu - quyu dibinin torpedlənməsi üsulu. Quyu dibinin torpedlənməsi üsulu 
quyu hasilatının artırılmasının ən səmərəli üsullarından biridir. Məlumdur ki, quyunun 
diametri artdıqda onun hasilatı da artır. Quyu dibinin torpedlənməsi prosesində quyunun 
hasilatının artması ilə yanaşı, quyunun istismarına təsir edən bir sıra digər texnoloji 
proseslər də əldə edilir: quyunun gövdəsi laydakı təbii yarıqlarla əlaqələndirilir; qazma 
prosesi zamanı əmələ gələn gil təbəqəsi aradan qaldırılır; perforasiya zamanı açılmamış 
kiçik neftli laylar quyunun gövdəsi ilə əlaqələndirilir; lay yaxşı açılır və sair. 
11 Onbirincisi - quyu dibi zonasının soyudulma /dondurma/ vasitəsilə işlənməsi üsulu. 
Quyu dibi zonasının soyudulma /dondurma/ vasitəsilə işlənməsi üsulu son zamanlar 
tətbiq edilməyə başlamışdır. Bu üsulun mahiyyəti ondan ibarətdir ki, qalıq neftini Yer 
səthinə qaldırmaq üçün quyu dibinə alçaq temperaturlu soyuducu agent, məsələn, maye 
 23
azot vurulur. Müəyyən vaxtdan sonra layda olan neft və su öz axma qabiliyyətini itirərək 
bərkiyir və həmin zonadakı məsamələri tutur. Bu isə quyu dibində yüksək təzyiqin 
alınmasına imkan verir. Quyudibi zonası dondurulduqdan sonra hidralik yarılma, yaxud 
təzyiq altında turşu ilə işləmə aparılır. Sonra layda olan təzyiq və temperaturadan asılı 
olaraq quyudibi zonasına istiliklə təsir edilir və beləliklə də quyu işə salınır. 
12 Onikincisi - quyudibinin gil turşusu ilə işlənməsi üsulu. Gil turşusu xlorid turşusu ilə 
flüorid turşusunun qarışığıdır. Bu turşudan qumdaşları, yaxud qum-gil süxurlarından 
təşkil edilmiş laylara qazılan quyularda keçiriciliyi artırmaq üçün istifadə edilir. 
Qumdaşları işləmək üçün, adətən 3-6%-li flüorid turşusu və 10-12%-li xlorid turşusu 
götürülür. Bu üsulla quyudibi zonası üç mərhələ üzrə işlənir: 
 birinci mərhələdə işlənəcək intervalın qarşısında quyunun gövdəsində xlorid 
turşusu vannası düzəldilir. Quyunun gövdəsində sement qabığı olarsa, xlorid 
turşusuna 1-1,5% flüorid turşusu əlavə edirlər; 
 ikinci mərhələdə quyudibi zonasında karbonatları həll etmək üçün laya 10-
15%-li xlorid turşusu vurulur. Reaksiya nəticəsində alınan məhsullar quyudibi 
zonasından çıxarılır; 
 üçüncü mərhələdə gil fraksiyası və kvars qumlarını həll etmək üçün gil turşusu 
vururlar. 
Gil turşusunun təsiri altında gillər plastiklik və şişmə qabiliyyətini itirir. Bu üsul inceksiya 
quyularının mənimsənilməsində geniş yer tutur; 
13 Onüçüncüsü - quyudibi zonasının kimyəvi üsulla bərkidilməsi. 
Neft quyularının istismarı zamanı maye ilə bərabər laydan gələn bütün qumun Yer 
səthinə qaldırılması layın quyudibi zonasının dağılmasına, həmin zona skeletinin 
pozulmasına səbəb olur. Odur ki, qumun gəlməsinin qarşısını almaq lazım gəlir. Bunun 
üçün sement məhlulundan, sement-qum qarışığı məhlulundan və kimyəvi üsullardan 
istifadə edilir. Sement məhlulu ilə quyudibi zonasının möhkəmlənməsi ilk dəfə 1949-cu 
ildə Ə.Əmirov adına NQÇİ-də tətbiq edilmişdir. Bu üsulun mahiyyəti ondan ibarətdir ki, 
laya istismar kəmərinin süzgəcindən sement məhlulu vurulur. Bu məhlul quyudibi 
zonasında bərkiyərək onu möhkəmləndirir və yuyulmaya qarşı davamlı edir. Quyudibi 
zonasına sement-qum qarışığının vurulması üsulunda betondan istifadə edilir. Bu beton 
sement və çınqıl daşlarından ibarət olaraq böyük keçiriciyə malik olmaqla yanaşı, həm 
də yuyulmaya qarşı çox davamlı olur. Kimyəvi üsulda quyudibi zonasına fenol-
formaldehid qətranı vurulur. Bu, quyudibi zonasında bərkiyərək qum hissəciklərini 
birləşdirir və onları yuyulmaya qarşı davamlı edir. Azərbaycanın neft mədənlərində 
tətbiq edilmiş bu üsul böyük səmərə vermişdir, yəni bu zaman qum tıxacının əmələ 
gəlməsi halları azalmış və quyuların təmirarası müddəti çoxalmışdır. 
Quyudibi zonasına təsiretmə üsulları iqtisadi cəhətdən səmərəlidir. Bu səmərə 
özünü quyunun cari hasilatının artmasında, əlavə neftin alınmasında və xərclərin 
azalmasında büruzə verir. Quyudibi zonasında təsiretmə üsullarının səmərəliliyini 
müəyyən etmək üçün quyunun əvvəlki göstəriciləri, həmin təsir üsullarının tətbiqindən 
sonra əldə edilən göstəricilərlə müqayisə edilir. Belə göstəricilərə aşağıdakılar aid edilir: 
1. quyunun cari hasilatının həcmi; 
2. quyudan alınan əlavə hasilatın miqdarı;  
3. quyunun məhsuldarlığı;  
4. quyunun işlənməsinə çəkilən xərclərin həcmi;  
5. quyunun təmirarası müddəti. 
Bununla belə, quyudibi zonasında təsiretmə üsullarının səmərəliliyini müəyyən edən digər 
xərc komponentlərindən,: istismar xərcləri, 1 ton xam neftin maya dəyəri, investisiya 
qoyuluşunun həcmi, metala, yanacağa, enerjiyə, iş qüvvəsinə qənaət və sairdən də istifadə 
olunur. 
 24
II FƏSİL 
ORBİTAL NEFT TƏSƏRRÜFATININ TEXNİKİ-İQTİSADİ STRUKTURU 
VƏ İNKİŞAF MEYLLƏRİ 
 
2.1. Ehtiyatların coğrafi yerləşməsi və dünya neft iqtisadiyyatının inkişaf senarisi 
 
Bütün dəyərlər qızıla ekvivalent meyarda əks olunur. Lakin son yüz ildə qızıl meyarını 
alternativləşdirən «qara» epitetli yeni bir resurs - «qara qızıl» adlandırılan neft bəşər 
cəmiyyətinin iqtisadi həyatında əvəzedilməz enerji mənbəyinə çevrilmişdir. Bənzətmə o qədər 
bəsitləşmişdir ki, insanlar əksərən bu fərq diapazonuna diqqət yetirmək əhəmiyyətini belə 
nəzərdən qaçırmışlar. Planetimizdə digər analoji və qeyri-analoji enerjidaşıyıcılarının 
mövcudluğuna baxmayaraq neft təsərrüfat prosesində dərin kök salmış və bir əsrdən çoxdur ki, 
oxşarları arasında öz lider mövqeyini qoruyub saxlamışdır. 
Neft dünya energetikasının mühüm komponentidir. Lakin neftin ilk peşəsi energetika deyil, 
səhiyyə və tikinti olmuşdur. Çağdaş zamanda isə dünya iqtisadiyyatını neft və qaz resursları 
olmadan təsəvvür etmək çətindir. Proqnozlar belədir ki, bu təsəvvür çətinliyi XXI əsrin son 
onilliklərinə qədər bizi müşayiət edəcək, dünyanın iqtisadi təkəri azı 50 il belə əsaslı olaraq neft 
və qaz resursları potensialına istinadən hərəkətə gələcəkdir. Lakin bununla belə müasir neft 
sənayesinin fəaliyyəti qədər neft erasının bitməsi problemi də əzm və düşüncələrə hakim 
kəsilmişdir. Tükənmə prosesi industrial dövlətlərin energetik siyasətində, milli təhlükəsizlik 
konsepsiyasında dərin əks olunmaqdadır. Belə məqam isə öz növbəsində neftin qiymət meylinə 
təsir edərək geoloji axtarışları stimullaşdırmaqdadır. 
Ötən əsrin 70-ci illərində müdhiş planetar neft böhranında dünya neft ehtiyatları 600 
milyon barrel hesablanırdı. Dünya iqtisadi artımına qeyri-adekvat olan belə toplum yeni neftli 
yataqların kəşfini sürətləndirdi. Artıq 1980-ci illərdə, 15 il keçdikdən sonra ehtiyatlar on dəfədən 
də çox artaraq 700 milyard barrel təşkil etdi və əsrin sonunda isə dünya neft ehtiyatları bir trilyon 
barrellik həddi ötüb keçdi. Mütəxəssis hesablamalarına görə dünya neft ehtiyatlarının potensial 
maksimal həddi 310-315 milyard ton təşkil edə bilər. İndiki zamanda kəşf olunmuş ehtiyatlar isə 
136 milyard tona bərabərdir. Altı min illik yaş tarixinə baxmayaraq neft yalnız XIX əsrdə sənaye 
xarakteri almış və XX yüzillikdə yetərli bir yüksəliş yolu keçmişdir. Bu əsrdə dünya səthində 
260 milyard ton neft kəşf olunmuş və yerin təkindən 121 milyard ton neft hasil edilmişdir. Tarix 
neft yataqlarının kəşfi və sənaye istismarını aşağıdakı düzümdə formalaşdırmışdır: 
1. Bakı    /1848/; 
2. ABŞ   /1859/; 
3. İndoneziya  1893/;  
4. ABŞ-Texas  /1901/; 
5. İran   /1909/; 
6. Küveyt   /1934/; 
7. Səudiyyə Ərəbistanı /1938/; 
8. Əlcəzair və Nigeriya /1956/; 
9. Qərbi Sibir  /1961/; 
10. Alyaska   /1968/; 
11. Şimal dənizi  /1969/. 
XX əsrin ilk ilində dünya neft hesabatı 21,2 milyard ton təşkil edirdi. Məlumdur ki, bu 
neftin 50%-dən çoxu Azərbaycanın payına düşmüşdür. Tam bir əsr ötdükdən sonra XXI əsrin 
əvvəlində dünya neft hasilatı 3,34 milyard ton təşkil etdi. Bu göstərici yüz il öncədən 158 dəfə 
çox idi. 
Hazırda hasilat artımı templəri istehlakı templərini üstələsə də mövcud dünya neft 
ehtiyatlarının istifadə müddəti 40 ildən bir qədər çox vaxta hesablanır. Planetimizdə hər gün 10,3 
milyon ton neft hasil olunur və çox yaxın vaxtlarda bu rəqəmin 11,2-11,5 milyon tona 
 25
yüksələcəyi gözlənilir. Mütəxəssis hesablamalarına görə dünyada hasilat rekordu 2010-2012-ci 
illərdə baş verəcək və sonradan hasilat tədricən reqressiv zolağa keçəcəkdir. 
Dünya neft hasilatının 65%-ni 10 lider ölkə - Səudiyyə Ərəbistanı - 12%, ABŞ və Rusiya 
hərəyə - 10%, İran, Venesuella, Meksika, Çin, Norveç, Böyük Britaniya və İraq hərəyə - 4-5% 
olmaqla təmin edirlər. Dünya neft ixracının isə 17%-ni Səudiyyə Ərəbistanı, hərəyə 7%-dən 
ibarət Rusiya və Norveç, qalan hissənin isə hər birinə 4-6% olmaqla İran, İraq, Venesuella, 
Birləşmiş Ərəb Əmirlikləri, Nigeriya və Meksika gerçəkləşdirir. Ən böyük istehlakçı ölkə isə 
ABŞ hesab olunur. Onun neft bazarının 60%-i idxal məhsuluna bağlıdır. Buraya hər gün 11 
milyon barrel neft götürülür. İnkişaf etmiş ölkələrdə neft rezervləri 4 milyard barrel hesablanır. 
İdxal dayanacağı təqdirdə bu rezervlər 115 günə bəs edəcəkdir. 
Müasir dövrdə dünya enerjisini 40%-i neft hesabına təmin olunur. Neftli ərazilər 28 
mindən çox yatağı əhatə edərək yer səthinin 45 milyon km2 joğrafi landşaftına səpələnmişdir. Bu 
ərazilər ümumi Yerin kürə səthinin 9%-nə bərabərdir. Yataqlar silsiləsinin təsnifata görə ton 
parametrində ehtiyatları 10 milyon olan kiçik, 10 milyondan 30 milyona orta, 300 milyona qədər 
nəhəng, 300 milyondan 1000 milyonadək nəhəng, 1000 milyondan çox unikal adlanır. Dünyada 
unikal və nəhəng yataqlar bütün yataqların 2% təşkil edir və hasilatın 80%-i verir. Dunyanın ən 
iri neft yatağı «Qafar» Səudiyyə Ərəbistanının ərazisində yerləşir. Bu yataqda hasilatın yüz il 
davam edəcəyi proqnozlaşdırılır. Sonuncu nəhəng yataq Meksikaya mənsub Kantarrel 1976-cı 
ildə kəşf olunmuşdur. Bu tarixdən indiyədək belə miqyaslı yataqlar hələ ki, bir daha 
aşkarlanmayıb. 
Neft mühüm biznes növü kimi reytinqini saxlmaqda davam edir. Neft gəlirləri ölkələrin 
rifahında xüsusi yer tutur. Neftin qiymət meyli isə təkcə ayrı-ayrı ölkələrin deyil, bütövlükdə 
dünya iqtisadi artımının inkişaf meylində əks olunur. Dünya bazarında çeşid müxtəlifliyini 
nəzərə alaraq neftin çəkisi qeyri-metrik sistemdə, barrel ölçüsündə müəyyən olunur. Bir barrel 
158,983 litrə bərabər hesablanır. Bu ölçü sistemi ABŞ-da 1866-cı ildən tətbiq edilir. «Etalon» 
neft Brent /Avropa/, «Dubay» və BTİ /Amerika/ markerlər qruplarına bölünür. Bu üç növ üzrə 
neftin onun dünyəvi qiymətləri müəyyənləşdirilir. Neftin dünya iqtisadi artımında və ayrı-ayrı 
industrial inkişaf etmiş ölkələrin iqtisadiyyatında mühüm rolunu nəzərə alaraq bir sıra miqyaslı 
dünya təşkilatları yaradılmışdır ki, bu sırada ön mövqedə 1960-cı ildə yaradılmış və 11 ölkəni 
təmsil edən OPEK təşkilatı dayanır. OPEK dünya neft hasilatının 41%-nə və ya 1371 milyon 
tonuna nəzarət edir. Bu təşkilat üzrə kəşf olunmuş ehtiyatlar 110065 milyon tona bərabərdir. 
Sübut olunmuş ehtiyatlar potensialı təşkilat ölkələrinin 80 illik hasilat fəaliyyətinə təsdiqli 
ehtimallar verir. Təşkilatın fəaliyyətində konsperativlik yetərlidir. Belə ki, OPEK-də praktiki 
olaraq heç bir əsas yataqlar haqqında  informasiya çap olunmur və digər müvafiq məlumatlar da 
konfedesial xarakter daşıyır. 
Hər il dünya bazarında 1,5 milyard ton neft satışa çıxarılır ki, bunun da 60%-i OPEK-in 
nəzarətindədir. OPEK-in 2003-cü il neft proqnozları sutkalıq 77,03 milyon barrelə bərabərdir. 
Təşkilat ölkələrinin gündəlik neft hasilatı kvotası isə milyon barel ölçüsündə aşağıdakı 
düzümdədir: 
1 Səudiyyə Ərəbistanı 7,053; 
2 İran   3,186; 
3 BƏƏ   1,894; 
4 Küveyt   1,741; 
5 Qatar   0,582; 
6 Nigeriya   1,787; 
7 Liviya   1,162; 
8 Əlcəzair   0,693; 
9 İndoneziya  1,125; 
10 Venesuela  2,497; 
11 İraq    1,606; 
Ümumi   21,701. 
 26
Digər mühüm neft qurum kimi, İqtisadi İnkişaf və Əməkdaşlıq Təşkilatı /İİƏT/ həyata 
keçirdiyi energetika proqramına uyğun olaraq 1974-cü ildə dünyanın 16 inkişaf etmiş ölkəsi 
tərəfindən yaradılmış Beynəlxalq Energetika Agentliyi /BEA/ çıxış edir. Hazırda təşkilatı təmsil 
edən 26 ölkələrdə dünya neft istehlakının 2/3-i təmin olunur. Üçüncü miqyaslı təşkilat isə 
istehsalçı və istehlakçı ölkələr arasında konsensusu təmin etmək məqsədi ilə 1991-ci ildə 
yaradılmış Beynəlxalq Energetika Xartiyasıdır /BEX/. Dünya enerji balansının tələbatında 
mühüm rol oynayan BEX-in hazırda rolu və əhəmiyyəti artmaqdadır. Bir sıra OPEK ölkələri bu 
qurumda təmsilçilik əldə etmişlər. Prinsipial tələblər belədir ki, OPEK ölkələri istisnasız olaraq 
bu qurumda təmsil olunsunlar. 
Neft regional qruplaşma kontekstində də əhəmiyyətini nümayiş etdirir. Coğrafi yerləşmə 
əlamətlərinə görə dünyanın əsas neft regionları aşağıdakı silsildə formalaşmışdır: 
ŞİMALİ AMERİKA. Yataqların işlənməsi XIX əsrdən başlayaraq Kanada, ABŞ və Meksika 
tərəfindən gerçəkləşdirilir. Regionun nəhəng yataqlar şəbəkəsində Kanadaya məxsus «Pembina», 
«Reduoter» «Ledyuk» və ABŞ-a məxsus «Panxadl-Xyuqo», «İst-Texas», «Prandxo-Bey» üstün 
mövqedə dayanırlar. Regiona məxsus Meksika körfəzindəki yataqlar ABŞ və Meksika ilə 
müştərək işlənir. Regional ehtiyatlar 11,1 milyard ton hesablanır. 
CƏNUBİ AMERİKA.  Regionun ən zəngin neft ölkəsi Venesueladır. Bu ölkədə regionun 
neft nəhəngi «Bolivar-Koustl» yatağı yerləşir. Digər ekzotik regional təzahür isə qitəyə məxsus 
Karib dənizindəki Trinidad adasında La-Brea adlı dünyanın ən nəhəng asfalt gölünün yerləşməsi 
ilə bağlıdır. Zonal ehtiyatlar 13,6 milyard tona bərabərdir. Şimal və cənubi əhatə etməklə bütün 
Amerika qitəsində illik hasilat 856,5 milyon ton təşkil edir. Bu qitədə dünya neft hasilatının 
25,6%-i təmin olunur. 
QƏRBİ AVROPA. Qədim neft regionlarından olan Qərbi Avropada, Rumıniya ölkəsində 
yüz ildən çoxdur ki, hasilat prosesi davam edir. Lakin müasir zamanda neft hasilatı əsaslı olaraq 
Şimal dənizində reallaşır. Regionun ən nəhəng neft yatağı «Ekofisk» Norveçə məxsus ərazidədir. 
Qərbi Avropada neft ehtiyatları ümumi toplumda 3,2 milyard ton təşkil edir və illik hasilat 320,6 
milyon tona bərabərdir. 
YAXIN VƏ ORTA ŞƏRQ. Planetin ən zəngin neftli regionu Yaxın Şərqdə dünya neft 
ehtiyatlarının 63%-i cəmləşmişdir. Bu ehtiyatlar ümumilikdə 95,6 milyard tona bərabərdir. 
Yataqların nəhəngliyi baxımından da region fərqli xüsusiyyttə malikdir. Burada ehtiyatların 
əksər hissəsi 63 nəhəng yataqdadır. Bu yataqların 23-ü isə hər birində ehtiyat potensialı yarım 
milyard tondan çox olan supernəhənglər silsiləsinə aiddir. Ehtiyatların miqyaslılığı mövqeyinə 
görə Səudiyyə Ərəbistanı, BƏƏ, İran, İraq və Küveyt fərqlənirlər. Dünya ehtiyat, hasilat və 
ixracat lideri olan Səudiyyə Ərəbistanı bu regionda yerləşir və ona mənsub ehtiyatlar 35,3 
milyard tondur. Səudiyyə Ərəbistanı dünya neft eksportunun 1/6-ni verir və hasilat təminatı bu 
ölkədə 88 ilə hesablanır. Regionun ikinci neft nəhəngi İraqdır. Ölkənin kəşf olunmuş ehtiyatlar 
potensialı 15,3 milyard ton, proqnoz ehtiyatları isə 29,2 milyard tondur və hasilat müddəti tam 69 
ilə hesablanır. Embarqo vəziyyəti ilə əlaqədar olaraq ölkədə hasilat hələki yüksək deyildir. 
AFRİKA. Regionda əsas neftli-qazlı yataqlar əksərən kontinentin şimal və cənub-qərbində 
yerləşir. İllik hasilat 334 milyon ton, ehtiyatlar isə 10,3 milyard ton təşkil edir. Ehtiyat zənginliyi 
ilə fərqlənən Nigeriyada bütün qitənin neft ehtiyatlarının 30%-i cəmləşmişdir. Ölkənin şimal 
bölgələrində isə təbii qaz bolluq təşkil edir. 
CƏNUBİ və CƏNUB-ŞƏRQİ ASİYA. Burada sənayeləşən neft hasilatı gənjlik çağlarını 
yaşayır. Lakin neftin tapıntısı və sənaye istismarına görə İndoneziya ölkəsində bir əsrdən çoxdur 
ki, hasilat davam edir. Nəhəng yataqlara  Çində «Dasin» və İndoneziyada «Minas» aid edilir. Çin 
dünyanın neftqaz hasil edən ən qədim məmləkətlərdən biri hesab edilir. Bambuq borucuqlar 
vasitəsilə artıq bu ölkədə 2 min ildən çoxdur ki, neftin çıxarılması həyata keçirilir. Məhşur Çin 
filosofu Konfussi özünün yazılarında qeyd edir ki, Sçuan vilayətində sakinlər Bambuq 
borucuqları vasitəsi ilə 400 metr dərinlikdə quyular qazıyırdılar. Bu hadisələr Məsihin 
yaranışından 600 il öncə baş vermişdir. Lakin ölkənin müasir neft industriyası ötən əsrin 50-ci 
illərində start gətirir. Regionun ehtiyatlar  balansı 5,9 milyard ton təşkil edir. 
 27
AVSTRALİYA və OKEANİYA. Bu makroregionda da hasilat prosesi yenicə təşəkkül 
tapmaqdadır. Regionun potensial həcmi 0,7 milyard tona bərabər ehtiyatları onun iqtisadi 
parametrlərinə qeyri-müvafiqdir və bu səbəbdən də istehlak tələbləri yetərli olaraq idxal 
məhsuluna əsaslanır. Bununla belə regionda hasilat templəri artıq illik 30 milyon ton həddini 
aşmaqdadır. 
RUSİYA və MDB. Neft-qaz ehtiyatlarının iri hövzələri Qərbi-Sibir və Xəzərhövzəsinə 
mənsubdur. Bununla belə regionun neft və təbii qazla zəngin yataqları əsaslı olaraq Rusiyada 
yerləşir. Neft və təbii qaz zənginliyi ilə Sibir torpaqları daha məhşurdur. Burada ilk neftin 1961-
ci ildə tapılmasına baxmayaraq hasilatın perspektivinə ümid edilmirdi. Elə bu vaxtlarda 
Kremldən  Sibir ərazilərində müvafiq fəaliyyətin dayandırılması üzrə sərəncam da verilmişdi. 
Lakin məhşur geoloq Fərman Salmanovun inadkarlığı ilə burada qazma prosesləri davam 
etdirilirdi. Geoloqun səyləri ümüdləri doğrultdu. Neft fontanlarının Sibirdə görüntüsü tarixi 
yaddaşlarda özünəməxsusluğu ilə qaldı. Fərman Salmanov Sibir torpaqlarında küllü miqdarda 
neft kəşf etdikdən sonra Moskvaya belə bir teleqram vurdu: «Mən neft tapdım. Bax belə. 
Salmanov». 
Rusiya ərazisində dünya proqnoz neft ehtiyatlarının 12%, təbii qaz resursların 1/3-dən çoxu 
və daş kömürün 20%-i cəmləşmişdir. Ölkə büdcəsinin 40%-i neft-qaz sənayesindən daxilolmalar 
hesabına formalaşır. Bununla belə, valyuta daxilolmalarında neft və qazın payı 25%-dən artıqdır. 
Burada hər il orta hesabla 360 milyon ton neft hasil olunur. Bəzi hesablamalara görə ölkədə 
hasilat həcmi daha templi artaraq və 2005-ci ildə 420, hətta 440 milyon ton neft təşkil edəcəkdir. 
XXI əsrin əvvəlində dünya enerjidaşıyıcıları istehlakı aşağıdakı düzümdədir: 
1. Neft    40,2%; 
2. daş kömür   25,4%; 
3. təbii qaz   23,8%; 
4. digər enerji daşıyıcıları 10,6%. 
Göründüyü kimi, dünya enerji daşıyıcılarının 90%-ə qədəri qazıntı yanacağına, o 
cümlədən, 64%-i karbohidrogen resurslarına düşür. Aşağıdakı cədvəllərdə 2001-2003-cü illərdə 
dunya neftinin tələb və təklif balansı verilmişdir: 
Cədvəl 9a 
Balans sprosa i predlojeniə nefti v mire v 2002 q., mln barr./ 
2001-2003-cü illərdə dünya neftinə tələb 
/sutkada milyon barrel/ 
Ölkə-region və təşkilatlar 2001 2002 2003 
Bütün tələb 76,5 76,8 77,8 
İqtisadi İnkişaf və Əməkdaşlıq təşkilatı ölkələrində 47,7 47,6 48,1 
Cənubi Amerika 23,9 24,0 24,3 
Avropa 15,3 15,2 15,3 
Asiya Sakit Okean Regionu 8,6 8,4 8,5 
İqtisadi İnkişaf və Əməkdaşlıq Təşkilatına daxil olmayan  ölkələrdə 28,8 29,2 29,7 
Keçmiş SSRİ-yə daxil olmuş dövlətlərdə 3,7 3,8 3,8 
Asiya ölkələri 12,3 12,5 12,8 
Latin Amerikası 4,8 4,7 4,7 
Yaxın Şərq 4,8 5,0 5,1 
Afrika 2,5 2,5 2,5 
 
 
 
 
 
 
 
 
 
 28
Cədvəl 9b 
 
2001-2003-cü illərdə dünya neftinə təklif 
/milyon barrel. sutkada/ 
Ölkə-region və təşkilatlar 2001 2002 2003
Cəmi təklif 76,7 76,9 78,0 
İqtisadi İnkişaf və Əməkdaşlıq təşkilatı ölkələrində 21,8 21,9 22,3 
Cənubi Amerika 14,4 14,6 14,9 
Avropa 6,7 6,6 6,6 
Asiya Sakit Okean Regionu 0,8 0,8 0,8 
İqtisadi İnkişaf və Əməkdaşlıq təşkilatına daxil olmayan  ölkələrdə 23,1 24,4 25,3 
Keçmiş SSRİ-yə daxil olmuş dövlətlərdə 8,6 9,4 10,1 
Asiya ölkələri 5,7 5,8 5,8 
Latin Amerikası 3,8 3,9 4,0 
Yaxın Şərq 2,1 2,1 2,0 
Afrika 2,8 3,0 3,1 
Emalda itkilər 1,7 1,8 1,8 
OPEK ölkələrində təklif 30,1 30,2 30,3 
 
Mənbə : IEA, dekabr 2002 il. 
 
Son 25 ildə enerji istehlakı 38% artmışdır. Bu artımda təbii qaz 65%, neft 12%, daş kömür 
28%-lik çəkiyə malikdirlər. Ötən vaxt ərzində ilkin enerji resursları balansında təbii qazın xüsusi 
çəkisi 19%-dən 23,7%-ə yüksəlmiş, neft 49%-dən 40,1%-ə, daş kömür 30%-dən 26,2%-ə 
enmişdir. Proqnozlara görə dünya neft istehlakı 2010-cu ildə 4,4 milyard ton, 2020-ci ildə isə 5,3 
milyard tona çatacaqdır. Müvafiq olaraq bu illər ərzində neft defisiti hər il bir və iki milyard ton 
təşkil edəcəkdir. Neft haqqında mülahizə yürüdərkən onun təbii qazla müştərək funksionallığı 
yaddan çıxarılmamalıdır. Dünyada hər il təbii qazın istehsal və istehlak sferası genişlənməkdədir. 
Dünya qaz ehtiyatları 150 trilyon m3-ə bərabərdir. Beynəlxalq Qaz İttifaqı proqnoz təbii qaz 
ehtiyatlarını 400 trilyon m3 hesab edir. İstehlak sferasında yenə də İqtisadi İnkişaf və Əməkdaşlıq 
Təşkilatı ön mövqedə dayanır. Bu ölkələrdə istehsal həcmi stabil qalsa da istehlak tələbi illik 
kəsikdə 2030-cu ilə qədər müntəzəm olaraq 1,5% miqdarında artacaq və nəticədə 2030-cu ildə 
istehlak həcmi 2000-ci ilə nisbətdə iki dəfə yüksələrək 900 milyard m3-i aşacaqdır. 
Neftin iqtisadi gücü qədər siyasi potensialı da yüksəkdir. Son 50 ildə Yaxın-Şərqdə 
çoxsaylı müharibələr və münaqişələr neftin kəskin qiymət artımında əks olunmuşdur. Burada ən 
dramatik hadisələr 1948-ci il İsrail dövlətinin yaranışı, 1956-cı ildə Suveş böhranı, Misirinin 
İsrail-Britaniya-Fransa koalisiyası ilə müharibəsi bütövlikdə Avropa iqtisadiyyatında təcəssüm 
olunmuşdur. Belə ki, o zamankı Misir prezidenti Əbdul Camal Nasirin Suveş kanalında 
tankerləri batırması, Fars körfəzindən neft daşınmalarının saxlanması Avropada olunmaz enerji 
böhranı yaratmışdı. Yalnız hərbi əməliyyatların 1957-ci ildə dayanışı Avropa bazarlarına neft 
daşınmalarının bərpasını təmin etmişdir. 1973-cü ildə Ərəb-İsrail müharibəsi zamanı yenidən 
Misir və Səudiyyə Ərəbistanı neft silahından istifadə etdilər. Bununla onlar İsraili müdafiə edən 
ABŞ və bir sıra Avropa ölkələrinə neft embarqosunun tətbiqini reallaşdırdılar. Bu zaman ABŞ-ın 
keçmiş dövlət katibi Henri Kisenjerin təbirincə neft silah qismində ilk dəfə siyasi təhdid sursatına 
çevrildi. Bu olay bütün Amerikanı silkələdi və kəskin olaraq amerikanlarla yanaşı, dünya 
iqtisadiyyatında əks olundu. Neftin silah gücü özünü 1991-ci ildə İraq müharibəsində göstərdi. 
   İnkişaf senaresi belədir ki, neftin dünya iqtisadiyyatında rolu və əhəmiyyəti hələ bir neçə 
onillik yüksək reytinqli olaraq qalacaqdır. Bu reallıq neft bolluğu yaşayan Azərbaycanda çox 
ciddiliyi ilə daimi nəzərdə və nəzarətdə qalmalıdır. 
 
 
 
 29
2.2. Karbohidrogen resurslarının əhəmiyyət diapazonu və sintetik istehsal 
 
Strateji xammal olan karbohidrogen resurslarının istənilən ölkənin iqtisadi həyatında rolu 
çoxşaxəlidir. Neft və qaz qiymətli istehsal komponenti olmaqla, həm də dəyərli maliyyə və 
iqtisadi təyinatlı resursdur. Karbohidrogen resurslarına istinad edərək bəşər cəmiyyəti enerji, 
nəqliyyat, texniki-texnoloji proseslərin reallaşması elementləri ilə özünün istehlak tələblərini 
təmin etmiş olur. Müasir sivilizasiyanın bütün bu qiymətli həyat dəyərləri neft-qaz kompleksində 
əks olunaraq cəmiyyət inkişafının təkərini hərəkətə gətirir. Neft-qaz kompleksi həm də 
iqtisadiyyatın investisiyon sferasını ən qaynar məntəqələrindən hesab olunur. Çağdaş zamanda 
investisiya cəlbediciliyi və biznes fəaliyyətində ona bütün parametrik göstəricilərdə rəqib kəsilən 
alternativ iqtisadi zona təsəvvür etmək çətindir. İqtisadiyyatın ən strateji önəm daşıyan 
sektorlarından biri kimi, neft-qaz kompleksi iqtisadi şəraiti, hərbi-sənaye gücünü təyin edən 
qüdrətə malikdir. 
Neft-qaz resurslarının miqyaslı tapıntısı onun şəhər və region yaratma effektini də təzahür 
etdirir. Bu reallıq isə neft-qaz kompleksinin möhtəşəm sosial-iqtisadi instituta çevrilməsi ilə 
müşayiət olunur. Neft-qaz kompleksinin yaranışı ətraf zonal sərhədlər cızır, daha miqyaslı 
konturda isə aqlomerasiya yaradır. Kürreyi ərzdə bir çox şəhərlər vardır ki, onların yaranışında 
və müasir inkişaf vektorunda karbohidrogen resurslarının mövcudluğunun əsaslı əhəmiyyəti 
olmuşdur. Azərbaycanın paytaxtı Bakı şəhərinin XX əsrdə geniş urbanizasiya zonalı meqopolisə 
çevrilməsi də Abşeronun və Xəzər neftinə istinadən formalaşmışdır. Bununla belə Azərbaycanda 
Siyəzən, Neftçala, Əli-Bayramlı kimi şəhərlərin yaranışı və inkişafı məhz regional neft-qaz 
hasilatından qaynaqlanmışdır. Bu aspektlər kontekstində karbohidrogen resurslarının 
effektivliyini aşağıdakı istiqamətlər üzrə qruplaşdırmaq olar: 
1. siyasi effekt, diplomatik güc; 
2. iqtisadiyyatın bütün sahələrinə nüfuzetmə; 
3. maliyyə-kommersiya elementi; 
4. investisiyon təməl və biznes fəaliyyətinin qaynaq elementi; 
5. hərbi-sənaye potensialı; 
6. sosial effekt; 
7. şəhər və regionyaratma; 
8. innavasiyon, texnoloji səmərə sferası; 
9. ideoloji və mental aspekt. 
Karbohidrogen resurslarının sosial-iqtisadi təsir səmərəsi, bu resursların istehsaldakı rolu 
ilə daha qabarıq həllini tapır. Karbohidrogen resurslarının sintetik keyfiyyəti onların daha 
mühüm funksionallığını büruzə verir. Hər bir kəs düşünmədən deyə bilər ki, neft-qaz cəmiyyət 
və iqtisadi həyatda ən geniş yayılmış yanacaq növüdürlər. Benzin və dizel yanacağının bu 
sferada oynadığı rol daha çevikdir. Alman mühəndisləri Dayemler və Benz daxili yanma 
mühərrikini kəşf edənə qədər benzin təhlükəli tullantı olaraq heç bir əhəmiyyət daşımırdı. Onu 
sadəcə lüzumsuz çıxdaş kimi xarij edir və ya yandırırdılar. Müasir zamanda isə benzin mühüm 
xalq təsərrüfatı əhəmiyyəti olan enerjidaşıyıcısına çevrilmişdir. Yüksək keyfiyyətli benzin isə 
qeyri etil benzini hesab olunur. 
Neft və qaz resursları sənaye qurğularında, hazır məhsul şəklində isə əksər nəqliyyat 
vasitələrində yandırılaraq öz enerjisi ilə iqtisadiyyatı, insanların məişət həyatını hərəkətini təmin 
etmiş olurlar. Müasir zamanda neft və qazın bu obrazda xidmət miqyası 90%-lik həddədir. Lakin 
karbohidrogen resurslarının peşəsi yalnız yanmaqla bitmir. Nəqliyyat sferasında yanacaq 
funksiyasını yerinə yetirməklə yanaşı karbohidrogen resursları həm də məxsusi olaraq 
avtomobillərin şosse xəttlərinin material örtüyü olan asfaltın da əsas xammalıdır. Dağ qətranı 
kimi bəlli olan asfalt, qədim yunan dilində sadəcə asfalt, romalıların dilində isə bitulin adlanır. 
Bu interpretasiya ehtiyacı ondan irəli gəlir ki, leksik mənaları eyni görünən asfalt və bitum ayrı 
keyfiyyətli məhsul kateqoriyalıdırlar. Qeyd olunmalıdır ki, ilk asfalt yollar XIX əsrin ortalarında 
Paris və Londonda salınmışdır. 
 30
Neftin ehtiyatlarının kəşfinin məhdud çağlarında bu əhəmiyyətli məhsulun özünün sintetik 
üsullarla alınmasına təşəbbüslər edilmişdir. İlk dəfə sintetik nefti qonur kömürdən almışlar. I 
Dünya müharibəsində yanacaq qıtlığı keçirən almanlar bu texnologiyanı mükəmməl mənimsəmiş 
və yetərli miqdarda sintetik neft istehsalına nail olmuşlar. Hazırda sintetik neft istehsal xammalı 
çeşidini yanar şistlər də qoşulmuşlar. Onların planetdə ehtiyat miqyaslılığı neftdən 2-3 dəfə 
çoxdur. Hazırda yanar şistlərdən Braziliya, Kanada və digər ölkələrdə sintetik neft alınır. 
Belə bir məlum həqiqət var ki, neft və təbii qaz kimya sənayesinin bir çox sahələrinin də 
əsas xammalları sırasındadır. Neftin kimya sənayesində əhəmiyyət diapazonu ayrıca bir sahənin, 
neft-kimyasının yaranışına səbəb olmuşdur. Müasir cəmiyyətin iqtisadi aksesurlarını plastikasız 
təsəvvür etmək müşküldür. Sənaye və məişət plasmastlarının mütləq əksəriyyəti məhz neft 
məhsuluna istinadən istehsal olunur. Dünyada hər il plasmasta olan tələb artır və onun isehsalı 5-
6%-lik dinamika ilə inkişaf edir. Bütün dünya avtomobillərinin şinləri neftdən alınan, rezin 
formasına salınan sintetik kaüçükdan hazırlanır. Neftlə yanaşı təbii qazın da kimya sənayesində 
rolu yüksəlməkdədir. Ən geniş yayılmış sintetik materiallar olan, kapron, polietilen, neylon, 
lavsan və digər bu kimi məhsullar təbii qazın komponentləri vasitəsi ilə istehsal olunur. Təbii 
qazdan alınan məhsullar polad, şüşə, yun, ipək, ağaj və taxılı əvəz edir. Neft və təbii qazdan 
həmçinin bir sıra yuyucu vasitələr, spirt, herbisit, gübrə, partlayıcı maddələr, səhiyyə 
preparatları, aromatik maddələr və hətta qəribə də olsa qidamaddələri hazırlayırlar. Bütün bu 
sadaladıqlarımız heç də bütün məhsul buraxılışı assortimentini əhatə etmir və bu təsnifat 
innavasiyon tərəqqi ilə daim genişlənir. 
Təbii qazın kimya sənayesində istehlak meydanlarından biri də mineral gübrə istehsalıdır. 
Respublikada mineral gübrə və bitkilərin mühafizəsinin kimyəvi vasitələrinə olan tələbatı ilə 
bağlı problemlər mövcuddur. Belə ki, respublikada mineral gübrə və bitkilərin mühafizəsinin 
kimyəvi vasitələrinə olan tələbatını son onilliklərdə,  iki müəsisə - fosforu Sumqayıt Superfosfat 
Zavodu /90%/ və kaliumu Gəncə Giltorpaq Kombinatı /10%/ ödəyirdi. Azot gübrəsi isə 
respublikaya gətirilirdi. Qeyd olunmalıdır ki, 1990-cı ildə respublikada 1,4-1,5 milyon ton 
mineral gübrə istehsal olunurdu. İttifaq dağıldıqdan sonra respublikada gübrə istehsalının həcmi 
kəskin aşağı düşmüş, 1998-ci ildə kalium, 2000-ci ildə isə fosfor gübrəsi istehsalı tamamilə 
dayanmışdır. Hazırda respublikanın mineral gübrələrə olan tələbatı idxal məhsulu hesabına təmin 
edilir. Ölkədə mineral gübrələrə olan tələbat əkin sahələrinin həcminə müvafiq hesablanır. 
Hazırda respublikada əkin sahələrinin ümumi həcmi 1,5 milyon və real əkilən sahənin həcmi isə 
1,3 milyon hektardır. Azərbaycan Respublikasının Kənd Təsərrüfatı Nazirliyində ölkənin mineral 
gübrə və bitkilərin mühafizəsinin kimyəvi vasitələrinə olan tələbatı 550-650-min ton həcmində 
hesablanır. Hazırda bu tələbatın 10%-ə qədəri idxal hesabına təmin edilir. 2005-ci il 
perspektivində isə müvafiq tələbat 600-700 min ton nəzərdə tutulur. 
Gəncə Giltorpaq Kombinatının işə düşməsi yaxın vaxtlarda kalium gübrəsinin istehsalının 
bərpasını ümüdlü edir. Lakin fosfor gübrəsi ilə problem bir qədər fərqlidir. Belə ki, bu gübrənin 
istehsalı üçün tələb olunan apatit Rusiyadan gətirilir və onun qiymət şərtləri zavodun rentabelli 
işləməsini əngəllədir. Digər tərəfdən zavodun texnoloji geriliyidə rentabelli fəaliyyətdə əks 
olunur. Rekonstruksiya işləri isə əlavə kapital qoyuluşları tələb edir. Azot gübrəsinə olan 
tələbatın isə daxilindən təmin edilməsi imkanları mövcuddur. Bunun üçün onun əsas xammalı 
təbii qaz respublikada hasil olunur. «Şahdəniz» layihəsinin gerçəkləşməsi ilə əlaqədar 2005-
2007-ci illərdən başlayaraq respublikanın qaz ixracatçısı ölkəsinə çevriləcəyi perspektivini 
nəzərə alsaq, yeni istehsal təşkil etməklə azot gübrəsinə olan tələbatın ödənilməsi və hətta onun 
xarici bazarlara çıxarılması mümkün olacaqdır. Fosfor istehsalı üzrə isə Sumqayıt Superfosfat 
Zavodunun yenidən qurulmasının investisiya mənbəyi araşdırılmalıdır. Respublikada olan 
mineral gübrə və bitkilərin mühafizəsinin kimyəvi vasitələrini istehsal edən müəssisələri bərpa 
və yenidən təşkil etməklə biz həm daxili tələbatımızı və həm də ixrac potensialımızı təmin etmiş 
olarıq. 
 
 
 31
Xam neftin keyfiyyət parametri onda təcəssüm olunan ziyanlı qarışıqlar, xüsusəndə kükürd 
və ağır metalların miqdarı ilə təyinat tapır. Qarışıqların təmizlənməsi prosesi müvafiq neftayırma 
zavodlarında gerçəkləşdirilir. Müasir neft emalı zavodu mürəkkəb quruluşlu istehsal 
kompleksidir. Emal prosesini həyata keçirən hər hansı bir zavod neftin keyfiyyət fərqini 
varmadan öncə hidro təmizlənməsini reallaşdırır. Burada qəbul edilən xam neft rektifikasiyon 
kolonlara göndərilərək 385 dərəcəyə qədər qızdırılır. Bu proses xüsusi katalizatorlar vasitəsi ilə 
istilik reaktorlarında aparılır və nəticədə azot ammiyaka çevrilir, ağır metallar isə kataliz 
çöküntüləri ilə səthə hopurlar. Neft ilkin təmizlədikdən sonra rektivikasiya kolonuna qoyulur və 
krekinq prosesinə başlanılır. İngilis mənşəli krekinq sözü tərcümədə /«cracking»/ ayrılma 
mənasını ifadə edir. Termik və katalik olaraq krekinq prosesi iki tiplidir. Termik krekinq 550 
dərəcə və 4-6 atmosfer təzyiqlərdən aparılır. Katalik krekinqdə isə katalizatorlardan istifadə 
olunur və proses 500 dərəcə istilik altında həyata keçirilir. Emalın hansı tip üzrə aparılmasının 
səmərəliliyini mütəxəssislər müəyyən edirlər. Emal prosesində neft 300-360 dərəcə qızdırdıqda 
qaynayır, ən aşağı qatda mazut, ən yüksəkdə benzin buxarı, növbəti pillədə qazoyl, 170-230 
dərəcədə isə kerosin və liqroin yığılır. İlk emalda neftdən 5%-ə qədər, emal keçdikdən sonra 
mazutdan yüksək təzyiq altında 50 atmosferdə, 450-500 dərəcə temperaturda benzin alınır. 
Çeşidli məhsul verimli təbii qazından emal xüsusiyyətləri spesifikdir. Sənayedə və 
məişətdə istifadə çevrəsindən aslı olmayaraq bütün hallarda qaz ilkin olaraq emal mərhələsindən 
keçməyə məruzdur. Karbohidrogenli təbii qaz metan, kükürd qazı və çox da böyük olmayan ağır 
karbohidrogenlər helium, arqon və digər kimyəvi tərkiblərlə  yanaşı həm də, su buxarının da 
daşıyıcısıdır.  Adları çəkilən qarışıqlardan kükürd qazı və su buxarı isə təbii qazdan birbaşa 
istifadə olunmasında daha zərərli sayılır. 
Azərbaycanda qazın emalının mühüm hissəsini Bakı Qaz Emalı zavodu reallaşdırır. 
Ölkənin köhnə dəniz yataqlarında çıxarılan qaz böyük hissəsi bu zavodda emal və təmizlənmə 
prosesindən keçir. Bakı Qaz Emalı zavodunun istehsal gücü ölkədə hasil olunan bütün qazın 
emalı və təmizlənməsinin reallaşdırılmasına müvafiq deyildir. Respublikada qaz hasilatının 
artacağı perspektivində zavodun istehsal gücünün artırılması və ya müvafiq təyinatlı mini 
zavodların tikilməsinə ehtiyac artacaqdır. Belə zavodların inşaası həm də nəqliyyat sistemində 
baş verəcək texniki təbəllüdatlarla da bağlıdır. Hazırda avtomobil nəqliyyatında təbii qazdan 
istifadədə müəyyən keçici çətinliklər mövcuddur. Yaxın gələcəkdə ikili yanacaq növündə 
istismar edilən hibrid avtomobillərin istehsalı da bu sahədə istehlak artımını təmin edəcəkdir. 
Texnoloji nailiyyətlər qaz hidratından istifadəni genişləndirəcək və qazın istifadəsi prosesi daha 
çox kəmərsiz, sıxılmış halda intişar tapacaqdır. Qeyd olunmalıdır ki, 1 m3 qaz hidratı sıxılmış 
səviyyədə 200 m3 metana bərabərdir. Xalis təbii və səmt qazı ilə yanaşı neftlə birlikdə hasil 
edilən kondensant da energetik və sənaye istehsal təyinatlı effekti vardır. Vurğulanmalıdır ki, 
elektron rabitənin artım sürəti, ekoloji qayğının liberallaşması, perspektivdə təbii qazın energetik 
sistemdə tam liderliyini reallığa çevirəcəkdir. Neft və qazın emalı ilə bağlı geniş şərhlər kitabın 
5-ci fəslində əksini tapmışdır. 
Ölkələrarası müqayisəetmə əhəmiyyətli kəmiyyət nəticələri verməsə də qeyd olunmalıdır 
ki, Azərbaycan həm də ÜDM-də enerjitutumluluq faktoruna görə ən çox yükə malik ölkələr 
sırasındadır. Bu hal əsaslı olaraq onun karbohidrogen resurslarının bolluğundan irəli gəlir. Belə 
uzunmüddətli konyukturu isə o qədər də əhəmiyyətli hesab etmək olmaz. Respublikamızın neft-
qaz resurslarından yalnız ixrac xammalı şəklində istifadəsi perspektivi uzunmüddətli və 
dayanaqlı səmərələr verməyəcəkdir. Bunun üçün isə ölkədə emal məhsulun həcmi və çeşidi 
genişləndirilməli xam neftin və təbii qazın kimya sənayesində istifadə proporsiyaları 
artırılmalıdır. 
 
 
 
 
 
 
 32
2.3. Eergetik sistem və dayanaqli inkişaf konsepsiyasi 
 
Planetin bütün ölkələri tərəqqi etmək, davamlı sosial rifaha müvəffəq olmaq əzmi və 
istəyindədirlər. Lakin sivilizasiyanın müasir tələbləri bu amalların dayanaqlı inkişaf vektorunda 
gerçəkləşməsini şərtləndirir. Bu isə o deməkdir ki, insanların həyat səviyyəsini tükənən resurslar 
hesabına yaxşılaşdırmaq məqbul deyildir. Müasir həyati yetərlilər sabah əlçatmaz olacaqdır. Yol 
verilməməlidir ki, kasıb ölkələrin yoxsullaşması zəminində varlı məmləkətlər daha da 
zənginləşsinlər. Dünyəvi inkişafı təmin etmək üçün bu fərq hökmən gödəlməlidi. 
Son yüz ildə cəmiyyətin əmtəə və xidmətlər istehsalı həcmcə hər on beş ildə iki, enerji 
resursları istehlakı isə min dəfə artmışdır. Resursların intensiv istismarının rasional istehlak 
tələblərinə qeyri-adekvatlığı təbii tarazlığın pozulması ilə müşayiət edilir. Çağdaş zamanda yerin 
təkində ildə 80 milyard ton filiz və qeyri-filiz çıxarılır ki, bunun da yalnız 3-4%-dən səmərəli 
istifadə olunur. Qalan 96-97% isə təbiətə zəhərli maddələr qismində tullanılır. Dünya okeanına 
hər il 50 min ton pestisid, 10 milyon ton neft tökülür. Karbon tərkibli maddələrin atmosferə 
buraxılışı istixana effektində azon ekranının deformasiyaya uğradaraq ültrabənövşəyi şualar 
təhlükəsi yaradır. Bunlar azmış kimi Yer planetin ətraf orbitində çoxsaylı kosmik texniki 
qırıntıların cəmləşmişi hadisəsi də növbəti təhlükədən xəbər verir. Hesab edilir ki, 200 ildən 
sonra atmosfer hüdudları və ondan kənarda özüçoxalmanın zəncirvari reaksiyası baş verəcək və 
nəticədə fəzada xeyli tullantı buludları yaranaraq optik görünüşü pisləşdirəcək, kosmosdan 
istifadəni məhdudlaşmasına səbəb olacaqdır. Bununla belə qeyd olunmalıdır ki, təbii resursların 
intensiv istismarı ilə yanaşı kosmosun fəthi də davam edir. Belə perspektiv isə ətraf mühitin yenə 
də çirklənəcəyi və bəşəriyyətin daha dərin iqtisadi çətinliklər və ekoloji fəlakətlərlə üzləşməsində 
əks olunacaqdır. Bütün bu görüntüləri ifadə edərək 1992-ci ildə BMT-nin təşəbbüsü ilə 
Brazilyanın Rio-de-Canyera şəhərində ətraf mühitə zərər vermədən iqtisadiyyatın irəliləyişinə, 
kasıb və varlı ölkələr arasında fərqin azaldılması ilə bütün sferalarında partnyorluq 
münasibətlərinin genişlənməsinə nailolmanı hədəf seçən «Yer problemləri üzrə yüksək səviyyəli 
görüş» adlı beynəlxalq konfrans keçirilmişdir. Konfransda 172 dövlət başçısı BMT-nin dayanaqlı 
inkişafa aid komissiyasını yaradaraq planetin mühüm iqtisadi və ekoloji problemləri sahəsində 
beş əhəmiyyətli saziş imzalamış, sosial tərəqqinin ən ümdə prinsiplərində əks olunan «XXI əsrin 
gündəliyi» adlı qərardat qəbul etmişlər. Bunlar bəşəri firavanlığa köklənərək dayanaqlı inkişafın 
əsas qayğı fiqurantları olan insanların təbiətlə sağlam və harmonik təmaslar qurması, elmi qeyri-
müəyyənliklərin ətraf mühitin deqradasiyasının qarşısınıalma tədbirlərinin təjrid etməməsi, hər 
bir dövlətin digərinin mənsub olduğu ətraf mühitinə zərər vurmadan faydalı qazıntıların 
istismarında suveren hüquqlara malikliyi kimi əsas prinsiplərdən ibarətdir. Dayanaqlı inkişafa 
keçidi təşviq edən həmən konfransdan düz 10 il ötdükdən sonra ötən ilin sentyabrında yerinə 
yetirilmiş işlərin yekunu və gənj nəslin qarşıdakı mərhələdə müvafiq məsələlərin həllində 
vəzifələrinin təyinatı məqsədli Cənubi Afrika Respublikasının Yohannesburq şəhərində 
«Rio+10» adlı eyni məzmunlu yeni ümumdünya sammiti keçirilmişdir. Tədbiri davamlılıq isə 
problemin aktuallığının bitməməsi, əksinə onun qloballığının və təsir dairəsinin bir qədər də 
genişlənməsini ifadə edir. 
İnsan təkamülü yeni inkişaf müstəvisinə qədəm qoymuşdur. Biz indi təbiətə fərqli yanaşma 
və onu əxzetmədə biosferin şüur sferası olan noosferaya keçid epoxasındayıq. XXI əsrin insanın 
«bizdən sonra tufan belə» düşüncəsi ilə yaşamamalıdır. O anlamalıdır ki, özünün istehlak 
tələblərinin idraklı məhdudlaşdırılması sağlam irsi davamlılıqda əks olunacaqdır. Məhz buna 
görə də tərəqqi strategiyasının əsas meyarını bəşəri istehlak tələbatının miqdarı müqabilində 
proporsional, uyğun kəmiyyətli istehsalın yaradılmasına nailolma ifadə etməlidir. Mövcud 
müasir industrial sivilizasiya bərpaolunmayan mineral-xammal resurslarının intensiv istifadəsinə 
əsaslanır. Belə tendensiyanın fövqündə isə alternativ olaraq bütün nəsillər və hamı üçün bərabər 
imkanlar prinsipli dayanaqlı inkişaf konsepsiyası dayanır. Dayanaqlı inkişaf məqsədlərində ayrı-
ayrı adamların, istehsal qurumlarının təbii resurslardan rasional, qənaətli və minimal tullantılı 
istifadə davranışlı münasibətləri əks etdirir. 
 33
Dayanaqlı inkişaf konsepsiyası yalnız qlobal hadisələri təcəssüm etdirmir. Onun məğzini 
daha çox normativ iqtisadiyyat aspektində lokal ekoloji mədəniyyətin inkişafı və tam bərqərar 
olması təşkil edir. Bu baxımdan bizim respublikamızdada sosial-iqtisadi tərəqqi dayanaqlı inkişaf 
prinsiplərini nəzərə almadan yetkinləşə bilməz. Məhz buna görə də Azərbaycan Respublikasının 
prezidenti möhtərəm Heydər Əliyev cənabları təbii ehtiyatlardan səmərəli istifadəyə, ekosivil 
cəmiyyət quruculuğu problemlərinə xüsusi qayğı və diqqətlə yanaşır. Ölkə prezidentinin 18 
fevral 2003-cü il tarixli «Azərbaycan Respublikasında ekologiyaya dair milli proqramın təsdiqi 
haqqında» müvafiq sərəncamı, bu sahədə mövcud digər fərman və qərarları milli sosial-iqtisadi 
tərəqqinin dayanaqlı inkişaf konsepsiyası əsasında hərəkətinin yeni paradiqmasını təşkil edir. 
Müvafiq strateji istiqamətdə irəliləyiş Azərbaycanın da dayanaqlı inkişaf prinsipləri əsasında 
sosiallaşan bazar iqtisadiyyatına keçidini reallaşdıracaqdır. Bunun üçün isə respublikanın 
təsərrüfat həyatında daha dərin sosial-iqtisadi institusional dəyişikliklərə müvəffəqolmada bütün 
səylər səfərbər edilməlidir. Hər bir təsərrüfat subyekti milli mənafeləri ruhunda innavasiyon 
nailiyyətlərdən dolğun istifadə edərək fəaliyyət motivasiyasını qənaətli, ekosivil, ətraf mühitə 
zərər vurmayan prioritetlər üzərində qurmalıdır. 
İqtisadi quruculuq təbiət təmasları ilə qarşılıqlı münasibətdə əks olunur. Buna görə də 
iqtisadiyyatın ətraf mühitə ciddi təsiri danılmaz fakta çevrilir. Ətraf mühitə planetar miqyasda ən 
çox karbohidrogen resurslarından istifadə təsir edir. Belə gerçəklik iqtisadiyyatın əsasını, onun 
xammal bazasını köklü təbəllüdatlara uğradır. İlk perspektiv mərhələdə bəşəriyyət təsərrüfat 
həyatında bərpaolunan enerji mənbələri, günəş və küləkdən istifadəyə keçidi təmin etməlidir. 
Artıq bu istiqamətdə inkişaf meyli açıq aydın sezilir. Statistikaya görə 1990-2000-ci illərdə neftin 
1%, təbii qazın 2% istehlak artımı müqabilində külək enerjisindən istifadə 25%, günəş 
enerjisindən 20%, geotermal enerjidən isə 4% yüksəlmişdir. Klassik neft ölkəsi olmasına və 
zəngin karbohidrogen resurslar potesialının malikliyinə baxmayaraq respublikamızda da 
bərpaolunmayan enerji mənbələrindən istifadə geniş intişar tapmalıdır. 
Azərbaycanın neft sənayesində uzun illər davam edən ekstensiv və intensiv hasilat prosesi 
respublikamızı kəskinləşən ekoloji proseslərlə üz-üzə qoymuşdur. Təkcə Abşeronda bu və ya 
digər səbəblərlə çirklənmiş torpaqların ümumi sahəsi 35 min hektardan çoxdur. Üzləşdiyimiz 
problemin həlli mürəkkəb, yüksək kapital tələb edən fazaya daxil olmuşdur. Aydın faktdır ki, 
bütün hasilatçı və industrial neft ölkələri kimi bizi də postneft epoxası gözləməkdədir. Ona görə 
də milli sənaye siyasətində iqtisadiyyatın ekologizasiyası dərin kök salmalı, energetik 
strategiyada bol günəşli və küləkli təbiətimizdən real istifadə aspektləri dolğun əksini tapmalıdır. 
Ekoloji iqtisadiyyat həm də yoxsulluq problemlərini daha effektli həll etmək iqtidarındadır və o 
ilk növbədə yeni peşələrin yaranacağını, bununla da iş yerləri sırasının genişlənəcəyini labüd 
edəcəkdir. 
İstənilən ölkənin milli sərvətləri ümumi toplumda təbii, əmlak və insan kapitalı göstəriciləri 
ilə ölçülür. BMT-nin və Dünya Bankının Yer planeti üzrə bu resursların bölgüsündə təbii 
sərvətlər 20%, əmlak 16%, insan kapitalı 64% təsnifatındadır. Rusiyada müvafiq göstəricilər 83-
88%, 7-10%, 5-7% təşkil edir. Milli sərvətlərin müvafiq optimal konfiqurasiyada bölgüsü xüsusi 
həyati əhəmiyyət kəsb edir. Məlum reallıqdır ki, SSRİ dövlətinin dağılmasının iqtisadi 
aspektlərindən biri kimi də son vaxtlar milli sərvətlərin 1 rubl miqdarında artmasına rəğmən 2,2 
rubl xərclənməsi faktı da dayanmışdır. Azərbaycan da bu göstəricilər konfiqurasiyası baxımından 
yetərli və ümidli dövlətlər sırasındadır. Bununla belə qeyd olunmalıdır ki, beynəlxalq sferada 
milli sərvətləri təyin edən dəqiq metodika hələ ki, yoxdur. 
Yeni reallıqlar sosial inkişafın idarəetmə sistemini də təbəllüdatlara uğradaraq onu 
dayanaqlı inkişaf müstəvisində tərəqqisini stimullaşdırır. Bu sistemin əsasında BMT-də geniş 
tətbiqini tapan İnsan İnkişafı İndeksi /İİİ/ durur. Ukrayna MEA-nın Təbiətdənistifadə və 
Ekologiya Problemləri İnstitutunda isə regionların dayanaqlı inkişaf müstəvisinə keçidini tədqiq 
edən İİİ-nin təkmil variantı Sosial İnkişaf İndeksi /Sİİ/ işlənib hazırlanmışdır. Sİİ 
normallaşdırılmış bərabəryüklü orta davamlı ömür müddətini, yaşlı əhalinin savad faizi və YDM-
in adambaşına düşən çəkisi kimi üç indikator üzərində qurulmuşdur. İİİ-dən fərqli olaraq Sİİ 
 34
aqreqat halında olan şaxələnmiş material inkişafı, intellektual resursların inkişafı, həyat 
fəaliyyətinin mühafizəsi və insan resurslarının inkişafı əsasında 50 sosiometrik göstəricini ehtiva 
edən dörd blokda formalaşır. Sİİ-nin geniş tətbiq sferasına çıxışı sosial-iqtisadi vəziyyətin təhlili 
prosesini, məqsədli təyinatlı işləmələrin, idarəetmə qərarlarının qəbulunu yeni keyfiyyətli 
səviyyəyə yüksəldəcəkdir. Bu sistem Sİİ-də inteqral təqdim olunmuş bütün sosial-iqtisadi 
inkişafı quruluş elementlərini vahid metodoloji şəbəkədən təhlil etməyə imkan verəcəkdir. 
Respublikamızda insan inkişafı və sosial inkişaf indekslərinin daha geniş sferada tətbiqi və 
hesabatlandırılması ehtiyacı gündəlikdə durur. Azərbaycanın zəngin təbii sərvətləri, insani 
resursları və intellektual potensialı sosial-iqtisadi tərəqqinin daha yüksək və davamlı templərlə 
irəliləyişində bənzərsiz güc toplumu təşkil edir. Bu potensialdan səmərəli istifadə etmək üçün 
bütün resursları daha aktiv dövriyyəyə gətirməkdə dayanaqlı inkişaf konsepsiyası zəminində, 
strateji planlar kontekstində əsaslandırılmış proqmatik səfərbərlik tələb olunur. Bunun üçün isə 
konkret olaraq aşağıdakı sistem tədbirlərin görülməsi şərtləndirilir: 
1. Dayanaqlı İnkişaf Konsepsiyasının əsas prinsiplərinin milli iqtisadiyyatın bütün 
sferalarında geniş tətbiqinə nail olunması; 
2. iqtisadi sistemin sosiallaşan bazar iqtisadiyyatı relslərinə keçidinin təminat 
strategiyasının işlənməsi; 
3. iqtisadiyyatın ekologizasiyası tədbirlərinin gücləndirilməsi; 
4. energetik balansda bərpaolunan enerji mənbələrindən istifadə diapazonunun 
genişləndirilməsi. 
Dayanaqlı İnkişaf Konsepsiyası ekoloji məzmunlu olduğu qədər də sosial-iqtisadi 
prioritetlidir. Azərbaycan iqtisadiyyatının bu konseptual əsaslar üzərində hərəkət planı 
demokratik təsisatların daha geniş çevrədə bərqərar olunmasına, ölkə imicinin dünya birliyi 
orbitində ucalmasını və ən əsası isə xalqın sosial həyat və rifahının yüksəlişinə təkan verəcəkdir. 
 
 
2.4. Lberal iqtisadi missiya və milli istehsalin  mühafizəsi 
 
Ötən əsrin ilk çağlarında beynəlxalq ticarətin sürətlənən inkişaf prosesi dövlətləri yerli 
istehsalçıların maraqlarına xələl gətirmədən bazarı idxal məhsulları ilə yükləmək dilemması 
qarşısında qoydu. Vəziyyətdən çıxış yolunda proteksionist siyasət hərəkətə gəldi. 
Vurğulanmalıdır ki, proteksionist siyasətin kökləri merkantilizmdən öncəki çağlara gedir. XVI 
əsrdən başlayaraq isə o daha geniş çevrədə dövlətin iqtisadi siyasətində təşəkkül tapır. Məhz bu 
zamanlarda iqtisadi düşüncədə ixracın idxalı üstələməsi prosesində dövlətin sərvətlərinin artması 
fikri formalaşmışdır. XX əsrin ortalarında məlum olmuşdur ki, sərt proteksionizm dünya 
iqtisadiyyatının inkişafının məhdudlaşması ilə müşayiət olunur. Bu zaman ABŞ-da yeni iqtisadi 
texnologiya - xarici ticarətdə məhdudiyyətlərin mütəmadi olaraq ləğvi, idxal və ixraca sürətlər 
verən liberalizasiya strategiyası hazırlanaraq dövriyyəyə çıxarıldı. Beynəlxalq ticarətdə 
liberalizasiyanın ideya bələdçisinə yenicə təşəkkül tapan Beynəlxalq Ticarət Təşkilatı çevrildi. 
Latın mənşəli liberal isminin paronimləri liberalizasiya /liberalization/ və liberalizm 
/liberalism/ bir başa tərcümədə azad mənasını ifadə edir. Lakin bu istilahlar iqtisadi sferada ayrı-
ayrı anlayışlarda təcəssüm olunur. Liberalizasiya azad ticarətdə meyl artımını, liberalizm isə 
bazar iqtisadiyyatının bazisi olmaqla bu prosesləri öyrənən iqtisadi nəzəriyyəni tərənnüm edir. 
İqtisadi müstəvidə liberalizasiya bazar iqtisadiyyatının alternativ ifadə variantında da işlənilir. 
Liberalizm isə sərt dövlət tənzimlənməsi siyasəti «komanda iqtisadiyyatı» terminin antonimi 
kimi də çıxış edir. İqtisadi liberalizm XVIII əsrdə Adam Smit təlimindən başlanğıc alır. XX əsrin 
30-cu illərində Böyük depressiyadan sonra isə onun yeni formatlı axını, neoliberalizm meydana 
gəlmişdir. Bu isə o deməkdir ki, biznes sferasında böhrandan çıxmağın oyun qaydalarını dövlət 
müəyyən edir. Müasir zamanda liberalizm anlayışı əhəmiyyətli dərəcədə təbəllüdatlara 
uğramışdır. Lakin onun şəxsi mülkiyyət, azad sahibkarlıq və azad rəqabət kimi əsas prinsipləri 
dəyişməz olaraq qalır. 
 35
Beynəlxalq ticarətdə artım, istehsalın yüksəlişində, beynəlxalq əmək bölgüsünün inkişafı 
ayrı-ayrı əmtəə xərclərinin azalmasında ifadəsini taparaq liberalizasiyanın üstünlüklərini əks 
etdirir. Lakin bununla belə, liberalizasiyanın az olmayan əleyhidarları da vardır. Əleyhidarlıq 
elementləri özünü iqtisadi inkişaf etmiş dövlətlərin ikinci və üçüncü eşalonda təmsil olunan 
ölkələrlə münasibətlərində disproporsiyaların mövcudluğunda nəzərə çarpdırır. Belə ki, dünya 
bazarına əsasən xammal və kənd təsərrüfatı məhsulları çıxaran, yetkin iqtisadi inkişaf etməmiş 
dövlətlər idxal əmtəələrinə qapılarını geniş açdıqda, onlara mənsub yerli müəssisələr sadəcə 
rəqabətə dözməyərək iflasa uğrayacaqlar. Perspektivdə isə milli sənaye sonrakı inkişaf 
templərindən geri düşəcəkdir. İqtisadiyyatın bu ümumi qanunu bizim ölkəmiz üçün də eyni 
təsirlidir. Buna görə də dünya bazarında əsasən xam neft və neft məhsulları ilə təmsil olunan 
respublikada yerli istehsalın və milli biznesin mühafizəsinə qayğı daha da artırılmalıdır. Bu 
istiqamətdə dünya təcrübəsində intişar tapmış iqtisadi mühafizə metodları və mexanizmlərindən 
daha dolğun və sistemli istifadə edilməlidir. Dövlətin əlində daxili istehsalı qorumağın və milli 
biznesi mühafizə etməyin arsenalı geniş və zəngindir. Tarazlaşdırılmış liberalizasiyon və 
proteksionist tendensiyalı siyasət bu strateji istiqamətin prioritetlərini təşkil etməlidir. 
Müasir proteksionist tədbirlər sistemi geniş şəbəkəlidir. Burada daxili bazarda milli 
sahibkarlara müəyyən məhsulların istehsalı və satışı üzrə inhisarçı hüquqların, vergi güzəştlərinin 
verilməsi, subsidiyaların ayrılması əhəmiyyətli səciyyə daşıyır. Digər tərəfdən bu tendensiyada 
əsaslı rolu antidempinq prosseduru oynaya bilər. Bazar iqtisadiyyatında geniş intişar tapan ingilis 
mənşəli istilah dempinq konkret interpretasiyada tullamaq, iqtisadi sferada isə əmtəələrin xarici 
bazarlarda maya dəyərindən aşağı qiymətə satılması mənasını ifadə edir. Burada əsas prinsiplər 
leytmotivində bazarın fəth olunması və rəqabətdə qələbənin təmin edilməsi hədəfi dayanır. 
Dempinqdən mühafizə olunmaq məqsədi ilə bir sıra ölkələrdə antidempinq prossedurları, daha 
dəqiq isə idxal mallara üstün gömrük rüsumlarının qoyulması tətbiq edilir. Dempinqlə bağlı 
mülahizələr yürüdərkən idxalın-importun formalaşmış praktiki xüsusiyyətləri də nəzərə 
alınmalıdır. Belə ki, import aşağıdakı təsnifatlı üç böyük kateqoriyaya ayrılır: 
1. görünən; 
2. görünməyən; 
3. kapital importu. 
Görünən import real əmtəələrin hərəkəti kimi xarijdən alınan məhsulların ölkəyə 
gətirilməsi və daxili bazarda satılmasını ifadə edir. Görünməyən import isə xidmətlər sferasında 
ehtiva olunur. Buraya konkret olaraq ölkə vətəndaşlarına xarici kompaniyaların xidmətlər 
göstərməsi, xarici banklara pul qoyuluşları, xarici firmalardan alınan turist yollanışlarının 
alınması və digər müvafiq təyinatlı xidmətlər aiddir. Kapital importuna isə xarici investorların 
milli müəssisələrin səhmdarlarına çevrilməsi, onların müvafiq istiqamətli müxtəlif layihələrdə 
investisiya qoyuluşları ilə çıxış etmələri şamil olunur. Bütün import kateqoriyaları eksportla 
birlikdə ölkənin tədiyyə balansını təşkil edirlər. Ticarət balansına isə eksport və importun ilk iki 
kateqoriyası aid olunur. Müsbət ticarət balansı ölkənin iqtisadi vəziyyətinin yaxşı olduğunu ifadə 
edir. Bu sırada Yaponiya ölkəsi ənənəvi olaraq yüksək müsbət balansa - profisitə malikdir. 
Azərbaycanda da antidempinq təyinatlı prossedurlar tətbiq olunmaqdadır. Lakin bizim 
tədqiqat məqsədimiz bu prossedurların təkcə konyuktur məqamlarla deyil, analitik hesablanmış, 
elmi əsaslandırılmış çevrədə geniş tətbiq olunmasını şərtləndirir. Belə ki, müvafiq istiqamətli 
siyasət balanslaşdırılmış meyarlar üzərində qurulmalıdır. Ölkə iqtisadiyyatını liberal axından 
daha davamlı mühafizəsini təmin etmək üçün respublikamızın Beynəlxalq Ticarət Təşkilatına 
daimi üzv kimi daxil olması zəruridir. 
Azad sahibkarlıq və yaxud «xalis kapitalizm» iqtisadiyyatın liberallığını tərənnüm edən 
mahiyyətdir. Lakin liberal iqtisadiyyatın imkanları da sonsuz deyildir. Radikal liberalizmin 
banisi F.Xayek zaman yetdikcə pullların sahibkarlar tərəfindən buraxılacağı perspektivini 
dəyərləndirmişdir. Bu məqam isə liberalizmin hələ də məntiqi zirvəyə yetişmədiyini diqqətə 
gətirir. 
 
 36
Liberal iqtisadiyyat və proteksionism siyasəti eyni iqtisadi mühərrikin hərəkətverici 
qüvvələridirlər. Dayanaqlı sosial-iqtisadi inkişafa müvəffəq olmaq istəyən dövlət isə bu iki 
seqmentin, liberalizasiya strategiyasının və proteksionizmin tarazlı proporsionallığını 
inteqrasiyon proseslərdə dolğun təmin etməyə borcludur. 
Liberalizim kapital dünyasının özəlliklərindən qaynaqlanır. Kapitalizmin liberal tənqidçisi, 
məhşur filantrop, görkəmli iqtisadçı alim Corc Soros kapitalizmi özünün təbirincə, bir neçə 
kəlmə ilə izah etmək mümkün olmayan refleksivlik nəzəriyyəsində tənqid edərək vurğulayır ki, 
refleksivlik nəzəriyyəsi sosial və iqtisadi hadisələrin izahında ənənəvi iqtisad elmində yer alan 
konsepsiyalardan üstündür. Bazar fundamentalizmi kollektiv qərar mexanizmini ləğv etməklə 
bazar dəyərlərini siyasi və ictimai dəyərlərdən üstün etməyə səy edir. C.Soros kapitalizmi tənqid 
edərək deyir ki, mən onun məhv edilməsini  istəməyirəm. O bütün digər alternativlərdən 
üstündür. Əksinə mən dünya kapitalist sisteminin özünüməhvinin qarşısını almaq niyyətindəyəm. 
Bunun üçün bizə daha çox açıq cəmiyyət konsepsiyası gərəkdir. Kapitalizm sistemi isə açıq 
cəmiyyətin təhrif olunmuş formasıdır. 
İqtisadi tsikl eniş, depressiya, canlanma və yüksəlişi əhatə edən dörd fazadan keçir. 
Yüksəliş iqtisadi inkişaf əyrisinin yüksək nöqtəsi depressiya isə onun aşağı həddidir. Bununla 
belə qeyd olunmalıdır ki, ən müdrik depressiya iqtisadiyyat üçün gərəkli ola bilər. Belə vəziyyət 
iqtisadi sistemi daha səmərəli və canlı işləməyə vadar edir. Bu reallıq həm makro, mikro və həm 
də meqa iqtisadiyyatda da eynən təzahürlüdür. Vurğulanmalıdır ki, depressiya yeni iqtisadi 
tsiklik başlanğıcıdır. Bu baxımdan depressiyon faktor liberal iqtisadiyyatın əvəzləyicilərini 
stimullaşdıracaqdır. Liberal iqtisadiyyatın əvəzləyiciləri sırasında isə virtual məkanlı onlayn və 
silikli mənafeləri ifadə edən korporativ iqtisadiyyat hədəf seçilir. Hər iki istiqamətdə işlər 
ahəngdarlıqla inkişaf edir. İndi inkişaf etmiş ölkələrdə hesablaşmalar virtual obrazda 
gerçəkləşdirilir. Uzaq gələcəkdə pulun enerji ekvivaletinə çevrilmə reallığının daşıyıcısı kimi 
virtual hesablaşmalar təmin edəcəklər. Korporativ iqtisadiyyatın sferası da genişlənməkdədir. 
Əsrin ortalarında dünya iqtisadiyyatında sahəvi korporativlərin iqtisadi gücü və təsir sferası 
dövləti gücləri ötəcəkdir. Korporativ parlamentlər iqtisadiyyatın tənzimlənməsində aparıcı güc 
mərkəzlərinə çevriləcəklər. 
 
 37
III FƏSİL 
MƏNFƏƏT KARBOHİDROGENLƏRİ VƏ HASİLATIN 
PAY BÖLGÜSÜ 
 
3.1. Mnfəət karbohidrogenləri, onlara çəkilən xərclərin ödənilməsi və hasilatın 
bölüşdürülməsi qaydası 
 
ARDNŞ ilə xarici dövlətlərin aparıcı neft şirkətləri arasında bağlanmış müqavilələrə görə 
podratçının ixtiyarı vardır ki, neft-qaz əməliyyatlarına çəkilən məsrəflərin əvəzini aşağıdakı 
qaydada alsın: ilk növbədə ümumi hasilat həcmindən bütün əməliyyat məsrəflərinin əvəzi 
ödənilir; sonra bütün əsaslı məsrəflərin əvəzi podratçının əməliyyat məsrəflərinin ödənilməsi 
üçün lazım olan xam neft və sərbəst təbii qaz həcmləri çıxıldıqdan sonra hasilatın ümumi 
həcmində qalmış xam neftin və sərbəst təbii qazın 50%-dən artıq olmayan həcmindən ödənilir. 
Bu, əsaslı məsrəflərin əvəzinin ödənilməsi üçün ayrılan karbohidrogenlər hesabına əldə edilir. 
Podratçının məsrəflərinin əvəzinin ödənilməsi çatdırılma məntəqəsində ona kontrakt 
sahəsindən çıxarılan xam neftin və sərbəst təbii qazın həcmləri üçün karbohidrogenlər üzərində 
mülkiyyət hüququnun verilməsi yolu ilə təmin edilir. Həmin neftin və qazın dəyəri neft-qaz 
əməliyyatlarına çəkilən və yuxarıda göstərilən qaydada əvəzi ödənilməli olan neft-qaz 
əməliyyatları məsrəflərinə ekvivalent olmalıdır. Əvvəlki illərdən fərqli olaraq, hazırda 
məsrəflərin əvəzinin ödənilməsi hesabı təqvim kvartalı əsasında aparılır. Hər təqvim kvartalı 
qurtardıqda maliyyə məsrəfləri, o cümlədən əvəzi ödənilməmiş əsaslı məsrəflər və əvvəlki 
təqvim kvartalından keçirilmiş, lakin adı çəkilən cari təqvim kvartalında əvəzi ödənilməmiş 
əməliyyat məsrəfləri əvəzi ödənilməmiş əsaslı məsrəflərə və yaxud əməliyyat məsrəflərinə əlavə 
edilir. Hər təqvim kvartalı üzrə əvəzi ödənilməmiş əməliyyat məsrəflərinin maliyyələşdirilməsinə 
çəkilən xərclər hər təqvim kvartalı başa çatdıqdan sonra həmin günədək əvəzi ödənilməmiş 
əməliyyat məsrəfləri saldosu ilə cəmlənir və sonra əməliyyat məsrəfi kimi ödənilir. 
Podratçının neft-qaz əməliyyatlarına çəkdiyi və əvəzi ödənilməli olan, lakin əvvəlki təqvim 
kvartalında əvəzi ödənilməmiş kumulyativ məsrəfləri sonrakı təqvim kvartallarına keçirməyə 
hüququ vardır. Əgər hər hansı təqvim kvartalında çəkilən və ya bu təqvim kvartalına keçirilən 
əvəzi ödənilməmiş kumulyativ əsaslı məsrəflərin və əməliyyat məsrəflərinin məbləği göstərilən 
təqvim kvartalı dövründə məsrəflərin əvəzinin ödənilməsi üçün ayrılan əsaslı məsrəflər 
karbohidrogenlərinin dəyərindən az olursa, əsaslı məsrəflərin əvəzinin ödənilməsindən ötrü 
verilən və istifadə edilməmiş həmin karbohidrogenlərə əlavə mənfəət karbohidrogenləri kimi 
baxılır. 
Əməliyyat məsrəflərinin əvəzi ödənilməsi üçün lazım olan xam neftin və sərbəst təbii qazın 
həcmləri, həmçinin əsaslı məsrəflər karbohidrogenlərinin yuxarıda göstərilən kimi, toplanmış 
əsaslı məsrəflərin əvəzinin ödənilməsi üçün istifadə olunan hissəsi çıxılandan sonra qalan ümumi 
hasilat həcminin saldosu hər təqvim kvartalında hesablanır və ARDNŞ ilə podratçı arasında «R-
faktoru» əsasında bölüşdürülür. Müvafiq bölgünü xarakterizə edən göstəricilər aşağıdakı 
cədvəldə əksini tapmışdır: 
Cədvəl 10 
Mənfəət karbohidrogenlərinin bölgüsü 
/faizlə/ 
R-faktoru ARDNŞ payı Podratçının payı 
R vahiddən azdır 45 55 
R ikidən azdır 55 45 
R üçdən azdır 70 30 
R dörddən azdır 80 20 
R dörddən çoxdur 90 10 
 
 38
Məsrəflərin əvəzinin ödənilməsi, mənfəət karbohidrogenlərinin bölüşdürülməsi üçün xam 
neftin dəyəri kontrakt şərtləri əsasında hər hansı təqvim kvartalında xalis dəyəri olub aşağıdakı 
qaydada müəyyən edilir: 
a. təqvim kvartalı ərzində hansı tərəf kontrakt sahəsindən çıxarılan xam neftin /yaxud 
kontrakt sahəsindən çıxarılan xam neftin əvəzinə mübadilə və ya «svop» sazişləri 
nəticəsində əldə edilmiş digər xam nefti/ satış məntəqəsində kommersiya cəhətdən 
müstəqil əqdlərə əsasən ixraca satırsa, - bu satışların hamısında tətbiq olunan orta 
xüsusi satış qiyməti üzrə /komisiyon və broker haqqı çıxıldıqdan sonra/; çıxarılma 
məntəqəsində xam neftin dəyərini təyin etmək üçün xam neftin satış məntəqəsinə nəql 
olunmasına tərəflərin çəkdikləri xərcləri, o cümlədən boru kəməri tariflərini, tranzit 
rüsumlarını, nəqletmə itgilərini, terminallardan istifadə haqqını, tankerlərin fraxt 
edilməsini və boru kəməri üçün vergiləri və sair nəzərə almaqla; bu şərtlə ki, bütün 
tərəflərin kommersiya cəhətdən müstəqil əqdlər əsasında satışlarının ümumi həcmi 
təqvim kvartalı ərzində bütün tərəflərin satışlarının hamısının ümumi həcminin 33,1%-
dən çox olsun; 
b. əgər kommersiya cəhətdən müstəqil ixrac satışlarının ümumi həcmi yuxarıda 
göstərilmiş faiz məhdudiyyətindən artıq deyildirsə - «A» kommersiya cəhətdən 
müstəqil əqdlər daxilində satılmış xam neftin orta xüsusi qiyməti üzrə və «V» 
kommersiya cəhətdən qeyri-müstəqil əqdlər daxilində satılan xam neftin təqvim 
kvartalı ərzində «Platts Oylqram» nəşrində bu cür xam neft üçün göstərilən orta xüsusi 
qiyməti üzrə; nəşrdə bu qiymət göstərilmədikdə, xam neftin tərəflər arasında 
razılaşdırılmış üç nümunə sortu üçün təqvim kvartalında «Platts Oylqram»da dərj 
edilmiş xüsusi FOB qiymətlərinin orta kəmiyyəti götürülür. Xam neftin «Xalis ixrac 
dəyəri»ni təyin etmək üçün onun kəmiyyətini, sortunu, həcmini, satış məntəqəsinə nəql 
edilməsinə çəkilən xərcləri nəzərə almaq lazımdır; 
c. hər hansı təqvim kvartalında məsrəflərin əvəzinin ödənilməsi və mənfəət 
karbohidrogenlərinin bölüşdürülməsi üçün sərbəst təbii qazın dəyəri podratçının 
sərbəst təbii qazı satış məntəqəsinə çatdırmaq üçün çəkdiyi xərclər, o cümlədən boru 
kəməri tarifləri, nəqletmə itgiləri və boru kəməri üçün vergilər və sair çıxılmaqla 
tərəflər arasında bağlanmış sazişin şərtlərində göstərildiyi kimi, qaz satışına dair 
müqavilə əsasında kommersiya cəhətdən müstəqil satış zamanı tətbiq edilən faktiki 
qiymətə bərabərdir və buna «xalis ixrac dəyəri» deyilir. Podratçı sərbəst təbii qazı 
kommersiya cəhətdən qeyri-müstəqil əqdlərlə satdığı hallarda, sərbəst təbii qazın 
dəyəri üstünlük təşkil edən beynəlxalq qiymətqoyma prinsipləri əsasında və bazar, 
sort, keyfiyyət, həcm, daşınma, həmçinin digər müvafiq amillər nəzərə alınmaqla 
ARDNŞ ilə podratçı arasında razılaşdırılmış qiymətlə müəyyən edilir; 
d. müvafiq təqvim kvartalı qurtardıqdan sonra 30 gündən gej olmayaraq bütün tərəflər 
xam neftin və sərbəst təbii qazın nəzərdən keçirilən təqvim kvartalında kommersiya 
cəhətdən müstəqil satışlarının hamısı üçün satış həcmi, tariflərini, qiymətlərini və satış 
məntəqəsini podratçıya bildirirlər və podratçı yuxarıda göstərilən müddəalara əməl 
etməklə xam neftin və sərbəst təbii qazın dəyərinin müəyyən edildiyi barədə ARDNŞ-ə 
məlumat verir; həmin məlumatda kommersiya cəhətdən müstəqil satışların hamısı 
üçün satış həcmləri, tarifləri, qiymətləri və satış məntəqəsi göstərilir. Əgər hər hansı 
tərəf podratçının müəyyən etdiyi dəyərlə razılaşmırsa və xam neftin və ya sərbəst təbii 
qazın dəyərinin müəyyən edilməsi haqqında ARDNŞ-in podratçıdan məlumat aldığı 
tarixdən 30 gün keçənədək podratçı ilə xam neftin və ya sərbəst təbii qazın dəyəri 
barədə razılığa gəlinə bilinmirsə, bu dəyəri podratçı və ARDNŞ tərəfindən təyin 
olunan, beynəlxalq miqyasda tanınan ekspert müəyyən edir, fəqət podratçı və ARDNŞ 
yuxarıda göstərilən 30 günlük müddətin qurtardığı andan başlayaraq 30 gün ərzində 
ekspert təyin etmək barədə razılıq əldə edə bilməsələr, ekspert ARDNŞ-in və ya 
podratçının xahişi ilə Stokholm Ticarət Palatasının Prezidenti tərəfindən təyin olunur. 
 39
Həmin ekspert karbohidrogenlər marketinqi sahəsində beynəlxalq nüfuza malik 
olmalıdır. Bu zaman ekspert bağlanmış sazişin ingiliSCə mətnindən istifadə edir. 
Təyin olunduqdan 30 gün sonra ekspert öz qərarı haqqında yazılı məlumat verir və 
onun qərarı qəti hesab olunur, yəni bu qərar həm ARDNŞ-i və həm də podratçı üçün 
məcburi hesab edilir. Ödənişlər və hesablamalar aparmaq məqsədilə cari təqvim 
kvartalı üçün xam neftin və ya sərbəst təbii qazdan gedirsə, sərbəst təbii qazın «xalis 
ixrac dəyəri»ni müəyyən etməkdən ötrü müvəqqəti olaraq, yəni həmin dövrdə tətbiq 
edilə bilən «xalis ixrac dəyəri» qəti müəyyənləşdirilənə qədər əvvəlki təqvim kvartalı 
üçün müəyyən olunmuş «xalis ixrac dəyəri» əsas götürülür. Lazım gəldikdə müvəqqəti 
hesablaşmalara və ödənişlərə düzəlişlər tətbiq oluna bilən bu cür «xalis ixrac dəyəri» 
qəti müəyyən edildikdən sonra 30 gün ərzində keçirilir; 
e. xam neftin və ya sərbəst təbii qazın tətbiq oluna bilən «xalis ixrac dəyəri» müəyyən 
olunarkən aşağıdakılar nəzərə alınır: satış məntəqəsində xam neftin və sərbəst təbii 
qazın üzərində mülkiyyət hüququnun tərəflərdən alıcıya keçdiyi an satış anı hesab 
edilir; «Satış məntəqəsi» elə joğrafi nöqtə və ya nöqtələrdir ki, satışın hansı şərtlərlə - 
istər FOB, SİF, Sİ və FAS  şərtləri ilə, istərsə də beynəlxalq neftqazçıxarma 
sənayesində hamılıqla qəbul edilmiş hər hansı başqa şərtlərlə aparılmasından asılı 
olmayaraq orada xam neftin və ya sərbəst təbii qazdan söhbət gedirsə, sərbəst təbii 
qazın üzərində mülkiyyət hüququ satıcıdan alıcıya keçir. Mümkün satış məntəqələrinin 
nümunələri sırasına ixrac boru kəmərinin son məntəqəsindəki terminalın çıxış 
flansında qoyulmuş buraxılış sayğacı, neftayırma zavodundakı giriş sayğacı və ya 
tankerdəki giriş flansı daxildir; nəqetmə itgiləri isə ümumi hasilatdan çıxılır. 
Karbohidrogenlərin dəyərinin müəyyən edilməsində mühüm məsələlərdən biri ixrac neft və 
sərbəst təbii qazın həcminin ölçülməsidir. Podratçının çıxardığı karbohidrogenlərin həcmi və 
keyfiyyəti beynəlxalq neft-qazçıxarma sənayesinin hamılıqla qəbul edilmiş standartlarına uyğun 
metodlar və cihazlar ilə ölçülür və ölçmə əməliyyatları tərəflərin daima nəzarəti altında 
saxlanılır. Podratçı ölçmə qaydasının müddəalarına uyğun olaraq karbohidrogenlərin həcmlərini 
ölçmək və keyfiyyətini müəyyən etmək üçün istifadə olunan cihazları yoxladığı və kalibrlədiyi 
haqqında ARDNŞ-ə yazılı məlumat verir. ARDNŞ-in yoxlamada və kalibrləmədə müşahidə 
aparmaq və iştirak etmək üçün öz hesabına və məsuliyyəti öz üzərinə götürməklə mütəxəssislər 
göndərməyə ixtiyarı vardır. Ölçmə metodu və ya istifadə edilmiş cihazlar hasilatı artıq və ya 
əskik göstərirsə, əgər başqa hal sübut olunmayıbsa, hesab edilir ki, ölçü cihazlarının son dəfə 
yoxlandığı vaxtdan başlayaraq səhvə yol verilmişdir. Səhvin yol verildiyi dövr üçün orta dəyər 
üzrə zəruri düzəlişlər edilir. 
 
 
3.2. Karbohidrogenlər hasilatina çəkilən xərclərin azaldilmasi ehtiyatlari və 
amilləri 
 
Karbohidrogenlər hasilatına çəkilən xərclərin azaldılması ehtiyatlarından və onun xalq 
təsərrüfatı əhəmiyyətindən danışmamazdan öncə istehsal xərclərinin, məhsulun /işin, xidmətin/ 
dəyəri və maya dəyərinin mahiyyətindən, onlar arasındakı qarşılıqlı əlaqədən söhbət açmaq 
lazımdır. 
İstehsal xərcləri - məhsulun /işin, xidmətin/ hazırlanmasına çəkilən canlı və maddiləşmiş 
əmək məsrəfinin məcmusudur. Əmtəə-pul münasibətləri şəraitində dəyər formasında çıxış edir. 
İjtimai istehsal xərcləri və müəssisənin əmtəə istehsalına çəkdiyi pul məsrəfləri fərqləndirilir. 
İjtimai istehsal xərclərinə istehlak edilmiş istehsal vasitələrinin keçirilmiş dəyəri və bütün yeni 
yaradılmış dəyər daxildir. Bu xərclər əmtəə dəyərinə bərabərdir və məhsulun satış qiymətinin 
müəyyənləşdirilməsində əsas götürülür. Müəssisə üzrə istehsal xərcləri vergiqoyma məqsədilə 
müvafiq normativ aktlarda təsdiq edilmiş limitlər, normalar və normativlər əsasında müəyyən 
edilir. Müəssisənin əmtəə istehsalına çəkdiyi pul məsrəfləri əmtəənin dəyərindən azdır. Bu 
 40
xərclər məhsulun maya dəyəri formasında çıxış edir; maya dəyərinə isə istehlak edilmiş maddi 
ehtiyatlara və işçilərin əməyinin ödənilməsinə çəkilən xərclər daxil edilir. Deməli maya dəyəri 
müəssisədə buraxılan məhsulun ona neçəyə başa gəldiyini göstərir. 
Azərbaycan Respublikası Nazirlər Kabinetinin 1996-cı il 16 avqust 111 saylı qərarı ilə 
təsdiq edilmiş «Məhsulun /işin, xidmətin/ maya dəyərinə daxil edilən xərclərin tərkibi haqqında» 
Əsasnaməyə görə məhsulun /işin, xidmətin/ maya dəyəri istehsal prosesində istehlak olunan təbii 
ehtiyatların, xammal və materialın, yanacağın, enerjinin, əsas fondların, əmək ehtiyatlarının 
qiymətləndirilmiş dəyərini, həmçinin onların istehsalına və satışına sərf edilən digər xərcləri 
özündə əks etdirir. Məlumdur ki, məhsulun maya dəyəri istehsalın iqtisadi səmərəliliyini 
xarakterizə edən ümumiləşdirilmiş göstəricilərdən biridir. Bu göstəricidən yeni texnika və 
mütərəqqi texnologiyanın, həmçinin yeni növ xammal və metarialların tətbiqinin, istehsalın və 
əməyin təşkilinin təkmilləşdirilməsinin iqtisadi səmərəliliyinin məqsədəuyğunluğunun 
müəyyənləşdirilməsində istifadə edilir. Qeyd edək ki, məhsulun maya dəyərində material 
ehtiyatlarından istifadə olunması səviyyəsi və əmək məhsuldarlığının əldə edilmiş nəticəsi öz 
əksini tapır, yəni məhsulun maya dəyəri onun hazırlanması prosesində əmək vasitələrindən və 
əmək cisimlərindən, həmçinin əməyin özündən nə qədər səmərəli istifadə olunduğunu göstərir. 
Bu baxımdan, məhsulun maya dəyərinin aşağı salınması və istehsal xərclərinin zəruri səviyyəyə 
qədər azaldılması müəssisənin mənfəətinin artırılmasının əsas mənbələrindəndir. 
Bəzən məhsulun maya dəyəri ilə istehsal xərclərini, onun dəyəri ilə qiymətini 
eyniləşdirirlər. Əslində isə onlar bir-birilərindən fərqlənirlər. Məsələn, məhsulun maya dəyəri 
həmişə istehsal xərclərindən kəmiyyətcə artıq olur, yəni məhsulun maya dəyəri istehsal 
xərclərindən əlavə, istehsaldan kənar xərcləri də özündə əks etdirir. İstehsaldan kənar xərclər 
dedikdə, məhsulun realizəsi ilə əlaqədar müəssisə xərcləri nəzərdə tutulur. İstehsaldan kənar 
xərclərə aiddir: tara və qablaşdırma xərcləri; məhsulun stansiyaya və ya yola salma məntəqəsinə 
daşınması və vaqonlara /gəmiyə/ yüklənməsi xərcləri; məhsulun realizəsi zamanı onların 
topdansatış qiymətlərindən satış təşkilatlarına ödənilən güzəştlərin məbləği və sair. İstehsaldan 
kənar xərclər bəzi hallarda məhsulun maya dəyərinə birbaşa əlavə olunur, bəzən də onlar 
məmulatın kütləsinə, həcminə və istehsal maya dəyərinə görə məmulatlar arasında mütənasib 
bölüşdürülür.  Bundan başqa, məhsulun maya dəyəri və dəyəri arasında həm keyfiyyət, həm də 
kəmiyyət fərqləri vardır. Məhsulun maya dəyərinin onun dəyərindən kəmiyyətcə fərqi ondan 
ibarətdir ki, sənaye müəssisələrində yaradılan mənfəət maya dəyərinin tərkibinə daxil edilmir, 
həmin məhsulun dəyərinin tərkibinə isə daxil edilir. Məhsulun maya dəyərinin onun dəyərindən 
keyfiyyət fərqi ondan ibarətdir ki, istehlak edilən istehsal vasitələri məsrəfləri ilə həmin 
vasitələrə qoyulan qiymətlər arasında fərq mövcuddur, yəni məhsulun maya dəyəri həmin 
müəssisədə onun hazırlanmasına çəkilən xərclərin fərdi kəmiyyəti ilə, dəyəri isə - ictimai zəruri 
əmək məsrəfləri ilə müəyyən edilir. 
Məhsulun maya dəyəri ilə onun qiyməti arasında da sıx qarşılıqlı əlaqə vardır. Belə ki, 
məhsulun maya dəyəri onun topdansatış qiymətinin əsasını təşkil edir. Adətən, məhsulun 
topdansatış qiymətinin tərkibində onun maya dəyərinin xüsusi çəkisi təqribən 80-85%-ə qədər 
olur. Deməli, məhsulun topdansatış qiyməti onun maya dəyərindən aşağı ola bilməz, çünki belə 
halda müəssisə zərərlə işləmiş olar. Odur ki, məhsulun qiymətini azaltmaq üçün, digər şərtlər 
eyni qalarsa, onun maya dəyərini, deməli istehsal xərclərini aşağı salmaq lazımdır. 
Sənaye müəssisələrində məhsulun maya dəyərinin aşağı salınması və istehsal xərclərinin 
azaldılması texniki tərəqqi və əmək kollektivinin mədəni-texniki səviyyəsinin yüksəldilməsi 
əsasında əmək məhsuldarlığının müntəzəm surətdə artması, maddi-enerji və əmək ehtiyatlarından 
səmərəli istifadə olunması, istehsalın təşkilinin və üsullarının təkmilləşdirilməsi sayəsində 
mümkün olur. İstehsal xərclərinin azaldılması əsasında məhsulun maya dəyərinin aşağı salınması 
müəssisənin mənfəətinin artırılmasının, deməli istehsalın rentabellik səviyyəsinin 
yüksəldilməsinin əsas mənbəyidir və həm də məhsul buraxılışı həcminin artırmağın vacib 
amilidir. Məhsulun maya dəyərini canlı və maddiləşmiş əməyə qənaət etmək hesabına aşağı 
salmaq olar. Maddi ehtiyatlarda maddiləşmiş keçmiş əməyə qənaət eyni miqdarda materialdan 
 41
daha çox məhsul istehsal etməyə, canlı əmək məsrəflərinə qənaət isə, onun məhsuldarlığını 
yüksəltməyə və beləliklə də istehsal həcmini artırmağa imkan verir. Odur ki, istehsalın həcmi 
artdıqca məhsulun maya dəyərinin aşağı salınması və istehsal xərclərinin azaldılması daha çox 
əhəmiyyət kəsb edir və effekt verir. Digər tərəfdən, məhsulun maya dəyərinin aşağı salınması 
ictimai istehsalı daha çox inkişaf etdirmək və əmək kollektivinin maddi rifahını yüksəltmək üçün 
müəssisəyə əlavə vəsait əldə etməyə imkan verir. 
İstehsal xərclərini azaltmaq üçün onları təsnifləşdirmək və hər tərəfli təhlil etmək lazımdır. 
Adətən, istehsal xərcləri birbaşa və dolayı, əsas və əlavə, şərti-sabit və şərti-dəyişən, sadə və 
kompleks, daimi və ümumi xərclər kimi təsnifləşdirilir. 
Yeni iqtisadi sistemə keçid dövründə, milli iqtisadiyyat quruculuğunda azad iqtisadi 
münasibətlərin yaradılması və inkişafında böyük nailiyyətlər əldə etmiş qərb iqtisadiyyatında 
istehsal xərcləri problemi bütünlükdə iqtisadi inkişafın elementləri, prinsiplərinin öyrənilməsi 
elmi əhəmiyyət kəsb edən problemlərdəndir. Bu səbəbdən iqtisadçılar bu kateqoriyanın 
mahiyyətinə ciddi fikir vermişlər və hazırda da verməkdədirlər. 
Klassik iqtisadi məktəbin baniləri D.Rikardo və A.Smit istehsal xərclərinə istehsal qiyməti 
kimi baxırdılar. B.Britaniya iqtisadçıları R.Torrens, C.Mill, C.Mak-Kullok əmtəənin dəyərinin 
gəlirlərin /əmək haqqı, mənfəət və renta/ məcmusundan ibarət olması haqqında A.Smit fikrini 
əsas ötürərək istehsal xərclərini «yığılmış əmək məsrəfləri» kimi izah edir və onu əmtəənin daxili 
dəyəri sayırdılar. Avstriya iqtisadçısı F.Vizer belə hesab edirdi ki, həqiqi istehsal xərcləri 
əmtəənin istehsal olunmasına sərf olunmuş iqtisadi ehtiyatların, onların cəmiyyət tərəfindən ən 
məqsədəuyğun qaydada istehlak olunaraq əldə edə biləcəyi yüksək səmərəliklə müəyyən 
edilməlidir. Alman iqtisadçısı A.Marşal istehsal xərclərini fəhlələrin «əziyyətinə» və 
kapitalistlərin /sahibkarların/ «imtinasına» səbəb olan xərclərin məcmusu kimi izah edir. 
A.Marşal bu kəmiyyəti, ictimai xərclər kimi bütün sənaye müəssisələrini nəzərə almaqla 
hesablanmasını düzgün hesab edir. 
XIX əsrin ikinci yarısında yaranmış marksist iqtisadi nəzəriyyə istehsal xərclərinin 
mahiyyətini əmək-dəyər nəzəriyyəsi baxımından izah edir. Belə ki, istehsal xərcləri, qeyd 
etdiyimiz kimi, məhsul istehsalına sərf olunmuş canlı və maddiləşmiş əməyin cəmi kimi 
müəyyənləşdirilir. Deməli, müasir Qərb iqtisadi nəzəriyyələri həm mahiyyət etibarilə, həm də 
struktur və terminologiyasına görə istehsal xərclərinin marksist konsepsiyasından fərqlənir. Bu, 
hər şeydən öncə, XX əsrdə istehsalın inkişafında baş verən dəyişikliklərlə əlaqədardır. Belə ki, 
əvvəllər istehsal xərclərinin əksər hissəsini bilavasitə istehsalda çalışan fəhlələrin əmək haqqına 
çəkilən xərclər təşkil edirdisə, XX əsrin ikinci yarısından başlayaraq, istehsal xərclərinin çox 
hissəsini qeyri-istehsal işçilərinin əməyi, elmi-tədqiqat işləri, marketinq, idarəetmə, reklam və 
sair xərclər təşkil edir. Digər tərəfdən, istehsalın həcmi və tempinin böyük sürətlə artması, 
qiymətlərin tez-tez dəyişməsi nəticəsində istehsal xərcləri, məhsul buraxılışının həcmi və satış 
qiyməti arasında olan əlaqə və asılılığın daha dərindən təhlil edilməsi zərurəti meydana 
çıxmışdır. 
İstehsal xərclərinin mahiyyətini aydınlaşdırarkən, onlara iki tərəfdən: xarici və daxili 
xərclər baxımından yanaşılmalıdır. Məsələn, istehsal xərclərinin bir qismi əmək ehtiyatlarına, 
xammala, materiallara, yanacağa, enerjiyə, nəqliyyat əməliyyatlarına və sair işlərə çəkilən xərclər 
olub, müəssisənin bu ehtiyatlara görə təchizatçılara verdiyi puldan ibarətdir. Bu xərclər 
müəssisənin kənara verdiyi xərclər olduğundan, onlar xarici xərclər adlanır. İstehsal prosesində 
müəssisənin özünə məxsus olan iqtisadi ehtiyatlardan /məsələn, istehsalat binalarından/ və 
sahibkarın öz əməyindən istifadə edildiyinə görə verilən pul vəsaitləri isə daxili xərclər kimi 
çıxış edir. Bundan başqa, bazar iqtisadiyyatı şəraitində hər bir istehsalçı məhsul buraxılışının 
həcmini müəyyənləşdirərkən alternativ xərclərindən də istifadə edir. Alternativ xərclərdən 
istifadə edilməsi bu və ya digər təsərrüfat fəaliyyətini həyata keçirmək üçün mövcud xərclərin 
sərf olunmasının iqtisadi cəhətdən nə dərəcədə əlverişli olub-olmamasının müəyyənləşdirilməsi 
zəruriliyindən irəli gəlir. Məsələn, sahibkar öz pul ehtiyatlarını müxtəlif cür, həm mövcud 
istehsalın genişləndirilməsinə, həm də yeni növ istehsalın təşkili üçün istifadə edə bilər. Seçmək 
 42
üçün bu kəmiyyətlərin hər biri alternativ kimi müqayisə edilməlidir. Beləliklə, istehsal xərcləri 
elə bir iqtisadi kateqoriyadır ki, bazar iqtisadiyyatına keçid mərhələsində onun dünya 
təcrübəsində istifadə olunan prinsipləri və üsulları əsasında araşdırılmasına və öyrənilməsinə 
böyük ehtiyac var. Bu sahədə respublikamızda müəyyən işlər görülməlidir. Çünki istehsal 
xərclərinin ünsürlər üzrə araşdırılması və onun azaldılması üçün lazımi təşkilati-texniki 
tədbirlərin işlənib hazırlanması və həyata keçirilməsi bazar iqtisadiyyatının özünün təbiətindən 
irəli gəlir və bu müəssisənin /sahibkarın/ mənfəətinin artırılmasını təmin edir. 
Respublikamızın neftqazçıxarma mədənlərində neft-qaz quyularının uzun müddət ərzində 
istismar olunmasına baxmayaraq, burada istehsal xərclərinin azalması imkanları mövcuddur və 
hasilat göstəriciləri dünyanın bir çox neftqazçıxarma ölkələrindən, o cümlədən ABŞ-ın neft 
şirkətləri üzrə müvafiq göstəricilərdən yüksəkdir. Dünya üzrə neft-qaz quyuları fondunun 80%-i 
ABŞ-ın payına düşdüyü halda, neft hasilatında bu ölkənin xüsusi çəkisi cəmi 15% təşkil edir. 
Yaxın Şərqdə hər qazılmış quyuya 225 min ton ehtiyat düşdüyü halda, bu qəqəm ABŞ-da 5-7 
dəfə azdır. Bundan başqa, hər bir quyuya düşən neft ehtiyatı ABŞ-da 26040 min ton, quyunun 
gündəlik debiti isə 1,8 ton təşkil edir ki, bu da aşağı göstəricilər hesab edilir. 
Məlumdur ki, bazar iqtisadiyyatı şəraitində neftqazçıxarma sənayesinin sahə strukturu 
geoloji-axtarış, tikinti-quraşdırma, qazma, hasilat, təchizat və ticarət bölmələrindən ibarətdir. Son 
illərdə bu struktur bölmələri arasında nisbət dəyişiklikləri baş vermişdir, yəni qazma işlərinə 
çəkilən xərclər azalmış, tikinti-quraşdırma işləri və sosial xərclər isə artmışdır. 
Aşağıda 1995-2001-ci illərdə qazma işlərinin həcminin dinamikasını əks etdirən cədvəl 
verilmişdir. 
Cədvəl 11 
Qazma işlərinin həcminin dinamikasi 
/metr/ 
İllər Ümumi qazma İstismar Kəşfiyyat 
1995 38886 38218 668 
1996 52811 50432 2379 
1997 69041 65565 3476 
1998 52445 50296 2149 
1999 23589 23119 470 
2000 40231 38594 1637 
2001 30200 28336 1864 
 
Məlumat üçün qeyd edək ki, son illərdə istər dünya miqyasında, istərsə də respublikamızda 
istehsal xərclərinin təsnifatı, məhsulun /işin, xidmətin/ maya dəyərinə daxil edilən xərclərin 
tərkibi haqqında müxtəlif fikirlər söylənmiş, təkliflər irəli sürülmüşdir və onun iqtisadi işdə rolu 
ilə bağlı mübahisələr olmuşdur. Belə ki, bəzi xərclərin məhsulun maya dəyərinin tərkibinə daxil 
edilməməsi və ya bir müddət əmək haqqının yalnız 4%-nin istehsal xərclərinə aid edilməsi, qalan 
hissəsinin isə müəssisənin əldə etmiş olduğu mənfəət hesabına ödənilməsi həqiqi vəziyyəti əks 
etdirmirdi. İstehsal xərci barəsində söylənilən fikir müxtəlifliyinə son qoymaq məqsədilə, qeyd 
etdiyimiz kimi, Nazirlər Kabineti tərəfindən müvafiq Əsasnamə işlənib hazırlanmışdır. Həmin 
Əsasnaməyə əsasən məhsulun /işin, xidmətin/ maya dəyərini əmələ gətirən əsas xərclər onların 
iqtisadi məzmununa görə aşağıdakı ünsürlər üzrə qruplaşdırılır: 
a. material xərcləri /qaytarılan tullantıların dəyəri çıxılmaqla/; 
b. əsas fondların amortizasiyası; 
c.    əmək haqqı xərcləri və sosial ehtiyaclara ayırmalar; 
d. sair xərclər. 
Neftqazçıxarma sənayesində, iqtisadiyyatın digər sahələrindən fərqli olaraq, neft və qazın 
maya dəyərinin tərkibində müəyyən fərqlər vardır. 
Aşağıda təqdim edilən cədvəldə 1995-2001-ci illərdə xam neftin maya dəyərinin tutumu 
əks olunmuşdur. 
 
 43
Cədvəl 12 
 
1995-2001-ci illərdə xam neftin maya dəyəri 
 
Xərc maddələri 1995 2000 2001 
Enerji xərcləri 11,8 8,9 8,9 
Əmək haqqı 0,1 1,0 1,1 
Sosial ayırmalar 0,3 0,4 0,4 
Amortizasiya 1,5 6,4 5,1 
Layvermənin  artırılması 2,1 1,9 1,8 
Neftin texniki hazırlanması 1,6 1,0 1,0 
Neftin nəqli və saxlanılması 4,1 5,3 6,2 
Ümumisex xərcləri 2,3 5,7 4,7 
Ümummədən xərcləri 4,6 7,9 8,8 
Geoloji kəşfiyyat 2,2 1,8 x 
Avadanlıqların saxlanılması 34,9 43,7 45,3 
Mədən vergisi 0,1 1 10,4 10,0 
Sair xərclər 34,4 5,6 6,6 
 
Cədvəldə verilmiş məlumatlardan görünür ki, neftqazçıxarma sənayesində istehsal 
xərclərinin və maya dəyərinin azaldılması sahəsində böyük imkanlar mövcuddur. Bu imkanları 
aşkara çıxarıb səfərbərliyə almaq üçün sahədə istehsal xərclərinin hər bir ünsür üzrə azaldılması 
imkanları müəyyən edilməli, hər bir neftqazçıxarma idarəsinin fasiləsiz işləməsini, yüksək əmək 
məhsuldarlığını təmin edən elmi cəhətdən əsaslandırılmış təşkilati-texniki tədbirlər həyata 
keçirilməlidir. Bu zaman nəzərə almaq lazımdır ki, hər bir neftqazçıxarma idarəsinin özünə 
məxsus xüsusiyyətləri vardır. Belə ki, neftqazçıxarma sənayesində, sənayenin digər sahələrindən 
fərqli olaraq amortizasiya ayırmaları üzrə xərclər bütün istehsal xərclərinin təqribən 45-50%-ni 
təşkil edir. Müqayisə üçün göstərək ki, bu rəqəm emal sənayesində 2,7-4,5%, kimya və neft 
kimyasında 6-9%, maşınqayırma və metal emalında 3-4,5%, tikinti materialları sənayesində isə 
7-11% təşkil edir. Neftqazçıxarma sənayesində amortizasiya ilə bağlı xərclərin çox olması 
burada əsas fondların aktiv hissəsini özündə əks etdirən qurğuların, o cümlədən neft-qaz 
quyularının baha başa gəlməsi ilə əlaqədardır. Ona görə də quyu fondunun hər bir yataq üzrə 
optimal sayının müəyyən edilməsi əsaslı vəsait qoyuluşundan səmərəli istifadə edilməsinin 
mühüm amillərindəndir. 
İstehsal xərclərinin azalmasına təsir edən ən başlıca amillərdən biri fəaliyyətsiz, yəni 
mövcud quyu fondundan səmərəli istifadə edilməməsi təşkil edir. Əgər Azərbaycanda qurudakı 
neftqazçıxarma idarələrinin inkişaf tarixinə nəzər salsaq, bu problemin daima böyük əhəmiyyət 
kəsb etdiyinin şahidi olarıq. Son illərə kimi Azərbaycanın neftqazçıxarma sənayesi üzrə hər il 
orta hesabla 1000-1100 neft quyusu istismara verilirdi ki, onlardan da təqribən 65-70%-i 
fəaliyyətsiz quyular təşkil edirdi. 
Aşağıda 1995-2002-ci illərdə quruda neftqazçıxarma idarələri üzrə fəaliyyətdə olan quyu 
fondundan istifadə dinamikası verilmişdir. 
 
 
 
 
 
 
 
 
 
 
 44
Cədvəl 13 
 
1995-2002-ci illərdə quruda neft-qazçixarma idarələri üzrə 
quyu fundundan istifadə dinamikasi 
 
İllər Fəaliyyət göstərən Fəaliyyətsiz Cəmi 
1995 6144 3547 9691 
1996 5424 419 9615 
1997 5418 4197 9615 
1998 5830 3717 9547 
1999 5725 3552 9277 
2000 5492 3387 8879 
2001 5574 3308 8882 
2002 5554 3390 8944 
 
Yuxarıda təqdim edilən cədvəl məlumatlarından görünür ki, 2002-ci ildə quruda 
neftqazçıxarma idarələri üzrə quyu fondu 8944 ədəd olmuşdur ki, ondan da 5554-ü, yəni 62%-i 
fəaliyyətdə olan quyular təşkil etmiş, digər quyular isə neft hasilatında iştirak etməmişlər. 
Müqayisə üçün qeyd edək ki, 1988-ci ildə ümumi quyu fondunun 97,7%-i fəaliyyətdə olan 
quyular təşkil etmişdir. Bu o deməkdir ki, quruda nefqazçıxarma idarələrində neft hasilatını 
artırmaq üçün böyük imkanlar vardır. Əsas məsələ fəaliyyətsiz quyuları istismara qaytarmaqdan 
ibarətdir. 
ARDNŞ-də mövcud quyu fondundan necə istifadə edildiyini müəyyənləşdirmək üçün 
istismar üsullarına görə fəaliyyət göstərən quyuların bölgüsünü nəzərdən keçirmək 
məqsədəuyğun olardı. Çünki faktiki materialların araşdırılması göstərir ki, fontanla işləyən 
quyularının sayı, digər üsullara nisbətən ildən-ilə azalmağa doğru meyl edir. 
Aşığıdakı cədvəldə quruda neftqazçıxarma kompleksində fəaliyyət göstərən quyuların 
istismar üsullarına görə bölgüsü əksini tapmışdır. 
Cədvəl 14 
Fəaliyyət göstərən quyularin istismar üsullarina görə bölgüsü 
/ədəd/ 
Fəaliyyət göstərən quyular İllər 
Fontan Kompressor Nasos 
Cəmi 
1997 215 80 5535 5830 
1998 214 72 5439 5725 
1999 203 53 5236 5492 
2000 152 46 5376 5574 
2001 146 42 5352 5554 
 
Quruda neftqazçıxarma idarələrində istehsal xərclərinin xeyli hissəsini enerji xərcləri təşkil 
edir. Bu onunla izah edilir ki, hazırda quruda fəaliyyət göstərən neftqazçıxarma idarələrində neft 
hasilatı dərinlik nasosları və kompressor üsulları ilə əldə edilir və bunlar da çoxlu enerji sərfi 
tələb edir. 
Aşağıdakı cədvəldə 1995-2001-ci illərdə elektrik enerjisi ilə neft-qaz hasilatının dinamikası 
arasındakı əlaqə verilmişdir. 
 
 
 
 
 
 
 
 
 
 45
Cədvəl 15 
 
1986-2002-ci illərdə elektrik enercisi ilə neft-qaz hasilatinin dinamikasi arasindaki əlaqə 
 
İllər Elektrik enercisi sərfi 
Neft hasilati 
/min ton/ 
Qaz hasilati 
/min. m3/ 
1995 525120 1624 236,7 
1996 519064 1575 239,0 
1997 460978 1563 254,5 
1998 488166 1555 251,3 
1999 432197 1526 243,0 
2000 426041 1510 231,2 
2001 414720 1596 241,5 
 
İstehsal xərclərinin tərkibində neftqazçıxarma idarələrində həyata keçirilən tikinti-
quraşdırma işlərinə çəkilən xərclər də mühüm yer tutur. Tikinti-quraşdırma işləri dedikdə, 
neftqazçıxarma idarələrində istehsal və qeyri-istehsal obyektlərinin tikilməsi və onlarda 
avadanlıq quraşdırılması ilə əlaqədar görülən işlər nəzərdə tutulur. Əsas fondların təkrar istehsalı 
formasından asılı olaraq  əsaslı vəsait qoyuluşunda tikinti-quraşdırma işlərinin xüsusi çəkisi 
əhəmiyyətli dərəcədə dəyişilir, yəni mövcud neftqazçıxarma idarələrinin yeni texnika ilə 
təchizatına daha çox üstünlük verilir. Məlumat üçün qeyd edək ki, tikinti-quraşdırma işlərinə 
çəkilən xərclərin strukturunda onun ayrı-ayrı ünsürlərinin payı eyni deyildir. Bunun təsdiqi 
aşağıda təqdim edilən cədvəl məlumatlarından da görmək mümkündür.  
Cədvəl 16 
Tikinti-quraşdirma işlərinə çəkilən xərclərin strukturu 
/faizlə/ 
İllər Material xərcləri 
Əmək haqqı 
xərcləri 
Sosial 
xərclər 
Amortizasiya 
ayırmaları 
Sair 
xərclər 
Cəmi 
xərclər 
1995 43,7 24,2 8,4 1,6 22,1 100 
1996 60,4 22,0 7,9 2,9 6,8 100 
1997 64,5 15,8 6,2 4,1 9,4 100 
1998 68,2 13,8 5,9 2,8 9,3 100 
1999 56,0 16,4 7,4 4,4 16,0 100 
2000 55,3 12,0 7,0 4,1 21,6 100 
2001 58,2 14,8 6,6 4,4 16,0 100 
2002 60,1 14,9 6,7 4,8 13,5 100 
 
Neftqazçıxarma idarələrində istehsal xərclərinin tərkibində nəqliyyat xərcləri mühüm yer 
tutur. Deməli, istehsal xərclərinin azaldılmasının ehtiyat mənbələrindən biri nəqliyyat xərclərinin 
azaldılmasıdır. Hazırkı dövrdə quruda hasilatın azalması, quyu fondunun müəyyən hissəsinin 
fəaliyyət göstərməməsi neftqazçıxarma idarələrinin nəqliyyat sisteminə də mənfi təsir etmişdir. 
Belə ki, neftqazçıxarma idarələrinin tərkibindəki nəqliyyat sexinin maşın parkının gücündən bu 
və ya digər obyektiv və subyektiv səbəblərdən tam istifadə edilmir. Odur ki, neftqazçıxarma 
idarələrinin sərəncamında olan nəqliyyat vasitələrindən səmərəli istifadə etmək məqsədilə onları 
icarəyə və ya müvəqqəti xidmət üçün digər təşkilat və ya şəxslərin sərəncamına vermək olar. 
Ehtiyacdan artıq avtomobil və traktorları pullu xidmətə cəlb etmək də məqsədəuyğun olardı. 
Beləliklə, neftqazçıxarma idarələrində lizinq əməliyyatından da müəyyən miqdarda qazanj əldə 
etmək olar. 
Sənayenin digər sahələrində olduğu kimi, neftqazçıxarma sənayesində də istehsal 
xərclərinin mühüm ünsürlərindən biri əməkdən istifadə ilə əlaqədar xərclərdir. Bu xərclər 
neftqazçıxarma sənayesində xam neftin maya dəyərinin təqribən 20-25%-ni təşkil edir ki, bu da 
sənayenin digər sahələrinə nisbətən neftqazçıxarma idarələrində orta aylıq nominal əmək 
 46
haqqının yüksək olmasını təmin edir. Neftqazçıxarma idarələrində işi səmərəli təşkil etməklə 
boşdayanma hallarını minimuma endirmək olar ki, bu da əmək haqqı xərclərini xeyli azaltmağa 
imkan verərdi. 
İstehsal xərclərinin tərkibində sair xərclər də az deyildir. Belə ki, neftqazçıxarma 
idarələrində 1 ton xam neftin maya dəyərində digər xərclər kateqoriyasına aid edilən sabitləşmə 
fonduna ayırmalar, mədən vergisi, torpaq üçün ödənişlər ümumi istehsal xərclərin təqribən 20%-
dən çox hissəsini təşkil edir. Son zamanlar enerji daşıyıcılarının və materialların qiymətlərinin 
sürətlə artması nəticəsində istehsal xərclərinin ünsürləri arasındakı nisbətlərdə ciddi 
dəyişikliklərin əmələ gəlməsinə səbəb olmuşdur. Hazırda 1 ton xam neftin hasilatında köhnə neft 
mədənlərində neftin çıxarılması üçün enerji və avadanlıqların saxlanılması və istismarı ilə 
əlaqədar xərclər maya dəyərinin çox hissəsini, təqribən 45%-ə qədərini təşkil edir. 
Aparılan araşdırmalardan aydın olur ki, Azərbaycanın neftqazçıxarma sənayesində 
istehsalın səmərəliliyini yüksəltmək və əməyin məhsuldarlığını artırmaq, bu sahədə dünyanın bir 
çox ölkələrində əldə edilmiş təcrübədən istifadə etmək və istehsal xərclərini azaltmaq neft 
hasilatının artırılması istiqamətində müəyyən müsbət nəticələr verə bilər. 
 
 
3.3. Karbohidrogenlərin dəyərinin müəyyən edilməsi və Azərbaycan 
Respublikasinin Dövlət Neft Fondunun yaradılmasında onun rolu 
 
Müasir dövrdə karbohidrogenlər amili dünya iqtisadiyyatında ən əsas və başlıca amillərdən 
hesab edilir. Çünki indi hasil ediləcək karbohidrogenlərin miqdarı və dəyəri dünya 
iqtisadiyyatına çox böyük təsir göstərir. Bəzən hasil ediləcək karbohidrogenlərin miqdarı və 
dəyəri ilə əlaqədar məsələlərdə ölkələr arasında razılaşmamalar müxtəlif xarakterli konfliktlərə, 
toqquşmalara gətirib çıxarır. Digər tərəfdən, bir çox hallarda karbohidrogenlər hasilatında aparıcı 
rola malik olan ölkələr karbohidrogenlərin hasilatı və dəyərinin müəyyən edilməsində vahid bir 
mövqedən çıxış edirlər. Karbohidrogenlərin əsas istehlakçıları olan Qərb ölkələri 
karbohidrogenlər hasilatında mühüm rol oynayan, əsasən, Şərq ölkələrinin bu cür mövqeyini 
zəiflətmək, təsir dairəsini azaltmaq məqsədilə müxtəlif təzyiq üsullarından istifadə edirlər. 
Keçmiş SSRİ-də neft və digər mineral sərvətlərin qiyməti onun istehsalına çəkilən xərclərə 
müvafiq olaraq müəyyən edilmirdi. SSRİ dövləti neftin xaricə satışını əlində cəmləşdirərək xam 
nefti ucuz satmaqla özünün daxili problemlərini həll edirdi. Bu gün isə Azərbaycan Respublikası 
müstəqil dövlətdir, özü sərbəst siyasət yeridir ki, onun da tərkib hissələrindən biri 
karbohidrogenlərinin dəyərinin müəyyən edilməsidir. Lakin, dünya bazarında karbohidrogenlərə 
hər bir ölkə özü istədiyi kimi qiymət qoya bilməz. Çünki xarici bazarda karbohidrogenlərin satış 
qiyməti artıq formalaşmışdır. 
Neftqazçıxarma sənayesində iqtisadi islahatların həyata keçirilməsi prosesində 
karbohidrogenlərin qiyməti məsələsi daha öncül xarakter alır və ona görə də bu məsələni düzgün 
həll etmədən heç bir yeniləşmə prosesindən söhbət gedə bilməz. Sovet hakimiyyəti illərində 
neftqazçıxarma sənayesində qiymət sistemi elə qurulmuşdur ki, guya bu sahə öz xərclərini 
ödəmək imkanlarına malik deyildir və ona görə də sahə dotasiya ilə qidalanırdı. 
Keçmiş SSRİ-də, o cümlədən Azərbaycanda müxtəlif qiymət hədləri mövcud idi. Məsələn, 
1 iyul 1967-ci ilə kimi SSRİ-də 113 neftqazçıxarma idarələri üzrə 98 cür qiymət həddi müəyyən 
edilmişdir. Belə bir hal onunla əsaslandırılırdı ki, neftqazçıxarma idarələrində istehsal xərcləri 
neft-qaz yataqlarının göstəricilərindən asılı olaraq xeyli fərqlənirdi və ona görə də belə vəziyyət 
vahid qiymətdən istifadə etməyə imkan vermirdi. Belə bir təcrübə özlüyündə neftayırma 
zavodlarının fəaliyyətinin planlaşdırılmasını, zona qiymətlərinin tətbiq edilməsini çətinləşdirirdi. 
Geoloji kəşfiyyat işləri üzrə xərclər istehsal xərclərinə aid edilməyərək mərkəzləşdirilmiş 
qaydada dövlət büdcəsindən maliyyələşdirilirdi. Başqa sözlə, neft və qaz üzrə xərclər daha çox 
subyektiv amillər hesabına müəyyən edilirdi və heç bir elmi əsaslara yiyələnmirdi. 
 
 47
İstehsal xərclərində geoloji-kəşfiyyat işlərinin həyata keçirilməsinə sərf edilən xərclər neft 
və qaz üçün müəyyən edilmiş qiymətlərdə 1 iyul 1967-ci ildə əksini tapdı. Digər tərəfdən, həmən 
tarixdən sonra bütövlükdə SSRİ üzrə neftin qiyməti 8 zona üzrə müəyyən edildi və 1 ton xam 
neftin qiyməti 8-25 manat hədlərində müəyyənləşdirildi. Azərbaycan üzrə ümumilikdə 1 ton xam 
neftin qiyməti 10,5 manat, o cümlədən «Xəzərdənizneft» İB üzrə 11 manat, «Azərneft» İB üzrə 
isə 24,95 manat qəbul edildi. Sahənin daxilində isə bir-birindən dəfələrlə fərqlənən qiymətlərdən 
istifadə olunurdu. Məsələn, 1 ton xam neftin satış qiyməti «Artyomneft» NQÇİ /indiki 
«Abşeronneft»/ üzrə 27 manat, «Səlyanneft» NQÇİ üzrə isə 15,5 manat müəyyən edilmişdi. 
1991-1992-ci illərdə qiymətlərin liberallaşdırılması prosesində xam neftin qiymətinin 
qaldırılması ən kəskin problem kimi qarşıda dururdu. Həmin müddət ərzində 1 ton xam neftin 
topdansatış qiyməti 17,6 dəfə artaraq 2200 manata, 1000 m3 təbii qazın qiyməti isə 5,8 dəfə 
artaraq 87,7 manata çatdırıldı. Lakin belə bir tədbirin həyata keçirilməsi, yenə də neftqazçıxarma 
idarələrinin rentabelli işləmələri üçün kifayət deyildi. Çünki neftqazçıxarma idarələrində  istifadə 
olunan avadanlıqların, xammal və materialların, kimyəvi reagentlərin, enerjidaşıyıcılarının 
qiymətləri tez-tez dəyişilirdi. Bu isə öz növbəsində neftqazçıxarma idarələrinin maliyyə 
vəziyyətini daha da ağırlaşdırırdı. Həmin dövrlərdə neft-qaz hasilatını sabitləşdirmək, onların 
azalmasının qarşısını almaq üçün isə küllü miqdarda vəsait, o cümlədən valyuta lazım idi. Daxili 
ehtiyat mənbələrinin və digər vəsaitlərin olmaması, yüksək inflyasiya neftin qiymətinin tez-tez 
artırılmasını zəruri edirdi. Belə bir şəraitdə 1992-ci ildə xam neftin orta topdansatış qiyməti 
artırılaraq 1 ton üçün 6056 manat qəbul edildi. Bu qiymət neftqazçıxarma sənayesinin inkişafı 
üçün nəzərdə tutulmuş sabitləşdirmə fondunun formalaşmasına, sahədə əmək haqqının 
artırılmasına, sosial problemlərin həllinə müvəqqəti də olsa xeyli imkan yaratdı. Bununla belə, 
respublika iqtisadiyyatını tam sağlamlaşdırmaq mümkün olmadı. 1995-1996-cı illərdə neftin və 
digər enerji daşıyıcılarının qiymətləri yenidən artırıldı və bu neftqazçıxarma idarələrində maliyyə 
vəziyyətinin yaxşılaşdırılmasına xeyli köməklik etdi. Belə ki, 1996-cı ildə neft hasilatı artmadığı 
bir şəraitdə qiymət amili hesabına gəlirlərin həcmi 756 milyard manat, yəni 1994-cü il 
səviyyəsindən 18 dəfədən çox, xərclər isə 15 dəfə artmışdır. Sahə üzrə mənfəətin ümumi miqdarı 
123 milyard manat təşkil etmişdir. 1996-cı ildə Azərbaycan hökuməti ilə Beynəlxalq Valyuta 
Fondu arasındakı razılaşmaya əsasən ARDNŞ-də 1 ton xam neftin topdansatış qiyməti əlavə 
dəyər vergisi də daxil olmaqla 328 min manata çatdırılmışdır ki, bu da neftin o vaxtkı mövcud 
dünya qiymətinin 60-70%-i həddində idi. Özü də quruda neftqazçıxarma idarələrində hasil edilən 
1 ton xam neftin satış qiyməti 500 min manat, dəniz neftqazçıxarma idarələrində isə 287 min 
manat olmuşdur ki, bu da dünya qiymətləri səviyyəsinə bərabər idi. 
1998-ci ildə dünya neft bazarında xam neftin qiymətinin aşağı düşməsi ilə əlaqədar, 
Azərbaycan hökuməti də neftin satış qiymətində müəyyən dəyişikliklər etmək məcburiyyətində 
qaldı. 1998-ci ilin fevral ayından xam neftin 1 tonunun satış qiyməti ARDNŞ üzrə 273 min 
manata, iyul ayının 1-dən isə 193 min manata endirilmişdir. Lakin bəzi səbəblərdən ARDNŞ 
üzrə müəyyən edilmiş qiymət hədlərinə əməl olunmamışdır ki, bu da 1998-ci ilin ikinci yarısında 
bir sıra neftqazçıxarma idarələrində xam neftin maya dəyəri 250-300, hətta H.Z.Tağıyev adına 
NQÇİ-də bu rəqəm 400 ABŞ dolları həcmində olmuşdur. 1998-ci ildə xam neftin maya dəyərinin 
artmasında ARDNŞ-də istifadə olunan materialların, avadanlıqların və sair texniki vasitələrin 
yüksək qiymətlə alınması da mühüm rol oynamışdır. Odur ki, neftqazçıxarma idarələrində 
istehsal xərclərini azaltmaq, deməli xam neftin maya dəyərini aşağı salmaq üçün baha 
qiymətlərlə xarici ölkələrdən neft avadanlıqları almaq əvəzinə Azərbaycan neft maşınqayırma 
kompleksinin istehsal gücündən tam istifadə etmək lazımdır. 
Beləliklə, hazırda karbohidrogenlərin, yəni xam neftin və sərbəst təbii qazın dəyərinin 
müəyyən edilməsi günün ən aktual problemlərindən biridir. ARDNŞ ilə xarici ölkələrin aparıcı 
neft şirkətləri arasında bağlanmış neft kontraktlarında bu məsələyə xüsusi diqqət yetirilmişdir. 
Karbohidrogenlərinin dəyərinin düzgün müəyyən edilməsi Azərbaycan Respublikasının 
Dövlət Neft Fondunun yaradılmasında mühüm rol oynayır. Çünki, xam neftin və sərbəst təbii 
qazın dəyəri nə qədər elmi cəhətdən əsaslandırılmış olarsa, onda mənfəət karbohidrogenlərdən 
 48
əldə edilən gəlirin də həcmi çox olacaqdır. 2001-ci ildə ARDNF-in yaradılması haqqında 
əsasnamə Azərbaycan Respublikasının prezidenti tərəfindən imzalanmışdır. Bu əsasnamədə 
ARDNF haqqında ümumi müddəalar, fondun əsas vəzifələri, formalaşdırılması mənbələri, 
vəsaitinin istifadə olunması istiqamətləri, idarə edilməsi qaydası və digər mühüm aspektlər 
göstərilmişdir. Əsasnamənin ümumi müddəalarında qeyd edilir ki, ARDNF neft və qazın 
kəşfiyyatı, işlənməsi və hasilatın pay bölgüsünə dair ARDNŞ ilə /və ya müvafiq səlahiyyətli 
dövlət orqanı ilə/ sərmayəçilər arasında bağlanmış sazişlərin həyata keçirilməsindən, habelə 
Azərbaycan Respublikasında, o cümlədən Xəzər dənizinin Azərbaycan sektorunda neft-qaz 
ehtiyatlarının kəşfiyyatı və işlənməsinə dair digər bağlanmış sazişlərin həyata keçirilməsində 
Azərbaycan Respublikasının əldə etdiyi vəsaitin səmərəli idarə olunması məqsədilə yaradılır. 
Bunun üçün: 
1. fond Azərbaycan Respublikası prezidenti qarşısında hesabat verir və məsuliyyət 
daşıyır; 
2. fond büdcədənkənar dövlət təsisatıdır, hüquqi şəxsdir, bank təşkilatlarında 
hesablaşma və digər hesablara, üzərində Azərbaycan Respublikası Dövlət Gerbinin 
əksi və öz adı olan möhürə, müvafiq ştamp və blanklara malikdir; 
3. fondun vəsaitinin formalaşması və xərclənməsi üzərində ümumi nəzarət Müşahidə 
Şurası tərəfindən həyata keçirilir; 
4. fond öz fəaliyyətini həyata keçirmək üçün Azərbaycan Respublikasının dövlət 
hakimiyyəti orqanları, fiziki və hüquqi şəxslərlə, habelə beynəlxalq təşkilatlarla 
əməkdaşlıq edir; 
5. Azərbaycan Respublikası Prezidentinin fərmanları və bu əsasnamə ilə fonda 
verilmiş hüquqlar və vəzifələr istisna olunmaqla fond Azərbaycan Respublikasının 
hökuməti, digər dövlət hakimiyyəti orqanları, o cümlədən nazirliklər, dövlət 
komitələri, dövlət təsisatları, müəssisələri və təşkilatları, maliyyə institutlarına 
münasibətdə və onların qarşısında, habelə Azərbaycan Respublikasının və digər 
ölkə və yurisdiksiyaların hər hansı sosial fondları, ictimai və digər qeyri-hökumət 
təşkilatlarına münasibətdə və onların qarşısında heç bir hüquqa, vəzifəyə malik 
deyildir, heç bir öhdəlik və məsuliyyət daşımır; 
6. fond öz fəaliyyətində Azərbaycan Respublikasının Konstitutsiyasını, qanunlarını, 
Azərbaycan Respublikası prezidentinin fərman və sərəncamlarını, habelə bu 
Əsasnaməni rəhbər tutur. 
ARDNF-in əsas vəzifəsi respublikamızın vətəndaşlarının bugünkü və gələcək nəsillərinin 
mənafeyi naminə neft və qaz ehtiyatlarının kəşfiyyatı və işlənməsi sahəsində bağlanmış 
sazişlərin həyata keçirilməsindən və fondun öz fəaliyyətindən əldə olunan valyuta və digər 
vəsaitin yığılmasını və səmərəli idarə olunmasını təmin etməkdir. 
Fondun formalaşması mənbələri aşağıdakılardır:  
1. Azərbaycan Respublikasının payına düşən xam neftin və sərbəst təbii qazın satışından 
əldə edilən gəlirlər /qanunvericiliklə nəzərdə tutulmuş ödənişlər çıxılmaq şərtilə/; 
2. bonus ödənişləri; 
3. akrhesabı ödənişləri; 
4. xarici şirkətlərlə bağlanmış müqavilələr çərçivəsində dövlət əmlakından istifadə üçün 
icarə haqqı; 
5. xarici şirkətlərlə bağlanmış müqavilələrə uyğun olaraq Azərbaycan tərəfinə verilən 
aktivlərin satışından və digər daxilolmalardan əldə edilən gəlir; 
6. xarici şirkətlərlə birgə fəaliyyət nəticəsində əldə edilən digər gəlirlər; 
7. fondun vəsaitinin yerləşdirilməsindən əldə edilən gəlir. 
Fondun vəsaitinin istifadə olunması qaydası aşağıdakı kimidir: 
1. investisiya məqsədləri üçün əsasən fondun yüksək reytinqli kredit təşkilatlarında 
yerləşdirilən depozitlərindən əldə edilən gəlirlər istifadə edilir; 
 
 49
2. fondun vəsaitinin istifadəsi Azərbaycan Respublikası prezidentinin sərəncamları ilə hər 
il üçün təsdiq edilmiş əsas istiqamətlərə /proqrama/ uyğun olaraq həyata keçirilir;  
3. fondun vəsaiti ölkənin sosial-iqtisadi tərəqqisi naminə ən mühüm ümummilli 
problemlərin həllinə və strateji əhəmiyyətli infrastruktur obyektlərinin inşaa və 
rekonstruksiya edilməsinə istifadə oluna bilər;  
4. fondun vəsaiti dövlət hakimiyyəti orqanlarına, dövlət və qeyri-dövlət müəssisələrinə 
/təşkilatlarına/ kredit /borc/ verilməsinə, eləcə də Azərbaycan Respublikasının 
yurisdiksiyasında olan hər hansı bir subyektin borcunun /öhdəliyinin, təminatının/ və 
yaxud digər yüklənməsinin girovu qismində istifadə oluna bilməz;  
5. fondun gəlirləri vergi, rüsum və digər ödənişlərdən qanunvericiliyə müvafiq olaraq 
azaddır. 
Fondun fəaliyyətinə operativ rəhbərliyi icraçı direktor həyata keçirir. O, Azərbaycan 
Respublikasının prezidenti tərəfindən vəzifəyə təyin edilir və vəzifədən azad edilir. Fondun icraçı 
direktoru aşağıdakıları təmin edir: 
1. fondun cari işini təşkil edir və ona rəhbərlik edir; 
2. fondun vəsaitinin istifadə edilməsinin əsas istiqamətlərinə /proqramına/ dair təkliflər 
hazırlayır və onu Müşahidə Şurasının rəyi ilə birlikdə təsdiq olunmaq üçün Azərbaycan 
Respublikasının prezidentinə təqdim edir; 
3. fondun fəaliyyəti barədə illik hesabatı hazırlayır və onu Müşahidə Şurasının rəyi ilə 
birlikdə Azərbaycan Respublikasının prezidentinə təqdim edir; 
4. fondun idarə edilməsi ilə bağlı xərclər smetasının layihəsini hazırlayır və təsdiq 
olunmaq üçün Azərbaycan Respublikasının prezidentinə təqdim edir; 
5. fondun idarəetmə aparatının işçilərini qanunvericiliklə müəyyən edilmiş qaydada 
vəzifəyə təyin edir və vəzifədən azad edir, onlara münasibətdə həvəsləndirmə və tənbeh 
tədbirləri tətbiq edir; 
6. Azərbaycan Respublikası prezidentinin təyin etdiyi auditor tərəfindən auditin 
keçirilməsi üçün zəruri şəraitin yaradılmasını təmin edir və fondun illik fəaliyyətinin 
nəticələrini əks etdirən auditor rəyini mətbuatda dərj etdirir, fondun fəaliyyəti ilə bağlı 
analitik arayışlar hazırlayır, onları Azərbaycan Respublikası prezidentinə və Müşahidə 
Şurasına təqdim edir; 
7. fondun fəaliyyətinə ümumi nəzarəti təmin etmək məqsədilə müvafiq dövlət orqanlarının 
və ictimai təşkilatların nümayəndələrindən, habelə digər şəxslərdən ibarət Müşahidə 
Şurası formalaşdırır və həmin şuranın formalaşmış üzvləri Azərbaycan Respublikasının 
prezidenti tərəfindən təsdiq olunur; 
8. Müşahidə Şurası icraçı direktorun təqdimatına əsasən fondun vəsaitinin istifadə 
edilməsinin əsas istiqamətlərini /proqramını/, onun illik hesabatını /ona əlavə olunmuş 
auditor rəyi ilə birlikdə/ və balansını, habelə fondun illik xərclər smetasının layihəsini 
nəzərdən keçirir və onlara rəy verir. 
Müşahidə Şurası öz ijlaslarını zərurət olduqca, lakin rübdə bir dəfədən az olmayaraq 
keçirir. Müşahidə Şurasının növbədənkənar ijlasları icraçı direktorun və ya Müşahidə Şurasının 
üzvlərinin yarısının təşəbbüsü ilə keçirilə bilər. Müşahidə Şurası üzvlərinin fəaliyyəti ictimai 
/əvəzi ödənilmədən/ əsaslarla həyata keçirilir. 
Fond qanunvericiliklə müəyyən edilmiş qaydada mühasibat uçotu və statistik hesabatlar 
aparır. Fondun illik maliyyə fəaliyyəti haqqında hesabat Azərbaycan Respublikasının prezidenti 
tərəfindən təyin olunan müstəqil auditor tərəfindən yoxlanılmalı və təsdiq olunmalıdır. Fond 
haqqında Əsasnaməyə hər hansı dəyişiklik və əlavələr Azərbaycan Respublikasının prezidenti 
tərəfindən təsdiq olunur. Bundan başqa, fondun ləğvi və yenidən təşkili də Azərbaycan 
Respublikasının prezidentinin qərarı ilə həyata keçirilir. ARDNF-in büdcəsi hər il Azərbaycan 
Respublikasının Prezidenti tərəfindən təsdiq edilir. /ARDNF-in 2003-cü il büdcəsi Əlavə №2-də 
verilmişdir./ 
 
 50
II HİSSƏ 
MİLLİ NEFT STATEGİYASININ FORMALAŞMASI VƏ 
REALLAŞMASI ASPEKTLƏRİ 
 
IV FƏSİL 
AZƏRBAYCANIN NEFT STRATEGİYASI VƏ MİLLİ İQTİSADİYYATIN 
İNKİŞAFINDA ONUN ROLU VƏ ƏHƏMİYYƏTİ 
 
4.1. Azərbaycanın neft strategiyasının mahiyyəti, məqsədi və formalaşdırılması 
amilləri 
 
Azərbaycanın neft strategiyası sahənin iqtisadi-təsərrüfat fəaliyyətinin həm yaxın, həm də 
uzaq perspektivlərdəki məqsəd və strategiyasının müəyyən olunmasını özündə əks etdirir. 
Sahənin məqsədi onun iqtisadi inkişafının əsas istiqamətlərinin konsepsiyasını müəyyən edir. 
Strategiya isə müəyyən edilmiş məqsədə nail olmaq üçün əsaslandırılmış tədbir və proqramların 
işlənib hazırlanmasını nəzərdə tutur. Bu zaman sahənin elmi-texniki potensialı və onun istehsal-
satış imkanları nəzərə alınır. Belə ki, sahənin iqtisadi siyasətinin işlənib hazırlanması 
aşağıdakıları nəzərdə tutur: 
1. sahənin və onun ayrı-ayrı struktur bölmələrinin strateji məqsəd və vəzifələrinin 
formalaşdırılmasını və əsaslandırılmasını; 
2. sahənin istehsal-təsərrüfat fəaliyyətinin güclü /müsbət/ və zəif /qüsur/ tərəflərinin 
müəyyənləşdirilməsini və araşdırılmasını. Sahənin istehsal-təsərrüfat fəaliyyətinin 
araşdırılmasında ən mühüm vəzifə, tapşırıq və sifarişlərin yerinə yetirilməsi 
yekunlarının qiymətləndirilməsi, tapşırıq və normativlərdən kənarlaşmaya səbəb olan 
amillərin müəyyənləşdirilməsi və ölçülməsi, istehsaldaxili ehtiyatların aşkara 
çıxarılması və səfərbərliyə alınması, elmi cəhətdən əsaslandırılmış proqramların işlənib 
hazırlanması üçün tələb olunan informasiyanın hazırlanmasından ibarətdir; 
3. sahənin mövcud və gələcəkdə mümkün olacaq istehsal-təsərrüfat fəaliyyətinin son 
nəticələrinin qiymətləndirilməsini. İstehsal-təsərrüfat fəaliyyətinin son nəticələri - 
onun səmərəliliyini, ictimai tələblərə və ehtiyaclara uyğun gəlməsini ifadə edir. Sahə 
miqyasında istehsal-təsərrüfat fəaliyyətinin son nəticələrini əks etdirən ən mühüm 
göstəricilər, müqavilələr üzrə malgöndərmə tapşırıqlarının tam yerinə yetirilməsindən, 
əmək kollektivinin sərəncamına daxil olan mənfəətin /təsərrüfat hesablı gəlirin/ 
həcmindən, əmək, material və maliyyə ehtiyatlarından istifadənin səmərəliliyindən 
ibarətdir; 
4. sahənin mikro və makromühitinin təhlilini, öyrənilməsini və praktikada ondan geniş 
istifadə olunmasını. /Mikromühit sahəyə və müştərilərə xidmət göstərilməsi 
imkanlarına bilavasitə aidiyyəti olan qüvvələrlə, yəni malgöndərənlərlə, müştərilərlə, 
vasitəçilərlə, rəqiblər və ünsiyyət auditoriyaları ilə əlaqədardır. Makromühit isə 
mikromühitə təsir göstərən geniş sosial planlı qüvvələrlə, məsələn, demoqrafik, 
iqtisadi, təbii, elmi-texniki, siyasi və mədəni xarakterli amillərlə ifadə olunur/; 
5. sahənin istehsal-təsərrüfat fəaliyyətinin inkişaf alternativlərinin müəyyənləşdirilməsini; 
6. sahənin illik büdcəsinin tərtib edilməsini. 
Sahənin iqtisadi siyasəti informasiyaların tam təminatı, elmi-tədqiqatların aparılması, onun 
cari və perspektiv dövrlərdə malik olacağı istehsal-təsərrüfat fəaliyyətinin təhlili əsasında 
formalaşdırılır. Belə bir təhlil sahənin istehsal-təsərrüfat fəaliyyətinin son nəticələrinə təsir edən 
meyllərin və situasiyaların aydınlaşdırılmasını nəzərdə tutur. Sahənin strateji vəziyyətini, 
pozisiyasını işləyib hazırlayan zaman müəyyən keyfiyyət və kəmiyyət göstəricilərindən istifadə 
edilir. Kefiyyət göstəriciləri praktikada istiqamətləndirmə /meyləmə/ adlanır, kəmiyyət 
 51
göstəriciləri isə tapşırıqların /proqramların/ işlənib hazırlanmasını ifadə edir. Başqa sözlə, 
istiqamətləndirmə müəyyən strategiyanın işlənib hazırlanması əsasında sahənin gələcək 
dövrlərdəki məqsədidir. 
Məqsədin müəyyənləşdirilməsi - konkret idarəetmə səviyyəsində idarəçilik qərarlarının 
qəbul edilməsi deməkdir. Bu, müvafiq strateji vəzifələrin işlənib hazırlanmasını tələb edir. Bir 
məqsəd üçün işlənib hazırlanmış strategiya digər məqsəd üçün tətbiq edilə bilməz. Çünki hər bir 
strategiya konkret məqsədə xidmət edir. Bu o deməkdir ki, sahənin istehsal-təsərrüfat 
fəaliyyətinin məqsədi dəyişilərsə, onun strategiyası da dəyişilməlidir. 
İstiqamətləndirmə məqsəd və strategiya arasında sıx qarşılıqlı əlaqə vardır. Məsələn, 
bazarın xüsusi çəkisi sahənin həm məqsəd və istiqamətləndirilməsi, həm də onun strategiyasının 
əsas göstəricisi hesab edilə bilər. Çünki onların hər üçü sahədaxilində işlənib hazırlanır. Lakin 
yuxarı idarəetmə pillələrində işlənib hazırlanmış strategiya aşağı pillələrdə yalnız məqsəd və 
istiqamətləri müəyyən etmək üçün əsas təşkil edir. Buna görə də sahənin ümumi və spesifik  
məqsədləri fərqləndirilir. Ümumi məqsədlər sahənin gələcək dövrlərdəki inkişaf perspektivlərini 
özündə əks etdirir. Sahənin ümumi məqsədini müəyyən etmək üçün aşağıdakı göstəricilərdən 
istifadə edilir: 
1. Sahənin optimal rəqibinin müəyyən edilməsi üzrə: satış həcminin artma tempi; 
mənfəət norması və istehsalın rentabellik səviyyəsi, vahid səhmdən əldə edilən 
gəlir, kapitalın strukturu; səhmin qiyməti, dividendin səviyyəsi, əmək haqqının 
ödənilməsi fondunun həcmi, məhsulun rəqabət qabiliyyəti; 
2. Sahənin dayanaqlı vəziyyətinin, pozisiyasının təmin edilməsi üzrə: elmi-tədqiqat 
işlərinin həyata keçirilməsinə və yeni növ məhsulların işlənib hazırlanmasına sərf 
edilən xərclərin məbləği, istehsal xərclərinin azaldılması faizi, buraxılan 
məhsulların bazar qabiliyyətliliyinin artırılması, yeni əlverişli bazarların axtarılıb 
tapılması, yeni satış bazarlarının layihələşdirilməsi, sahənin xarici-iqtisadi 
fəaliyyətinin təşkili və onun səmərəlilik dərəcəsi, investisiya qoyuluşunun həcmi; 
sahənin əmək resursları ilə təminatı, sosial məsələlərin həllinə yönəldilən vəsaitin 
həcmi və sair; 
3. Sahənin yeni fəaliyyət növünün və inkişaf istiqamətinin işlənib hazırlanması 
üzrə: sahənin struktur siyasətinin işlənib hazırlanması, yeni məhsul növlərinin 
yaradılması və mənimsənilməsi; səhmlərin həcminin müəyyən edilməsi. 
Sahənin spesifik məqsədləri, qeyd etdiyimiz kimi, onun ümumi məqsədləri əsasında 
müəyyənləşdirilir. Sahənin spesifik məqsədlərinə aşağıdakılar aiddir:  
1. sahənin hər bir struktur bölməsi üzrə rentabelliyin təmin edilməsi üzrə 
məqsədlər - özündə məhsul /iş, xidmət/ satışından əldə edilən mənfəətin 
səviyyəsini, mənfəət normasını, mənfəətin illik artım tempini, vahid səhmə görə 
dividendin kütləsini əks etdirir; 
2. elmi-tədqiqat işləri üzrə məqsədlər - yeni növ məhsulların yaradılması və 
mənimsənilməsi, buraxılan məhsulların bazarın tələblərinə uyğunluq dərəcəsinin 
müəyyənləşdirilməsi, istehsalın texniki-iqtisadi səviyyəsinin təkmilləşdirilməsi və 
yaxşılaşdırılması üzrə işləri əhatə edir; 
3. məhsul satışı üzrə məqsədlər - müəyyən satış həcminə nail olmağı, bazarda 
məhsul satışı həcminin artırılmasını, yeni məhsul növlərinin mənimsənilməsini, 
bölgü üzrə tələblər sistemini nəzərdə tutur; 
4. itehsal üzrə məqsədlər - özündə mövcud maddi-texniki, əmək və maliyyə 
resurslarından daha səmərəli istifadə edilməsini təmin edən normativ göstəricilərin 
müəyyənləşdirilməsini, müxtəlif proqramların işlənib hazırlanmasını, istehsal 
xərclərinin azaldılmasını və məhsulun keyfiyyəti üzərində nəzarətin təşkilini, 
mövcud məhsulların təkmilləşdirilməsini və yeni növ məhsullar buraxılışının 
təmin olunmasını, mənfəətin bölüşdürülməsinin konkret forma və metodlarının 
işlənib hazırlanmasını, vergiqoymanın minimumlaşdırılmasını və sairi əks etdirir. 
 52
Strategiyanın işlənib hazırlanmasının və həyata keçirilməsinin mahiyyəti sahənin istehsal-
təsərrüfat fəaliyyətinin daha da inkişaf etdirilməsinin müxtəlif, alternativ variantları içərisindən 
ən səmərəli variantı seçib onun istehsal-təsərrüfat fəaliyyətini həmin səmtə, istiqamətə 
yönəltməkdən ibarətdir. Bütövlükdə sahənin strategiyasının işlənib hazırlanması yuxarı 
idarəetmə pillələrində həyata keçirilir və aşağıdakı vəzifələrin həllinə xidmət edir: 
I. ARDNŞ-in strateji məqsədinin işlənib hazırlanması - uzun dövr ərzində ARDNŞ-nin 
iqtisadi inkişafının ümumi istiqamətlərini müəyyən edir və iri miqyaslı vəzifələrin 
həllini nəzərdə tutur. Müasir dövrdə ARDNŞ-nin strateji məqsədi istehsalın və ictimai 
həyatın bütün tərəflərinin kökündən yeniləşdirilməsinə yönəldilmişdir. Həyata 
keçirilməkdə olan iqtisadi məqsədi bütün aspektlərdə - iqtisadi, sosial, siyasi və mədəni 
aspektlərdə bazar iqtisadi sisteminin mütərəqqi xarakterini dolğun açıb göstərməkdən 
ibarətdir; 
II. ARDNŞ-in mövcud imkanlarının və ehtiyatlarının qiymətləndirilməsi - ən yeni 
texnika və ondan maksimum istifadə əsasında istehsalın intensivləşdirilməsinin və 
şirkətin sosial-iqtisadi inkişafının sürətləndirilməsinin mühüm zəminidir. İmkan və 
ehtiyatların həcmi fiziki vahidlə, yaxud dəyər ifadəsində, dövriyyəsinin sürəti isə 
istehsalı təmin etmə günləri ilə ölçülür; 
III. ARDNŞ-in marketinq fəaliyyəti sahəsindəki meylin təhlili - aşkar edilmiş 
qüsurları aradan qaldırmağa və bu sahədəki ehtiyatlardan istifadəyə yönəldilən 
qərarların qəbul edilməsi və həyata keçirilməsinə imkan verir. Digər tərəfdən, marketinq 
fəaliyyətinin təhlili iş keyfiyyətinin və effektivliyinin yüksəldilməsində mühüm rol 
oynayır. Bazar iqtisadiyyatına keçid dövründə müəssisə və sahələrin müstəqilliyinin 
genişləndirilməsi, özxərcini ödəmə və özünü maliyyələşdirmə prinsiplərinə keçirilməsi 
istehsal ehtiyatlarının aşkara çıxarılmasında, rentabelliyin təmin olunmasında, səmərəsiz 
məsrəflərin və itgilərin aradan qaldırılmasında təhlilin rolunu artırır; 
IV. ARDNŞ-in strateji strategiyasının alternativ yolunun, istiqamətinin 
qiymətləndirilməsi - bu və ya digər istehsal-təsərrüfat fəaliyyətini həyata keçirmək 
üçün mövcud xərclərin sərf olunmasının iqtisadi cəhətdən nə dərəcədə əlverişli olub-
olmamasının müəyyənləşdirilməsi zəruriliyindən doğur. Başqa sözlə, mövcud iqtisadi 
ehtiyatları mümkün təsərrüfat fəaliyyətlərindən hansına yönəltmək məsələsi meydana 
çıxdıqda alternativ strategiyanı müəyyənləşdirmək lazım gəlir; 
V. perspektiv dövr üçün strategiyanın müəyyənləşdirilməsi - hökumət tərəfindən sahədə 
iqtisadi və sosial inkişafın istiqamətləri əsasında ARDNŞ ilə xarici dövlətlərin aparıcı 
neft şirkətləri arasında bağlanmış kontraktları nəzərə almaqla işlənib hazırlanır. Elmi-
texniki tərəqqinin sürətləndirilməsi, iri miqyaslı proqramların və sahənin struktur 
cəhətdən yenidən qurulmasına dair tədbirlər sisteminin həyata keçirilməsi şəraitində 
perspektiv dövr üçün neft strategiyanın rolu xeyli dərəcədə artır; 
VI.operativ proqramların və onlara müvafiq büdcələrin işlənib hazırlanması - istehsal 
prosesinin bütün pillələrinin fəaliyyətinin qarşılıqlı əlaqələndirilməsinə və 
uzlaşdırılmasına, bütün istehsal bölmələrinin mümkün ola biləcək fasilələrinin qarşısını 
almağa, ahəngdar işin və məhsul buraxılışının birqərarlılığının təmin etməyə, iş 
yerlərinin xammal, material, yanacaq və enerji ilə təhciz etməyə imkan verir. Müasir 
hesablama texnikasının tətbiqi və avtomatlaşdırılmış idarəetmə sistemlərinin 
yaradılması və tətbiqi operativ proqramların işlənib hazırlanmasının səmərəliliyini xeyli 
artırır; 
VII.konkret meyarların vasitəsi ilə ARDNŞ-in istehsal fəaliyyətinin son nəticələrinin 
qiymətləndirilməsi - sahənin istehsal-təsərrüfat fəaliyyətindəki müsbət və qüsur 
cəhətləri aşkar etməyə və sahənin iqtisadi inkişafına dair düzgün idarəetmə  qərarların 
qəbul edilməsinə imkan verir. 
Yuxarıda göstərilən vəzifələrin həll edilməsi üçün sahənin strategiyasının işlənib 
hazırlanması prosesində aşağıdakılar həyata keçirilir: 
 53
1. sahənin mövqeyinin möhkəmləndirilməsini, kommersiya, texnoloji və sosial 
sahəsinin inkişafını təmin edən sahədaxili və sahəxarici amillər təhlil edilir; 
2. sahənin iqtisadi inkişafının alternativ variantları işlənib hazırlanır və onların 
arasında ən səmərəli, optimalı seçilir; 
3. sahənin iqtisadi inkişafı üçün müvafiq idarəetmə qərarları qəbul edilir. 
Sahənin strategiyası müxtəlif ola bilər. Adətən, sahənin iqtisadi inkişaf strategiyasının 
bazar, planlaşdırma, nəzarət, yüksəliş, marketinq, xarici bazara çıxmaq növlərini fərqləndirirlər. 
Sahənin bazar strategiyası - sahə tərəfindən buraxılan məhsulların rəqabətqabiliyyətinin 
yüksəldilməsinə, konkret növ məhsul və texnologiyanın işlənib hazırlanmasına xidmət edir. 
Planlaşdırma strategiyası - sahənin məqsəd və vəzifələri, onun potensial imkanları və 
şansları arasında strateji uyğunluğun yaradılmasının və qorunub saxlanılmasının idarə edilməsi 
prosesidir. O, sahənin proqramına, məqsəd və vəzifələrin mövcudluğuna, «təsərrüfatçılıq 
çantası»na və artım strategiyasına istinad edir. Planlaşdırma strategiyası planlaşdırma sahəsində 
çalışan menecerləri, təsərrüfat rəhbərlərini daim gələcək haqqında düşünməyə həvəsləndirir, 
sahənin səylərinin daha dəqiq əlaqələndirilməsinə imkan verir, nəzarət üçün əlverişli şərait 
yaradır, sahəni öz məqsəd və vəzifələrini daha düzgün müəyyənləşdirməyə məjbur edir, sahəni 
gözlənilməz dəyişikliklərə qarşı daha hazırlıqlı edir və bütün menecerlərin, rəhbər şəxslərin 
vəzifələrinin qarşılıqlı əlaqəsini daha aydın şəkildə nümayiş etdirir. 
Nəzarət - sahənin proqramları çərçivəsində əldə edilmiş nəticələrin ölçülməsi, təhlili və 
müvafiq düzəlişlərin aparılması deməkdir. Strategiyanın nəzarət sistemi sahənin fəaliyyətinin 
səmərəli və təsirli olduğunu müəyyənləşdirmək üçündür. Nəzarət strategiyasının aşağıdakı üç 
tipini fərqləndirirlər: 
1. illik proqramların yerinə yetirilməsinə nəzarət. Prosesinin həyata keçirilməsində 
məqsəd şirkətin konkret il üçün nəzərdə tutulmuş satış, mənfəət və sair məqsədli 
parametrləri həqiqətən əldə etdiyinə əmin olmaqdır. İllik proqramların yerinə 
yetirilməsinə nəzarət zamanı bəzi suallara, o cümlədən biz nəyə nail olmaq 
istəyirik?, nə baş verir?, bu nəyə görə baş verir? və vəziyyəti düzəltmək üçün nə 
etmək lazımdır? suallarına cavab müəyyənləşdirilir; 
2. mənfəətliliyə nəzarət - ayrı-ayrı əmtəələr, ərazilər, bazar seqmentləri, ticarət 
kanalları və müxtəlif həcmli sifarişlər üzrə öz fəaliyyətinin rentabelliyini yoxlamağı 
nəzərdə tutur. Bu, müxtəlif əmtəələrin istehsalını, bu və ya digər istehsal 
fəaliyyətini genişləndirmək, hansı istehsal xərclərini ixtisar etmək, yaxud tamamilə 
aradan qaldırmaq haqqında qərarın qəbul edilməsinə imkan verir; 
3. strateji nəzarət - vaxtaşırı olaraq sahənin ümumi istehsal nəticələrini 
qiymətləndirməyə imkan verir. 
Sahənin yüksəliş strategiyası - hansı istehsalların dayandırılmasının, öz qüvvələrini hansı 
sahələrə yönəldilməsinin arzu olduğunu aşkar etməyə yönəldilmişdir. Yüksəliş strategiyasını 
aşağıdakı üç səviyyədə aparılmış təhlil əsasında işləyib hazırlamaq olar: 
1. hazırkı fəaliyyət miqyası daxilində sahənin istifadə edə biləcəyi imkanlar aşkar edilir. 
Buna intensiv artım imkanları deyilir. İntensiv artım imkanları sahənin öz mövcud 
əmtəələrinə xas olan imkanlardan axıradək istifadə edildiyi hallarda özünü doğruldur. 
İntensiv artımın əsas istiqamətlərinə aiddir: 
 bazara dərindən daxil olma - sahənin daha düşünülmüş strategiyası sayəsində 
mövcud əmtəələrin konkret bazarda satışının artırılması yollarının axtarılması 
deməkdir; 
 bazar hüdudlarının genişləndirilməsi - mövcud əmtəələrin yeni bazarlara 
çıxarılması sayəsində satışı artırmaq üçün göstərdiyi cəhdlərdir; 
 əmtəənin təkmilləşdirilməsi - sahənin mövcud bazarlarında satılan əmtəələrin 
möhkəmləndirilməsi və ya yerlərinin yaradılması hesabına satış həcmini artırmaq 
cəhdidir. 
2. sahənin əsas fəaliyyət sahələrinin digər sahələrlə birləşdirilməsi imkanları 
 54
müəyyənləşdirilir. Buna birgə artım imkanları deyilir. Birgə artım imkanları fəaliyyət 
sahəsinin möhkəm mövqeyi və ya sahədaxilində reqressiv /geriyə doğru/, mütərəqqi 
/irəliyə doğru/ və üfüqi istiqamətdə hərəkət hesabına əlavə fayda götürülməsinin mümkün 
olduğu hallarda özünü doğruldur. Odur ki, birgə artım imkanlarının aşağıdakı üç növünü 
fərqləndirirlər: 
 reqressiv birləşmə - şirkətin malgöndərəninin sahibkarına çevrilməsi və ya onları 
daha ciddi nəzarət altına almaq cəhdlərindən ibarətdir; 
 tərəqqi birləşmə - şirkətin bölgü sistemini öz mülkiyyətinə keçirmək və ya ona 
nəzarəti daha da gücləndirmək üzrə göstərdiyi səylərdir; 
 üfüqi birləşmə - şirkətin bir sıra rəqib şirkətləri öz mülkiyyətinə keçirmək və ya ciddi 
nəzarət altına almaq cəhdləridir. 
3. sahənin hüdudlarından kənarda açılan imkanlar aydınlaşdırılır. Buna diversifikasiya 
artımı imkanları deyilir. Diversifikasiya artımı imkanları sahədaxilində şirkətin iqtisadi 
artımına imkan olmadıqda və ya bu sahə hüdudlarından kənarda iqtisadi artımın daha 
cazibədar olduğu hallarda özünü doğruldur. Diversifikasiyanın aşağıdakı üç növünü 
fərqləndirirlər:  
 ümumi mərkəzli diversifikasiya - texniki baxımdan sahənin mövcud əmtəələrinə 
oxşar məmulatları öz nomenklaturasına daxil etmə deməkdir; 
 üfüqi diversifikasiya - hazırkı dövrdə buraxılan əmtəələrlə heç bir əlaqəsi olmayan, 
lakin mövcud müştərilərin /istehlakçıların/ marağına səbəb ola bilən məmulatların öz 
çeşidinə /nomenklaturasına/ daxil edilməsidir; 
 konqlomerat diversifikasiya - nə şirkətin tətbiq etdiyi texnologiyaya, nə də onun 
əmtəələri və bazarlarına heç bir aidiyyəti olmayan məmulatların öz nomenklaturasına 
daxil edilməsini nəzərdə tutur. 
Marketinq strategiyası - təşkilat vahidinin öz marketinq vəzifələrinin həlli üçün istifadə 
etdiyi səmərəli, məntiqi nəzəriyyədir. O, özündə məqsədli bazarlar, marketinq kompleksi və 
marketinq xərcləri səviyyəsi üzrə konkret strategiyaları birləşdirir. Marketinq strategiyası sahənin 
əsas qüvvələrinin cəmləşdiriləcəyi bazar seqmentlərini dəqiq göstərməlidir. Bu seqmentlər 
verilən üstünlüklərə, cavab reaksiyasına və gəlir səviyyəsinə görə bir-birindən fərqlənirlər. Sahə 
öz səylərini və qüvvələrini rəqabət baxımından daha yaxşı xidmət göstərə biləcəyi seqmentlərdə 
cəmləşdirərsə, daha çox mənfəət əldə etmiş olar. 
Xarici bazara çıxmaq strategiyası - müasir dövrdə ən mühüm strategiyalardan biridir. 
Xarici ölkələrdə satışı təşkil etmək qərarına gəlməkdən öncə sahə beynəlxalq marketinq 
mühitinin xüsusiyyətlərini dəqiq öyrənməli, beynəlxalq ticarət sisteminə xas olan 
məhdudiyyətlərdən və imkanlardan baş çıxarmalıdır. Adətən, xarici bazara çıxmaq strategiyası 
özündə aşağıdakı üç strategiyanı birləşdirir: 
1. ixrac strategiyası - xarici bazarda fəaliyyətə başlamağı təmin edir. İxracatın qeyri-
müntəzəm və fəal növlərini fərqləndirirlər. Qeyri-müntəzəm ixrac - cəlb olunmanın 
passiv formasıdır və bu zaman sahə hərdən bir öz artıq mallarını ixrac edir və onları 
xarici müəssisələri təmsil edən yerli müəssisələrə satır. Fəal ixracatda isə sahə öz 
qarşısına konkret bazarda ixrac əməliyyatlarını genişləndirmək məqsədini qoyduğu 
hallarda baş verir. Hər iki halda sahə bütün mallarını öz ölkəsində istehsal edir. 
Sahə onları xarici bazara həm modifikasiya olunmuş, həm də modifikasiya 
olunmamış formada təqdim edə bilər. Sahə öz əmtəəsini iki yolla ixrac edə bilər. 
Sahə ya müstəqil beynəlxalq marketinq vasitəçilərinin xidmətlərindən istifadə edə 
bilər /buna bilavasitə ixrac deyilir/ və yaxud da ixrac əməliyyatlarını müstəqil 
surətdə özü yerinə yetirə bilər /buna birbaşa ixrac deyilir/;  
2. müştərək sahibkarlıq fəaliyyəti yaratmaq strategiyası - ixracat strategiyasından 
bununla fərqlənir ki, bu zaman yaranan əməkdaşlıq nəticəsində xarijdə bu və ya 
digər istehsal gücləri işə salınır; 
3. birbaşa investisiyalar strategeyası - xarici bazarda fəaliyyətə qoşulmağın ən 
 55
qənaətli formasıdır. Çünki: birincisi, sahə nisbətən ucuz işçi qüvvəsi və ya xammal 
hesabına, xarici hökumətlərin xarici sərmayəçilərə etdiyi güzəştlər hesabına, 
nəqliyyat xərclərinin ixtisarı hesabına kapitala qənaət etmək mümkün olur; ikincisi, 
iş yerləri yaratmaqla şirkət tərəfmüqabil ölkədə özünə daha xeyirxah ad qazanması 
təmin olunur; üçüncüsü, şirkət qəbul edilən ölkənin dövlət idarələri ilə, müştərilərlə, 
malgöndərənlərlə və sair ilə daha dərin əlaqələr yaradır ki, bu da ona öz mallarını 
yerli marketinq mühitinə daha yaxşı uyğunlaşdırmağa imkan verir; dördüncüsü, 
şirkət öz investisiyalarına tam nəzarət olunmasını qoruyub saxlayır və deməli, 
istehsal sahəsində onun beynəlxalq miqyasdakı uzunmüddətli vəzifələrinə cavab 
verən mövqeyi təmin olunur. 
Azərbaycanın neft strategiyasındə «Əsrin müqaviləsi» mühüm yer tutur. 1993-cü ildə 
xalqın təkidi ilə yenidən hakimiyyətə qayıdan Heydər Əliyev respublikamızın zəngin təbii 
sərvətlərinin, o cümlədən neft və qaz yataqlarının xarici neft şirkətləri ilə müştərək işlənməsi 
barədə proqramların hazırlanması zəruriliyini qeyd edərək, neft strategiyasını müəyyənləşdirdi. 
Azərbaycan Respublikasının prezidenti Heydər Əliyev cənablarının gərgin və ardıcıl səyi 
nəticəsində 1994-cü il sentyabrın 20-də ABŞ-ın «AMOKO», «Yunokal», «Penzoyl», 
«Makdermost», Böyük Britaniyanın «BP», «Remko», Rusiyanın «Lukoyl», Norveçin «Statol», 
Türkiyənin «TPAO» və Səudiyyə Ərəbistanının «Delta» kimi nüfuzlu neft şirkətlərinin təmsil 
olunduğu konsorsium ilə ARDNŞ arasında Xəzərin Azərbaycan sektorundakı «Azəri», «Çıraq» 
və «Günəşli» yataqlarının birgə istismarına dair hasilatın pay bölgüsü sazişi imzalandı. Bundan 
bir il sonra ABŞ-ın «EKSON» neft şirkəti, 1996-cı ilin iyulunda isə «Makdermost»un bütün 
iştirak payına sahib olmuş Yaponiyanın «İTOÇU» neft şirkəti həmin müqaviləyə qoşulmuşdur. 
Tarixə «Əsrin müqaviləsi» kimi daxil olmuş bu sazişin həyata keçirilməsini təmin etmək üçün 
şirkətlər Azərbaycan Beynəlxalq Əməliyyat Şirkətini /ABƏŞ/ təsis etmişlər. Müqaviləyə əsasən 
30 il müddətinə ilkin olaraq 511 milyon ton neft  hasil etmək nəzərdə tutulmuşdur. Son illərdə 
aparılmış geoloji-kəşfiyyat işlərinin nəticəsi göstərdi ki, «Azəri», «Çıraq» və «Günəşli» 
yataqlarında proqnozlaşdırıldığından daha çox, yəni 700 milyon tona yaxın neft vardır. 
Neft strategiyasının əsas vəzifələrdən biri Azərbaycanın müxtəlif xarici ölkələrlə iqtisadi, 
siyasi və mədəni əməkdaşlığını maksimum dərəcədə genişləndirməkdir. Respublikada ictimai-
siyasi sabitliyin bərqərar olması, zəngin neft və qaz yataqlarının mövcudluğu xarici investorların 
ölkəmizə marağını daha da artırmışdır. «Əsrin müqaviləsi»nin ardınca keçən dövr ərzində 21 
yeni neft sazişləri imzalanmışdır. İmzalanmış həmin müqavilələr çərçivəsində Azərbaycana 
birbaşa xarici investisiya qoyuluşunun gözlənilən həcmi 60 milyard ABŞ dolları təşkil edəcəkdir. 
2000-ci ilədək neft müqavilələri üzrə investisiya qoyuluşunun həcmi 3 milyard dollar olmuşdur. 
Bu müqavilələr qabaqcıl Qərb texnologiyasının Azərbaycanın neftqazçıxarma sənayesinə cəlb 
edilməsinə, bir sıra neftqazçıxarma idarələrinin müasir texnologiya əsasında yenidən 
qurulmasına və əsaslı təmirinə, müvafiq infrastrukturun yaradılmasına geniş imkanlar açmışdır. 
Azərbaycan neft sənayesinin ən iri müəssisələrindən olan «Şelflayihətikinti» zavodu fəaliyyəti 
yenidən bərpa edilmişdir. «Dədə Qorqud» qazma qurğusu və «Çıraq-1» platforması dünya 
standartları səviyyəsində yenidən qurulmuşdur. Zığ boru örtükləmə zavodu, dəniz işlərinin yerinə 
yetirilməsi üçün 11 gəmi əsaslı təmir olunmuş, «Azərbaycan» kran barcı və «İsrəfil Hüseynov» 
sualtı boru-düzən gəmisi modernləşdirilmişdir. Səngəçalda tutumu 100 min tondan artıq olan 
müasir neft terminalı tikilib istifadəyə verilmiş, neftin dünya bazarlarına çatdırılması üçün 
«Çıraq-1» platformasından Səngəçal terminalınadək 176 kilometr uzunluğunda sualtı neft gəməri 
və Neft Daşlarınadək 48 kilometr uzunluğunda qaz kəməri çəkilmişdir. 
Neft strategiyasının həyata keçirilməsində mühüm mərhələ 1997-ci il noyabrın 12-də 
«Çıraq-1» platformasında ilk neft quyusunun istismara verilməsi oldu. Hazırda «Çıraq-1» 
platformasında 12 neft quyusu və 2 suvurma quyusu qazılıb, yataqdan gün ərzində 14 min ton 
neft və 3 milyon m3 səmt qazı çıxarılır. Neft hasilatının tədricən artırılması nəticəsində neft 
sənayesinin tənəzzülünün qarşısı alınmış və dinamik inkişaf üçün əlverişli zəmin yaradılmışdır. 
2002-ci ildə neft hasilatı 1995-ci ildəki 9 milyon 200 min tondan 15,3 milyon tona çatmışdır. 
 56
2003-cü ilədək neft layihələrinin həyata keçirilməsi üçün 2 mindən artıq Azərbaycan 
vətəndaşının çalışdığı 12 müştərək müəssisə yaradılaraq işə salınmışdır ki, onlar nüfuzlu xarici 
neft şirkətləri ilə rəqabət mübarizəsində 381 milyon dollar dəyərində müqavilə işləri aparmışlar. 
Deməli, neft strategiyasının ardıcıl həyata keçirilməsi müstəqilliyimizin möhkəmləndirilməsi və 
iqtisadiyyatımızın gücləndirilməsi istiqamətində bir vasitədir. «Əsrin müqaviləsi» çərçivəsində 
işlərin uğurlu yerinə yetirilməsi 1999-cu ilin dekabr ayında Azərbaycan Respublikasının payına 
135 min ton həcmində ilk mənfəət neftinin ayrılmasına imkan vermişdir. 2000-ci ildən 
başlayaraq Azərbaycan Respublikası hər il 200 milyon dollar məbləğində mənfəət əldə edir. 
Gələcəkdə «Azəri», «Çıraq-1» və «Günəşli» neft yataqlarının istismarının inkişafı və neft 
hasilatının çoxalması ilə əlaqədar olaraq bu gəlirlərin həcmi xeyli artacaqdır. 
Beləliklə, neft strategiyasının başlanğıc mərhələsi olan «Əsrin müqaviləsi»nin həyata 
keçirilməsinin 10 illik tarixi Azərbaycan dövlətçiliyinin möhkəmləndirilməsində və milli 
iqtisadiyyatımızın dirçəldilməsində mühüm mərhələ olmuşdur. 
 
 
4.2. Neft strategiyasi və iqtisadi islahatlar 
 
Son illərdə ölkəmizdə aparılan iqtisadi islahatlar nəticəsində sosial-iqtisadi sahələrdə 
geriləmələrin qarşısı alınmış və müəyyən irəliləmələr müşahidə olunmaqdadır. 2002-ci ildə 
ölkənin sosial və iqtisadi həyatını əks etdirən makroiqtisadi göstəricilər əvvəlki illərlə 
müqayisədə əhəmiyyətli dərəcədə artmışdır. İqtisadiyyatın və sosial sahələrin ümumiləşdirici 
göstəricisi olan ÜDM istehsalı 2002-ci ildə əvvəlki ilə nisbətən 10,6% artaraq 29,6 trilyon 
manata çatmışdır. Əgər 2001-ci ildə ÜDM-in 1% artımı 235,9 milyard manat əlavə dəyərə 
bərabər idisə, 2002-ci ildə bu, 266,7 milyard manat təşkil etmişdir. Adambaşına ÜDM istehsalı 
2001-ci illə müqayisədə 2002-ci ildə 9,8% artaraq 3,7 milyon manata /756,3 dllar/ çatmışdır. Bu 
göstəriciyə görə Azərbaycan Respublikası MDB ölkələri içərisində Rusiya, Ukrayna, Belorus və 
Qazaxıstandan sonra beşinci yeri tutur. 
Azərbaycan Respublikasında son illərdə həyata keçirilən iqtisadi islahatlar  nəticəsində 
iqtitsadiyyatın bəzi sahələrində, o cümlədən də, sənayedə və onun aparıcı sahələrindən biri olan 
neft sənayesində bir sıra uğurlu nailiyyətlər əldə edilmişdir. Belə ki, 2002-ci ildə ölkə sənayesi 
19,7 trilyon manatlıq və ya 2001-ci illə müqayisədə 3,6% çox sənaye məhsulu istehsal etmiş və 
xidmətlər göstərmişdir. 2002-ci ildə ağır sənaye sahəsində özəl bölmənin payı xeyli artıb, yəni 
sənaye məhsulunun 53,7%-i qeyri-dövlət bölməsində istehsal olunmuşdur ki, bu da 2001-ci illə 
müqayisədə 7,8% çoxdur. 2002-ci ildə ölkədə 15,3 milyon ton neft hasil edilmişdir ki, bu da 
2001-ci ilə nisbətən 2,8% çoxdur. Bu, son 25 ildə əldə edilən ən yüksək göstəricidir. 
Sənayenin ayrı-ayrı sahələrində də xeyli irəliləyişlərə nail olunmuşdur. Belə ki, 2002-ci 
ildə yanacaq sənayesində məhsul istehsalı 2,3%, o cümlədən neft hasilatında 2,8%, neft emalında 
1%, metallurgiya sənayesində 96,6%, kimya və neft-kimya sənayesi müəssisələrində 30,0%, 
yüngül sənaye müəssisələrində 8,6%, tikinti materialları sənayesində 42%, şüşə və çini-saxsı 
sənayesində 65,5%, meşə, ağaj emalı və sellüloz-kağız sənayesində 2,7% artım olmuşdur. 
Sənayenin digər sahələrinə nisbətən son illər elektroenergetika, neft və qaz hasilatı 
sahələrinin işi uğurlu olmuşdur. Əsəsən «BP/Amoko» şirkətinin səyi nəticəsində /1999-cu ildə 
neft hasilatı 4,8 min ton təşkil etmişdir/ ölkədə hasil edilmiş xam neftin həcmi hələ bu sahədə 
tənəzzül müşahidə edilməyən sabit illərin /1986-1988-ci illər/ illik istehsalına bərabər olmuşdur. 
«BP/Amoko» şirkətinin dekabr ayında hasil etdiyi 466 min ton xam neft «Çıraq-1» strukturunda 
1997-ci ilin noyabr ayında ilkin neftin çıxarılmasına başlandıqdan sonra ən böyük hasilatdır. 
Yuxarıda göstərilən nailiyyətlərin əldə edilməsində neft sənayesində son illərdə həyata 
keçirilən iqtisadi islahatlar mühüm rol oynamışdır. Ümumiyyətlə, iqtisadi islahat dedikdə 
təsərrüfatçılığın yeni sistemə keçirilməsi prosesi nəzərdə tutulur. Bizim respublikamızda iqtisadi 
islahatların həyata keçirilməsi təsərrüfat hesabının təkmilləşdirilməsinə, qiymətlərin 
sərbəstləşdirilməsinə, kreditinin rolunun artırılmasına əsaslanır. 
 57
Neft sənayesində 1990-cı ilin əvvəllərində start götürən iqtisadi islahatlar prosesi hazırda 
köklü dəyişikliklərə məruz qalacaq yeni mərhələyə qədəm qoyur. Respublika prezidenti 
H.Ə.Əliyev cənabları tərəfindən əsası qoyulan neft strategiyasının uğurlu nəticələri bu gün daha 
geniş şəkildə özünü büruzə verir. «Əsrin müqaviləsi» çərçivəsində hasil ediləcək neftin illik 
həcmi yaxın gələcəkdə 10 milyonluq həddi aşacaqdır. Azərbaycan Xəzərin enerji resurslarının 
Avropa bazarlarına çıxarılacağı ən mühüm əraziyə, gerçəkləşən böyük ipək yolu baxımında isə 
həm də bütün Xəzər hövzəsi regionunun tranzit məkanına çevriləcəkdir. Deməli, gələcəkdə neft 
sənayesində böyük nailiyyətlərin əldə edilməsi məqsədi ilə iqtisadi islahatlar daha da 
dərinləşdirilməli və təkmilləşdirilməlidir ki, bu da bizim fikrimizcə, aşağıdakı nəticələrin əldə 
edilməsini təmin etməlidir: 
1. istehsalın səmərəliliyi və rentabelliyinin artırılmasını. İstehsalın səmərəliliyi, onun 
nəticəliyini, yəni istehsal-təsərrüfat fəaliyyətinin nəticələri ilə onlara nail olunmasına sərf 
edilən əmək və matierial ehtiyatlarının nisbətini xarakterizə edir. İstehsalın səmərəliliyinin 
yüksəldilməsi prosesinin mahiyyəti - məsrəfin hər vahidinə düşən iqtisadi nəticələrin 
yüksəldilməsidir. İstehsalın səmərəliliyi cəmiyyət miqyasında istehsalın şəxsi və cismi 
/maddi/ amillərinin iqtisadi cəhətdən reallaşdırılması dərəcəsini səciyyələndirir. Xalq 
təsərrüfatı miqyasında onun həcmi milli gəlirlə onun istehsalına çəkilmiş cari məsrəflərin 
nisbəti kimi müəyyən olunur. Buna müvafiq olaraq, müəssisədə, sahədə istehsalın 
səmərəliliyi xalis məhsulla onun tam maya dəyərinin nisbəti kimi müəyyən edilir; bu 
məqsədlə, həmçinin istehsalın rentabelliyi göstəricisindən də istifadə edilir; 
2. servis xidmətinin genişləndirilməsi. Servis xidmətinin göstərilməsini qərara alan təşkilat, 
bazar xadimi üç qərar qəbul etməlidir. İlk növbədə özü üçün müəyyənləşdirməlidir ki, 
servis xidmətinə hansı xidmətləri daxil etməlidir, yəni sifarişçiyə nə kimi xidmətlər 
göstərməlidir; ikincisi, hansı səviyyəli servis xidmətini sifarişçiyə təklif etməlidir və 
üçüncisi, servis xidmətini sifarişçi üçün hansı formada həyata keçirməlidir; 
3. maliyyə sabitliyinin təminatını. Maliyyə sabitliyinin təminatında maliyyə intizamına 
ciddi əməl olunması mühüm əhəmiyyət kəsb edir. Maliyyə sabitliyinin təminatı pul 
ehtiyatlarından istifadə olunmasında qənaət reciminin gözlənilməsinə yönəldilir və 
təsərrüfat hesabının zəruri şərtidir. Maliyyə sabitliyinin təminatı üzərində nəzarəti 
müəssisənin /sahənin/ maliyyə şöbəsi, yaxud lazımi hallarda respublikanın Maliyyə 
Nazirliyi tərəfindən həyata keçirilir; 
4. iqtisadi inteqrasiyanın genişləndirilməsi, rəqabətin gücləndirilməsi və 
infrastrukturun yeniləşdirilməsini. İqtisadi inteqrasiya təsərrüfat fəaliyyətinin 
beynəlmiləlləşdirilməsi prosesi olmaqla ölkələr arasında əmək bölgüsünü dərinləşdirir, 
istehsalın inkişafına və səmərəliliyinin artırılmasına şərait yaradır. Əmək bölgüsünün çox 
yüksək səviyyədə olması Qərbi Avropada və Amerikada regional iqtisadi inteqrasiyanın 
geniş vüsət almasına səbəb olmuşdur. İqtisadi inteqrasiya Afrika və Latın Amerikası 
ölkələrində, nisbətən güclü formada islam təşkilatlarına daxil olan ölkələr arasında da 
göstərməkdədir. İqtisadi inteqrasiyanın nümunələrindən biri Cənubi Asiyanın Regional 
Əməkdaşlıq Assosiasiyasıdır /SAARK/. Bu Cənubi Asiya ölkələrinin çoxcəhətli 
əməkdaşlığına yardım göstərən beynəlxalq təşkilatdır. İştirakçıları: Banqladeş, Hindistan, 
Nepal, Pakistan və Şri-Lankadır. Bu birlik 1985-ci ildə yaranmışdır. İşçi orqanı olan 
katiblik Nepalın paytaxtı Katmandu şəhərində yerləşir. 
5. elmi-texniki nailiyyətlərin müntəzəm və geniş tətbiqini. Bazar iqtisadiyyatına keçidlə 
əlaqədar olaraq müasir elmi-texniki nailiyyətlər əsasında iqtisadiyyat texniki cəhətdən 
kökündən yenidən qurulur. Çağdaş nəsildən olan texnikanın, prinsipcə yeni texnologiyanın 
tətbiqini təmin edən maşınqayırmanın sürətləndirilməsində ETT aparıcı rol oynayır. ETT-
nin strateji istiqamətləri üzrə böyük kompleks proqramların həyata keçirilməsinə və 
istehsalın texniki cəhətdən yeniləşdirilməsinin asılı olduğu sahələr daha sürətlə inkişaf 
etdirilir; 
 
 58
6. iqtisadi artımın təmin olunması - elmi-texniki inqilabın nailiyyətlərindən geniş istifadə 
olunmasına, məhsulun /işin, xidmətin/ keyfiyyətinin yaxşılaşdırılmasına, qabaqcıl istehsalat 
təcrübəsinin geniş yayılmasına əsaslanır. İqtisadi artım dedikdə, istehsal və qeyri-istehsal 
istehlakı məqsədilə məhsul istehsalının və xidmətlərin çoxaldılması nəzərdə tutulur. 
Ekstensiv və intensiv olaraq iki tipdə iqtisadi artım mövcuddur. Birincisi, istehsalın əvvəlki 
elmi-texniki əsas üzərində genişləndirilməsini, ikincisi isə daha səmərəli istehsal 
vasitələrinin tətbiqi əsasında məhsul /xidmət, iş/ buraxılışının artırılmasını nəzərdə tutur. 
İqtisadi artımın əsas göstəricilərinə ümumi daxili məhsulun artım sürəti, məhsulun 
keyfiyyətinin yaxşılaşdırılması, elmi-texniki tərəqqinin səviyyəsi və sürətləri, istehsalın 
effektivliyi dinamikası daxildir. İqtisadi artımın son nəticəsi əhalinin real gəlirinin 
artırılması, istehlak əşyaları ilə təminatının yüksəldilməsi, şəxsiyyətin azad, hərtərəfli 
inkişafı üçün şəraitin yaradılmasıdır.  
7. təsərrüfat subyektlərinin çevikliyinin və trasformasiya qabiliyyətinin artırılmasını. Bu 
müxtəlif əməliyyatların yerinə yetirilməsini təmin etməklə yanaşı, istehsalın çevikliyini də 
artırır. Bu isə öz növbəsində bir məmulatın emalından tezliklə digərinə keçməyə, eyni 
zamanda müxtəlif əməliyyatları yerinə yetirməyə imkan verir. Çevik avtomatlaşdırılmış 
istehsalatlarda istehsalın tələbi ilə müəyyən olunan müxtəlif funksiyalarda çox müxtəlif 
dəzgah hissələrinin, mühərriklərin, nəqliyyat maşınlarının düzəldilməsi üçün tətbiq edilir. 
Çevik avtomatlaşdırılmış istehsalatların köməyi ilə geniş dairədə əməliyyatlar – kontur 
/çevrə/ frezerləmə, səthin frezerlənməsi, burğu ilə deşmə, naxışkəsmə, xarratsıxaj emalı, 
karusel dəzgahlarda emal, diş frezerlənməsi, cilalama və bir çox digər əməliyyatlar yerinə 
yetirilir. 
Göründüyü kimi, iqtisadi islahatların həyata keçirilməsi problemi o qədər ciddidir ki, onun 
həlli yalnız məsələyə kompleks halında yanaşılması şəraitində mümkündür. Neftqazçıxarma 
sənayesi respublika iqtisadiyyatının digər sahələri ilə o dərəcədə sıx əlaqədardır ki, iqtisadi 
islahatları burada təjrid olunmuş şəkildə həyata keçirmək qeyri-mümkündür. Bu baxımdan, 
respublika iqtisadiyyatında bütünlükdə iqtisadi islahatların ümumi xarakter daşıyan prinsipial 
istiqamətlərini müəyyən etmək və onların neftqazçıxarma sənayesində xarakterik cəhətlərini 
nəzərə almaqla tətbiqi mühüm məsələdir. 
Bazar iqtisadiyyatına keçid dövründə iqtisadiyyatı azad bazar prinsipləri, yəni tam 
təsərrüfat hesabı, özxərclərini ödəmə, özünü maliyyələşdirmə, özünüidarəetmə və rəqabət 
prinsipləri əsasında qurmaq, iqtisadi sarsıntılardan imkan dairəsində xilas olmaq zəruriliyi tələb 
edir ki, iqtisadiyyatın tənzimlənməsində dövlətin rolu düzgün müəyyən edilməlidir. Lakin 
müstəqilliyimizin ilk çağlarında «planlı təsərrüfat sistemi heç bir işə qadir deyil», «bazar 
iqtisadiyyatı dövlətin rolunu heçə endirməlidir» - fikrini rəhbər tutan bəzi islahatçılar, demək olar 
ki, MDB ölkələrinin hamısında xeyli dərəcədə köhnə iqtisadiyyatın dağılmasına nail oldular. 
Halbuki hazırkı mürəkkəb şəraitdə bu və ya digər səbəblərlə əlaqədar olaraq ölkənin iqtisadi, 
siyasi müstəqilliyində həlledici amillərdən olan Yanacaq-energetika Kompleksinin əsas və 
mühüm hissəsi dövlətin nəzarəti və himayəsi altında olmalıdır. İnkişaf etmiş bütün ölkələrdə 
dövlətin iqtisadiyyatdakı rolu inkar edilməzdir. Unutmaq lazım deyildir ki, tarixin inkişaf 
mərhələlərində istehsal üsulundan asılı olmayaraq dövlət sosial-iqtisadi inkişafımızın barometri 
olmuş və indi də olmaqda davam etməkdədir. 
Azərbaycan Respublikasında neft hasilatı məsələsi bu gün dünya siyasətində mühüm yer 
tutan problemlərdən birinə çevrilmişdir. Belə olduğu halda, neft-qaz hasilatının artırılmasında, 
onun inkişafının perspektivlərinin müəyyənləşdirilməsində dövlətin rolu əvəzedilməzdir. Bu 
strateji xətt həm də o demək deyildir ki, neft sənayesində bazar münasibətlərinin formalaşması, 
mülkiyyət münasibətləri dəyişməz qalsın. Əksinə, dövlət bu strateji sahəni özünün nəzarətində 
saxlamaqla orada bazar münasibətlərinin, kommersiya strukturlarının və milli sahibkarlığın 
inkişafına yönəldilmiş əlverişli şərait yarada bilər. Bu gün neft sənayesində iqtisadi islahatların 
aparılması zəruriliyi aşağıdakılarla izah edilir: 
 
 59
1. bazar iqtisadiyyatının «sərt oyun qaydaları» neftqazçıxarma idarələrinin istehsal-
təsərrüfat fəaliyyətinə bilavasitə təsir edir və bu təsirin az itgilərlə başa gəlməsi üçün 
neftqazçıxarma idarələrində iqtisadi islahatların aparılması hər bir konkret problemlər 
üzrə müəyyənləşdirilməli, onlar texniki-iqtisadi cəhətdən əsaslandırılmalı, prioritet 
istiqamətlərə üstünlük verilməlidir; 
2. bazar iqtisadiyyatına keçid dövründə neftqazçıxarma idarələrində mövcud olan güclü 
maddi-texniki təghizat, nəqliyyat, energetika sektorlarının inkişafını tələb edir. Neft 
sənayenin struktur bölmələrinin hər birində iqtisadi islahatların həyata keçirilməsinin 
özünəməxsus xarakterik cəhətləri vardır ki, onlar da iqtisadi islahatların aparılması 
prosesində mütləq nəzərə alınmalıdır. Bu cəhət neft sənayesində iqtisadi islahatların 
məqsədini respublika üzrə aparılacaq iqtisadi islahatların strategiyası və taktikasından 
asılı edir. Vəziyyətdən müəyyən mənada çıxış yolu dünya təcrübəsinə istinad edərək, 
inkişaf etmiş neftqazçıxarma istehsalına malik olan ölkələrdə istifadə edilən iqtisadi 
mexanizmlərdən respublikanın xüsusiyyətlərini nəzərə almaqla istifadə etməkdən 
ibarətdir; 
3. neft sənayesində iqtisadi islahatların həyata keçirilməsini zəruri edən mühüm 
səbəblərdən biri də bu sahənin normal fəaliyyət göstərməsi üçün maliyyə vəsaitinin 
çatışmamasından ibarətdir. Əgər 1986-1990-cı illərdə bütövlükdə respublikanın neft-
qazçıxarma sənayesinin ehtiyaclarını ödəmək üçün orta hesabla hər il 250 milyon ABŞ 
dolları həcmində vəsait ayrılırdısa, bu rəqəm 1991-ci ildə cəmi bir neçə milyon dollar 
təşkil etmişdir. Respublikamızın müstəqilliyinin ilk günlərində, yəni 1992-ci ildə neft 
sənayesinin inkişafına valyuta ayrılmamış, 1993-cü ildə bu rəqəm 17,3 milyon dollar, 
1994-cü ildə 31,8 milyon dollar, 1995-ci ildə isə 33,7 milyon dollar təşkil etmişdir. 
Belə bir vəziyyət neftqazçıxarma sənayesində əsas fondların, xüsusilə texnoloji maşın 
və avadanlıqların köhnəlməsinə, istehsalın texniki səviyyəsinin pisləşməsinə, əsas 
fondların təzələnməsi imkanlarının, neftqazçıxarma idarələrində qazma və tikinti-
quraşdırma işlərinin həcminin kəsgin surətdə azalmasına gətirib çıxarmışdır. Belə ki, 
bütövlükdə sahə üzrə maddi-texniki təchizat sisteminin pisləşməsi nəticəsində 4000-
dən artıq istismar quyuları fəaliyyətsiz qalmışdır. Deməli, neft sənayesində iqtisadi 
islahatların aparılması neftqazçıxarma idarələrində maliyyə vəziyyətinin 
sağlamlaşdırılması ilə bilavasitə əlaqədardır. Bu isə neftqazçıxarma sənayesinin bazar 
iqtisadiyyatının tələblərinə uyğun yenidən qurulmasını, geniş iqtisadi islahatların 
həyata keçirilməsini tələb edir. 
Azərbaycan Respublikası artıq dünyanın ən çox neft hasilatına malik olan regionlardan biri 
kimi tanınmaqdadır. Mütəxəssislərin fikrincə, Azərbaycan Respublikasının Böyük və Kiçik 
Qafqaz, həmçinin Talış dağlarını çıxmaq şərti ilə və Xəzər dənizi daxil olmaqla bütün əraziləri 
neft-qaz cəhətdən perspektivlidir. Odur ki, heç də təsadüfi deyildir ki, hazırda dünyanın bir çox 
iri neft şirkətləri Xəzərdən neft və qazın çıxarılması ilə əlaqədar ARDNŞ ilə birlikdə fəaliyyət 
göstərirlər. Məlumat üçün qeyd edək ki, son 10 il ərzində Azərbaycanda adambaşına 1216-1754 
kq neft ehtiyatı düşür ki, bu da əksər MDB ölkələrində olduğundan xeyli çoxdur. 
MDB ölkələri üzrə əhalinin hər nəfərinə düşən neft hasilatının dinamikası aşağıdakı 
cədvəldə verilmişdir. 
 
 
 
 
 
 
 
 
 
 60
Cədvəl 17 
MDB ölkələrində əhalinin hər nəfərinə düşən neft hasilatı 
/kq/ 
Ölkələr 1990 1995 1998 1999 2000 
Azərbaycan 1754 1389 1216 1755 1778 
Belarus 200 187 179 181 184 
Qazaxıstan 1542 1232 1666 2018 1377 
Qırğızıstan 35,3 19,5 16,4 15,8 15,7 
Gürcüstan 34,1 17,9 21,9 x x 
Özbəkistan 137 333 337 333 x 
Rusiya 2689 2070 2065 2086 2224 
Tacikistan 4,4 4,4 3,2 3,0 3,0 
Türkmənistan 1538 1038 x x x 
Ukrayna 101 78 75,5 76,1 74,5 
MDB üzrə 2029 1244 1267 1299 1377 
 
Hesablamalara görə yaxın 10 il ərzində Azərbaycan Respublikasında neft hasilatının 3-5 
dəfə artırılacağı gözlənilir. Belə inkişaf tempi Azərbaycanın XXI əsrdə böyük iqtisadi tərəqqi 
edəcəyi proqnozu reallaşdırır. Dünya ölkələrinin, o cümlədən Qərb ölkələrinin neft şirkətlərinin 
Azərbaycana maraqlarının artması əsasən bu amil hesabınadır. Neft ehtiyatlarının Hazırda 
Azərbaycana yönəldilmiş xarici kapitalın təqribən 75-80%-i neftqazçıxarma sənayesinə sərf 
edilir ki, bu da, yeni iş yerlərinin açılması, dünya standartlarına uyğun infrastrukturların 
yaradılması deməkdir. 
Aşağıdakı cədvəldə 1995-2001-ci illərdə tikinti-quraşdırma obyektləri üzrə investisiya 
qoyuluşları dinamikası öz əksini tapmışdır: 
Cədvəl 18 
Tikinti-quraşdirma obyektləri üzrə investisiya qoyuluşu 
/faizlə/ 
İllər İstehsal Qeyri-istehsal Cəmi 
1995 57,7 45,3 100 
1996 77,5 22,5 100 
1997 77,6 22,4 100 
1998 83,7 16,3 100 
1999 87,8 12,2 100 
2000 81,8 18,2 100 
2001 88,0 12,0 100 
 
Məlumat üçün qeyd edək ki, 2002-ci il üzrə Azərbaycan Respublikasında adambaşına 
düşən xarici investisiyanın məbləği 160 ABŞ dolları təşkil edir. 
1995-2001-ci illərdə Azərbaycan iqtisadiyyatına qoyulmuş xarici investisiyaların həcmi 
haqqında məlumatlar aşağıdakı cədvəldə verilmişdir. 
Cədvəl 19 
Azərbaycana qoyulmuş xariji  investisiyanin həcmi 
/mln ABŞ dolları/ 
İllər Maliyyə krediti Neft sektorun MM-lər Cəmi 
1995 220,4 139,8 14,9 375,1 
1996 101,5 416,2 102,8 620,5 
1997 196,3 780,1 930,9 1307,3 
1998 120,0 891,8 460,2 1472,0 
1999 336,2 544,5 210,4 1091,1 
2000 262,9 546,1 118,0 927,0 
2001 192,0 820,5 79,3 1091,8 
 61
Müasir dövrdə neft sənayesində, xüsusilə də onun quruda yerləşən neftqazçıxarma 
idarələrində mövcud elmi-texniki və istehsal potensialından daha səmərəli istifadə etməklə 
iqtisadi islahatları həyata keçirmək lazımdır. Bu sahədə müəyyən nailiyyətlər də əldə edilmişdir. 
Belə ki, son 5-6 ildə neft sənayesində bazar iqtisadiyyatına uyğun infrastrukturlar yaradılmış, 
neftqazçıxarma idarələrinin bəzi bölmələri özəlləşdirilmiş, xarici ölkələrin neft şirkətləri ilə 
birlikdə müştərək müəssisələr yaradılmış, neftçilərin sosial vəziyyətinin yaxşılaşdırılması 
istiqamətində əməli tədbirlər həyata keçirilmişdir. Bütün bunlar neft sənayesində iqtisadi 
islahatların aparılması ilə yanaşı, neft-qaz hasilatının da sabitləşdirilməsinə və gözə çarpan 
dərəcədə irəliləyişlər əldə edilməsinə imkan vermişdir. Məlumat üçün qeyd edək ki, neft 
sənayesində aparılan iqtisadi islahatlar sənayenin, eləcə də iqtisadiyyatın digər sahələrində 
həyata keçirilən iqtisadi islahatlardan öz xarakterinə və əhatə dairəsinə görə müəyyən qədər 
fərqlənir. Belə ki, neft sənayesində aparılan iqtisadi islahatlar çoxşaxəlidir. Neft sənayesində 
neft-qaz hasilatı ilə bağlı bir çox yarım sahələr və istehsallar mövcuddur. Məhz buna görə də 
sahədə atılan hər bir radikal addım dəqiq ölçülüb-biçilməli, iqtisadiyyatın digər sahələri ilə 
sistemli şəkildə əlaqələndirilməlidir. 
Yüksək fondtutumu ilə fərqlənən neftqazçıxarma sənayesində iqtisadi islahatların 
aparılmasının mühüm istiqamətlərindən biri əsas fondların geniş təkrar istehsalı, bu problemlə 
bağlı olan amortizasiya ayırmalarının hesablanması metodikası ilə əlaqədardır. Onu da qeyd 
etmək lazımdır ki, neft sənayesində əsas fondların amortizasiyasının hesablanması metodikası 
bəzi xarakterik cəhətlərə malikdir. Belə ki, uzun illər boyu neft və qaz quyularının amortizasiyası 
üzrə xərclər maya dəyərinin ən mühüm tərkib hissələrindən birini təşkil edib və 
mərkəzləşdirilmiş qaydada ümumittifaq orqanları tərəfindən aparılmışdır. Bu gün əsas fondlar, 
təkrar istehsalın mühüm mənbələrindən sayılan amortizasiya ayırmaları fondu məsələsini 
respublikanın özü həll edir. Odur ki, keçmiş SSRİ-də bu sahədə mövcud olan prinsiplər və 
metodikalar təhlil edilməsi, onların bazar iqtisadiyyatı şəraitinə, sahə xüsusiyyətlərinə 
uyğunlaşdırılması təmin edilməlidir. Məlumat üçün qeyd edək ki, neft və qaz quyularının 
amortizasiyası normaları keçmiş SSRİ-də bir neçə dəfə dəyişmişdir. Məsələn, 1927-ci ildə 
Azərbaycan neft sənayesi üçün quyuların 5 il müddətinə istifadəsini nəzərdə tutan amortizasiya 
normaları müəyyən edilmişdir. Bu normalar neft qurğularının illər üzrə bərabər səviyyədə 
köhnəlməsini nəzərdə tuturdu. Bu zaman belə bir müddəa əsas götürülürdü ki, quyular birinci 
ildə daha çox hasilatı təmin edirlər və buna görə də birinci il üçün nəzərdə tutulan amortizasiya 
ayırmaları normaları neft-qaz quyularının dəyərinin 30%-ni, ikinci ildə 25%-ni, üçüncü ildə 
20%-ni, dördüncü ildə 15%-ni və nəhayət, beşinci ildə isə 10%-ni əhatə edirdi. Lakin neft və qaz 
quyuları daha uzun müddət istismar olunurdular və bu da son nəticədə hasil edilən neft və qazın 
maya dəyərinə təsir göstərirdi. Bundan başqa, hasiledici sənayedə ildən-ilə bir ton xam neft üçün 
tələb edilən xərclər, o cümlədən qurğuların, quyuların istismarı və təmiri ilə bağlı xərclər 
artmaqda davam edirdi. Lakin mövcud normalar isə neft-qaz quyularının əsaslı təmirini nəzərə 
almırdı. Odur ki, 1930-cu ildə bu məsələyə yenidən baxıldı. 1930-cu ildə qəbul edilmiş 
amortizasiya ayırmaları normaları neft quyularının 10 il müddətinə istifadəsini və eyni zamanda 
əsaslı təmir üçün vəsaiti də nəzərdə tuturdu. Azərbaycan neft sənayesində geoloji xüsusiyyətləri 
nəzərə alaraq, illik amortizasiya ayırmaları normaları 14%, o cümlədən əsaslı təmir üçün 4% 
müəyyən edilmişdir. Bu norma da mütərəqqi hesab edilmirdi. Ona görə də amortizasiya 
ayırmaları normaları 1954-cü və 1963-cü illərdə bir daha dəyişdirilmişdir. Bu müddətlərdə neft 
quyularının 15 il müddətinə amortizasiya ayırmaları normalarının tətbiqi ildə 6,7% həcmində 
müəyyən edilmişdir. Belə nəzərdə tutulurdu ki, neft quyuları hər il bərabər qaydada köhnəlir, 
yəni amortizasiya fondu 15 il müddətində formalaşır. Bu zaman neft quyularının hasilatı nəzərə 
alınmırdı, yəni neft quyularının işləyib-işləməməsindən asılı olmayaraq əsas fondların təkrar 
istehsalını təmin etmək əsas götürülürdü. 
Qaz və qaz-kondensat quyuları üzrə onların dəyərinin ödənilməsi üçün amortizasiya 12 il 
və ya ildə 8,3% nəzərdə tutulurdu. 1996-cı ildə neft sənayesi üzrə amortizasiya ayırmaları 170 
milyard manat təşkil etmişdir. Bu rəqəmin az və ya çox olmasını bir mənalı qeyd etmək çətindir. 
 62
Ona görə də amortizasiya probleminin yataqların xüsusiyyətlərini, əsas vəsaitlərin keyfiyyət 
tərkibini nəzərə almaqla yenidən qiymətləndirilməsi baxımından əsaslı işlənməsi zəruridir. 
İqtisadi ədəbiyyatlarda amortizasiya ayırmaları ilə əlaqədar bəzi maraqlı fikirlər 
mövcuddur. Bəziləri elə hesab edirlər ki, amortizasiya məbləğinin çıxarılan hər ton neft üzrə 
müəyyən edilməsi quyuların amortizasiya ayırmaları normasının reallığı haqda daha ətraflı 
təsəvvür yarada bilərdi. Əlbəttə, uçotun sadələşdirilməsi baxımından bu təklifin müsbət cəhətləri 
vardır. Lakin neft sənayesində hasılatın mərhələdən-mərhələyə azalması meyli, quyuları 
dəyərinin bərpası üçün vəsaitin qeyri-bərabər toplanması və amortizasiyanın bir iqtisadi 
kateqoriya kimi rentabelliyin yüksəldilməsinə səfərbəredici rolunun bu halda azalması qeyd 
edilən metodun çatışmayan, qüsur cəhətlərini təşkil edir. 
Neft sənayesində iqtisadi islahatların strategiyasında mühüm istiqamət məşğulluq 
problemidir. Ümumiyyətlə, bütün dünyada hasiledici sənaye sahələrində məşğulluq problemi 
ehtiyatların tükəndiyi və ya neft-qaz quyularının mənimsənilməsi səmərəli olmadığı hallarda 
kəsgin xarakter alır. Məşğulluq probleminin həlli həm obyektiv /məsələn, hasilatın getdikcə 
azalması, ehtiyatların tükənməsi, istismarın iqtisadi səmərəliliyinin aşağı düşməsi və sair/, həm 
də subyektiv amillərdən asılıdır. Azərbaycanın quru ərazisində neft quyuları təqribən 130 ildən 
artıq müddətdir ki, mexaniki üsullarla istismar olunduğundan hasilatın həcmi xeyli azalmış və 
buna müvafiq olaraq işçi qüvvəsinə olan tələbat da azalmışdır. Məsələn, 1975-ci ildə 5662 min 
ton neft hasilatına 42111 nəfər, 1990-cı ildə 2582,2 min ton neft hasilatı üçün 28200 nəfər, 1997-
ci ildə 1563 min ton neft hasilatı üçün 28600 nəfər cəlb edilmişdir ki, bu da müvafiq olaraq, hər 
nəfər üçün 1975-ci ildə 134, 1990-cı ildə - 91 və 1997-ci ildə isə 54 ton olmuşdur. Mövcud 
problem yaxın illərdə quruda neftqazçıxarma idarələrində iqtisadi islahatların ən çətin və 
mürəkkəb sosial əhəmiyyət kəsb edən istiqamətlərdən biri olacaqdır. Bu problem neftqazçıxarma 
idarələrinin tərkibidə olan obyektlərin özəlləşdirilməsi prosesində özünü daha qabarıq şəkildə 
büruzə verəcəkdir. Deməli, quruda neftqazçıxarma idarələrində iqtisadi islahatları həyata 
keçirərkən məşğulluq problemini müəyyən qədər olsa da yüngülləşdirmək məqsədilə həmin 
bölmələrdə mövcud istehsal və sosial infrastrukturların, sahibkarlığın inkişaf etdirilməsi 
imkanlarından da istifadə edilməlidir. 
Məlumdur ki, respublikamızın neft sənayesi özünün yüksək enerji tutumluğuna görə 
fərqlənir. Neft-qaz kompleksinin iqtisadiyyatın digər sahələrinin inkişaf etdirilməsindəki rolunu 
nəzərə alaraq, onun elektrik enerjisi ilə təmin olunmasında demək olar ki, uzun dövr ərzində heç 
bir məhdudiyyətlər qoyulmamışdır. Ona görə də neft sənayesində elektrik enerjisindən qənaətlə 
istifadə edilməsi məsələsini bir növ arxa plana atmışdır. Faktiki materialların təhlili göstərir ki, 
neft sənayesində icarəyə verilmiş bəzi obyektlərdə elektrik enerjisinin uçotu dəqiq aparılmır və 
ondan istifadə üzərində lazımi nəzarət qoyulmur. Ona görə də bazar iqtisadiyyatına keçidlə 
əlaqədar olaraq, bir çox kommersiya strukturları neftqazçıxarma idarələrinin sərəncamında olan 
elektrik enerjisindən pulsuz istifadə edirlər. Bundan başqa, neft mədənlərinin ətrafında yerləşmiş 
yaşayış binalarının, yardımçı təsərrüfatların əksəriyyəti də neftqazçıxarma idarələrinin 
sərəncamında olan elektrik enerjisindən pulsuz istifadə edirlər. 
Neft sənayesində iqtisadi islahatların aparılmasının mühüm istiqamətlərindən biri də 
inzibati-amirlik idarəetmə üsuluna son qoyulmasıdır. Respublikada həyata keçirilən iqtisadi 
islahatların ilkin mərhələsində elə hesab edilirdi ki, inzibati idarəetmə metodundan imtina 
edilməsi dövlət müəssisələrinin bazar tənzimlənməsinə şərait yaradacaq. Lakin son illərin bu 
sahədəki təcrübəsi göstərir ki, bu heç də müvafiq nəticəli olmadı. 
 
 
4.3 Azərbaycanin sosial-iqtisadi inkişafinda neft strategiyasinin rolu 
 
Son illərdə dövlət tərəfindən əhalinin sosial müdafiəsinin gücləndirilməsi, pensiya və 
müavinətlərin məbləğinin artırılması sahəsində mühüm tədbirlər həyata keçirilməsi, aztəminatlı 
ailələrə dövlətin diqqətinin və sosial qayğısının yüksəldilməsi bunu bir daha sübut edir. Görülən 
 63
tədbirlər nəticəsində 1996-cı illə müqayisədə 2000-ci ildə ölkəmizdə orta aylıq əmək haqqı 3,6 
dəfə, pensiyaların məbləği isə 3,4 dəfə artmışdır. Təkcə 2002-ci ildə əhalinin nominal pul gəliri 
11,4% artaraq 21,2 trilyon manat olmuşdur. Adambaşına isə 1ə,5% artmaqla 2,6 milyon manata 
çatmışdır. Muzdla işləyən hər bir işçinin əmək haqqı 2002-ci ildə 21,3% çoxalmış və 315,2 min 
manat təşkil etmişdir. 
Əhalinin həyat səviyyəsinin artması 2002-ci ildə davam etmişdir. Belə ki, respublikamızda 
mənzil tikintisinin artması, Bakıda özəl firmalar tərəfindən yaşayış evlərinin inşasının getdikcə 
geniş vüsət alması, ölkəyə idxal olunan avtomobillərin və məişət avadanlıqlarının sayının ilbəil 
çoxalması, əhalinin alıcılıq qabiliyyətinin yüksəlməsi ilə ticarət dövriyyəsinin genişlənməsi və 
sair amillər ölkə əhalisinin həyat səviyyəsinin yaxşılaşmasına dəlalət edir. Bundan başqa, 2002-ci 
ildə əhalinin banklara qoyduqları əmanətlərin həcmi 744,1 milyard manata çatmışdır ki, bu da 
2001-ci illə müqayisədə 177 milyard manat çoxdur. Lakin müasir dövrdə dünyanın bir çox 
ölkələrində olduğu kimi, bazar iqtisadiyyatının obyektiv və subyektiv çətinlikləri ilə bağlı bizim 
ölkəmizdə də yoxsulluq problemi vardır və bunun aradan qaldırılması üçün ciddi tədbirlər həyata 
keçirilir. Belə tədbirlərdən ən mühümi 2002-ci ildə qəbul olunmuş «Yoxsulluğun Azaldılması və 
İqtisadi İnkişaf üzrə Dövlət Proqramı»dır. Həmin proqramda göstərilir ki, beynəlxalq 
təşkilatların araşdırılma metodikasının nəticələrindən aydın olur ki, ölkəmizdə əhalinin 47%-i 
yoxsulluq səviyyəsindədir. Demək, bizim əsas vəzifəmiz bundan sonra aparılan işlərlə 
yoxsulluqla mübarizəni gücləndirmək, yoxsulluğu azaltmaq və gələcəkdə Azərbaycan 
Respublikasında yoxsulluğu tamamilə aradan qaldırmaqdan ibarətdir. Bu sahədə Azərbaycanın 
yeni neft strategiyası mühüm rol oynaya bilər. Çünki respublikamızda mənfəət 
karbohidrogenlərinin həcminin və satışının artması Azərbaycan Respublikası Dövlət Neft 
Fonduna daxil olan gəlirin çoxalmasına imkan verər ki, bu da əhalinin sosial problemlərinin 
həllini sürətləndirə bilər. 
2003-2005-ci illəri əhatə edən «Yoxsulluğun Azaldılması və İqtisadi İnkişaf üzrə Dövlət 
Proqramı» məhz bu məqsədlə hazırlanmışdır. Bu proqramda aparılacaq islahatların həm iqtisadi, 
həm sosial, həm də institutsional aspektləri kompleks şəkildə əhatə olunmuş və burada nəzərdə 
tutulmuş tədbirlərin həyata keçirilməsi nəticəsində ölkəmizin əhalisinin sosial rifahının 
yüksəlməsi təmin olunacaqdır. Dövlət proqramında yoxsulluğun azaldılması ilə əlaqədar nəzərdə 
tutulmuş tədbirlərin əsas istiqamətlərindən biri də sosial sahədə islahatların aparılması, 
yoxsulluğa daha həssas olan əhali qruplarının üzləşdikləri problemlərin həllinin ön plana 
çəkilməsidir. Azərbaycan dövləti tərəfindən son illərdə əhalinin sosial müdafiəsinin 
gücləndirilməsi, pensiya və müavinətlərin məbləğinin tədricən artırılması sahəsində çox mühüm, 
məqsədyönlü tədbirlər həyata keçirilmişdir. Əhalinin sosial müdafiəsinin daha da 
təkmilləşdirilməsi, onun həssas qruplarının daha ünvanlı sosial yardımla təmin olunması 
məqsədilə yeni sosial siyasətin həyata keçirilməsinə ehtiyac vardır. Sosial siyasətin 
müvəffəqiyyətlə aparılması yalnız bu sahə ilə bağlı tədbirlərin həyat səviyyəsinə deyil, eləcə də 
bütün cəmiyyətin ümumi vəziyyətinə, həyat tərzinə, maddi təminatına öz təsirini göstərir. Ona 
görə də əhalinin sosial müdafiəsi məsələləri ölkəmizdə aparılan sosial-iqtisadi inkişafla birbaşa 
bağlıdır. Məhz bu səbəbdən də dövlətimizin sosial siyasəti ilk növbədə yoxsulluğun aradan 
qaldırılması və əhalinin rifah halının yüksəldilməsinə yönəldilmişdir. 
Ölkə əhalisinin sosial müdafiə hüquqlarının qorunması və xalqın maddi vəziyyətinin 
yaxşılaşdırılması ilə bağlı tədbirlərin hamısı əhalinin real gəlirlərinin artırılmasına, onların maddi 
rifahının yaxşılaşdırılmasına yönəldilmişdir. Bununla bağlı, son illərdə həyata keçirilmiş 
tədbirlərin bəzilərini nəzərdən keçirmək məqsədəuyğun olardı. Belə ki, 1997-ci ilin avqust 
ayında ölkə üzrə pensiyaçıların yarıdan çoxunun pensiyasının məbləği 2,2 dəfə artırılmış, eləcə 
də əllillərin, tənha və ahıl vətəndaşların, sosial pensiyaçıların pensiyalarına əlavə müavinətlər 
müəyyən edilmiş, 1998-ci ilin avqust ayından şəhid ailələrinin, müharibə əlillərinin, qaçqın və 
məcburi köçkünlərin pensiyalarının məbləği 2 dəfədən çox artırılmışdır. 2000-ci il yanvarın 1-
dən pensiya və müavinətlərin ümumi məbləğinin minimum həddi 50 min manata, 2002-ci il 
yanvarın 1-dən isə 70 min manata çatdırılmışdır. 2000-ci ilin noyabr ayından sosial 
 64
pensiyaçıların pensiyalarına əlavə olaraq 10 min manat aylıq müavinət müəyyən edilmiş, 2001-ci 
il yanvarın 1-dən isə 20 Yanvar əlillərinin və Azərbaycan Respublikasının ərazi bütövlüyü 
uğrunda əlil olanların pensiyalarına hesablanan aylıq müavinətlər orta hesabla 1,5 dəfə, 
aztəminatlı ailələrdə uşaq doğularkən verilən birdəfəlik müavinət 1,4 dəfə, dəfn üçün müavinət 
1,5 dəfə, üç uşağa qulluğa görə düşən ödənişli sosial məzuniyyətdə olanlara verilən aylıq 
müavinət orta hesabla 1,8 dəfə artmışdır. Dövlətimizin bu istiqamətdə apardığı məqsədyönlü 
tədbirlərin həyata keçirilməsi davam etdirilir və 2003-cü ildə pensiya və müavinətlərin 
nəzərəçarpacaq dərəcədə artırılması gözlənilir. Azərbaycan Respublikası Dövlət Sosial Müdafiə 
Fondunun 2003-cü il büdcəsində bu məqsədlərə böyük məbləğdə vəsait ayrılmışdır. Bütün bu 
tədbirlər onu göstərir ki, sosial siyasət, əhalinin sosial müdafiəsi məsələləri dövlətimizin iqtisadi 
siyasətində əsas yer tutur. 2003-cü ildə ölkə iqtisadiyyatının aparıcı sahəsi olan neft sənayesini 
daha böyük uğurlar gözləyir. Yeni neft strategiyasının həyata keçirilməsi istiqamətində nəzərdə 
tutulmuş tədbirlər, neft və qaz hasilatına dair illik proqnozlar bunu deməyə əsas verir. ARDNŞ  
üzrə neft hasilatına dair əldə olunmuş sabitliyi qoruyub saxlamaq, qaz istehsalındakı böhranı 
aradan qaldırmaq üçün kompleks tədbirlər proqramı işlənib hazırlanmışdır. Neft hasilatındakı 
sabitliyi qoruyub saxlamaq məqsədilə köhnə yataqlarda yeni, mütərəqqi üsulların tətbiqi, işlək 
quyu fondunun artırılması və yeni hasilat quyularının qazılması nəzərdə tutulur. 2003-cü ildə 
ölkəmizin neft sənayesinə xarici investisiya qoyuluşunun həcmi də xeyli artırılacaq və «Çıraq» 
platformada və Səngəçal terminalındakı neft və qaz qurğularının modernləşdirilməsi nəticəsində 
gündəlik hasilat 145 min barrelə çatdırılacaqdır. 
2003-cü ildə ümumi dəyəri 8,6 milyard dollar olan «Azəri» layihəsi üzrə dənizdə və quruda 
nəhəng tikinti-quraşdırma işlərinin aparılması nəzərdə tutulur. «Əsrin müqaviləsi»nin operatoru 
BP şirkəti tərəfdaşları ilə birlikdə «Azəri-Çıraq-Günəşli» layihəsi üzrə əməliyyatlara 100 milyon 
dollar, əsaslı işlərə isə 2 milyard 52 milyon dollar vəsait sərf ediləcəkdir. «Azəri» layihəsi 
çərçivəsində tikinti-quraşdırma işlərinin davam etdirilməsi, ilk sualtı boru kəmərinin çəkilməsi, 
«Azəri» yatağının qərb hissəsində öncə qazma-dayaq tavasının quraşdırılması, «Faza-3» layihəsi 
üzrə müfəssəl mühəndis-layihə işlərinin aparılması 2003-cü ildə görüləcək əsas işlərdəndir. 
Bütün layihələr üzrə təsdiq olunmuş illik iş proqramları və büdcəyə uyğun olaraq 2003-cü ildə 
BP tərəfdarları ilə birlikdə Azərbaycandakı əməliyyatlara 4,3 milyard dollar investisiya 
yönəldəcək. 
2003-cü il Bakı-Tbilisi-Ceyhan kəmərinin çəkilişinə başlanılması ilə əlaqədar, xüsusilə, 
əlamətdar olacaq. Artıq Azərbaycan, Gürcüstan və Türkiyədə kəmərin keçəcəyi ərazilərdə torpaq 
alınması prosesinə başlanmışdır. Məlumat üçün qeyd edək ki, kəmərin Azərbaycan ərazisindən 
keçən hissəsi JJİJ şirkəti, buradakı texniki qurğuları isə «Petrofak» şirkəti inşaa edəcəkdir. 
Kəmərin Azərbaycan hissəsinin tikintisi üçün nəzərdə tutulmuş borular Yaponiyadan Səngəçal 
terminalına gətirilmişdir. 
2003-cü ildə «Şah-dəniz» layihəsi üzrə də geniş tədbirlər həyata keçiriləcək. «Şah-dəniz» 
tərəfdaşları kommersiya və maliyyələşdirilmə ilə bağlı son danışıqları yekunlaşdırdıqdan sonra 
2003-cü ilin birinci rübündə adı çəkilən layihənin birinci mərhələsinə başlamağa dair qərar qəbul 
edilmişdir. Bu da ilk qazın, əvvəlcədən nəzərdə tutulduğu kimi, 2006-cı ildə Türkiyə bazarına 
çıxarılmasına imkan verəcəkdir. 
Xəzərin Azərbaycan sektorundakı yataqların xarici şirkətlərlə birgə işlənməsinə dair 
hasilatın pay bölgüsü üzrə digər sazişlərin də həyata keçirilməsi istiqamətində konkret işlər də 
yerinə yetirilir. «İnam» perspektiv strukturunda axtarış-kəşfiyyat quyularının qazılması, eləcə də 
«Alov» yatağı üzrə texniki araşdırmalar və kollektorun qiymətləndirilməsi davam edəcəkdir. 
Azərbaycanın yeni neft strategiyasının güzgüsü hesab edilən ARDNF-in 2003-cü ildə xeyli 
zənginləşməsi, Fondun vəsaitinin bir qədər də artacağı gözlənilir. Təqribi hesablamalara görə, 
Bakı-Tbilisi-Ceyhan Əsas İxraj Boru Kəmərində ARDNŞ-in payının maliyyələşdirilməsi və 
dövlət büdcəsində bir sıra sosial məsələlərin həlli üçün nəzərdə tutulmuş xərclər ödənildikdən 
sonra 2003-cü ilin sonunadək Fonda 800 milyon dollardan çox vəsait yığılacağı gözlənilir. 
Proqnozlaşdırıldığına görə, 2003-cü il dövlət büdcəsinin xərcləri ümumi daxili məhsulun 19,6%-
 65
ni təşkil etməklə mütləq ifadədə 6 trilyon 423 milyard manat olacaqdır. Başqa sözlə, bu, 2002-ci 
ilə nisbətən 1 trilyon 293 milyard manat və ya 25,2% çoxdur. 2003-cü ildə sosial yönümlü 
xərclərin üstünlüyü saxlanılmaqla iqtisadiyyatın bir sıra sahələrinə dövlət büdcəsindən maliyyə 
yardımları da artırılacaq. Xərclərin 60%-dən çoxu və ya 3 trilyon 858 milyard manatı sosial 
yönümlü tədbirlərin maliyyələşdirilməsinə yönəldiləcək. Bu, 2002-ci illə müqayisədə 20,3% 
artıqdır. Respublikamızda hazırda 1,2 milyondan artıq vətəndaş pensiya və müavinət alır. Hər 
büdcə ilində onların sosial vəziyyətinin yaxşılaşdırılması istiqamətində müəyyən addımlar atılır. 
2003-cü ildə də sözügedən tendensiya daha ciddi surətdə davam etdiriləcəkdir. Belə ki, pensiya 
islahatlarının reallaşdırılması, yoxsulluğun azaldılması proqramının icrasına başlanğıc kimi 
pensiya və müavinətlərin artımı üçün 224 milyard manat, o cümlədən dövlət büdcəsindən 138 
milyard manat vəsait yönəldiləcəkdir. 
Ölkəmizin orta müddətli sosial-iqtisadi inkişaf konsepsiyası da diqqəti cəlb edir. 
Ekspertlərin proqnozuna görə, 2005-ci ildə ümumi daxili məhsulun real artımı 2001-ci ildəkinə 
nisbətən 57,5% təşkil edəcək, qeyri-dövlət sektorunun ümumi daxili məhsulda xüsusi çəkisi isə 
75%-ə çatacaqdır. 
 
 
4.4. Milli iqtisadiyyat: səviyyə göstərijilərinin müasir durumu və 
yaxşılaşdırılması yolları 
 
Milli iqtisadiyyatın mahiyyəti və onun səviyyə göstəricilərindən danışmamazdan öncə, 
ümumiyyətlə, iqtisadiyyat nədir, onun hansı növləri var, ilk dəfə elm tarixində iqtisadiyyat 
sözünü, anlayışını kim işlətmişdir və onun nə kimi təməl prinsipləri var suallarını qısaca da olsa 
nəzərdən keçirək. 
İqtisadiyyat - bütün iqtisadi bilik sahələrinin, həmçinin də iqtisadi nəzəriyyənin öyrəndiyi, 
tədqiq etdiyi obyektdir. Elm tarixində ilk dəfə iqtisadiyyat sözünü, anlayışını qədim yunan 
alimləri işlətmişlər. O, Ksenofontun /e.ə.-430-355/ «Ev təsərrüfatı» və ya «Ev iqtisadiyyatı» 
deyilən əsərlərinin adından götürülmüş, sonra Aristotel /e.ə.384-322/ tərəfindən geniş şərh 
edilmişdir. Yunan sözü olan «Oykonomiya» iki sözdən, «oykos» /ev, təsərrüfat/ və «nomos» 
/qayda, qanun/ söz birləşmələrindən yaranmışdır. Təsərrüfat və onun idarəedilmə qanunları 
mənasını ifadə edən bu anlayış sonralar mürəkkəb və geniş bir fəaliyyət dairəsini, bütövlükdə 
iqtisadiyyat mənasında işlədilmişdir. Hazırda dünyanın əksər ölkələrində, müxtəlif dillərdə 
«Ekonomiks» geniş anlamlı bir kateqoriya kimi işlədilməkdədir. Bizim və bir sıra islam ölkələri 
xalqlarının dilində «ekonomika» ərəb dilindən alınmış «iqtisadiyyat», «iqtisad» kimi sözlərlə 
ifadə olunur. Ərəbcə iqtisadiyyat tədbir mənasını ifadələndirir. Dilimizə daxil olan «iqtisadiyyat» 
məfhumu təsərrüfatı idarəetmə, təsərrüfatçılıq, qənaət, kimi anlayışları ifadə edir. 
Hər bir cəmiyyətdə təsərrüfat bir sistem kimi fəaliyyət göstərir və inkişaf edir. Bu 
baxımdan iqtisadiyyat və təsərrüfat anlayışları üst-üstə düşür. Məlumdur ki, iqtisadiyyat 
sənaye, kənd təsərrüfatı, tikinti, nəqliyyat, ticarət, xidmət və s. sahələri özündə birləşdirir. Ona 
görə də iqtisadiyyat bir çox elmlərin adları kimi də işlədilir. Məsələn, iqtisadi tarix, sənayenin 
iqtisadiyyatı, müəssisənin iqtisadiyyatı, iqtisadi kibernetika, iqtisadi joğrafiya, kənd təsərrüfatının 
iqtisadiyyatı, ticarətin iqtisadiyyatı, tikintinin iqtisadiyyatı və sair elmlərin adının daşayıcısı da 
iqtisadiyyatdır. İqtisadiyyata öyrənmə, dərketmə baxımından yanaşdıqda o, makroiqtisadiyyat, 
mikroiqtisadiyyat, mezoiqtisadiyyat və meqoiqtisadiyyat sahələrinə ayrılır.  
Makroiqtisadiyyat dedikdə, bu və ya digər ölkənin iqtisadiyyatının bütövlükdə 
öyrənilməsi, araşdırılması və tədqiqi ilə əlaqədar proseslər nəzərdə tutulur. Makroiqtisadiyyat 
səviyyəsində cəmiyyətin, ölkənin, milli iqtisadiyyatın ən başlıca iqtisadi problemləri dayanır. 
Burada ictimai məhsulun məcmusu, milli gəlirin kəmiyyəti, onların artımı, bölgüsü, sosial 
tələbatların təmin olunmaq dərəcəsi və sair kimi problemlərin öyrənilməsi və həlli yolları tədqiq 
edilir. 
 
 66
Mikroiqtisadiyyat - istehsalın, işin və xidmətlərin müəssisə /firma, şirkət/ çərçivəsində 
araşdırılması, təşkili və idarə edilməsi deməkdir. İqtisadiyyatın özəyini təşkil edən müəssisədə 
istehsalın, işin və xidmətin daha səmərəli qurulması modelləri seçilir, ən az xərclə daha çox 
keyfiyyətli məhsul buraxılışına, deməli daha çox mənfəət əldə edilməsinə çalışırlar. 
Mikroiqtisadiyyat səviyyəsində ən çox mənfəət, qiymət, əmək haqqı, istehsal xərcləri, tələb-təklif 
kimi iqtisadi amillərdən, göstəricilərdən daha konkret şəkildə istifadə olunur və idarəetmədə daha 
çevik idarəetmə sistemləri tətbiq olunur. 
Mezoiqtisadiyyat makroiqtisadiyyatın yarımsistemləri olub, bir-biri ilə üzvi bağlı sahələr 
kompleksidir. Məsələn, aqrar-sənaye kompleksi, aqrar-biznes, hərbi-sənaye kompleksi və sair. 
Bunların maddi əsasını əmək bölgüsü və kooperativləşmə təşkil edir. 
Meqoiqtisadiyyat dedikdə, beynəlxalq miqyasda iqtisadiyyat nəzərdə tutulur. Beynəlxalq 
iqtisadiyyatın maddi məzmununu beynəlxalq əmək bölgüsü təşkil edir. Beynəlxalq əmək 
bölgüsü - əməyin ictimai ərazi bölgüsünün yüksək forması olub, ayrı-ayrı ölkələrin istehsal 
etdikləri müəyyən növ əmtəə və xidmət üzrə ixtisaslaşması və həmin məhsulları öz aralarında 
mübadilə etməsidir. Beynəlxalq əmək bölgüsünün zəruriliyi və onun dərinləşməsi cəmiyyətin 
məhsuldar qüvvələrinin inkişaf dərəcəsi ilə müəyyən edilir. 
Hansı formada olmasından asılı olmayaraq iqtisadiyyat təkrar istehsalın istehsal, bölgü, 
mübadilə və istehlak mərhələlərini özündə üzvi surətdə birləşdirən bir sistemdir. Burada 
istehsalla istehlak arasındakı qarşılıqlı asılılıq və vəhdət mühüm yer tutur. Məlumdur ki, 
cəmiyyətdə və təbiətdə müxtəlif xarakterli və təyinatlı sistem formaları fəaliyyət göstərir. 
Bunlara misal olaraq, maşınlar, bioloji, iqtisadi, sosial və istehsal-təsərrüfat sistemlərini, 
müəssisənin özünü, konkret idarəetmə sistemini göstərmək olar. Özü də hər bir sistemin 
özünəməxsus xarakterik cəhətləri, tətbiqi sahələri və qanunauyğunluqları vardır. Göstərilən 
müxtəlif sistemlər içərisində ən çətin idarə olunanı iqtisadi və istehsal-təsərrüfat sistemləridir. 
Belə ki, bioloji sistemdə canlı orqanizmdə mövcud olan komponentlər əvvəlcədən, üzvi olaraq 
bir-birilə təbii olaraq uyğunlaşmışdır. Deməli, bioloji sistemdə subyektiv amillərdən, yəni 
insanlardan asılı olmayaraq, sistemin tərkibinə daxil olan ünsürlərin təbii olaraq bir-birinə 
uyğunluğu təmin olunur. İqtisadi və istehsal-təsərrüfat, həmçinin sosial sistemlərdə isə vəziyyət 
başqa cürdür. Burada iqtisadi, sosial, yaxud istehsal-təsərrüfat əlaqələri insanlar vasitəsilə 
tənzimlənir. 
Milli iqtisadiyyat özü-özlüyündə mücərrəd iqtisadi kateqoriyadır. Odur ki, tarixi yanaşma 
yolu ilə onun hansı konkret mahiyyətə malik olması mövcud ölkə səviyyəsində 
aydınlaşdırılmalıdır. Ümumi baxışda «milli iqtisadiyyat» anlayışı ilə «makroiqtisadiyyat» 
anlayışı bir-birlərinə çox yaxındırlar. Lakin öz mahiyyətlərinə görə onların bir-birlərindən fərqli 
cəhətləri də vardır. Ölkənin makroiqtisadiyyatı dedikdə, ilk növbədə onun xalq təsərrüfatı 
sahələrinin məcmusu, orada təkrar istehsalın ünsürlərinin, yəni istehsalın, bölgünün, mübadilənin 
və istehlakın vəhdəti nəzərdə tutulur. Ölkənin milli iqtisadiyyatı dedikdə isə makroiqtisadiyyatın 
milli baxımdan vəziyyəti, mahiyyəti nəzərdə tutulur. Adətən, milli iqtisadiyyatın aşağıdakı üç 
növünü fərqləndirirlər: 
1. sağlam milli iqtisadiyyat - o ölkələrdə mövcuddur ki, onlarda real siyasi, hüquqi, 
milli və ümumiyyətlə, dövlət müstəqilliyi hakim mövqe tutur. Deməli, sağlam milli 
iqtisadiyyatın zəruri şərti dövlətin, millətin siyasi və iqtisadi müstəqilliyidir. Adətən, 
sağlam milli iqtisadiyyat dedikdə aşağıdakılar nəzərdə tutulur: birincisi, mövcud 
ölkədə milli dövlət tam hökmüran vəziyyətdə müstəqil surətdə fəaliyyət göstərməlidir; 
ikincisi, hakim dövlət təbii-tarixi prosesə uyğun iqtisadi siyasət yeritməlidir. Bu, hər 
şeydən əvvəl öz real ifadəsini ölkənin milli və iqtisadi mənafeləri və bunlardan irəli 
gələn təbii inkişaf tələbatını rəhbər tutmaqda tapmalıdır; üçüncüsü, iqtisadiyyatın 
bütün sahələrində biznes və sahibkarlığın bütün formalarının inkişafı və normal 
fəaliyyət göstərmələri üçün müvafiq şərait yaradılmalıdır; dördüncüsü, istehsalın 
bütün infrastruktur sahələri ahəngdar fəaliyyət göstərməlidir; beşincisi, azad 
iqtisadiyyat, yəni sağlam bazar münasibətləri real surətdə təşəkkül tapmalıdır; 
 67
nəhayət, altıncısı, sağlam milli iqtisadiyyat şəraitində keyfiyyət onun bütün tərəflərini 
əhatə etməli, məhsul buraxılışı dünya standartlarına uyğun olmalı və 
rəqabətqabiliyyətliliyi ilə xarakterizə olunmalıdır. Bu isə o deməkdir ki, iqtisadi artım 
və inkişaf dinamik xarakter 
2.  kəsb etməlidir.müstəmləkə xarakterli milli iqtisadiyyat - təmənnalı asılılıq və 
iqtisadi struktur dərəcəsi ilə fərqlənən, lakin bir-birinə nisbətən yaxın olan milli 
iqtisadiyyat növüdür. Belə milli iqtisadiyyata malik olan ölkələr digər dövlətlər 
tərəfindən istila edilməli və qeyri-müstəqil olmaları ilə əlaqədardır. Digər tərəfdən, 
belə ölkələrdə  mövcud ölkənin milli və iqtisadi mənafeləri nəzərə alınmır, zorakı və 
gücdən istifadə etməklə iqtisadiyyat inkişaf etdirilir. 
3. yarımmüstəmləkə xarakterli milli iqtisadiyyat - müstəmləkə xarakterli milli 
iqtisadiyyata bənzəyir. Lakin burada yuxarıda göstərilən əlamətlər nisbətən zəifdir, 
yəni bu modeldə mövcud ölkənin milli və iqtisadi mənafeləri az da olsa nəzərə alınır. 
Beləliklə, sağlam milli iqtisadiyyat bazar münasibətlərinin inkişafının ana xəttini təşkil 
edir. O, rəqabət qabiliyyətli əmtəə dövriyyəsinə malik olur, iqtisadi müstəqillik, sabit pul 
tədavülü, dinamik inkişaf, diversifikasiya meyli, yüksək rifah və sair onda səciyyəvi hal olur. 
Dünyanın ən yüksək inkişaf etmiş ölkələri, məsələn, ABŞ, Yaponiya, Finlandiya, İsveç ilk 
növbədə yaratdıqları sağlam milli iqtisadiyyatları ilə zənginləşmişlər. Azərbaycan böyük neft-qaz 
ehtiyatlarına malik olan ölkələrdən biridir. Fəqət onları kəşf etmək və mənimsəmək yalnız 
respublikanın daxili imkanları hesabına hələlik mümkün deyildir. Bu, indiki şəraitdə xarici 
kapitalın, yəni xarici sərmayəçilərin bu işə cəlb edilməsilə mümkündür. Xarici kapitalın bu işə 
cəlb edilməsi neft-qaz hasilatının artırılması ilə yanaşı yeni iş yerlərinin yaradılması baxımından 
da əhəmiyyətlidir. Digər tərəfdən, belə bir tədbirin həyata keçirilməsi yüksək ixtisaslı neftçi 
kadrların xarici ölkələrə axınının da qarşısını ala bilər. Son illərdə xarici kapitalın idxalı ilə 
əlaqədar olaraq respublikamızda yeni idarəetmə təcrübəsi, müasir menejment standartları, yüksək 
istehsalat mədəniyyəti tətbiq olunmağa başlayır. 
Milli iqtisadiyyatın mövcud səviyyəsini tədqiq və təhlil etmək üçün bir sıra digər 
göstəricilərindən, məsələn Ümumi Milli Məhsul /ÜMM/, Ümumi Daxili Məhsul /ÜDM/, Xalis 
Milli Məhsul /XMM/, Milli Gəlir /MG/, Milli Sərvət /MS/ kimi göstəricilərdən də istifadə edilir. 
ÜMM mövcud ölkədə və onun xaricində öz daxili resursları hesabına il ərzində istehsal olunan 
bütün son hazır əmtəələrin və xidmətlərin dəyərinin məcmusudur. ÜMM mövcud ökədə il 
ərzində yerli resurslardan istifadə etməklə istehsal olunan bütün hazır əmtəələrin məcmusudur. 
XMM ümümi daxili məhsuldan amortizasiya ayırmaları çıxdıqdan sonra yerdə qalan hissədir. 
MG xalis milli məhsulun bütün dolayı vergilər çıxıldıqdan sonra yerdə qalan hissəsidir. Başqa 
sözlə, o mövcud ölkədə əmək haqqı, mənfəət. Faiz və rentaların ümumi məbləğindən ibarətdir. 
MS mövcud ölkədə millətin tarix ərzində əldə etdiyi və malik olduğu bütün maddi nemətlərin 
məcmusudur. 
 
 68
V FƏSİL 
BEYNƏLXALQ ENERCİ BAZARLARINA ÇIXIŞ  
PROBLEMLƏRİ VƏ PERSPEKTİVLƏR 
 
5.1. Xəzərin neft-qaz resurslari və müasir dövrdə onlardan istifadə imkanları 
 
Xəzər göl olmamaqla dünyada ən böyük qapalı su hövzəsidir. Xəzər regionunda Rusiya, 
Qazaxıstan, Türkmənistan, Azərbaycan dövlətləri yerləşir. Ölçüsünə, proseslərin xarakterinə və 
inkişaf tarixinə görə Xəzər dəniz hesab edilir. Tarixi mənbələrdə və ədəbiyyatlarda Xəzər 
dənizinin çoxsaylı adlarına, məsələn Abeskun, Bakı, Kaspi, Gürgan, Xəzər, Kirkan, Şirvan, 
Mazandaran və sairə rast gəlinir. Bunlardan hazırda Xəzər və Kaspi adları daha çox işlədilir.  
Xəzər dənizinin uzunluğu təqribən 1200 kilometr, orta eni 320 kilometr, sahil xəttinin 
uzunluğu 6,5 min kilometrdir. Ondan 800 kilometri Azərbaycan Respublikasının payına düşür. 
Xəzər dənizinə 130-dan çox çay tökülür. Onlardan ən böyükləri sırasında Volqa, Kür, Emba, 
Ural, Terek, Sulak, Samur, Səfidrud və Kürkan çayları yer alır. 
Relyefinə və hidroloci xüsusiyyətlərinə görə Xəzər dənizi üç hissəyə bölünür: 
1. Şimali Xəzərə /dərinliyi 25 m-dək/; 
2. Orta Xəzərə /Dərbənd çökəkliyində dərinliyi 788 m-dək/; 
3. Cənubi Xəzərə /dərinliyi 1025 m-dək/. 
Orta Xəzərin Şimali Xəzərlə təbii sərhədi Manqışlaq astanası, Cənubi Xəzərlə təbii sərhədi 
isə Abşeron astanası boyunca keçir. Xəzər dənizi Üst Miosenə qədər Qara dənizlə əlaqədə 
olmuşdur. Sonra bu əlaqə kəsilmiş, Xəzər dənizi qapalı su hövzəsinə çevrilmişdir. Üst Pliosendə 
/Akçaqıl əsrində/ okeanla yenidən birləşmişdir. Xəzər dənizinin dibində neft, qaz, kimyəvi 
xammal yataqları var. Deməli, Xəzər dənizi mühüm xalq təsərrüfatı əhəmiyyətinə malikdir. 
Xəzər dənizinin əsas faydalı qazıntısı neft və təbii qazdır. Bu resurslar Abşeron və Bakı 
arxipelaqları akvatoriyalarında, Türkmənistan və Dağıstan Muxtar Respublikasının sahil suları 
zonasında çıxarılır. Xəzər dənizindən neft ilk dəfə 1923-cü ildə keçmiş İliç buxtasında 
çıxarılmışdır. Hazırda Azərbaycanda çıxarılan neftin üçdə iki hissəsini, təbii qazın 90%-dən 
çoxunu dəniz mədənləri verir. 
Müasir dövrdə Xəzər regionunun dövlətləri, öz iqtisadi inkişafını Xəzər dənizinin neft-qaz 
potensialı ilə bağlayır. Mütəxəssislərin hesablamalarına görə Xəzər dənizinin neft-qaz potensialı 
50 milyard barreldən 200 milyard barrelə kimi neft və kondensata bərabərdir. Xəzər regionun 
dövlətləri üzrə neft və təbii qaz ehtiyatı aşağıdakı kimidir: 
1. Azərbaycan üçün isbat edilmiş neft ehtiyatı 3,6 milyard barreldən 12,5 milyard 
barrel arasında dəyişilir. Mümkün /ehtimal/ olan neft ehtiyatı mütəxəssislər 
tərəfindən 27 milyard barrel həcmində proqnozlaşdırılır. Ümumi neft ehtiyatı isə 
31-40 milyard barrel nəzərdə tutulur; 
2. Qazaxıstan üçün isbat edilmiş neft ehtiyatı 10 milyard barreldən 17,6 milyard 
barrelə bərabərdir. Mümkün /ehtimal/ olunan neft ehtiyatı 85 milyard barrel, ümumi 
neft ehtiyatı isə 95 milyard barreldən 103 milyard barrel həcmindədir; 
3. Türkmənistan üçün isbat olunan neft ehtiyatı 1,7 milyard barrelə, mümkün neft 
ehtiyatı 32 milyard barrelə və ümumi neft ehtiyatı isə 34 milyard barrelə bərabərdir; 
4. Rusiya üçün isbat olunan neft ehtiyatı 0,3 milyard barrelə, mümkün olan neft 
ehtiyatı 5 milyard barrelə və ümumi neft ehtiyatı isə 5 milyard barrelə bərabərdir; 
5. İran İslam Respublikası üçün isbat olunan neft ehtiyatı 0,1 milyard barrelə, 
mümkün olan neft ehtiyatı 12 milyard barrelə və ümumi neft ehtiyatı isə 12 milyard 
barrelə bərabərdir.  
Xəzər regionunda yerləşmiş dövlətlər tərəfindən hasil və ixrac edilən neftin miqdarı 
haqqında məlumatlar aşağıdakı cədvəldə verilmişdir. 
 
 
 69
Cədvəl 20 
Xəzər regionu üzrə neftin hasilatı və ixracı 
/sutkada min barrel/ 
Neft hasilati Ixracin xalis həcmi 
Dövlətlər 1990 1997 1990 1997 
Nəzərdə tutulan 
ixrac 
Azərbaycan 259,3 192,9 76,8 54,8 1000-1500 
Qazaxıstan 602,1 573,3 109,2 310,9 2000 
Türkmənistan 24,8 107,3 69,0 39,2 50 
Rusiya 144,0 60,0 x x x 
Yekun: 1130,2 933,5 255 404,9 3050-3550 
 
Cədvəldən görünür ki, Azərbaycan Xəzər regionu üzrə neft hasil edən ölkələrdən biridir və 
ixrac potensialına görə Xəzər regionu ölkələri arasında ikinci yeri tutur. Artıq Azərbaycan 
Respublikası dünyanın ən çox neft hasilatına malik olan regionlardan biri kimi tanınmaqdadır. 
Mütəxəssislərin fikrincə Azərbaycan Respublikası neft ehtiyatlarına görə dünyanın 10-12 lider 
ölkəsi arasında qərar tutur.  
 
 
5.2. Xam neftin və təbii qazin emali və onlardan alinan məhsullar 
 
Neft emalı - neftin mexaniki qatışıqlarından təmizlənib distillə vasitəsilə lazımi 
fraksiyalara ayrılması prosesidir. Arxeoloqların fikrincə neftdən bizim eradan əvvəl VI 
minillikdə istifadəyə başlanmışdır. Eramızın III min illiyində Mesopotamiya və Misirdə asfaltdan 
sukeçirməyən və birləşdirici maddə kimi inşaatda istifadə edildiyi göstərilir. O dövrdə neft piltəli 
çıraqlarda yandırılır, dərman pereparatları kimi işlədilir, onun şora, kükürd və qətran qarışığından 
hərbi məqsədlə «yandırıcı ox» hazırlanmasında istifadə edilirdi. 
Bakıda neft çıxarılmasını hadisəsini XIII əsrdə italyan səyyahı Marko Polo təsvir etmişdir. 
O, göstərirdi ki, Bakı neftini çıraqlarda yandırır və onunla dəri xəstəliklərini müalicə edirlər. 
XVI-XVII əsrlərdə Bakıdan Rusiyanın mərkəz rayonlarına neft göndərilməyə başlanmışdır. 
Müalicə məqsədi ilə işlədilən neftin xoşagəlməz qoxusunu aradan qaldırmaq və ya heç olmazsa 
azaltmaq üçün eramızın əvvəllərində onu distillə yolu ilə təmizləməyə başlamışlar. Qədim 
müalicə kitablarında Roma həkimi Kassiya Feliks və XI əsr ərəb alimi İbn Sinanın distillə 
üsullarına aid təcrübələri təsvir edilmişdir. 
Bakı neftinin distillə edilməsini ilk dəfə XIII əsrdə orta əsr müəllifi Nəcib Bəkran Əl 
Həmdani qələmə almışdır. Neftin kubda vaxtaşırı qızdırmaqla distillə edildiyi ilk neft təmizləmə 
qurğu 1823-cü ildə Mozdok şəhəri yaxınlığında təhkimçi kəndli Dubinin qardaşları tərəfindən 
tikilib istifadəyə verilmişdir. Kuba hər dəfə 40 vedrə xam neft doldurulur və ondan 16 vedrə 
distillə edilmiş neft məhsulları alınırdı. 1837-ci ildə Balaxanıda işə salınan neftayırma 
qurğusunda 19,4 ton xam neft distillə edilmişdir. 1861-ci ildə Suraxanıda sənaye sahibkarı 
Kokorev D.İ.Mendeleyevin köməyi ilə kerosin zavodu tikmişdir. Bakılı texnik Cavad Məlikov 
1863-cü ildə Bakıda və 1865-ci ildə Qroznıda ilk neftayırma zavodunu tikmişdir. Artıq 1868-ci 
ildə Bakıda 23 kiçik neftayırma zavodu işləyirdi. Neft emalı zavodlarında kerosin, mazut, az 
miqdarda sürtgü yağları və benzin alınırdı. X1X əsrin 70-ci illərində neft məhsullarına olan 
tələbat xeyli artdığından, neftayırma zavodlarında distillə kublarının sayı və həcmi artırıldı. 
Lakin, buna baxmayaraq vaxtaşarı işləyən kublar bu tələbatı yenə də ödəyə bilmirdi. 
1872-ci ildə icarə sisteminin ləğvindən sonra Azərbaycanda neft sənayesinin inkişafı üçün 
əlverişli şərait yarandı. Neft hasilatının artması neftayırma zavodlarına olan tələbatı xeyli artırdı. 
1873-cü ildə A.Təbrizov neftin fasiləsiz emalı prosesini işləyib hazırladı. 1875-ci ildə Bakıda 
neft emalı müəssisələrinin sayı 62-yə, kerosin istehsalı 848,7 min puda çatdırıldı. Bakıda 
neftqazçıxarma sənayesinin cəmləşdiyi «Qara şəhər» yarandı. 1883-cü ildə D.İ.Mendeleyevin 
təklifi ilə «Nobel qardaşları» zavodunda ilk kub batareyası istifadəyə verildi və digər zavodlar 
 70
tədricən bu üsulla neft emalına keçdi. XX əsrin əvvəllərində Rusiyada başlanmış iqtisadi böhran 
Azərbaycan neftqazçıxarma sənayesində də özünü göstərdi. Azərbaycanda neft sənayesi 
müəssisələrinin sayı 91-dən /1901/ 53-ə /1915/, kerosin istehsalı 128,3 milyon puddan /1900/ 
73,4 milyon puda /1914/ endi. Bu dövrlərdə Azərbaycan neft sənayesində xarici kapitalın rolu 
böyük idi. Təkcə kerosin istehsalının 75%-i «Nobel qardaşları» şirkətinin payına düşürdü. 
Sonralar neft emalı zavodlarının sayı və məhsuldarlığı, habelə alınan neft məhsullarının çeşidi 
tədrijlə artırıldı. 1920-1921-ci illərdə Bakıda neft emalı 1913-cü il səviyyəsinin 41%-ni təşkil 
etdi. Beləliklə də 1921-ci ildən sonra neftayırma zavodlarının bərpasına, texniki cəhətdən 
yenidən qurulmasına başlandı. 1927-ci ildə ilk dəfə olaraq Bakıda güclü borulu qurğu tikilib işə 
salındı. 1940-cı ildə benzin istehsalı 1913-cü il səviyyəsini 39 dəfə ötdü. 1953-cü ildə nəhəng 
Yeni Bakı neftayırma zavodu işə düşdü, digər neftayırma zavodları yenidən quruldu və müasir 
texnika ilə təhciz edildi. Bütün bunlar imkan verdi ki, Bakıda çıxarılan neftin əksər hissəsi Bakı 
neftayırma zavodlarında emal edilsin. 1950-ci illərdə Bakıda fəaliyyət göstərən üç neftayırma 
zavodlarında təqribən 90 adda neft məhsulu /benzin, kerosin, mazut, sürtgü yağları, aşqarlar, neft 
kimyası üçün xammal və sair/ istehsal edilirdi. Həmin zavodlar tərəfindən istehsal olunan neft 
məhsulları nəinki keçmiş SSRİ-nin tərkibində olan respublikalara, həmçinin xarici ölkələrə də 
ixrac olunurdu. Hazırda həmin zavodlarda yenidənqurma işləri həyata keçirilir. 
Neft məhsulları - neftin emalı prosesi nəticəsində alınan karbohidrogenlərlə onların bəzi 
törəmələrinin qarışığı və ya fərdi kimyəvi birləşmələrdən ibarətdir. Onlardan yanacaq, sürtgü 
yağı, yol örtüyü, elektroizolyasiya materialı, həlledici, neft-kimya sənayesi üçün xammal kimi və 
başqa məqsədlər üçün istifadə edilir. Neft məhsuluna duru yanacaq və qaz yanacağı daxildir. 
Bura yerdən neftlə birgə çıxan qazların emal məhsullarından qazolin və qaz benzini, propan-
butan fraksiyası, izobutilen, neft emalı qazları, benzin, kerosin və mazut da daxildir. Neft 
məhsullarının təqribən 60-65%-ni təşkil edən neft yanacaqları daxiliyanma mühərriklərində 
motor yanacağı kimi işlədilir. 
Neft yağları öz həcmi və əhəmiyyətinə görə neft məhsullarının ikinci böyük qrupunu təşkil 
edir. Onların çoxu sürtgü yağlarıdır. Elektroizolyasiya yağlarının və texnoloji yağların da sənaye 
əhəmiyyəti böyükdür. Sürtgü yağları üçün əsas göstəricilər onların özlülüyü, oksidləşməyə qarşı 
sabitliyi, yağlama qabiliyyəti, alışma və donma temperaturudur. Neftdən alınan sürtgü yağı 
materiallarına plastik yağlar və yağlayıcı-soyuducu mayelər də daxildir. 
Texniki bitum materialları istehsalı həcminə görə xalq təsərrüfatında geniş tətbiq olunan 
neft məhsullarının üçüncü qrupunu təşkil edir. Onlar tərkibində çoxlu miqdarda asfalt-qatran 
birləşmələri olan ağır distillə qalıqlarını vakkum altında yenidən distillə edib, içərisindən hava 
keçirmək yolu ilə alınır. 
Neft məhsullarının mühüm bir qrupunu bərk karbohidrogenlər - parafin, serezin, vazelin 
təşkil edir. Onlar neft fraksiyalarının parafinsizləşdirilməsi zamanı çıxarılan məhsulları ayırıb 
təmizləmək yolu ilə alınır. Bərk karbohidrogenlərdən yeyinti, elektrotexnika, kağız və rezin 
sənaye sahələrində, plastik sürtgü yağları istehsalında, tibbdə istifadə edilir. Hazırda Bakının 
neftayırma zavodlarında 100-dən çox neft məhsulları istehsal edilir. 
Qazayırma - qaz qarışığını öz tərkib hissələrinə və ya müxtəlif fraksiyalara ayırma 
prosesidir. Qaz qarışığı əvvəlcə qurudularaq zərərli qatışıqlardan, məsələn, aşağı temperatur və 
yüksək təzyiqdə doymamış karbohidrogenlərlə reaksiyaya girib partlayıcı nitrobirləşmələr əmələ 
gətirə bilən azot oksidlərindən, qazların kimyəvi emalına mane olan katalik zəhərlərdən, 
aparatlarda korroziya törədən, ya da aşağı temperaturda donan hidrogen-sulfid, su buxarı və bəzi 
karbohidrogenlərdən təmizlənir. Adətən, qazı sənayedə mexaniki, elektrik və fiziki-kimyəvi 
üsullarla təmizləyirlər. Mexaniki və elektrik qaztəmizləmə üsulları qazı bərk və maye 
qatışıqlardan, fiziki-kimyəvi üsul isə qaz qatışıqlarından təmizləmək üçündür. 
Mexaniki qaztəmizləmə qatışığın zərrəciklərini ağırlıq qüvvəsi və ya mərkəzdənqaçma 
qüvvəsinin təsiri ilə çökdürmək, qazı məsaməli və lifli materialdan süzmək, həmçinin qazı su, 
yaxud başqa maye ilə yumaq yolu ilə aparılır. Ən çox qaztəmizləyən aparat-siklondan istifadə 
edilir. Siklonda mərkəzdənqaçma qüvvəsinin təsiri nəticəsində bərk və maye zərrəciklər qazdan 
 71
ayrılıb kənar edilir. Süzmə yolu ilə qaztəmizləmə üçün parça kağız, sintetik və ya şüşə lifli 
süzgəjlərdən, eləcə də koks xırdası və ya başqa məsaməli materiallardan istifadə olunur. Qazı 
tozdan su və ya başqa maye vasitəsilə skrubber və digər aparatlarda təmizləyirlər. 
Elektrik üsulu ilə qaztəmizləmə yüksək-gərginlikli /təqribən 80000 volta qədər/ bircinsli 
olmayan elektrik sahəsi qüvvələrinin təsirinə əsaslanır. Çirklənmiş qaz elektrik süzgəcindən 
keçirildikdə ionlaşır, yüklü hissəciklər çökdürücü elektrod tərəfindən cəzb olunur. 
Fiziki-kimyəvi qaztəmizləmə üsulları qaz qatışıqlarının kənar edilməsi üçün tətbiq edilir. 
Proses qaz qatışığının həlledici maddə /buna absorbsiya deyilir/, yaxud qaz qatışıqları ilə 
kimyəvi birləşmə verən maddə məhlulları ilə yuyulması /buna kimyəvi absorbsiya deyilir/, 
qatışıqların bərk aktiv maddələrlə udulması /buna adsorbsiya deyilir/, onların zərərsiz 
birləşmələrə katalitik çevrilməsi və s. üsullarla aparılır. Qaztəmizləmə üsulları metallurgiya 
sobalarında, istilik-elektrik stansiyalarında, sement, kimya və neft-kimya zavodlarında geniş 
tətbiq edilir. 
İqtisadiyyatın və əhalinin sosial ehtiyaclarının ödənilməsində qaz təchizatının təşkili 
mühüm əhəmiyyət kəsb edir. Qaz təchizatı - iqtisadiyyatın maddi və qeyri-maddi sahələrinin 
ehtiyacları üçün qaz yanacağının mütəşəkkil surətdə verilməsi və paylanmasıdır. İstehlakçılar 
təbii, süni və mayeləşdirilmiş qazlarla təhciz olunur. Qaz təchizatına təbii qazın çıxarılması, süni 
qazın alınması, qazların təmizlənməsi, nəql edilməsi, saxlanılması, istehlakçılara paylanması 
üçün lazım olan kompleks qurğular, maşın və cihazlar daxildir. Mərkəzləşdirilmiş və yerli qaz 
təchizatı sistemləri mövcuddur. Mərkəzləşdirilmiş qaz təzhizatında qaz istehlakçılara şəhər qaz 
şəbəkəsi vasitəsi üzrə, yerli qaz təchizatında isə yerli qaz qurğularından və ya içərisinə 
mayeləşdirilmiş qaz doldurulmuş sisternlərdə, balonlarda paylanır. Yerli sistemlərdən magistral 
qaz kəmərlərindən uzaqda yerləşən kiçik şəhərlərin və qəsəbələrin yaşayış binaları və 
kommunal-məişət müəssisələrinin qazla təhciz olunmasında geniş istifadə olunur. 
Mayeləşdirilmiş qaz dəmir yolu və avtomobil sisternləri, balonlar və xüsusi gəmilərlə daşınır. 
Qaz təchizatı sisteminin etibarlı işləməsi üçün böyük şəhərlərin yaxınlığında qaz anbarları 
düzəldilir. Qaz anbarları yeraltı və yerüstü olur. Yeraltı qaz anbarı yüz milyonlarla m3 qaz tutur, 
onlar az təhlükəlidir və yerüstü anbarlara nisbətən ucuz başa gəlir. Yeraltı qaz anbarı məsaməli 
süxurlarda /ehtiyatı tükənmiş qaz və neft yataqlarında, sulu laylarda/ və süxur boşluqlarında 
/istifadəsiz qalan mədən şaxtalarında, köhnə tunellərdə, mədən lağımlarında/ yaradılır. Qaz 
məsaməli süxurlarda qaz halında, süxur boşluqlarında isə, əsasən, maye halında saxlanılır. Qaz 
anbarı qazın az işlədildiyi mövsümlərdə ehtiyat yığmaq və qazı tələbat çox olan mövsümlərdə 
istehlakçıları qazla müntəzəm təhciz etmək üçün, həmçinin yanacaq və kimyəvi xammal ehtiyatı 
kimi istifadə olunur. 
 
 
5.3. Neft, neft məhsulları və qazın nəqli yeni neft strategiyasının tərkib hissəsi 
kimi 
 
Müasir şəraitdə neft, neft məhsulları və təbii qazın nəql edilməsi mühüm məsələlərdən 
biridir. Adətən, neft və neft məhsulları, həmçinin təbii qaz aşağıdakı nəqliyyat növlərindən 
istifadə etməklə istehlakçılara çatdırılır: 
Dəmiryolu nəqliyyatı - neft və neft məhsullarının nəqlində əsas yerlərdən birini tutur. 
Hazırda nəql olunan bütün neft və neft məhsullarının təqribən 40%-i dəmiryolu ilə daşınır. 
Dəmiryolu ilə neft və neft məhsullarının nəql olunmasının əsas xüsusiyyətlərindən biri odur ki, o, 
ilin fəsillərindən asılı olmayıb bütün il boyu işləyir. Dəmiryolu ilə neft və neft məhsullarının 
daşınmasının müsbət cəhətləri ilə yanaşı, onun qüsur, mənfi cəhətləri də vardır. Belə ki, onun 
tikintisi böyük həcmdə əsaslı vəsait qoyuluşu tələb edir, istismar xərcləri çox olur, xidmət və 
təmir işlərinə çoxlu vaxt və vəsait sərf edilir. 
Azərbaycanda ilk dəmiryolunun çəkilişinə 1878-ci ildə başlanmışdır və 1880-cı ilin 
yanvarında Bakı-Sabunçu-Suraxanı xətti istifadəyə verilmişdir. Bu xətt neft mədənlərini kerosin 
 72
zavodları və dəniz portu ilə birləşdirdi və neft daşınmasında mühüm rol oynadı. 1883-cü ildə 
Bakı-Tiflis xətti istifadəyə verildi və əvvəllər Tbilisidən Batuma və Potiyə çəkilmiş xətlər 
vasitəsilə Xəzər və Qara dəniz portları arasında birbaşa əlaqə yaradıldı. 1900-cu ildə istifadəyə 
verilən Biləcəri-Dərbənd xətti Zaqafqaziya Şimali Qafqaz və keçmiş SSRİ-nin başqa 
respublikaları və rayonları ilə, 1908-ci ildə istifadəyə verilən Culfa-Noraşen-Masis dəmiryolu isə 
Culfa stansiyasını Yerevanla və Zaqafqaziyanın digər məntəqələri ilə birləşdirdi. Bu xətlərdə 
nəinki sərnişin daşınırdı, həm də neft və neft məhsulları nəql edilirdi. Dəmiryolu ilə neft və neft 
məhsullarını daşımaq üçün sisternlərdən istifadə edilir. Sistern latın sözü olub, su tutumu, yaxud 
su anbarı deməkdir. Stasionar sisternlər beton, dəmir-beton, polad, alüminium ərintilərindən 
hazırlanır. Dəmiryol sisternləri silindirik formalı qaynaqlanmış metal rezervuardan ibarət 
vaqondur. Mayeni boşaltmaq üçün xüsusi axıdıcı qurğu ilə təhciz edilir. Tutumu 140 tona 
qədərdir. Beləliklə də, dəmiryolu neft və neft məhsullarının ölkədaxili və ölkədən kənar 
daşınmasında mühüm rol oynadı. 
Dəniz nəqliyyatı - neft və neft məhsullarının, həmçinin digər maddi sərvətlərin və 
sərnişinlərin daşınmasında mühüm əhəmiyyət kəsb edir. Neft və neft məhsullarının dəniz 
nəqliyyat vasitələri ilə daşınması dəmiryolu ilə daşınmaya nisbətən az xərc tələb edir. Neft və 
neft məhsulları müxtəlif tipli dəniz və okeanlarda daşındığı üçün orada istifadə edilən gəmilər və 
tankerlər də bir-birindən fərqlənirlər. Neft və neft məhsullarını daşayan gəmiləri hərəkət etmə 
xarakterinə görə iki qrupa ayırmaq olar: yedək gəmiləri ilə hərəkət etdirilən barclar və özü hərəkt 
edən gəmilər. Tanker  ingilis sözü olub, sistern, çən və tutum deməkdir. Tanker rezervuarlarında 
maye, yarımmaye və səpələnən yüklər /neft, benzin, spirt, sürtgü və qida yağları, şərab, 
mayeləşdirilmiş qaz, yeyinti məhsulları və sair/ daşıyan gəmidir. Tankerə yük qapalı boru kəməri 
ilə doldurulur və tankerdən gəmi nasosları ilə boşaldılır. Tankerin yükgötürmə qabiliyyəti 500 
min tona qədər, subasımı isə 590 min tona qədər ola bilər. 
XIX əsrin 70-80-cı illərində Azərbaycanda neft sənayesinin inkişafı dəniz nəqliyyat 
vasitəsilə yük dövriyyəsinin sürətli inkişafına səbəb olmuşdur. XX əsrin əvvəllərində 
Azərbaccanda neft və neft məhsullarının təqribən 80%-i dəniz nəqliyyat vasitələrindən istifadə 
etməklə nəql edilirdi. 1962-ci ildə Bakı və Krasnovodsk portları arasında böyük gəmi-bərələr 
işləməyə başlamışdır. Hazırda Xəzər dənizində yük dövriyyəsinin təqribən 42%-dən çoxu Bakı 
portunun payına düşür. Bakı portu Azərbaycanla İran arasında ticarət əlaqələrinin 
genişləndirilməsində də mühüm rol oynayır. 
Atomobil nəqliyyatı - o zaman səmərəli olur ki, onlardan mərkəzləşdirilmiş qaydada 
istifadə edilsin. Avtomobil nəqliyyatı vasitəsi ilə, adətən, xüsusi kiçik qablarda neft və neft 
məhsulları nəql edilir. Uzaq məsafələrə neft və neft məhsullarının daşınmasında 
avtosisternlərdən istifadə edilir. Avtosistern maye və səpələnən yükləri daşıyan avtomobildir. 
Sistern silindirik, konusvarı və sair formada, həcmi 0,8-15 metrkub olur. Avtomobil 
nəqliyyatının üstünlükləri nəqliyyat xərclərinin az olması, asand idarə edilməsi, sürətli və 
mütəhərrik olması, başqa nəqliyyat növlərinin yardımı olmadan quruda yükləri lazımi məntəqəyə 
tez çatdırması, yükü tarasız, ya ucuz qablarda daşımasından ibarətdir. Göstərilən keyfiyyət 
xarakteristikasına görə avtomobil nəqliyyatı yükdaşıma həcminə görə nəqliyyat növləri arasında 
birinci yeri tutur. 
Aviasiya nəqliyyatı - vasitəsindən neft və neft məhsullarının, həmçinin mayeləşdirilmiş 
qazın digər nəqliyyat növlərindən istifadə edilməklə daşınması mümkün olmayan hallarda 
istifadə edilir. Hava nəqliyyatının əsas üstünlüyü yüksək sürətli uçuş hesabına vaxta qənaət 
etməsidir. Azərbaycanda hava nəqliyyatı 1924-cü ildə açılmışdır. Azərbaycan hava nəqliyyatının 
ölkənin yük dövriyyəsindəki payı, digər nəqliyyat növlərinə nisbətən olduqca azdır, lakin 
sərnişin dövriyyəsindəki xüsusi çəkisi çoxdur. 
Boru kəməri - vasitəsilə neft, neft məhsulları və mayeləşdirilmiş və təbii qaz uzaq 
məsafələrə nəql edilir. Bu nəqliyyat növünün əsas üstün cəhətləri boru kəmərləri çox uzaq 
məsafəyə ən qısa yolla aparılması, fasiləsiz nəqlolunmanı təymin edilməsi, boru kəmərlərində 
itgilərin miniumallığı, nəqlolunmanın mexanikləşdirməsi və avtomatlaşdırılması. Lakin bu 
 73
nəqliyyat növünün müsbət cəhətləri ilə yanaşı qüsurları da vardır. Əsas qüsur cəhəti ondan 
ibarətdir ki, bu zaman böyük metal sərfi və birdəfəlik vəsait qoyuluşu tələb olunur. 
Boru kəmərləri nəql etdiyi məhsulun növündən asılı olaraq «neft kəmərləri», «qaz 
kəmərləri», «benzin kəmərləri» və «mazut kəmərləri» qrupuna ayrılır ki, bunlarda da yalnız 
adlarına uyğun gələn məhsullar, məsələn, neft, qaz, benzin və mazut nəql edilir. Neft və neft 
məhsullarının boru kəmərlərində hərəkət sürəti 1-1,5 m/san-yə bərabərdir. Uzunluğu 6 km olan 
ilk neft boru kəməri ABŞ-da çəkilmişdir. Azərbaycanda ilk neft kəməri 1878-ci ildə neft 
mədənlərindən neft emalı zavodlarına çəkilmişdir. 1897-1907-ci illərdə isə, həmin dövrdə 
dünyada ən uzun olan Bakı-Batumi magistral neft kəməri çəkilmişdir. Hazırda da istifadə olunan 
həmin neft kəmərinin uzunluğu 867 kilometr, borusunun diametri 200 millimetrdir. Kəmər boyu 
16 neftvurma stansiya var. Boru kəməri vasitəsilə yük dövriyyəsi 1990-cı ilə nisbətən sonrakı 
illərdə xeyli azalsa da, 1998-ci ildən başlayaraq çoxalmağa başlamışdır. 
Aşağıdakı cədvəldə bütün nəqliyyat növləri üzrə yük dövriyyəsinin dinamikası verilmişdir. 
 
Cədvəl 21 
Azərbaycanda nəqliyyat növləri üzrə yük dövriyyəsi 
/trilyon ton-km/ 
İllər Dəmiryolu Boru kəməri Dəniz Avtomobil Hava Cəmi 
1995 2765 465 4325 404 57 8016 
1996 2777 529 3911 358 56 7631 
1997 3515 570 5008 660 39 9792 
1998 4613 1377 4447 706 24 11167 
1999 4996 3892 4749 835 26 14472 
2000 5770 1371 5192 206 102 12641 
2001 6141 1643 5744 240 76 13844 
 
Xəzər dənizinin Azərbaycan sektorundan çıxarılan neft və qazın xarici bazarlara ixracı 
strategiyası 1996-cı və 2000-ci illərdən həyata keçirilməyə başlanmışdır. 1996-cı ildə Xəzər 
dənizinin Azərbaycan sektorunda çıxan neftin ixracı üçün iki neft boru kəmərinin: «Bakı-
Novorossiysk» və «Bakı-Supsa» istiqamətlərində tikilməsi nəzərdə tutulmuşdur. Birinci neft 
boru kəməri Rusiya ərazisindən Qara dənizin Novorossiysk limanına, ikinci neft boru kəməri isə 
- Gürcüstan ərazisindən Qara dənizin Supsa limanına çıxır. 
İlkin neftin ixracı üçün Rusiya və Gürcüstanla mühüm müqavilələr artıq imzalanmış və 
hazırda onlar müvəffəqiyyətlə həyata keçirilir. 1996-cı il yanvarın 18-də xam neftin nəqli barədə 
Azərbaycan və Rusiya arasında bağlanmış müqaviləyə əsasən Şimal neft boru kəmərində tikinti 
və bərpa işləri başa çatdırılmış və 1997-ci il oktyabrın 25-də Azərbaycan neftinin Novorossiysk 
limanına nəqli başlanmışdır. 1996-cı ilin mart ayında isə Azərbaycan və Gürcüstan Qərb ixrac 
boru kəmərinin inşaasına dair dövlətlərarası müqavilə imzalanmışdır. Müqavilədə nəzərdə 
tutulan işlərin uğurlu yerinə yetirilməsi nəticəsində 1999-cu il aprelin 17-də Gürcüstanın Qara 
dəniz sahilində terminalla birlikdə Bakı-Supsa ixrac neft boru kəməri istifadəyə verilmişdir. 
2001-ci ilə qədər Bakı-Novorossiysk və Bakı-Supsa boru kəmərləri vasitəsilə təqribən 7,5 milyon 
ton xam neft ixrac olunmuş və bu zaman Xəzər dənizinin Azərbaycan sektorundan çıxarılan 1 
milyard kubmetrdən artıq təbii səmt qazı əvəzsiz olaraq Azərbaycana verilmişdir. 
Proqnozlara görə Azəri-Çıraq və Günəşli layihəsi üzrə 2002-2004-cü illər üçün xam neft 
hasilatı həcminin 20 milyon tona qədər artırılması, sonralar isə onun 40-50 milyon tona 
çatdırılması gözlənilir. Azərbaycan Respublikasının quru ərazisində və Xəzər dənizinin 
Azərbaycan sektorunda yerləşən perspektiv strukturlara dair digər müqavilələr də uğurla həyata 
keçirilir və bu müqavilələrə əsasən ümumi ixrac potensialı 2010-2015-ci illər üçün ən azı 60-70 
milyon ton təşkil edəcəkdir. Bu həcmdə neftin dünya bazarlarına etibarlı və fasiləsiz nəql 
edilməsi üçün çoxvariantlı ixrac kəmərləri sistemi yaradılmalıdır ki, bunun da əsas tərkib hissəsi 
Bakı-Tbilisi-Ceyhan marşurutu seçilmişdir. 
 74
1999-cu il noyabrın 18-də Türkiyənin İstanbul şəhərində ATƏT-in zirvə görüşü zamanı 
xam neftin Azərbaycan və Gürcüstan Respublikalarının və Türkiyə Cümhuriyyətinin əraziləri ilə 
nəql edilməsinə dair saziş imzalanmışdır. Avropa ölkələri, ümumən bəşəriyyət üçün mühüm 
əhəmiyyətə malik bu saziş və ona əlavə olunan paket sənədləri Azərbaycan, Gürcüstan, Türkiyə 
və ABŞ dövlət başçıları tərəfindən imzalanmışdır. 
Dünyanın neft sənayesi tarixində analoqu olmayan Bakı-Tbilisi-Ceyhan əsas ixrac neft 
boru kəmərinin ümumi uzunluğu 1730 kilometrdir. Bunun 468 kilometri Azərbaycanın, 225 
kilometrii Gürcüstanın və 1037 kilometri isə Türkiyənin ərazisindən keçəcəkdir. Layihədə 
Səngəçal terminalının genişləndirilməsi, Ceyhan limanında yeni nəhəng terminalın inşaası, 11 
nasos stansiyasının tikilməsi nəticəsində diametri 1100 millimetr, dəyəri 2,4 milyard dollar və 
ötürmə qabiliyyəti ildə 50 milyon tondan aşağı olmayan boru kəmərinin çəkilməsi nəzərdə 
tutulur. Xam neftin Bakıdan Ceyhana nəqlinin ümumi tarifi bir tona təqribən 2 dollar təşkil 
edəcəkdir. 
Bakı-Tbilisi-Ceyhan boru neft kəməri iqtisadi cəhətdən olmasa da, siyasi cəhətdən ən 
optimal variant olmaqla, böyük strateji əhəmiyyət kəsb edir. Əsas ixrac boru kəmərinin Bakı-
Tbilisi-Ceyhan marşurutu istiqamətində çəkilməsi Azərbaycanla Qərb dövlətləri və aparıcı 
Avropa ölkələri arasında iqtisadi və siyasi əlaqələrinin güclənməsinə əlverişli şərait yaradacaq, 
həmçinin regional əməkdaşlığın genişləndirilməsinə təkan verəcəkdir. 2005-ci ildən etibarən 
Bakı-Tbilisi-Ceyhan əsas ixrac neft boru kəməri ilə, qeyd etdiyimiz kimi,  ildə ən azı 50 milyon 
ton xam neft ixrac etmək mümkün olacaqdır. Təxmini hesablamalara görə 30 il müddətində bu 
kəmərlə nəqli nəzərdə tutulan xam neftdən Azərbaycan Respublikası 35 milyard dollar həcmində 
gəlir əldə edəcəkdir. Əgər Qazaxıstan neftinin bu istiqamətdə nəql ediləcəyini nəzərə alsaq, bu 
məbləq daha da artacaqdır. Xəzər regionunun xam neftinin ixrac marşrutları aşağıdakı cədvəldə 
verilmişdir. 
Cədvəl 22 
Xəzər neftinin ixrac marşurutlari 
 
Marşurutun adı Marşurutun uzunluğu /mil/ 
Neftin həcmi 
/sutkada mln.barrel/ 
Investisiya qoyu luşu 
/milyon dollar/ 
Atara-Samara x 0,2-0,3 22 
Bakı-Supsa 550 0,1-0,6 590 
Bakı-Novorossiysk 868 0,1-0,3 600 
Tenqiz 930 1,34 2300 
Qazaxıstan-Çin 1800 0,4-0,8 3900 
 
«Şahdəniz» yatağından çıxarılan Azərbaycan qazının dünya bazarlarına Bakı-Tbilisi-
Ərzurum boru kəməri vasitəsilə ixrac edilməsi nəzərdə tutulur. Bu barədə Azərbaycanlı və 
gürcüstanlı mütəxəssislər 2001-ci ilin ortalarında Sürixdə ilkin razılığa gəlmişlər. Bu layihə 
Bakı-Tbilisi-Ceyhan əsas ixrac neft boru kəmərinə nisbətən Gürcüstan üçün iqtisadi cəhətdən 
daha əlverişli hesab edilməlidir. Belə ki, əgər Bakı-Tbilisi-Ceyhan əsas ixrac neft boru kəmərinin 
layihəsinə görə xam neftin Gürcüstan ərazisindən dünya bazarına ixrac edilməsi üçün 65 milyon 
dollar gəlir əldə edəcəkdirsə, Bakı-Tbilisi-Ərzurum qaz boru kəmərindən 30 milyard m3 qaz və 
92 milyon dollar vəsait əldə edəcəkdir. 
2004-cü ilin sonunadək inşaasının başa çatdırılması nəzərdə tutulan Bakı-Tbilisi-Ceyhan 
əsas ixrac neft boru kəməri və Bakı-Tbilisi-Ərzurum qaz boru kəməri tarixi Böyük İpək Yolunun 
bərpası istiqamətində atılmış mühüm addımdır. Qədim Böyük ipək yolunun dirçəldilməsində və 
dünyanın nəqliyyat sisteminə inteqrasiyasında müstəqil Azərbaycan üçün mühüm 
istiqamətlərdən biri Avrasiya nəqliyyat dəhlizidir. Respublikamızın ərazisindən keçə biləcək əsas 
yük axınları bir tərəfdən Qərbi və Mərkəzi Avropa, digər tərəfdən isə Orta və Cənub-Şərqi Asiya 
ölkələrində formalaşır. Məhz buna görə də Avropa-Qafqaz-Asiya nəqliyyat dəhlizinin 
açılmasında və səmərəli fəaliyyət göstərməsində joğrafi baxımdan əks qütblərdə yerləşmələrinə 
 75
baxmayaraq, həmin ölkə dövlətlərinin hamısı maraqlıdır. Bu maraqın konkret ifadəsi Avropa-
Qafqaz-Asiyanın Panavropa nəqliyyat yolları ilə birləşdirilməsi məqsədinin nəzərdə tutulduğu 
TRASEKA layihəsində öz əksini tapmışdır. 
TASİS-in regional əməkdaşlıq üzrə 2000-2003-cü illər üçün indaktiv proqram layihəsində 
/İnokeyt bölməsi/ Orta Asiyadan xam neftin daşınmasına xüsusi yer ayrılmışdır. Avrasiya 
nəqliyyat dəhlizinin Xəzər hövzəsindən keçən su yollarında həmin işin bilavasitə Azərbaycan 
gəmiçiliyinə məxsus tankerlərlə yerinə yetirildiyini nəzərə alsaq, bu istiqamətdə irəliyə doğru 
atılan addımın ümumi əhəmiyyətini qiymətləndirmək o qədər də çətin deyil. Bu mənada İnokeyt 
layihəsinin 2001-ci ilin əvvəllərində Afinada keçirilən ilk seminarı da istisnalıq təşkil 
etməmişdir. Beynəlxalq səviyyəli tədbirdə Qazaxıstan, Azərbaycan, Gürcüstan hökumətlərinin, 
həmçinin onların neft daşınmasının çoxmodallı sistemi üzrə layihənin iştirakçıları olan müvafiq 
şirkətlərinin, başqa sözlə desək, yerli təşkilatların nümayəndələri iştirak etmişlər. 
Beynəlxalq səviyyəli seminarın əsas məqsədi podratçı tərəfindən neft daşınmasının 
çoxmodallı sisteminin yaradılması ilə bağlı məsələlər üzrə təqdim edilmiş informasiya əsas 
götürülərək, həmin sistemin texniki, iqtisadi, kommersiya, institusional, maliyyə və hüquqi 
baxımdan inkişafının müvafiq sxeminin nəzərdən keçirilməsi, müzakirəsi və 
müəyyənləşdirilməsindən ibarət olmuşdur. Seminar iştirakçıları İnokeyt üzrə çərçivə və saziş 
hüdudunda təqdim edilən layihənin inkişafına dərindən maraq göstərmişlər. Belə ki, çoxmodallı 
sistemin komponentlərinin gücünü arzuedilən səviyyəyə, ildə 10 milyon ton neftə qədər artırmaq 
məqsədilə nəzərə alınması lazım gələn texniki və istismar aspektləri ilə yanaşı, digər aktual 
məsələlər də ətraflı surətdə müzakirə edilmişdir. Seminar iştirakçıları səlahiyyətləri çərçivəsində 
bütün müvafiq və dəqiq informasiyaları podratçıya vaxtında təqdim etməyi öhdələrinə 
götürmüşlər ki, bu da həmin layihədə işlənib hazırlanan texniki-iqtisadi əsaslandırmaların və 
biznes planın məlumatlarının doğruluğuna zəmanət verəcəkdir. Çoxmodallı sistemin 
komponentlərinin  gücünü nəzərdə tutulan səviyyəyə qədər artırmaq üçün lazım gələn işlərin, 
xidmətlərin və avadanlıqların qəti şəkildə razılaşdırılmış siyahısını müəyyənləşdirilmiş və 
onların ümumi dəyəri 80-100 milyon ABŞ dolları təşkil edəcəkdir. 
Neft daşınmasının çoxmodallı sistemində Qazaxıstan, Azərbaycan, Türkmənistan, 
Özbəkistan və Gürcüstandan neft göndərilməsinin planlaşdırılan həcmi əsas kimi götürülərək, 
layihənin kommersiya baxımından gerçəkləşdirilməsi təsdiq olunmuşdur ki, bu da müvafiq 
sistemin gücünün nəzərdə tutulan səviyyəyə qədər artırılmasına, habelə layihə tsiklinin 
maliyyələşdirilməsi üçün kreditlərin ödənilməsinə, layihənin həyata keçirilməsindən ötrü lazım 
gələn sərmayələrin təhlükəsizliyinə və mənfəətliliyinə zəmanət verəcəkdir. Bu mülahizəyə 
əsaslanaraq seminarda xüsusi qeyd edilmişdir ki, neft daşınmasının çoxmodallı sistemi Xəzər 
regionundan qərb bazarlarına neft göndərilməsinin həcminin artırılması ilə bağlı problemi qısa-
orta müddətdə həll edəcək, mövcud və planlaşdırılan, məsələn, əsas ixrac boru kəməri kimi 
layihələri tamamlayacaqdır. Sistemin həm də xam neftin daşınmasına dair qısamüddətli qərarlar 
həyata keçirildikdən sonra neft və neft məhsullarının nəqli üçün istifadə edilə bilən çeviklik 
xüsusiyyətinə malik olduğu vurğulanmışdır. Seminar iştirakçıları razılığa gəlmişlər ki, ümumi 
kommersiya operatorunun əsas vəzifələrindən biri də sistem vasitəsilə regionda konkret həcmdə 
neft və neft məhsulları nəql etmək istəyən potensial neft və neft məhsulları tədarükçüləri ilə 
danışıqların əlaqələndirilməsi əsasında layihənin zəruri buraxılış qabiliyyətini təmin etməkdən 
ibarət olacaqdır. 
Seminar iştirakçıları razılığa gəlmişlər ki, İnokeyt üzrə çərçivə sazişinin gerçəkləşdirilməsi 
prosesində meydana çıxan mübahisələrin tənzimlənməsi sahəsində səmərəli mexanizm həm 
çərçivə sazişinin ümumi institusional strukturunun yaradılmasının başa çatdırılmasından, həm də 
bu struktur çərçivəsində dövlətlərarası yükdaşımaların hər hansı layihəsinin, məsələn, neft 
daşınmasının çoxmodallı sisteminin işlənib hazırlanması üçün lazım gələn xarici sərmayəçilərin 
cəlb olunmasından ötrü zəruridir. Mübahisələrin tənzimlənməsinə dair protokolun texniki 
səviyyədə sonuncu tərtibi məqsədilə iştirakçı ölkələrin hökumətlərinə həmin layihənin həyata 
keçirilməsi üçün bu layihənin imzalanması prosseduruna başlamaq təklif olunmuşdur. Neft 
 76
daşınmasının çoxmodallı sisteminin yaradılmasına dair protokolun rəsmiləşdirilməsi həmin 
layihənin yaradılması məqsədilə seminar iştirakçıları ölkələrinin hökumətləri tərəfindən atılacaq 
növbəti zəruri addım hesab edilmişdir. Çünki çoxmodallı sistemin layihəsi elə 
formalaşdırılmalıdır ki, risk amili imkan daxilində daha aşağı səviyyədə olsun. Həmin risklərin 
bir çoxu müqavilə sənədlərində öz əksini tapmalıdır. Buna baxmayaraq, çoxmodallı sistemin hər 
bir inkişaf mərhələsində özünə məxsus müəyyən risk amili olmalıdır və ona qarşı müəyyən 
tədbirlər müəyyənləşdirilməlidir. 
ARDNŞ ilə xarici ölkələrin aparıcı neft şirkətləri arasında bağlanmış müqavilələrdə idxal 
və ixrac qaydaları və gömrük rüsumları haqqında maddələr öz əksini tapmışdır. Həmin 
müqavilələrdə göstərilir ki, podratçı, onun agentləri və subpodratçıları heç bir vergi tutulmadan 
və məhdudiyyət qoyulmadan aşağıdakıları öz adlarından Azərbaycan Respublikasına gətirmək və 
geri aparmaq hüququna malikdirlər: hər cür avadanlıq, materiallar, dəzgahlar və alətlər, nəqliyyat 
vasitələri, ehtiyat hissələri, qida məhsulları /podratçının əsaslandırılmış rəyinə görə/, neft-qaz 
əməliyyatlarının lazımınca aparılması və yerinə yetirilməsi üçün zəruri olan mallar və başqa 
şeylər; bu şərtlə ki, Azərbaycanın malgöndərənləri malların qiyməti, kefiyyəti və mövcudluğu 
baxımından bütün mühüm cəhətlərdə xarici mənbələrlə rəqabət aparmaq qabiliyyətinə malik 
olduqları hallarda podratçı Azərbaycan malgöndərənlərini üstün tutacaqlar. Azərbaycan 
malgöndərənləri Azərbaycan Respublikasında qeydə alınmış və korporasiyaya girmiş, sahibinin 
kimliyindən asılı olmayaraq Azərbaycan Respublikasında qanuni əsaslarla fəaliyyət göstərən 
istehsalat, təsərrüfat təşkilatları və digər növ şirkətlər deməkdir. 
Podratçı neft-qaz əməliyyatları üçün alınmış və məsrəfləri neft-qaz əməliyyatları hesabına 
daxil edilmiş hər hansı maddi sərvət vahidlərini Azərbaycan Respublikasından kənara çıxarmaq 
hüququna malik deyildir /təmir və ya texniki xidmətlə bağlı zəruri hallar istisna edilməklə, bu 
şərtlə ki, həmin təmir və ya texniki xidmət başa çatdırıldıqdan sonra lazımi müddət keçdikdə bu 
maddi sərvət vahidləri yenidən Azərbaycan Respublikasına qaytarılsın/. 
Podratçı, onun agentləri və subpodratçıları, onların bütün əməkdaşları və onların ailə 
üzvləri vergi tutulmadan və məhdudiyyət qoyulmadan Azərbaycan Respublikasına istənilən vaxt, 
qida məhsullarının idxalına dair qaydalara riayət olunmasını nəzərə almaqla istənilən qida 
məhsulları, mebel, paltar, məişət texnikası, nəqliyyat vasitələri, ehtiyat hissələr və Azərbaycan 
Respublikasına iş üçün ezam olunan, yaxud səfər edən əjnəbi əməkdaşların və onların ailə 
üzvlərinin şəxsi istifadəsindən ötrü hər hansı əmlak gətirmək və bunları geri aparmaq hüququna 
malikdirlər. Podratçı, yaxud onun subpodratçıları və ya onların Azərbaycan Respublikasında 
çalışan əməkdaşları tərəfindən gətirilən malların hər hansı üçüncü tərəfə şəxsi satışları zamanı 
Azərbaycan Respublikasının qanunvericiliyinə uyğun olaraq vergi qoyulur. 
Qiyməti 100 min ABŞ dollarından artıq olan malların, işlərin və xidmətlərin satın alınması 
bütün hallarda tender əsasında keçirilməlidir /ancaq bir malgöndərənin olması halları istisna 
edilməklə/ və onun nəticələri haqqında ARDNŞ-ə məlumat verilir. ARDNŞ-in nümayəndəsi 
səsvermə hüququna malik olmamaq şərtilə tenderin keçirilməsinin bütün mərhələlərində iştirak 
edir. Hər podratçı tərəf, onun müştəriləri, onun və onların nəqletmə agentləri bağlanmış 
müqavilənin şərtlərinə uyğun olaraq, podratçıya çatan karbohidrogenləri qanun üzrə heç bir vergi 
ödəmədən /mənfəət vergisindən başqa/ istənilən vaxt sərbəst şəkildə aparmaq hüququna 
malikdir. 
Bütün idxal və ixrac əməliyyatları müvafiq gömrük qaydalarının və təlimatlarının 
tələblərinə əməl olunmaqla və lazımi sənədlər tərtib edilməklə həyata keçirilir və podratçı 
gömrük xidmətlərinin göstərilməsi, sənədləşdirilməsi müqabilində rüsumları həmin xidmətin 
faktik dəyərinə uyğun nominal məbləqdə və ayrı-seçkilik olmadan ödəyir, bu şərtlə ki, gömrük 
xidmətlərinin göstərilməsi müqabilində rüsumların məbləği heç bir halda aşağıdakı cədvəldə 
göstərilən dərəcədən artıq olmasın. 
 
 
 
 77
Cədvəl 23 
 
İdxal və ixrac əməliyyatlari üzrə gömrük rüsumlari 
/ABŞ  dolları/ 
Yekun elan edilmiş dəyəri Gömrük rüsumlarinin məbləği 
0 - 100.000 dəyərin 0,15%-i 
100001-1.000.000 $150+$100.000-dan artıq məbləq üçün dəyərin 0,10%-i 
1000001 - 5000000 $1050 + $1000001-dən artıq  məbləq üçün dəyərin 0,07%-i 
5000001 - 10000000 $3850 + $5000001-dən artıq məbləq üçün dəyərin 0,05%-i 
10000000-dən yuxarı $6350 + $10000000-dən artıq  məbləq üçün dəyərin 0,01%-i 
 
Podratçı və onun subpodratçıları Azərbaycan Respublikasında qüvvədə olan xarici ticarət 
qaydalarında göstərilən malların idxalına və ixracına, həmçinin istehsalçı ölkələrdən mallar 
idxalına və bağlanmış müqavilələrin şərtlərinə görə podratçıya çatan karbohidrogenlərin ixracına 
aid qadağanlar və müxtəlif məhdudiyyətlər ilə bağlı tələblərə əməl etməkdən də azad olunurlar. 
 78
VI FƏSİL 
SƏMƏRƏLİ TƏSƏRRÜFAT QURUCULUĞU VƏ DİNAMİK 
İQTİSADİ İNKİŞAF AMİLLƏRİ 
 
6.1. Milli neft-qaz kompleksinin təsərrüfat strukturunun özəllikləri 
 
Strateji məhsul olan neft-qaz resurslarının istənilən ölkənin həyatında rolu mühümdür. Neft 
mühüm istehsal, iqisadi-maliyyə resursu müasir zaman olmaqla sənaye potensialını və 
iqtisadiyyatı hərəkətə gətirən, ölkənin hərbi qüdrətini tərənnüm edən əsas komponentdir. Əsaslı 
olaraq bu resursa istinadən bəşər cəmiyyəti özünü lazimi enerji, nəqliyyat sistemi ilə təmin etmiş 
olur. Enerji resurslarını dövlət, müəsissə və insanlar reallaşdırmaqla qarşılıqlı ödəmələri həyata 
keçirir və nəticədə ölkənin maliyyə və iqtisadi həyatında dolğun iştirak edirlər. Neftin sosial 
gücü, onun şəhər yaratma və aqlomerasiya effekti də mühümdür. Bütün bunlarla yanaşı, neft-qaz 
resursları müxtəlif formada iqtisadiyyatın bütün sahələrində və cəmiyyət üzvləri tərəfindən 
istehlak olunur. Obrazlı deylimdə neft-qaz kompleksi iqtisadiyyatın investisiya istiliyini təmin 
edən ən güclü və rahat sektoru funksiyasi rolunu yerinə yetirir. 
Azərbaycanın neft təsərrüfatı uzun tarixi bir yol keçmişdir. Burada min illər primitiv 
üsullarla davam edən hasilat XIX əsrin ortalarında sənaye xarakteri almış və 1872-ci ildə iltizam 
sisteminin ləğvi ilə yeni təsərrüfatçılıq ukladında formalaşmışdır. Neft fontanları ilə müşayiət 
olunan sürətli mexaniki qazma nailiyyətləri isə sahəyə xarici kapitalın gəlişinə zəmin olaraq bir 
çox Azərbaycanlıları sahibkarlara, klassik deylimdə «neft xuda»lara çevirmişdir. Azərbaycanda 
neft sənayesinin ilk strukturu mədən sahibkarlığı formasında təşəkkül tapmış, hər bir sahibkar 
neft işləmələri prinsiplərinin ticari tələblərinə uyğun olaraq məxsusi formada yaratmışdır. Lakin 
bununla belə, daha sistemli strukturlar da yaradılıb fəaliyyətləndirilmişdir. Norveçli iş adamları 
Nobellərin Azərbaycan neftinin istismarı ilə əlaqədar Bakıda 1879-cu ildə təşkil etdikləri «Nobel 
qardaşları» kampaniyası da məhz komplekslilik baxımından xeyli fərqli statusda çıxış etmiş və 
dünya neft tarixinə ilk şaquli inteqrasiyalı şirkət kimi daxil olmuşdur. Azərbaycan neft 
sənayesində sahibkar funksionallığına əsaslanan neft təsərrüfatı yarım əsrə qədər davam etmiş və 
Azərbaycan Xalq Cümhuriyyəti mərhələsində də, bu biznes formatında qalmışdır. Sonrakı tarixi 
mərhələdə, 1920-ci ilin bolşevik istilasında Azərbaycanın neft sənayesi milliləşdirildi. Bir çox 
struktur və adlanış dəyişikliklərinə məruz qalmasına baxmayaraq, Azərbaycan neft təsərrüfatı 
ümumən «Azneft» istehsalat kompleksi /«Azneft» İB/ adı altında yenidən təşəkkül tapdı və 70 
ildən çox bir müddətdə fəaliyyətini davamlı etdirdi. 
İlk Azərbaycan nefti quru ərazilərdə hasil olunurdu. Bununla belə, 1902-1905-ci illərdə 
Bakı buxtası və Pirallahı adası sahilləri yaxınlığında, dənizdə ilk quyular qazılmış və buradan 
neftin çıxarılmasına başlanılmışdır. Lakin açıq dənizdə, şelfli hövzədə tam industrial tələbli 
səviyyədə neft hasilatına 1949-ci ildən start verilmişdir. Azərbaycanın Xəzər sektorunda «Qara 
daşlar»da ilk quyunun fontan vurması ilə əlaqədar mərkəzi paytaxt Bakıda olmaqla ittifaq 
əhəmiyyətli yeni neft istismarlı qurum, «Xəzərdənizneftqaz» İstehsalat Birliyi yaradılmışdır. 
Ayrı-ayrı ittifaq əhəmiyyətli mərkəzi icra qurumlarına tabe olaraq hər iki qurum «Azneft» və 
«Xəzərdənizneftqaz» İstehsalat Birlikləri yanaşı olaraq 30 ildən çox bir müddətdə sovet 
sisteminin rəqabət xüsusilə, təşkilatları kimi, istehsal yarışını davam etdirmişlər. İstiqlalın 
bərpasının ilk ilində bu qurumlar birləşdirilmiş və çox qısa bir müddətdən sonra yenidən 
ayrılaraq müstəqil balanslarda fəaliyyətlərini göstərmişlər. 2003-cü ildən başlayaraq isə hər iki 
neft kompleksi yenidən birləşərək vahid «Azneft» İstehsalat Birliyi adı altında fəaliyyət 
göstərməkdədir. 
1994-cü ildə dünyanın aparıcı neft kompaniyalarının Xəzər akvatoriyasında aşkarlanan 
yeni nəhəng yataqlar üzrə bağladıqları «Əsrin müqaviləsi» isə milli neft sənayesində yeni bir 
mərhələnin başlanğıcını qoymuş və Azərbaycanda xarici müştərək kapitala əsaslanan «Hasilatın 
pay bölgüsü» təyinatlı yeni neft biznesi strukturu təşəkkül tapmışdır. 
 79
Ölkə neft sənayesinin təşəkkülü, formalaşması mərhələləri və sistem özəlliyinə verilən 
şərh, bir daha onunla əsaslandırılır ki, milli neft sektorundakı müasir fəaliyyət strukturunun 
düzümü, mahiyyət və prinsipləri genetik obrazda daha görüntülü təcəssüm edilsin. 
Azərbaycan müasir neft industriyası struktur düzümü aşağıdakı ən ümumi konfiqurasiyaya 
malikdir: 
I.Subsahəvi; 
1 quruda; 
2 dənizdə. 
II.İstismar müddətli; 
1 köhnə yataqlar; 
2 yeni strukturlar. 
III.Təsərrüfatçılıq orientasiyası. 
1 istehsalat birlikləri; 
2 xarici kapitallı müştərək müəssisələr; 
3 hasilatın pay bölgüsü-konsorsium. 
Dövlət müstəqilliyini bərpa etdikdən sonra ölkənin neft sənayesi Azərbaycan 
Respublikasının Dövlət Neft Şirkəti /ARDNŞ/ adlı vahid qurumda təşkilatlanmışdır. ARDNŞ 
kəşfiyyatdan son istehlakçıya qədər istehsal tsiklini əhatə edən şaqulu inteqrasiyalı holdinq 
təyinatlı strukturdur. Beynəlxalq arenada fəaliyyət göstərən analoji qurumlardan fərqli olaraq 
ARDNŞ bazar prinsiplərinə və korporativ ənənəyə müvafiq olaraq tam sistemli 
səhmləşməmişdir. Səhmləşmə isə onun təsisçisi olduğu müştərək qurumlarda mövcuddur. Belə 
reallıq təşkilata daha çox qeyri-bazar strukturlu təyinat görüntüsü verir. Yarandığı gündən bir 
neçə struktur dəyişikliyinə məruz qalan şirkət, əzəli statusunu saxlamaqla 2003-cü ildən daha 
yığcam təşkilatı şəbəkədə modifikasiya olunmuşdur. ARDNŞ müasir ümumi təşkilatı strukturu 
aşağıdakı kimidir: 
1.«Azneft» İstehsalat Birliyi;  
2.«Geofizika və mühəndis geologiyası» İstehsalat Birliyi;  
3.«Neft kəmərləri» idarəsi;  
4.«Marketinq və iqtisadi əməliyyatlar» idarəsi;  
5.«Xarici sərmayələr» idarəsi;  
6.«Azərneftyağ» neft emalı zavodu;  
7.«Azərneftyanacaq» neft emalı zavodu;  
8.Bakı dərin özüllər zavodu. 
ARDNŞ ən mühüm və ən nəhəng istehsalat kompleksi, «Azneft» İstehsalat Birliyi də 
irihəcmli müəssisə və müəssisə birlikləri şəbəkəsinə malikdir. Birliyin strukturunda dünya neft 
sənayesində ikinci dəniz neft armadası olan 300-ə qədər gəmi ilə təmsil olunan 
«Xəzərdənizneftdonanma» idarəsi də fəaliyyət göstərir. «Azneft» İB-nin ən mühüm strukturları 
isə Neftqazçıxarma və Qazma işləri idarələridir. NQÇİ-lərin struktur düzümünə əsasən 
aşağıdakılar daxildir: 
1. neftqazçıxarma mədənləri; 
2. nəqliyyat sexi; 
3. xüsusi texnika sexi; 
4. tikinti işləri sexi; 
5. quyuların əsaslı və yeraltı təmiri sexi; 
6. elektrik avadanlıqları təmiri və prokatı sexi; 
7. elmi-tədqiqat və istehsalat işləri sexi; 
8. istehsalın avtomatlaşdırılması sexi; 
9. neftin və texniki suyun kompleks  hazırlanması sexi; 
10. qazın yığılması və hazırlanması sexi; 
11. yardımçı təsərrüfat; 
12. sosial təyinatlı qurumlar. 
 80
/«Azneft» İstehsalat Birliyinin strukturlarına daxil olan təşkilatların siyahısı əlavə №3-də 
verilmişdir/ 
ARDNŞ-də 70 mindən çox əməkdaş çalışır ki, onların da 25%-ni mühəndis-texniki işçilər 
təşkil edirlər. Şirkətin əsas fondları 5 milyard ABŞ dolları civarında hesablanır. Əsas neft hasilatı 
köhnə yataqlardan təmin edilir. Artıq bir neçə ildir ki, bu yataqlardan stabil olaraq 9 milyon ton 
neft çıxarılır. Neftin 7,5 milyon tonu dənizdə, qalan 1,5 milyon tonu isə qurudan hasil edilir. 
Beynəlxalq neft kontraktları çərçivəsində də hasil edilən neftdə ARDNŞ-in payı vardır. 
Dənizdə və quruda olmaqla Azərbaycanda kəşf olunmuş, işləməyə verilmiş və 
perspektivdə olan 231 struktur mövcuddur. Bu strukturların 38,1%-i dənizdə, 61,9%-i isə quruda 
cəmləşmişdir. Respublikada 69 neft yatağı aşkarlanmışdır. Bu yataqların 42-si qurunun, 27-si 
dənizin payına düşür. Bütün fəalliyyəti ərzində Azərbaycana məxsus yataqlardan 1,8 milyard 
tondan çox karbohidrogen resursu çıxarılmışdır. Hasilat pikləri: neft üzrə 1941-ci ildə 23,4 
milyon ton neft, 1981-ci ildə 15 milyard m3 təbii qaz. 
Quruda sənayeləşən neft hasilatının yaşı 130 ili ötmüşdür. Burada əsas neft yataqları, /70%/ 
Abşeron-Qobustan neft-qazlı rayonunda cəmləşmişdir. 1960-cı illərdən başlayaraq quru 
ərazilərində neft hasilatı kəskin enmə ilə müşayiət olunur. Hasilatın artırılması yüksək kapital 
tələblidir. Elə bu məqsədlə də, dövlət müstəqilliyinin bərpasının ilk illərindən burada müştərək 
müəssisələr təşkil edilmişdir. İlk müştərək müəssisələr qalıq ehtiyatlarının mənimsənilməsi və 
reabilitasiya prosesinin aparılması məqsədi ilə fəaliyyətləndirilmişlər. Hazırda quru ərazilərdə 
səhmdar əməkdaşlıq və «prodakşin şerrinq» - hasilatın pay bölgüsü əsasında konsorsium formatlı 
müştərək müəssisələr də /MM/ fəaliyyət göstərirlər. «Azneft» İB-nin hər il hazırlanan ümumi 
illik hesabatlarda MM-lərin fəaliyyəti qənaətbəxş hesab edilmir. Burada hasilatın, qazmanın 
aşağı düşməsi, fondun yeniləşməməsi, neftin keyfiyyətinin aşağı olması və digər texniki-iqtisadi 
göstəricilərin qeyri-qənaətbəxş olduğu əks olunur. MM-lər kompleksi 2003-cü ildən «Azneft» 
İB-nin balansından çıxarılaraq ARDNŞ tərəfindən holdinq nəzarəti əsasında fəaliyyət göstərirlər. 
/Quru ərazilərdə yerləşən müştərək müəssisələrin təsnift siyahısı əlavə №4-də verilmişdir./ 
Azərbaycanın neft sənayesinin perspektivləri dəniz şelfində görüntü verir. Burada əsas 
neftli strukturlar Abşeron arxipelaqında /82%/ cəmləşmişdir. Köhnə yataqlar silsiləsində əsas 
neft hasilatı /70%/ Cünəşli yatağından təmin olunur. Dənizdə neft hasilatın yüksək həddi 1970-ci 
ildə /12,9 milyon ton/, təbii qazın hasilatı isə 1982-ci ildə /14,3 milyard m3/ baş vermişdir. 
Azərbaycan respublikasının ən yeni neft tarixi vurğulandığı kimi, dövlət müstəqilliyinin 
bərpası mərhələsindən başlanır. Bu tarixi başlanğıc mənbəyini dəqiq olaraq 1994-cü ilin 20 
sentyabrında inkişaf etmiş dünya ölkələrinin aparıcı neft şirkətlərinin Azərbaycanın «Azəri-
Günəşli» və «Çıraq» /AGÇ/ yatağının işləməsi üzərə bağladığı ilk müqavilə - «Əsrin 
kontraktı»dan alır. Ötən müddət ərzində, 1994-2003-cü illərdə Azərbaycanın neft sektorunda 
«Əsrin kontraktı» da daxil olmaqla 22 müqavilə bağlanmışdır. /Azərbaycanın neft sektorunda 
1994-2003-cü illərdə bağlanmış neft müqavilələrinin təsnifat strukturu əlavə №5-də verilmişdir/ 
Bu müqavilələrdə 14 ölkənin 32 neft şirkəti təmsil olunmuşdur. Yaxın 15-20 ildə müvafiq 
müqavilələr üzrə Azərbaycanın neft sektoruna 50-60 milyard ABŞ dolları həcmində sərmayə 
qoyulacaqdır. Artıq bu sərmayələrin 10 milyard dolları tətbiqini tapmışdır. İnvestisiya həcmi 
proporsiyasında ABŞ kompaniyaları üstünlük təşkil edirlər. Onların investisiya payı bütün 
sərmayə qoyluşlarının 65%-i həcmindədir. Beynəlxalq neft kontraktlarının 5-i quru ərazilərdə 
istimarı nəzərdə tutulur və burada 3 kontrakt üzrə istismar davam etdirilir. Digər iki kontrakt üzrə 
fəaliyyət isə işləmə mərhələsindədir. Dənizdə bağlanmış müqavillər üzrə 15 əməliyyat şirkəti 
yaradılmışdır. Ehtiyat parmaterliliyi və investisiya həcmliliyi baxımından ən tutumlu neft 
müqaviləsi «Əsrin kontraktı»dır. Burada maksimal ehtiyatlar 700 milyon tondan çox hesablanır 
və bütün kontraktlar üzrə sərmayə qoyuluşlarının yarsına qədəri bu kontraktın üzərinə düşür. 
«Əsrin kontraktı» üzrə 1997-ci ildən başlayaraq neft hasilatı təmin edilir. Müqavilənin 
reallaşması üçün konsorsium tərəfdaşları Böyük Britaniyanın Bp şirkətinin operatorluğu ilə 
Azərbaycan Beynəlxalq Əməliyyat Şirkətinin /ABƏŞ/ qurumunu təsis etmişlər. Müəssisə tipi 
kimi, ABƏŞ məhdud məsulliyyətli profilə malikdir və Qalman adalarında konsorsium 
 81
tərəfdaşlarının səhm paketi proporsiyasında offoşor şirkət kimi qeydiyyatdan keçmişdir. 
Müqavilənin şərtlərini əks etdirən layihədə nəzərdə tutulmuş birinci faza üzrə işlər tamamlanmış 
və ikinci fazanının reallaşması prosesinə başlanmışdır. İndiyədək «Əsrin kontraktı» çərçivəsində 
«Çıraq» platformasından ümumilikdə 27 milyon tondan çox neft çıxarılmış və xarici bazarlara 
göndərilmişdir. Son beş il ərzində ABƏŞ tərəfdaşları Supsa terminalı vasitəsi ilə 150-dən çox 
neft tankeri yola salmışlar. 
Xəzər neftin Avropa bazarlarına nəqli prosesində iki kəmər: Bakı-Supsa və Bakı-
Novorossiysk fəaliyyət göstərir. Supsa kəməri 6 milyon ton buraxlışa malikdir. Modifikasiyada 
isə, genişləndirməklə buraxlış həcmini 10 milyon tona yüksəltmək mümkündür. Bakı-
Novorossiysk kəmərinin müasir buraxlış gücü də, təxminən Bakı-Supsa ilə eyniyyət təşkil edir. 
Lakin bu kəmərin genişləndirməsi imkanları 15 milyon ton hesablanır. Bu kəmərlərdə tariflər də 
müxtəlifdir. Bakı-Novorossiysk kəmərinin tarifləri 15 dollar 60 sent olduğu halda, Bakı-Supsa da 
bundan 5-6 dəfə aşağı, 2 dollar 70 sentə bərabərdir. Belə vəziyyətin mövcudluğu hər milyon 
tonda 13 milyon dollar itkiyə bərabərdir. Bu dissonans da tikinti xərcləri ilə əlaqədar olaraq 
müqavilə şərtlərində əksini tapmışdır. Kəmərlərdən AÇG-dan hasil edilən ilkin neftlə yanaşı, 
köhnə yataqlardan çıxarılan neft də nəql olunur. Böyük neftin hasilatını isə Bakı-Tbilisi-Ceyhan 
kəməri təmin edəcəkdir. Bakı-Ceyhan-Şərq-Qərb enerji dəhlizidir. Bu saziş Azərbaycanı qlobal 
enerji mərkəzinə çevirmişdir. /Bakı-Ceyhanın strukturu: Operator BP-32,6%, ARDNŞ-25%, 
UNOCAL-8,9%, Statoil-8,71%, türk TPAO-6,53%, Agip-5,0%, TotalFinaEif -5%, Itochu-3,4%, 
Inpex-2,5%, Delta Hess-2,36%/ Ceyhana xam neft ixrac edən 1760 kilometrlik boru kəməri 
olacaqdır. Əsas diametrik ölçüləri 42 düym olan kəmərdə 8 nasos və 98 ventil stansiyası 
qurulacaqır. Layihə 2,95 milyard dollar sərmayə qoyuluşu tələb edir. Boru kəməri 1500-dən çox 
sayla kəsişəcək, ən hündür 2700 metr yüksəklikdən keçərək Ceyhanda dəniz səviyyəsinə 
enəcəkdir. 30 ay çəkəcək tikinti üzrə fiziki işlər artıq başlanmış və 2005-ci ilin sonunda 
bitəcəkdir. Kəmər vasitəsi ilə ilk nəql 2006-ci ilin yazında gözlənilir. 
Azərbaycanın Xəzər Sektorunda fəaliyyət nəticəliyi təmin edilən ikinci mühüm neft 
kontraktı «Şahdəniz» müqaviləsidir. Son 20 ildə planetar miqyasda ikinci belə unikal təbii qaz 
yatağı aşkarlanmamışdır. Dünya ümumi qaz ehtiyatlarının az qala 1%-i həcmində hesablanan 
yatağın ehtiyatlarının miqyası burada hasilat sona yetəndə daha dəqiq aşkarlıda bilinəcəkdir. Bu 
yataqdan ilk mərhələdə  ildə 8,1 milyard m3 qaz hasil olunacaq və gələcəkdə 15 milyard m3-ə 
çatdırılacaqdır. Azərbaycan və Gürcüstan ərazilərindən Türkiyəyə uzanan Bakı-Tbilisi-Ərzurum 
yeni qaz boru kəmərinin Şahdəniz qazının Avropa bazarlarına çıxışını təmin edəcəkdir. Bu yataq 
Azərbaycanın Xəzər sektorunda hasil ediləcək neftin miqdarını 2007-ci ildə 50 milyon tona 
yüksəlməsinə də yardımçı olacaqdır. Yataqdan hasil edilən neft və qaz öncə Səngəçal terminalına 
çatdırılmalıdır. Bunun üçün isə Səngəçal terminalında moderinləşmə və rekonstruksiya işləri 
aparılacaq, onun illik gücü neft və kondensat üzrə 26,5 milyon tona, təbii qaz üzrə isə 11 milyard 
m3-ə çatdırılması nəzərdə tutulur. Yataqda qaz hasilatı 2007-ci ildə 8 milyard m3 illik həcmə 
çatacaqdır. 
 
 
6.2. Neftqazçixarma kompleksinin müasir durumu və problemləri 
 
Azərbaycanın neft industriyası yeni təbəllüdatlar mərhələsindədir. Yüz ildən çox istismarı 
davam edən köhnə yataqlarda hasilat perspektivləri məhdudlaşsa da Xəzərin Azərbaycan 
sektorunda ötən əsrin sonlarında işləmələrə verilmiş nəhəng yataqlar potensialı milli neft 
sənayesinin yeni mütərəqqi fazaya daxil olmasını əsaslandırır. Bununla belə vurğulanmalıdır ki, 
köhnə istismar sahələrində mövcud qalıq və proqnoz ehtiyatlar burada hasilatın tam XXI əsr 
boyu davamlı olacağını şərtləndirir. 
Dəniz və quru sahələrinə təsnif olunan köhnə istismar zonasında istehsal prosesi 
gərginliklərlə müşayiət olmaqda davam edir. İstehsal çətinliyinin daha ağır sahəsi isə quru 
əraziləri əhatə edir. Müvafiq istismar zonasında yerləşən quyuların lay enerjisinin tükənməsi, 
 82
təchizatdakı gərginlik, texniki-texnoloji maliyyə çətinlikləri buradakı hasilatı rentabelsiz həddə 
yuvarlatmışdır. Qazma prosesi səngimiş, texniki təminat pisləşmiş, neftqazçıxarma 
müəssisələrinin maliyyə dayanaqlığı pozulmuşdur. Burada hasilat hər il enməyə məruz qalır, 
istismar xərcləri isə əksinə olaraq artır. İstehsalın əvvəlki tək planlı direktiv metodlarla idarəçiliyi 
davam etdirilir. 
Köhnə istismar zonasında hasilatın 2002-ci ilin yekunları üzrə həcmi dənizdə 7,5 milyon 
ton neft, 4,3 milyard m3 qaz, quruda müvafiq olaraq 1,6 milyon ton neft, 240 milyon m3 qaz 
həcmindədir. Burada istismar qeyd olunduğu kimi, «Azneft» İB tərəfindən reallaşdırılır. Birliyin 
tərkibində 2002-ci ilə qədər MM-lərdə fəaliyyət göstərmişlər. İstehsalat Birliyində 1994-2001-ci 
illərdə neftin, təbii qazın və kondensatın dinamikasını xarakterizə edən göstəricilər aşağıdakı 
cədvəldə əksini tapmışdır. 
Cədvəl №24 
Azərbaycan Respublikasında neftqazçıxarma idarələri üzrə 
1994-2001-ci illərdə neft hasilatinin dinamikası 
/min ton/ 
Neft hasilatı S/s NQÇİlərvəmüştərəkmüəssisələr 1994 1995 2000 2001 
1 «Neft Daşları» NQÇİ 818,0 795,5 783,6 802,5 
2 28 May ad. NQÇİ 5850,5 5778,4 6018,0 5931,6 
3 «Abşeronneft» NQÇİ 151,7 151,5 148,4 155,4 
4 «Qum adası» NQÇİ 239,6 163,7 151,3 161,2 
5 N.Nərimanov ad.NQÇİ 523,6 460,0 308,0 293,2 
6 «Bulla-Dəniz» NQÇİ 189,1 188,2 93,5 72,1 
Cəmi dənizdə 7772,5 7537,3 7502,8 7415,8 
7 «Balaxanıneft» NQÇİ 315,1 224,7 232,1 223,7 
8 Ə.J.Əmirov ad. NQÇİ 114,0 99,4 105,4 105,3 
9 «Bibi-Heybətneft» NQÇİ 168,8 156,8 140,1 135,9 
10 «Binəqədineft» NQÇİ 139,1 144,0 129,6 122,7 
11 «Suraxanıneft» NQÇİ 152,7 124,9 132,0 124,4 
12 H.Z.Tağıyev ad.NQÇİ 90,8 77,7 76,1 76,2 
13 Siyəzənneft NQÇİ 81,3 86,0 58,2 61,8 
14 «Şirvanneft» NQÇİ 380,7 330,8 - - 
15 «Səlyanneft» NQÇİ 211,2 199,6 - - 
16 «Muradxanlı» İNM 44,1 37,9 - 8,7 
Cəmi quruda -NQÇİ-lər 1703,8 1481,8 873,5 858,9 
17 Qarasu LTD 54,9 55,9 135,4 138,9 
18 Anşad Petroyl MM 31,5 34,3 42,2 45,1 
19 Azgerneft MM - 52,0 45,7 42,1 
20 BMB OYL İNK - - - - 
21 Şirvan OYL MMM - - 216,6 294,2 
22 Muradxanlı ƏŞ - - - - 
23 Səlyanoyl LTD - - 197,2 294,2 
Cəmi MM-lər 86,4 142,2 637,1 737,3 
Cəmi quruda 1790,2 1624,0 1510,6 1596,2 
Cəmi ARDNŞ 9562,7 9161,3 9013,4 9012,0 
 
 
 
 
 
 
 
 
 83
Cədvəl 25 
 
Azərbaycan Respublikasinda neftqazçıxarma idarələri üzrə 
1994-2001-ci illərdə qaz hasilatinin dinamikası 
/milyon m3/ 
Təbii qaz hasilatı 
№ NQÇİ-lər və müştərək müəssisələr 1994 1995 2000 2001 
1 «Neft Daşları» NQÇİ 46,0 47,6 50,6 50,0 
2 28 May ad. NQÇİ 752,0 1607,6 2103,9 2241,4 
3 «Abşeronneft» NQÇİ 28,8 28,3 32,0 35,2 
4 «Qum adası» NQÇİ 2902,9 2533,3 1422,9 966,2 
5 N.Nərimanov ad.NQÇİ 1155,6 1002,4 559,8 539,0 
6 «Bulla-Dəniz» NQÇİ 1258,1 1188,1 614,1 574,3 
Cəmi dənizdə 6143,4 6407,3 4783,3 4406,1 
7 «Balaxanıneft» NQÇİ 11,8 8,7 9,2 9,2 
8 Ə.J.Əmirov ad. NQÇİ 40,8 32,3 39,4 39,7 
9 «Bibi-Heybətneft» NQÇİ 22,0 21,5 21,3 21,3 
10 «Binəqədineft» NQÇİ 13,5 15,8 15,7 14,7 
11 «Suraxanıneft» NQÇİ 20,6 18,0 181 18,2 
12 H.Z.Tağıyev ad.NQÇİ 0,3 10,4 9,7 9,8 
13 Siyəzənneft NQÇİ 52,1 47,6 39,7 38,9 
14 «Şirvanneft» NQÇİ 16,4 17,4 - - 
15 «Səlyanneft» NQÇİ 27,0 36,8 - - 
16 «Muradxanlı» BNM 0,6 0,6 - 1,3 
Cəmi quruda - NQÇİ-lər 210,0 209,1 153,1 159,7 
17 Qarasu LTD 4,6 4,0 11,1 8,5 
18 Anşad Petroyl MM 20,6 21,2 24,1 22,3 
19 Azgerneft  MM - 2,4 2,5 2,1 
20 BMB OYL İNK - - - - 
21 Şirvan OYL MMM - - 10,9 10,4 
22 Muradxanlı ƏŞ - - - - 
23 Səlyanoyl LTD - - 29,5 44,3 
Cəmi MM-lər 25,2 27,6 78,1 87,3 
Cəmi quruda 235,2 236,7 231,2 241,3 
Cəmi ARDNŞ 6378,6 6644,0 5014,5 4674,4 
 
Cədvəl informasiyalarından açıq aşkar görünür ki, müəyyən sezilən sabitliyə baxmayaraq 
bütünlükdə təhlil edilən müddət ərzində köhnə istismar sahələrinə tənəzzüllü meyllər hakimdir. 
Resessiya prosesi Şirvan Oyl və Səlyon Oyl MM-lər qismən istisna olmaqla bütün müştərək 
müəssisələrə şamildir. 
Xəzərdə nəhəng karbohidrogen yataqlarının istismarının başlanmasına baxmayaraq, 
Azərbaycanın dövlət müstəqilliyinin 10 illik keçid mərhələsində köhnə dəniz və qurudakı 
yataqların istismarını həyata keçirən istehsalat kompleksi ölkə iqtisadiyyatının əsas energetik güc 
mərkəzi olmaqla, onun yanacaq-enerji balansının özəyini təşkil edərək müvafiq sektorda hələ ki, 
liderliyini qoruyub saxlamışdır. Burada hasil edilən neftin və qazın əksər hissəsi respublikanın 
emal zavodlarına göndərilir. Daxili ehtiyaclar üçün kompleksdə 0,4-0,5 milyon ton xam yanacaq 
məsrəf olunur. İstehsal olunan neftin 1,5-2 milyon tonu xam şəkildə və neft məhsulları 
formasında ixraca yönəlir. Təbii qaz kasadlığı ilə əlaqədar olaraq 1993-1995-ci illərdə 
Türkmənistan, Qazaxıstan və Rusiyadan qaz və mazut alınmış və 2000-ci ildən başlayaraq 
yenidən Rusiyadan əlavə olaraq qaz idxal olunur. Azərbaycanın Yanacaq Enerji Kompleksində 
/YEK/ enerji istehsalı və təbii qaz istehlakının proporsiyalarını normallaşdırmaq məqsədi ilə 
 84
Azərenerji SC-yə verilən mazutun bir hissəsinin /illik parametrdə 2 milyon ton mazut, 2 milyard 
m3 təbii qaza ekvivalent/ ixrac olunur və əvəzində Rusiyadan təbii qazın alınması prosesi 
reallaşdırılır. Bu proqram həm ekoloji və həm də kommersiya baxımından əlverişli hesab olunur. 
Belə ki, dünya bazarında mazutun bir tonunun qiyməti 140-160, təbii qazın 1000 m3 70-80 ABŞ 
dollarına bərabərdir. Mövcud mübadilə prosesində kalorik parametrlər və qiymət ölçüləri bu 
kateqorik standartlara ümumən müvafiqdir. 
Real inkişaf senarisində qeyd olunduğu kimi, indiki ehtiyatlar müqabilində köhnə istismar 
sahələrində hasilat hələ də uzunmüddətli olacaqdır. Hətta hasilatın radikal tempdə artma 
imkanları da gerçəkləşə bilər. ETT-nin innavasiyon nailiyyətlərin, yeni səmərəli iqtisadi 
texnologiyaların tətbiqi burada məhsuldarlığın, iqtisadi artımın yüksəlişi üçün daha nikbin 
əsaslar yaradır. Bununla yanaşı köhnə istismar sahələrini əhatə edən mövcud infrastruktur elmi-
texniki potensialda iqtisadi artıma təkan verən xüsusi amil kimi qiymətləndirilir. 
Azərbaycanda neft sənayesi inkişaf tapdıqca burada adekvat olan səhavi servis strukturları 
da formalaşmışdır. Hasilat üçün lazım olan maşın və avadanlıqlar istehsalı, yardımçı və 
xidmətedici sahələrin təşkili, emal təchizat müəssisələri, elmi-texniki kadr potensialının, istehsalı 
bütün dövriyyədə əhatə edən müvafiq qurumların, yolların, kommunikasiya xətlərinin, rabitə, 
mühafizə təşkilatlarının yaradılması müvafiq infrastruktur seqmentlərindəndir. Bütün bu mövcud 
əzəli infrastruktur ilkin olaraq «Azneft» İB tərəfindən yaradılsa da, hazırkı, məqamda o, bütün 
respublika YEK-nin tərkib hissəsi kimi çıxış edir. Onun imkanlarından iqtisadiyyatın digər 
sahələrində, istehsalda, nəqliyyatda, sosial sferada və həmçinin neft kontraktları çərçivəsində 
istifadə olunur. İstismar müddətinin çoxluğuna baxmayaraq mövcud infrastruktur neft-qaz 
sənayesinin növbəti inkişaf perspektivi üçün kifayətedici haldadır. Bununla belə, böyük 
infrastrukturun tərkib hissəsi kimi köhnə yataqlarda istismarı həyata keçirən kompleksin 
sərəncamında qalan daha tipik sahəvi sənaye və sosial infrastruktur da vardır. 
Azərbaycan neft sənayesini neft kontraktlarının əhatə etdiyi ərazilərdə qeyd olunduğu kimi, 
yalnız ABƏŞ hasilata başlamışdır. Buradakı «Çıraq» platformasından artıq 1997-ci ildə neft və 
səmt qazının istehsalı reallaşmışdır. Konsorsium şərtlərinə müvafiq olaraq hasil olunan neft 
xarici bazarlara çıxarılır, səmt qazı isə Azərbaycan Respublikasına təmənnasız olaraq verilir.  
Kontraktlar çərçivəsində təmin olunan neft «hasilatın pay bölgüsünə» əsaslanan prinsiplə 
şərtləndiyindən, bu neftin yalnız ARDNŞ-ə mənsub hissəsi respublika sərəncamında qalır. Dəqiq 
isə ARDNŞ-ə mənsub neft də xarici bazarlara çıxarılır və əldə edilən «neft dollarları» ARDNF 
də akkumlyasiya olunur. Offoşor təyinatlı bu neft kontraktı üzrə yalnız mənfəət qismində 
Azərbaycana vergi ödənilir. Lakin neft kontraktları çərçivəsində respublika gəlirləri şəbəkəsi bir 
qədər genişdir. ARDNŞ-in vitse prezidenti görkəmli geoloq alim Xoşbəxt Yusifzadə qeyd edir 
ki, «xarici neft şirkətlərilə birgə görülən işlər nəticəsində Azərbaycana gələn ümumi mənfəəti 3 
kateqoriyaya bölmək olar: 
1.nəğd pul şəklində - 1,231 milyard ABŞ dolları; 
2.əmək haqqı, vergilər və sosial ödəmələr şəklində -  229,6 milyon ABŞ dolları; 
3.bizim müəssisələrin və birgə müəssisələrin göstərdikləri servis xidmətinə və icarə 
haqlarına ödənilmiş pul şəklində - 872 milyon ABŞ dolları. 
Bütün bu məbləğlərin hamısı 2 milyard 233,3 milyon ABŞ dolları miqdarında valyuta 
vəsaiti deməkdir ki, bu da Azərbaycan iqtisadiyyatının inkişafına güclü təkan verməkdədir. 
ARDNŞ və xarici neft şirkətləri arasında bağlanmış sazişlər üzrə yaradılmış əməliyyat, servis və 
digər şirkətlərdə işləyən Azərbaycan vətəndaşlarının ümumi sayı 10 min nəfəri ötmüşdür ki, 
onların da orta aylıq əmək haqqı 900 ABŞ dollarından artıqdır». 
Azərbaycan neftqazçıxarma kompleksində müasir durumu qiymətləndirərkən qeyd 
olunmalıdır ki, kontrakt zonasındakı yeni yataqlar üzrə fəaliyyətdə investisiyalarla bağlı 
problemləri demək olar ki, keçicidir. Lakin köhnə yataqları əhatə edən istismar zonasında isə 
tərəqqi və istehsal artımı problemlərinin həlli daha geniş tutumlu sərmayə qoyuluşlarından 
asılıdır. 
 
 85
6.3. Beynəlxalq neft kontraktlari sferasinda fəaliyyətin sahəvi infrastrukturdan 
faydalanma perspektivləri 
 
Azərbaycanın neft sektorunda bağlanmış beynəlxalq neft kontraktları ölkə iqtisadiyyatında, 
onun sosial-iqtisadi inkişaf perspektivində mühüm yer tutur. Qədim neft tarixinə malik 
Azərbaycanda neft sənayesinin sahəvi şəbəkəsini əlaqələndirən ənənəvi, mobil infrastrukturu 
mövcuddur. Xəzərin yeni nəhəng neft potensialı ilə yanaşı, bu əhəmiyyətli infrastrukturun da 
ölkə neft sektoruna investisiya cəlbediciliyində rolu yüksək olmuşdur. Lakin müvafiq 
infrastrukturun müəyyən struktur komponentlərinin universal standartlara və müasir industrial 
tələblərə cabav verməməsi, modifikasiya ehtiyaclılığı bağlanmış neft kontraktları çərçivəsində 
hazırkı zamanda ondan dolğun və səmərəli istifadədə məhdudiyyətlər yaradır. Belə vəziyyətdə 
neft kompaniyaları neft maşınqayırma avadanlıqlarına, spesifik mal-material qiymətliləri və 
müəyyən sahəvi servis şəbəkəsi xidmətlərinə olan ehtiyaclarını müvafiq olaraq xarici bazarlar 
vasitəsi ilə təmin edirlər. Burada digər bir aspekt də korporativ özəlliklərlə bağlıdır. Belə ki, 
Transmilli korporasiyanın strateji quruluş və missiyası belədir ki, bu kompaniyalar hər hansı bir 
dövlətin ərazisində işləməklərinə baxmayaraq, investisiya qoyuluşları üzrə lazımi olan əsas 
mümkün texnologiyaları və xidmətləri ilk növbədə məxsus olduqları ana ölkələr və qismən də 
dayanaqlı müttəfiqləri və partnyorları vasitəsi ilə təmin edirlər. Burada məntiq hesaba alınandır. 
Lakin bununla belə, bağlanmış neft kontraktları çərçivəsində xarici tərəfdaşların Azərbaycanın 
neft infrastrukturundan maksimal dərəcədə səmərəli formada istifadə imkanları artırılmalıdır. 
Bunun üçün öncə bu maksimallığı məhdudlaşdıran indikatorlar, determinantlar aşkarlanmalı, 
iqtisadi əməkdaşlıq əlaqələrini genişləndirən amillər müəyyən olunmalı və qısamüddətli 
çərçivəni əhatə edən zaman müddətində modifikasiya proqramları hazırlanaraq 
reallaşdırılmalıdır. Nəzərdə keçirilən bu strateji xətt institusional aspektli və yüksək maliyyə 
tutumludur. 
Azərbaycanda neft təsərrüfatının ənənəvi sahəvi kompleksinin dünya neft industriyasında 
formalaşmış infrastrukturlarla müqayisədə əsaslı fərqləri yoxdur. Ümumi və oxşar cəhətləri 
nəzərə alaraq, Azərbaycan neft təsərrüfatının qarşılıqlı əlaqədə sahəvi infrastrukturu aşağıda 
təqdim edilən sxemdə əksini tapmışdır: 
Sxem 1 
Neft və qazin dövriyyə tsikli 
 
 
 
 
 
 
 
 
 
 
 
 
 
 
 
 
 
 
 
 
НЕФТ-ГАЗ 
СЯНАЙЕСИ 
НЕФТ 
ТЯБИИ ГАЗ 
КОНДЕНСАТ
АХТАРЫШ-КЯШФИЙЙАТ
ГАЗМА 
ЩАСИЛАТ 
NƏQL
РЕАЛЛАШМА 
НЕФТГАЗЧЫХАРМА 
 
ЕМАЛ 
ЕНЕРЪИ ИСТЕЩСАЛЫ
ФЯРДИ ИСТЕЩЛАКЧЫЛАР
ЙАНАЖАГ ДОЛДУРМА
СТАНСИЙАЛАРЫ 
СИНТЕТИК ХАМАЛ
 86
Təqdim edilən sxemdən göründüyü kimi, neft-qaz industriyasında sahəvi emal kompleksi 
mühüm yer tutur. Bu kompleksi neftin xam şəkildə satışının alternativ güc mərkəzidir. Ona görə 
də bu, sahəvi infrastruktura diqqət və qayğı ilə yanaşmaq lazımdır. Azərbaycanda hazırda iki neft 
emalı zavodu «Azərneftyağ» və «Azərneftyanacaq» fəaliyyət göstərir. Zavodların birgə layihə 
gücü 25 milyon ton neftə hesablanmışdır. Bu zavodlar müvafiq layihə istehsal gücünə 
modifikasiya edilən zaman onların tam fuksional çevrədə işləməsi üçün ittifaqın digər 
regionlarından neftin gətirilməsi nəzərdə tulmuş və faktiki olaraq istehsal prosesi bu silsilədə 
davam etdirilmişdir. 1975-ci ildə gətirilən xammal hesabına burada rekord miqdarda 23,43 
milyon ton neft emal edilmişdir. Hazırda isə bu zavodlar yalnız yerli xammal hesabına fəaliyyət 
göstərirlər. Burada hər il istehsal gücündən 3 dəfə az, orta hesabla 7,5-8,5 milyon ton neft emal 
edilir. Bu zavodların istehsal tsikli və texnoloji forması son dərəcə müasir deyildir və onların 
qabaqcıl texnologiyalara əsaslanan tərzdə modernləşməsi və diversifikasiyası zərurətləri 
mövcuddur. Ümumiyyətlə, dünya təcrübəsində belə nəhəng zavodlar inşaasına üstünlük verilmir. 
Lakin buna baxmayaraq bir sıra ölkələr, xüsusən də, Çexiya, Polşa, Macarıstan, Qazaxıstan, 
Özbəkistan və Türkəmənistan milli energetik strategiyalarına müvafiq olaraq bu tip zavodların 
inşaasına və modernizasiyasını reallaşdırırlar. Lakin bütün bunlara baxmayaraq, həmən 
zavodlarda neft kontraktları çərçivəsində əlavə emal proseslərini gerçəkləşdirmək mümkündür. 
Bu proses ilk növbədə mazut, dizel yanacağı və kerosin istehalında reallaşdırıla bilər. Belə ki, 
kontrakt tərəfdaşları dəmir yolu nəqliyyatı vasitəsi ilə bu məhsulların Avropa bazarlarına çıxışını 
təmin edə bilərlər. Bakı zavodlarında emal tarifləri də yüksək deyildir. Proses kommersiya 
şərtlərinə uyğun olaraq həm ödənişli və həm də tollinq prossedurunda reallaşdırıla bilər. 
Hasilatın pay bölgüsü prinsipli tipik müqavilələr belə vəziyyətdə hər payçının müstəqil 
strategiyasını rəhbər tutur. Bu o deməkdir hər bir payçı öz neftinin sərbəst sahibidir. Onun xam, 
yarımfabrikat və ya hazır məhsul şəkildə hasilat məntəqəsindən istehlakçıya çatdırılmasına özü 
qərar verir. Məlumdur ki, neft xam şəkildə son istehlak məhsulu ola bilməz. O tam istehlak üçün 
hökmən emal prosesindən keçməlidir. Azərbaycan nefti də Avropa bazarlarına çatdırıldıqdan 
sonra müvafiq ölkələrdə emal prosesindən keçir. Avropada, xüsusən İtaliya və Fransada 
keyfiyyətli və müasir standartlı emal və neft məhsulları istehsal edilən tam industrial komplekslər 
fəaliyyət göstərirlər. Azərbaycanda fəaliyyət göstərən neft kontraktları tərəfdaşları bu baxımdan 
belə strateji xəttin reallığına üstünlük verirlər. Lakin bu kontraktlarda payçı kimi iştirak edən 
ARDNŞ heç şübhəsiz ki, milli neft strategiyasına uyğun olaraq öz sərəncamında qalan artıq 
neftin Bakının emal zavodlarına göndərişini təmin edə bilər və onların səmərəli fəaliyyəti bir 
daha təmin edilmiş olar. 
Bakı şərəhində neft emalı müəssisələri ilə yanaşı, qeyd olunduğu kimi, qaz emalını həyata 
keçirən müvafiq zavodlar da mövcuddur. Bu zavodlar içərsində 1961-ci ildə istifadəyə verilmiş 
və 2002-ci ildə özəlləşdirməyə açıq elan edilmiş Bakı Qaz Emalı Zavodu mühüm yer tutur. 
Zavodda əsasən maye qaz, propan-butan-pentan fraksiyası, qaz-benzin, eyni zamanda, yerli 
kimya sənayesi üçün müxtəlif neft-kimya xammalı və sair məhsullar istehsal olunur. Əsasən 
respublikanın köhnə dəniz yataqlarında çıxarılan qaz böyük proporsiyalarda bu zavodda qəbul 
olunaraq emal və təmizlənmə prosesindən keçir. Lakin zavodun istehsal gücü ölkədə hasil olunan 
kommulyativ toplumlu bütün qazın emalı və təmizlənməsinin reallaşdırılmasına müvafiq 
deyildir. Yaxın illərdə Azərbaycanda qaz hasilatının artacağı təqdirdə zavodun istehsal gücünün 
artırılmasına və yaxud tələblərə uyğun müvafiq tipli və ölçülü zavodların tikilməsinə ehtiyac 
yaranacaqdır. 
Azərbaycan Respublikasında artan təbii qaz hasilatı kəmərlərsiz isteklak olunan maye və 
sıxılmış qazın istehsalının da genişlənməsini şərtləndirir. Qeyd olunmalıdır ki, Azərbaycanda 
qismən də olsa daxili bazara əsaslanan maye qaz istehsal edən özəl formatlı müəssisələr 
mövcuddur. Artan qaz perspektivi isə bu sahədə də texnoloji nailiyyətləri əks etdirən yeni 
istehsal sahələrinin açılmasını diqtə edir. Maye və sıxılmış qaza nəinki, respublikamızda, hətta 
yaxın xarijdə də ehtiyaclar var və bu ehtiyaclar daim artmaqdadır. 
 
 87
«Əsrin kontraktı» bu çərçivədə hasil ediləcək səmt qazının Azərbaycana pulsuz 
veriləcəyini nəzərədə tutur. Burada məqsəd ondan ibarətdir ki, təzyiq problemindən asılı 
olmayaraq bu qazın səmərəli şəkildə tutulması tam təmin edilməlidir. «Əsrin kontraktı» 
çərçivəsində hasil ediləcək səmt qazının həm təbii və həm də sıxılmış şəkildə məişətdə istifadəsi 
və ixraca yönəldilməsi məqsədi ilə yeni müvafiq industrial müəssisələrin inşaası vacibdir. Digər 
tərəfdən, Şahdəniz layihəsinin gerçəkləşmə perspektivi bu strateji əhəmiyyətli istiqamətin 
reallaşmasında vacib amilə çevriləcəkdir. Ona görə də, Azərbaycanda «metan epoxasının» 
başlanmasına rəğmən müvafiq strukturların yaradılması indidən həllini tapmalıdır. 
Respublikamızda isə artıq bir neçə onillikdir ki, təbii qazın saxlanılması Bakı şəhəri 
yaxınlığında mövcud Qaradağ və Qalmaz yeraltı qaz anbarları vasitəsi ilə həyata keçirilir. Bu 
anbarların  ümumi aktiv həcmi 3 milyard m3-dir. Nəzəri-elmi əsaslandırma və sınanmış 
praktikaya görə meqapolislərdə, ümumiyyətlə, energetik ehtiyacları təbii qaz istehlakına 
standartlaşdırılmış şəhərlərdə bu yanacaq növünə olan tələbin 10% miqdarında anbar ehtiyatının 
olması zəruridir. Nəzər çəkilən reallıqlar fonunda Bakı şəhərini və ümumilikdə, Azərbaycan 
Respublikasını fasiləsiz təbii qazla təmin etmək üçün bu anbarların gücü 10 milyard m3-ə 
çatdırılmalıdır. Bu həcm həmin anbarlar üçün müvafiqdir. Burada yalnız həmən anbarların 
müvafiq həcmə uyğun modernizasiyası reallaşdırmaq lazımdır. Potensial problemi isə ölkədə 
artacağı gözlənilən təbii qazın hesabına təmin olunacaqdır. Bu perspektivin reallaşmasında neft 
kontraktları üzrə tərəfdaşların səyləri vacib hesab edilir. 
Əksər neft kontraktlarını əhatə edən tərəfdaşlar hər il 100-120 min ABŞ dolları həcmində 
geofiziki tədqiqatlar üzrə «Azneft» İB-nin müvafiq təşkilatlarına sifarişlər verir. Lakin 
vurğulandığı kimi, konsorsium tərəfdaşları neft hasilatı üçün tələb olunan təchizat-xidmət 
xarakterli investisiyaları daha çox ana ölkələrində qeydiyyatdan keçmiş təşkilatlara verməyə 
təşəbüslüdürlər. Belə bir faktı qeyd etmək lazımdır ki, «Xəzərdənizneftdonanması» idarəsinin 
sərəncamında geofiziki axtarışları təmin edən unikal gəmilər vardır. Bu gəmilər Xəzər dənizinin 
digər regionlarında, xüsusən Qazaxıstan respublikasında da müxtəlif sifarişləri yerinə yetirirlər. 
Xəzər qapalı dəniz olduğundan onun dünya okeanına bir başa çıxışı da məhduddur. Bu çıxış 
çoxlu naviqasiya problemləri olan Volqa-Don kanalı vasitəsi ilə təmin olunur. Xəzər sahillərində 
isə analoji təyinatlı gəmilər istehsal edən zavodlar yoxdur. Bu fakt isə ona dəlalət edir ki, 
müvafiq profilli gəmilər xarijdən gətirilməlidir. Belə olan təqdirdə isə «Xəzərdənizneftdonanma» 
idarəsinin bu tip gəmiləri Sovetlər İttifaqı zamanında olduğu kimi, yenə də Xəzər 
akvatoriyasında inhisarçılıq imkanlarında qalırlar. Xəzər neftinə yönələn investisiyalardan 
faydalanmaq məqsədi ilə bir sıra qərb biznesmenləri Qazaxıstana mənsub gəmiləri icarəyə 
götürərək, onun müvafiq modifikasiyasını təmin etmişlər. Konsorsium tərəfdaşları da bu 
reallıqdan istifadə edərək daha çox öz Qərb partnyorları ilə işləməyə üstünlük vermişlər. Belə 
analoji hallar təkcə neft sektorunda deyil, digər xidmət sahələrində də mövcuddur. Belə ki, 
Bakıda dünya standartlarına cavab verən yetərli milli mehmanxana, restoranlar şəbəkəsinin 
olmasına baxmayaraq, ölkəmizə təşrif gətirən əjnəbilər Avroatlantik məkana mənsub müvafiq 
komplekslərin xidmətlərindən istifadəyə daha çox üstünlük verirlər. Belə komplekslər isə yerli 
milli analoqlarında yalnız bahaçılığı ilə fərqlənirlər. Göründüyü kimi, paradoksda heç də rəqabət 
problemi yoxdur. Bu gerçəklik proteksionist siyasətin təzahürü kimi qiymətləndirilməlidir. 
Aşağıda təqdim edilən sxemdə Azərbaycan neft təsərrüfatının sahəvi infrastrukturu 
verilmişdir. 
 
 
 
 
 
 
 
 
 88
Sxem 2 
 
Azərbaycan neft təsərrüfatinin sahəvi infrastrukturu 
 
 
Sxemdən göründüyü kimi, bu rabitə sistemində əsas yerlərdən birini neft maşınqayırma 
kompleksi tutur. Qeyd olunmalıdır ki, neftin beşiyi olan Azərbaycanda son bir əsrdə yetərli 
funksionallığı ilə seçilən kaskad sistemli neft maşınqayırma kompleksi formalaşmışdır. Bu 
kompleks uzun bir tarixi dövr ərzində SSRİ-in neft-qaz sənayesi müəssisələrini neft 
maşınqayırması avadanlıqları ilə fasiləsiz təmin etmiş və bu məhsulların bir hissəsi xaricə də 
göndərilmişdir. Belə ki, keçmiş SSRİ-də neft-qaz maşınqayırma avadanlıqlarına olan tələbin 
70%-ni və həmçinin 60-dan çox müxtəlif ölkələrə əsas təchizatı Bakı zavodları təmin etmişdir. 
SSRİ dağıldıqdan sonra əsasən ittifaq nazirliklərinə tabe olan bu müəssisələr bir müddət sərbəst 
şəkildə fəaliyyət göstərmiş, sonradan onların əsas hissəsi yeni yaradılmış «Azərneftkimyamaş» 
təşkilatının, digər bir hissəsi isə ARDNŞ-in sərəncamına verilmişdir. 
«Azərneftkimyamaş» SC respublika neft sənayesinin təchizatında payı müasir məqamda 
20% həddində tərəddüd edir. Bu göstərici 10-15 il öncə 100 faizlik parametdə olmuşdur. İttifaqın 
dağılması, ənənəvi bazarların itirilməsi vətən neft maşınqayırma sənayesinin iqtisadi həyatında 
istehsalın resessiyası ilə müşayiət olunmuşdur. Tam istehsal gücü ilə işləmə müvafiq zavodların 
texnoloji yeniləşməsinə mənfi təsir göstərmiş və renovasiya prosesini ciddi məhdudlaşdırmışdır. 
Əvvəllər 191 adda məhsul buraxlışını təmin edən müvafiq zavodlarda hazırda 91 çeşiddə istehsal 
davam etdirilir. Belə vəziyyət Azərneftkimyamaş SC-nin daxili bazardakı payının da kəskin 
azalması ilə müşayiət olunmuşdur. Belə ki, SC-nin daxili bazarın təchizatında payı 1998-ci ildə 
37,3%-ə, 1999-cu ildə 22,6%-ə və 2000-ci ildə 20,52%-ə düşmüşdür. Təşkilatın bir sıra 
müəssisələrində respublika üçün ənənəvi istehsal olunan məhsulların buraxılışı rəqabət zəifliyi 
ilə əlaqədar tamamilə dayanmışdır. Nəticədə qiymət və keyfiyyət amillərinə rəğmən Azərbaycan 
neft sənayesinin təchizatında xarici partnyorların iştirak payı xeyli yüksəlmişdir. Hazırda 
ARDNŞ-ə tələb olunan neftmaşınqayırması avadanlıqları və hissələrinin 80%-ə qədəri idxal 
hesabına təmin edilir. Təkcə 2000-ci ildə yalnız ARDNŞ  xarijdən 25,5 milyard manatlıq neft-
qaz avadanlıqları və digər müvafiq məhsullar almışdır. İdxal prosesində MDB ölkələrinin payı da 
azalmaqda davam edir. 2001-ci ildə ARDNŞ-in təchizatında uzaq xarijlə MDB məkanı 
ölkələrinin pay konfiqurasiyası 7:1 nisbətində olmuşdur. 
Respublikanın neft-qaz maşınqayırması avadanlıqları istehsal edən müəssisələrin potensial 
imkanları isə yetərlidir. İstehsal zəifliyində başlıca səbəb həmən zavodların universal standartlara 
uyğun olan məhsullar buraxlışını təmin etməmələridir. Məhz buna görə də, müasir mərhələdə 
maşınqayırma zavodlarının qarşısında neft-qaz avadanlıqlarının istehsalının keyfiyyətinin 
artırılması, beynəlxalq sertifikatlarda təcəssüm olunan məhsullar buraxılması problemi kəskin 
dayanır. Bu baxımdan həmən zavodlara lazımi investisiyaların yönəldilməsini təmin etməklə 
onların modifikasiyasına və dirçəldilməsinə nail olmaq mümkündür. Bunun üçün investisiya 
mənbəyi kimi həm xarici investorların sərmayəsi və həm də respublikanın öz daxili imkanları və 
xüsusən də Neft Fondunun təkrar istehsalı təmin edən transfertləri şərtləndirilir. 
Qeyd olunmalıdır ki, neft kontraktları çərçivəsində Azərbaycanın neft maşınqayırma 
kompleksinin imkanlarında zəif istifadə olunur. Belə vəziyyətin mövcudluğu səbəbsiz deyildir. 
Belə ki, «Əsrin kontraktı»nın 11-ci əlavəsində nəzərdə tutulmuş neft maşınqayırma zavodlarının 
dünyanın aparıcı neft profilli institutlarının sertifikatlarına müvafiqlik problemi ARDNŞ-in 
NEFT-QAZ 
SƏNAYESİ 
NEFT 
MAŞINQAYIRMA 
 
ENERGETİKA 
NEFT 
KİMYA 
 89
istənilən servis strukturunu müqavilə çərçivəsində təchizat və podratçılıq əməkdaşlığından kənar 
edir. «Əsrin kontraktı»nda əksini tapan bu müddəalar digər neft kontraktlarında da qismən özünü 
büruzə verir. Buna baxmayaraq, Bakı neft maşınqayırma zavodlarında bu standartlara yetişmədə 
müvafiq işlər görülür. Belə ki, 2000-ci ildə Bakı Maşınqayırma Zavodu beynəlxalq standartları 
əks etdirən iki növ məhsul buraxılışına, qazma boruları üçün qıfıl istehsalına nail olmuş və 
Amerika Neft İnstitutunun müvafiq monoqramlarını /sertifikatlar API-01, API-07/  almışdır. Bu 
monoqramların alınmasının isə neft kontraktları ilə bağlılığı yoxdur. Burada məqsəd MDB 
bazarından faydalanmaq strategiyasından irəli gəlmişdir. Monoqram problemi digər müəssisələr 
üçün hələ də açıq qalmaqdadır. Kontraktlar çərçivəsində isə Bakı neft maşınqayırma zavodlarının 
məhsullarından istifadə problemi hələki həllini tapmamış və Azərbaycanın müvafiq müssisələrin 
bu sferada iştirakı təmin olunmamışdır. Buna baxmayaraq, tam gücü ilə işləməyən maşınqayırma 
zavodlarının neft kontraktlarında əməkdaşlıq diapazonun genişlənməsi perspektivləri 
tükənməmişdir. Bunun üçün isə hökmən həmən zavodların modifikasiyası və modernləşməsi 
problemi həllini tapmalıdır. Modifikasiya və modernizasiya probleminin investisiya 
təminatlılığında neft kontraktları mühüm rol oynaya bilər. Azərbaycan tərəfi qismən milli neft 
fondu hesabına bu zavodlarda bərpa və yenidənqurma işləri aparmaqla xarici partnyorlarını 
başlanan işlərin davamlılığına cəlb etmək təşəbbüsləri əldə edə bilər. Belə strategiya olduğca 
iqtisadi əhəmiyyətli və sosial nəticəli olacaqdır. Digər tərəfdən Yaponiyanın, Türkiyə və 
Rusiyanın bir sıra şirkətləri Azərbaycanın neft maşınqayırma kompleksinə universal standartlı 
məhsul buraxlışını təmin edən investisiya qoyuluşlarına təşəbbüs etməkdədirlər. Burada hədəf 
MDB məkanındakı bazardan faydalanmaq və həm də mümkün olduqca neft kontraktları 
sferasında müvafiq iqtisadi əlaqələrin qurulmasını təmin etməkdən ibarətdir. 
Neft kontraktları üzrə əlaqəli sahələr sistemində YEK müəssisələri, xüsusən də, enerji 
istehsalı kompleksi mühüm yer tutur. Məlumdur ki, Azərbaycanda enerji istehsalının 80%-ni 
İstilik Elektrik Stansiyaları /İES/ verirlər. Köhnə yataqlardan hasil edilən neftin hər il orta 
hesabla 4-4,5 milyon tonu mazut şəklində və təbii qazın 2-2,5 milyard m3-i enerji istehsal edən 
komplekslər yönəldilir. Respublikada son 7-8 ildə elektrik enerjisi qıtlığı müşahidə olunur. Bu 
vəziyyət ölkədə elektrik enerjisindən səmərəli istifadənin və onun istehsalın artmasını 
şərtləndirir. Qeyd olunmalıdır ki, respublikada istehsal edilən elektrik enerjisinin bir hissəsi də 
neft kontraktları çərçivəsində hasilatın təminatına məsrəf olunur. Belə reallıq isə heç şübhəsiz ki, 
neft kontraktları tərəfdaşları ilə iqtisadi münasibətlərin qurulmasında yeni şərtləri formalaşdırır. 
Neft kontraktları çərçivəsində istehsal olunan enerjinin miqyasına varmadan həmən enerji 
miqdarında İES-lərə müvafiq resurslar verilməlidir. Bu istiqamət iqtisadi əməkdaşlığın 
güclənməsində əhəmiyyətli olacaq və əlavə iqtisadi mənfəət gətirərək həm natural və həm də pul 
ifadəsində səmərə gətirəcəkdir. Elektrik enerjinin neft kontraktları zonasına yönələn hissəsi 
ölkənin digər ehtiyaclı sahələrində istifadəsi reallaşacaq. 
Azərbaycanda ötən əsrin 60-70-ci illərində müvafiq effektli neft-kimya kompleksi intişar 
tapmışdır. İttifaqın dağılması burada da, tənəzüllü meylərlə müşayiət olunmuşdur. Məlumdur ki, 
neft-qaz resursları neft-kimyası üçün əvəzsiz xammal elementlərindədir. Bu səblərdən də 
Azərbaycanda neft-kimyası sənayesinin əsaslı yenidən qurulması ehtiyaclıdır. Neft 
kontraktlarının bu sahədə cari əməkdaşlıq əlaqələri olmasa da, perspektivdə bu əməkdaşlığın 
inkişafı qaçılmaz olacaqdır. Belə ki, gələcəkdə Azərbaycanın iqtisadi qalxınmasında neft-kimya 
kompleksinin rolu artacaqdır. Heç şübhəsiz ki, daxili iqtisadi problemlər həllini tapdıqca 
respublika neft və iqtisadi strategiyasında hazır məhsul konsepsiyasına üstünlük verəcəkdir. Belə 
bir iqtisadi fakt mövcuddur ki, rentabelli sistemlərdə neft-kimyası məhsulunun effektivliyi neft 
və təbii qazın xam formalı satış dəyərindən 7-8 dəfə üstündür. 
Bütün bu gerçəkliklərlə yanaşı, Azərbaycan neft təsərrüfatını vahid kompleksdə ifadə edən 
ARDNŞ-in və o cümlədən, neft kontraktları tərəfdaşlarının fəaliyyət fasiləsizliyinin təmin 
edilməsində təchizatçı və podratçı təşkilatlarında rolu və əhəmiyyəti yüksəkdir. Bu əlaqəlilik 
aşağıdakı sxemdə təqdim olunur: 
 
 90
Sxem 3 
 
ARDNŞ-in əsas təchizat partnyorlari 
 
 
 
 
 
 
 
 
 
 
 
 
 
 
 
Sxemdən göründüyü kimi, neft kontraklarını əhatə edən kompleksin təchizatında nəqliyyat 
təşkilatları ən geniş şəbəkədə təmsil olunmuşlar. Onların neft kontraktlarını əhatə edən 
kompleksin təchizatında xüsusi çəkisi digər sahələrə nisbətdə daha çoxdur. Təchizat sistemində 
ARDNŞ-ə mənsub üzən qurğuların istismarını həyata keçirən müvafiq təşkilatın rolu çox 
yüksəkdir. Belə ki, «Əsrin kontraktı» çərçivəsində məhz köhnə qurğuların modernizasiyasına 
daha miqyaslı, orta hesabla 2 milyard ABŞ dolları məbləğində sərmayə qoyulmuşdur. Əvvəllər 
Xəzər dənizində neftqazçıxarmanı həyata keçirən şərti sıralı - «Şelf» adlı dərin qazma qurğuları 
modernləşdirilmiş və hazırda «İstiqlal», «Dədə Qorqud» və «Qurtuluş» adı altında fəaliyyətlərini 
davam etdirirlər. Hazırda Xəzərin ən dərin qatı - 1000 metirlik civarı aşan sahədə qazma işlərini 
görmək üçün yeni möhtəşəm qurğu «Lider» istismara verilmişdir. 
Neft kontraktları əsasında sahələrarası əlaqələr sferasında investisiyaların rolu yüksəkdir. 
Məlumdur ki, Xəzərdə çalışan neft kompaniyaları Azərbaycanın neft və qeyri-neft sektoru ilə 
təmaslarını investisiyalar vasitəsi ilə reallaşdırırlar. 2001-ci ilin yekunlarına görə, ölkəyə 
yönəlmiş investisiyaların 2 milyard dolları daxili sərmayəçilərin payına düşməsinə baxmayaraq, 
iqtisadiyyata və sosial sahələrə yönəldilən bütün sərmayələrin 70%-ni xarici sərmayələr təşkil 
etmişdir. Bununla belə qeyd olunmalıdır ki, qeyri-neft sektoruna yönəlmiş birbaşa xarici 
sərmayələrin xüsusi çəkisi aşağıdır. Respublika iqtisadiyyatına yönəldilən sərmayələr ilk 
növbədə neft-qaz resursları ilə əlaqəlidir. Məntiqi baxımdan bu, zamanı məqamla uzlaşan 
reallıqdır. Bununla belə, yaranmış reallığından yeni iqtisadi müstəviyə keçid də təmin 
olunmalıdır. Neft strategiyası yalnız neft sektoru ilə məhdudlaşmır. Onun ümdə ideyasının 
fövqündə neft industriyasının tərəqqisi əsasında iqtisadiyyatın digər sahələrində əlverişli mühit 
yaratmaqla yeni təkanlı iqtisadi inkişafa nailolma dayanır. Bir faktı da vurğulamaq lazımdır ki, 
investisiyon prosesin qaynaq elementi kimi, milli karbohidrogen ehtiyatları çıxış etsə də, ölkəmiz 
sərmayəçilər üçün hələ də riskli məkan olaraq qalır. Bu risklilik amilini də bu günün reallıqları 
ilə təbii saymaq olar. Heç şübhəsiz ki, yeni demokratik və institusional dəyişmələr investisiyon 
riskin mülayimləşməsində də əks olunacaqdır. Aşağıda 2003-cü ilin əvvəlində Azərbaycanda 
bağlanmış neft kontraktları üzrə investisiya qoluşlarını əks etdirən cədvəl verilmişdir: 
 
 
 
 
 
 
 
Digər xarici və 
daxili podratçılar 
Üzən Qurğuların 
istismarı 
təşkilatı 
Azərneftkimyamaş SC 
NEFT-QAZ 
KOMPLEKSİ 
Xəzər gəmiçiliyi 
Dəmiryolu 
idarəsi 
Elektrik istehsalı 
müəssisələri 
AZAL AVİA 
Şirkəti 
 91
Cədvəl 26 
 
Neft kontraktlari üzrə  01.01.2003-tarixinə sərmayələrin 
faktiki proporsiyasi 
/milyon ABŞ dolları ilə/ 
№ Neft kontraktlari Birbaşa sərmayələr 
Bonus, akrhesabı, 
dövretmə ödənişləri Cəmi 
1 Azəri, Çiraq, Günəşli 3941 323 4264 
2 Qarabağ 114 68 182 
3 Şahdəniz 650 43 693 
4 Dan ulduzu 56 9 66 
5 Lənkəran, Taliş dəniz 99 17 116 
6 Yalama /d-222/ 14 7 21 
7 Oğuz 55 12 68 
8 Abşeron 135 14 149 
9 Naxçıvan 175 13 187 
10 Kürdaşi 116 42 158 
11 Qobustan 4 - 4 
12 İnam 101 36 137 
13 Muradxanli 24 1 25 
14 Alov, Araz, Şərq 25 132 157 
15 Kürsəngi 124 2 126 
16 Yanan-tava 143 13 156 
17 Zəfər-məşəl 72 100 171 
18 Savalan, Dalğa, Lerik-dəniz, Cənub - - - 
19 Padar - 1 1 
20 Mişovdağ 53 - 53 
21 Zix-Hövsan - - - 
22 Pirsaat - - - 
Cəmi 5901 833 6734 
 
Cədvəldən göründüyü kimi, neft sektoruna yönələn investisiyaların əsas hissəsini birbaşa 
sərmayələr təşkil edir. Bu sərmayələr ümumi investisiya qoyuluşlarının 6/7 hissəsinə bərbərdir. 
Getdikcə bu nisbət daha da artacaqdır. Çünki bonuslar şəklində verilən valyutalar əksərən 
birdəfəlik ödənj təyinatlıdır və gələcəkdə bu tip investisiyalar içərisində yalnız icarə şəbəkəliləri 
qalmaqda davam edəcəklər. 
Neft kontraktlarının sferasında fəaliyyətin sahəvi infrastrukturdan faydalanması 
perspektivləri üzrə apardığımız təhlil müvafiq nəticələri şərtləndirmişdir: 
Azərbaycan Respublikasında bağlanmış neft kontraktlarının milli neft sənayesinin sahəvi 
infrastrukturundan istifadə diopazonu genişləndirilməlidir. Bunun üçün müqavilə şərtlərindən 
irəli gələn bir sıra maddələrin konyukturaya uyğun olaraq təkmilləşdirilməsi və yenidən 
işlənməsi təşəbbüsləri gerçəkləşdirilməlidir. Müstəqil formatda isə aşağıdakı tədbirlər 
görülməlidir: 
1. neft emalı zavodlarının universal standartlara uyğun modifikasiyasını reallaşdırmaq; 
2. kontraktlar çərçivəsində Azərbaycana çatacaq neftin mümkün hissəsinin emal və hazır 
məhsul istehsalına yönəldilməsini təmin etmək; 
3. yeni mini qaz emalı zavodları inşaa etmək; 
4. «Əsrin kontaktı»dan irəli gələn tələblərə müvafiq olaraq Bakı neft maşınqayırma 
zavodlarının rekonstruksiyasını reallaşdırmaq və onların müvafiq monoqramlar 
almasını təmin etmək; 
 
 
 92
5. Xəzərdənizneftdonanmasına mənsub spesifik gəmilərdən neft kontraktları çərçivəsində 
səmərəli istifadə imkanları aranmalı və onların rəqabətqabiliyyətliliyini təmin edən 
proqramlar hazırlanmalı; 
6. neft kontraktlarının işlənməsinə yardımçı olan nəqliyyat sferasının texniki imkanlarını 
genişləndirən tədbirlərin daha səmərəli yüksəlişdə davam etdirilməsi: 
7. respublikanın əlaqələndirici dövlət strukturları neft kontraktları layihələrin 
reallaşmasına tələb olunan zəruri servis xidməti qurumlarının təsis etməli və 
müqavilələrdə nəzərdə tutulan bu tip müvafiq maddələr üzrə mənimsəmə xərclərinin 
Azərbaycan təşkilatlarına verilməsi strategiyasını hazırlamalıdır; 
8. Azərbaycan tərəfi yeni neft kontraktlarının bağanılmasında daha çox mövcud milli neft 
infrastrukturundan istifadəni şərtləndirən tələblərlə çıxış etməlidir. 
Yeni müəssisə və qurumların təşkilində, müvafiq zavodların rekonstruksiyasında və 
mövcud infrastrukturun mobilliyinin artırılmasında ilk partiyalarda ilkin maliyyə mənbəyi kimi, 
Azərbaycan Respublikasının Dövlət Neft Fondunun /ARDNF/ müvafiq təyinatlı vəsaitlərindən 
istifadə imkanları da nəzərdən keçirilməlidir. 
 
 
6.4. Neft sektorunun iqtisadiyyatın digər sahələrinin inkişafında rolu 
 
Statistik məlumatlar göstərir ki, respublikanın neft sektorunda ümumi inkişaf templərində 
digər sənaye sahələrinə nisbətdə müəyyən geriləmə vardır. Belə ki, 2001-ci ildə ümumi sənayedə 
orta artım sürəti 5,1% olduğu halda, neft sənayesində bu artım illik olaraq 4% təşkil etmişdir. 
Şübhəsiz ki, bu fərq natural və pul ifadəsində yenə də neft sektorunun üstünlüyündədir. Digər 
tərəfdən belə vəziyyət müsbət hal kimi qiymətləndirilməlidir. Azərbaycanda hədəf seçilən 
industrial siyasət digər sənaye sahələrinin reabilitasiyası və yeni istehsal güclərinin formalaşması 
ilə müşayiət olunmalıdır. 
Neft-qaz sənayesi iqtisadiyyatın bütün sahələri ilə təmasları vardır. Bu təmaslar ilk 
növbədə yanacaq-enerji resurslarının istehlakında təyinat tapır. Son il ərzində neft-qaz 
məhsullarının sənaye sahələrində istehlakı xeyli məhdudlaşmışdır ki, bu da müvafiq olaraq 
mövcud proporsionallığın dəyişməsində əks olunmuşdur. Belə hal xüsusən təbii qazın 
təchizatında daha kəsginliyi ilə müşahidə olunmaqdadır. Burada təbii qazın hasilatının aşağı 
düşməsi faktına baxmayaraq, ötən illərə nisbətdə əhali tərəfindən təbii qaz istehlakına olan tələb 
xeyli artmışdır. Faktiki materialların təhlili göstərir ki, bir sıra sənaye sahələrinin tənəzzülünə 
baxmayaraq burada enerjidaşıyıcılarına tələbat proporsiyası müvafiq miqdarda azalmamışdır. 
Neft-qaz emal prosesində və elektrik istehsalı sahəsində itgilər SSRİ və universal standartlardan 
xeyli yüksəkdir. Təbii qazın istehsal tsiklində spesifik konyuktur məqamları nəzərə almaqla bu 
itgilər 2% həddində normallaşdırılır. Respublikada isə uzun illərdir ki, bu göstərici 10-12% və 
bəzən isə daha yüksək hədləri aşır. Belə vəziyyət elektrik enerjisinin istehsalında da mövcuddur. 
Lakin son illər bu sahədə görülən tədbirlər nəticəsində itgilərin müəyyən qədər aşağı salınması 
nəzərə çarpır. Bütün bu proseslər texnoloji köhnəlik amilləri ilə səciyyələndirilsə də, burada 
təsərrüfatsızlıq amili və subyektiv neqativ təzahürlər də istisna olunmur. 
Neft-qaz sənayesi ilə digər sənaye sahələrinin inkişafında proporsionallıq mövcuddur. 
Respublikanın sənaye sahələrinin inkişafı strategiyası bu proporsionallığın qiymətləndirilməsini 
şərtli etmişdir. Qeyd olunmalıdır ki, 1994-2001-ci illərdə neft sektoruna nisbətdə respublikanın 
qeyri-neft sektorunun milli iqtisadiyyatda payı bir qədər məhdudlaşmışdır. Statistik məlumatlara 
istinadən göstərmək olar ki, 1997-ci ildə qeyri-neft sektorunu əhatə edən sahələrinin ÜDM payı 
89%-dən 2002-ci ildə 70%-ə enmişdir. Enmə prosesi 1995-ci ilə nisbətdə isə dəfəli ölçüdədir. 
Proporsiya dəyişiklikləri bir qədər də investisiya amilləri ilə bağlanılır. Belə ki, ölkə 
iqtisadiyyatına cəlb edilmiş bütün investisiyaların orta hesabla 2/3-si neft sektoruna, qalan 1/3-i isə 
qeyri-neft sektoruna yönəlmişdir. Bu prosesdə ixracat amili də özünü nişan verir. Qiymət meyli 
istisna olmaqla xam neftin xarici bazarda əlverişli satışında məhdudiyyətlər yoxdur /2003-cü ildə 
 93
xam neftin satış gəlirləri büdcədə 19,5 ABŞ dolları həcmində təyinat tapmışdır/. Respublikada 
digər sənaye sahələrində istehsal olunan məhsullar isə rəqabət zəifliyindən ixrac imkanlı 
deyildirlər. Bu görüntü statistik məlumatlardan da sezilir. Qeyri-neft sektorunun hazırda ÜDM-
də 2/3 hissəlik payına baxmayaraq ölkənin 2002-ci ilin tədiyyə balansında ixracatın mütləq 
əksəriyyəti, 90%-i neft və neft məhsulları aktivindədir. Dünya Bankının Azərbaycanla bağlı 
proqnostik məlumatlarında qeyd olunur ki, 2003-2005-ci illərdə respublikada ÜDM-də neftin 
payı illik olaraq 13,8%, növbəti mərhələdə 2006-2010-cu illərdə isə 33,6% artacaqdır. Müvafiq 
göstəricilər qeyri-neft sektorunda 7,5 və 5 faiz arası tərəddüd edəcəkdir. Azərbaycanın neft 
sektorunda aşağıdakı üç mərhələnin təzahürü proqnoz edilir: 
1. investisiyaların artımı və akkummulyasiyası /2002-2005-ci illər/; 
2. neft hasilatının və müvafiq olaraq neft gəlirlərinin sürətli artımı /2005-2012-ci illər/; 
3. resessiya /2013-2025-ci illər/. 
Azərbaycan Respublikasında bağlanmış neft kontraktları üzrə işləmələr müddəti 25-30-illik 
mərhələni əhatə edir. Dünya neft bazarında qiymət sabitliyinin pozulması senarisində bu balans-
proqnozun pozulacağı istisna olunmur. Belə hal isi iqtisadi inkişaf və bütövlükdə iqtisadiyyat 
üçün radikal təhlükəli reallıqdır. Çünki respublika büdcəsinin gəlir maddələri əsaslı dərəcədə neft 
sektoruna və xam neft ixracına əsaslanır. Digər status dəyişiklikləri baş verməzsə 2025-2030-cu 
illərdə Azərbaycan ərazilərində yerləşən yataqlarda qalıq ehtiyatlarının mənimsənilməsi ölkənin 
tam sərəncamına keçəcəkdir. Bu aydınlığı nəzərə alan neft kontraktı tərəfdaşları 2025-ci ilə qədər 
layihələrində nəzərdə tutmuş işləmələrin maksimal həcmdə reallaşmasını təmin etməyə də 
səylərini artıracaqlar. Bunun üçün ən həcmli neft müqaviləsi «Əsrin kontraktı» və digər məhsul 
verəcək kontraktlar kommulyativ toplumda Azərbaycan neft strategiyasının XXI əsr 
perspektivini reallaşdıracaqlar. 2010-2012-ci illərdə neft hasilatının və neft gəlirlərinin pik 
nöqtəyə yüksəliş təmin olunacaq və sonrakı mərhələdə hasilat enmə fazasına keçəcəkdir. 2017-
2019-cu illərdə neft gəlirlərinin səviyyəsi 2010-2012-ci illərə nisbətdəki həcmin 50%-nə, 2022-
2024-cü ildə isə müvafiq səviyyənin 25%-nə bərabər olacaqdır. 
Neft hasilatı ilə digər sənaye sahələrinin inkişafında ənənəvi proporsionallıq 1994-2001-ci 
illərdə neftin üstün xeyrinə dəyişmişdir. /Əlavə №6-də Azərbaycanda əsas iqtisadi fəaliyyət 
növləri üzrə sənaye istehsalının strukturu verilmişdir/ 
Əlavə №6-da təqdim olunan məlumatlardan görünür ki, 1998-2000-ci illərdə neft-qaz 
hasilatı və bu sahə ilə əlaqədar xidmətlərdə dinamizm mövcuddur. Lakin bununla belə, neftin 
emalında geriləmə müşahidə olunur. Təhlil göstərir ki, 1998-2000-ci illər üzrə neft-qaz hasilatı 
və bu sahə ilə əlaqədar xidmətlərdə artım emal sektorundan buraxılışın məhdudlaşdırılması 
hesabına formalaşır. Neftin xam şəkildə ixracı üstünlük əldə edir və emalda geriliklər yaranır. 
Ümumi təhlil spektrində cədvəl №4-də əks olunan məlumatlar göstərir ki, neft hasilatının 
dinamikası ilə digər sahələrin inkişaf bağlılığı proporsional ölçüdə tərəqqi etmir. 
Respublikada həyata keçirilən neft strategiyası yalnız makroiqtisadi sabitlik effekti üçün 
deyil, həm də iqtisadi inkişafı yüksəldən amil aspektlidir. Neft sənayesinin inkişaf 
konsepsiyasına istinad edərək bir sıra ölkələrin təcrübəsi göstərir ki, neft gəlirlərinə ünvanlanmış 
strategiya yalnız makroiqtisadi sabitliyin qorunub saxlanılmasını əhatə etməməli və o, 
iqtisadiyyatın digər sahələrinin inkişafına da yardımçı olmalıdır. Bunun üçün isə respublikanın 
davamlı sosial-iqtisadi inkişafının təmin olunmasında ARDNF sərvətlərindən digər sənaye 
sahələrinin dirçəldilməsi üçün dolğun və səmərəli istifadə proqramları hazırlanmalı və eyni 
zamanda bu proqram ölkədə energetik strategiyanın formalaşması amilinə çevrilməlidir. 
Energetik resursların istehsal və istehlak balansı işlənməli və sənaye istehsalının artım templərini 
ifadə edən əsaslandırmalar aparılmalıdır. 
Energetik strategiya yeni institusional yaranış deyildir. Planetin iqtisadiyyatı energetik libas 
aldığı zamanlarda analoji strategiyalar silsiləvi olaraq müxtəlif ölkələrdə intişar tapmış, 
mütəmmadi təbəllüdatlara uğramışdır. Bir qədər fərqli adlanışda Sovetlər İttifaqında da energetik 
strategiya daim işlənmiş, gerçəkləşmiş və yeniləşdirilmişdir. Hər bir ölkə enerji resurslarının 
mövcudluq diapazonunun fərqinə varmadan özünün energetik təhlükəsizliyini təmin etmək 
 94
məqsədi ilə məxsusi energetik strategiya formalaşdırmağa və gerçəkləşdirməyə məhkumdur. 
Energetik strategiyanın optimal forması bizimlə müəyyən təzahür paralelləri olan Rusiyada 
1992-ci ildən başlayaraq geniş tətbiq olunur. 
Azərbaycanın ərazisinin 70%-i neft-qaz resursları ilə perspektivlidir. Kontraktların əhatə 
etdiyi zonada hasilat yaxın 10-12 il ərzində apogeyə yüksələcəkdir. Onilliyin sonunda təkcə 
«Azəri-Günəşli» və «Çıraq» platformasından gündə 1 milyon barrel, ildə isə 56-57 milyard ton 
neft hasil ediləcək və gəlir toplumunda bu miqyas hər il 9 milyard dollara ekvivalent olacaqdır. 
Ölkənin kəşf olunmuş və perspektiv təbii qaz potensialı da 1-2 trilyon m3 civarında hesablansa da 
daxili istehlak tələbləri müasir vaxtda 50% miqdarında təmin olunur. Belə ki, hazırda Bakı, 
Sumqayıt və 48 inzibati regional əraziyə qaz verilir. Rayonlara verilən qazın miqdarı çox kiçik 
həcmdədir və illik olaraq 200-250 milyon m3 təşkil edir. Bakı şəhərinə gündəlik olaraq 9,3-9,7 
m3 həcmində verilən təbii qazın miqdarı da kifayətedici deyildir. Vurğulanmalıdır ki, «Şahdəniz» 
layihəsi sankiyalaşdırıldıqdan 4-5 il sonra Azərbaycan nəinki daxili ehtiyaclarını dolğun təmin 
edəcək və hətta Avropa bazarına fəal təbii qaz ixrac edən dövlətlərdən birinə çevriləcəkdir. Milli 
energetik gücün dəyərləndirilməsi və qlobal proseslər reallığından çıxış edərək iqtisadiyyatın 
energetik strategiya kontekstində proqnozlaşdırılan inkişaf səviyyəsinin təmin olunmasında 
YEK-də enerji resurslarının mümkün artımına nail olmaq və bu resurslardan istifadənin 
effektivliyini yüksəltmək kimi mühüm məsələnin həlli vacib sayılmalıdır. Məhz ÜDM-in artım 
templərinin təmin edilməsi iqtisadiyyatın enerji effektivliyinin köklü yüksəlişi ilə bağlı olacaqdır.  
 
 95
III HİSSƏ 
RASİONAL TƏSƏRRÜFAT QURUCULUĞU VƏ 
İNVESTİSİYON SİYASƏT 
 
VII FƏSİL 
NEFT-QAZ SƏNAYESİNDƏ İNVESTİSİYA QOYULUŞU VƏ ONDAN 
İSTİFADƏ İSTİQAMƏTLƏRİ 
 
7.1. İnvestisiya qoyuluşunun mahiyyəti, tərkibi və quruluşu 
 
Neft hasilatının və əmək məhsuldarlığının müntəzəm surətdə artmasının, elmi-texniki 
tərəqqi və istehsalın səmərəliliyinin yüksəldilməsinin, deməli, neftqazçıxarma sənayesinin 
mənfəətlə işləməsinin əsas vasitələrindən biri bütövlükdə bu sahənin əsas fondlarının geniş təkrar 
istehsalını müəyyən edən əsaslı tikintidən və ona yönəldilən investisiyanın həcmindən ibarətdir. 
Əsaslı tikinti əsas fondların yaradılmasının bütün mərhələlərini, yəni obyektlərin 
layihələşdirilməsindən başlamış ta onların işə salınmasınadək olan mərhələləri özündə əhatə edir. 
Əsaslı tikinti prosesinin əsas mərhələsi tikinti-quraşdırma işlərinin yerinə yetirilməsi və 
tikilməkdə olan obyektlərin işə salınmasının təmin edilməsidir. 
Azərbaycanın neft sənayesində əsaslı tikintinin müntəzəm olaraq böyük həcmdə 
aparılması, onun inkişafının bütün mərhələlərində neftqazçıxarma sənayesinin xarakterik 
xüsusiyyəti ilə bağlıdır. Sovet hakimiyyəti illərində hər il milli gəlirin təqribən 20%-ə qədəri, 
hazırda isə investisiya qoyuluşunun 50%-dən çoxu neftqazçıxarma sənayesinin əsas fondlarının 
artırılmasına və təkmilləşdirilməsinə sərf olunur. 
Neftqazçıxarma sənayesində əsaslı tikinti - iqtisadiyyatın digər sahələrində olduğu kimi, 
yeni obyektlərin tikilməsi, mövcud olanların isə yenidən qurulması, genişləndirilməsi və texnika 
ilə yenidən silahlandırılması səviyyəsinin yüksəldilməsi məqsədilə həyata keçirilən tikinti-
quraşdırma işlərini əhatə edir. Hazırda əsaslı tikintinin keyfiyyətini və səmərəsini yüksəltmək, 
tikinti istehsalını və layihə-smeta işlərini yaxşılaşdırmaq, tikintidə təsərrüfat mexanizmini 
təkmilləşdirmək məqsədilə iqtisadiyyatın digər sahələrində olduğu kimi, tikintidə də iqtisadi 
islahatlar aparılır. Qarşıda tikinti istehsalının sənayeləşdirilməsi səviyyəsini daha da yüksəltmək, 
tikintinin və quraşdırma işlərinin kompleks mexanikləşdirilməsini təmin edən mütərəqqi 
texnologiyanı, maşın və mexanizmlər sistemini geniş tətbiq etmək durur ki, bu da tikintidə əmək 
məhsuldarlığını artırmağa, əl əməyinin həcmini aşağı salmağa, tikinti-quraşdırma işlərinin 
dəyərini azaltmağa, investisiya tsiklini qısaltmağa, obyektlərin normativ müddətdə tikilib 
istifadəyə verilməsini təmin etməyə imkan verəcəkdir. 
Yeni tikinti dedikdə, yeni meydançalarda ilk dəfə təsdiq olunmuş layihə əsasında bina və 
qurğuların, infrastruktur obyektlərinin, neftqazçıxarma idarələrinin və onların struktur 
bölmələrinin tikilməsi və işə salınması nəzərdə tutulur. 
İstehsalın genişləndirilməsi - yeni layihə əsasında tikinti obyektlərinin ikinci və sonrakı 
növbələrinin, əlavə istehsal komplekslərinin və infrastrukturlarının tikilməsi, fəaliyyət göstərən 
neftqazçıxarma idarələrinin ərazisində yeni əsas istehsal sahələrinin yaradılması və ya 
əvvəlkilərin genişləndirilməsidir. Mövcud neftqazçıxarma idarələrini genişləndirərkən yeni 
tikintiyə nisbətən istehsal gücü, adətən, daha tez müddətlərdə və az investisiya qoyuluşu ilə artır. 
İstehsalın yenidən qurulması - vahid layihə əsasında texnoloji bölmələrdə və köməkçi 
xidmətlərdə tam və ya qismən yeni avadanlıqların qurulması, yaxud mənəvi köhnəlmiş və fiziki 
aşınmış avadanlığın əvəz edilməsi, istehsalın mexanikləşdirilməsi və avtomatlaşdırılması, qeyri-
mütənasibliyin aradan qaldırılması ilə onun başqa cür /məsələn, əsas istehsalın mövcud sexlərini 
genişləndirmədən və yenilərini tikmədən, lakin lazımi hallarda köməkçi və xidmətedici təyinatlı 
yeni obyektlərin tikilməsi və mövcud olanlarının genişləndirilməsi ilə/ qurulmasıdır. 
 
 96
İstehsalın texnika ilə yenidən silahlandırılması - yeni texnikanı və mütərəqqi 
texnologiyanı tətbiq etmək, neftqazçıxarma proseslərini mexanikləşdirmək və avtomatlaşdırmaq 
yolu ilə ayrı-ayrı neftqazçıxarma idarələrinin texniki səviyyəsini müasir tələblər səviyyəsinə 
yüksəltmək üzrə həyata keçirilən kompleks təşkilati-texniki tədbirlərdən ibarətdir. Texnika ilə 
yenidən silahlandırılma neftqazçıxarma idarələrinin texniki inkişaf planına uyğun olaraq ayrı-
ayrı obyektlər və iş növləri üçün layihələr və smetalar üzrə həyata keçirilir. Mövcud 
neftqazçıxarma idarələrin texnika ilə yenidən silahlandırılmasında məqsəd neft-qaz hasilatını hər 
vasitə ilə intensivləşdirməkdən, neft sənayesinin struktur bölmələrinin istehsal gücünü 
artırmaqdan və ondan istifadəni yaxşılaşdırmaqdan, iş yerlərinin sayını azaltmaqdan, neft-qaz 
hasilatının material tutumunu və maya dəyərini aşağı salmaqdan, material və yanacaq-energetika 
ehtiyatlarına qənaət etməkdən, neftqazçıxarma sənayesinin istehsal-təsərrüfat və digər fəaliyyət 
növlərinin texniki-iqtisadi göstəricilərini yaxşılaşdırmaqdan ibarətdir. Neft hasil edən dünya 
ölkələrinin, o cümlədən Azərbaycan neft sənayesinin təcrübəsi göstərir ki, mövcud 
neftqazçıxarma idarələrinin texnika ilə yenidən silahlandırılması, yenidən qurulması və 
genişləndirilməsi neft hasilatının səmərəliliyinin yüksəldilməsində və onun 
intensivləşdirilməsində mühüm rol oynayır. Belə ki, Azərbaycanda 1996-2003-ci illərdə neft 
hasilatının bütün əlavə artımının əksər hissəsi mövcud neftqazçıxarma idarələrinin yenidən 
qurulması və texnika ilə yenidən silahlanma səviyyəsinin yüksəldilməsi nəticəsində əldə 
edilmişdir. 
Neftqazçıxarma idarələrinin genişləndirilməsi və yeni obyektlərin tikintisindən fərqli 
olaraq yenidən qurma və texnika ilə yenidən silahlandırma zamanı mövcud bina və qurğulardan, 
neftqazçıxarma infrastrukturlarından istifadə olunur. İnvestisiya qoyuluşunun çox hissəsi yeni, 
daha məhsuldar avadanlığın alınmasına və quraşdırılmasına sərf edilir, neftqazçıxarma 
idarələrində həyata keçirilən tikinti-quraşdırma işlərinin xüsusi çəkisi isə nisbətən az olur. 
Yenidən qurma və texnika ilə yenidən silahlandırılmanın iqtisadi üstünlüyü də məhz bundadır.  
Neft sənayesində tikinti-quraşdırma işlərinin iqtisadi mahiyyəti neft-qaz hasilatının lazımi 
sürətini və miqyasını, istehsal və qeyri-istehsal təyinatlı obyektlərin inkişafındakı optimal 
nisbətləri, istehsalın maddi bazasının inkişafını, yeni texniki vasitələrin tətbiqini təmin etməkdən 
ibarətdir. Tikintisi başa çatdırılmamış və istifadəyə verilməsi üçün hazırlanmış istehsal 
obyektləri, neft-qaz quyuları, qurğular, estekadalar, dambalar, boru kəmərləri və digər bu kimi 
müvafiq obyektlər tikinti məhsullarıdır. 
Neft sənayesində tikinti-quraşdırma işləri istehsal və qeyri-istehsal obyektlərinin tikilməsi 
və onlarda avadanlıqların quraşdırılması ilə əlaqədar görülən bütün işləri özündə əks etdirir. 
Tikinti işlərinə aiddir: bina və qurğuların, qazma vışkasının ucaldılması, qazma 
avadanlıqlarının quraşdırılması üçün özül, bünövrə və dayaq konstruksiyaların qurulması, tikinti 
sahəsinin öyrənilməsi, ərazinin tikinti üçün hazırlanması, sanitar-texniki və elektrik quraşdırma 
işləri. 
Quraşdırma işlərinin tərkibinə aiddir: qazma, enerji və digər növ avadanlıqların yığılması 
və quraşdırılması, neft və qaz quyularının qazılmasına hazırlıq işləri, neft rezervuarlarının və 
traplarının quraşdırılması, qaz anbarlarının tikilməsi və sair. 
Neft sənayesinin bölmələrində tikinti-quraşdırma işlərinin həyata keçirilməsinin 
özünəməxsus fərqləndirici cəhətləri vardır. 
Qazma kontorlarında quyu tikintisinin istehsal tsiklinin tərkibinə aşağıdakı işlər daxil 
edilir:  
1. vışkanın tikintisinə hazırlıq işləri; 
2. vışkanın və vışkayanı qurğuların tikilməsi; 
3. qazma və energetika avadanlıqlarının quraşdırılması; 
4. istehsalın təşkili şərtlərində nəzərdə tutulmuş fasilələr; 
5. qazma işlərinə hazırlıq; 
6. quyunun qazılması ilə əlaqədar olan bütün işlər; 
7. quyunu qazıb qurtardıqdan sonra məhsuldarlığının yoxlanılması; 
 97
8. quyunun mənimsənilməsinə hazırlıq; neft layının açılması və quyunun istismara 
verilməsi ilə əlaqədar olan işlər; 
9. buruğun sökülməsi ilə bağlı işlər.  
Quyu tikintisi tsiklinin tərkibinə daxil olan işlər arasındakı nisbət çevrəsində quyu tikintisi 
tsiklinin quruluşunu səciyyələndirir. 
Əsas fondların təkrar istehsalı formasından asılı olaraq investisiya qoyuluşunun tərkibində 
tikinti-quraşdırma işlərinin xüsusi çəkisi dəyişilir, yəni neft-qaz hasilatının artırılması 
zəruriliyindən geoloji-kəşfiyyat və qazma işlərinin həyata keçirilməsi ilə əlaqədar tikinti-
quraşdırma işlərinə çəkilən xərclərin payı çoxalır. 
Tikinti-quraşdırma işləri əsas fondların geniş təkrar istehsalının başlıca mənbəyidir. O, 
neftqazçıxarma idarələrinin maddi bazasının möhkəmləndirilməsini təmin edir, əmək 
kollektivinin mədəni-məişət şəraitinin yaxşılaşdırılmasında aparıcı rol oynayır. Bu baxımdan, 
tikinti-quraşdırma işləri investisiya qoyuluşunun praktiki olaraq həyata keçirilməsidir. 
İnvestisiya qoyuluşu - istehsal və qeyri-istehsal sahələrində əsas fondların sadə və geniş 
təkrar istehsalı üçün nəzərdə tutulan maliyyə vəsaitlərini özündə əks etdirir. Müasir dövrdə 
neftqazçıxarma sənayesinin inkişafına investisiya qoyuluşu müəyyən edilərkən respublikamızın 
iqtisadiyyatının neft və qaza, həmçinin neft məhsullarına olan tələbatı, yeni neft-qaz yataqlarının 
aşkar edilməsinin zəruriliyi nəzərə alınır. 
Neft sənayesinin struktur bölmələrində investisiya qoyuluşunun tərkibi və quruluşu eyni 
deyildir. Məsələn, qazma kontorlarında investisiya qoyuluşunun tərkibinə aşağıdakı məsrəflər 
daxil edilir: 
1. tikinti-quraşdırma işlərinin həyata keçirilməsinə çəkilən xərclər; 
2. qazma işlərini həyata keçirmək üçün lazım olan qazma avadanlıqlarının 
alınmasına, gətirilməsinə və quraşdırılmasına çəkilən xərclər; 
3. geoloji-kəşfiyyat işlərinin yerinə yetirilməsinə çəkilən xərclər; 
4. inzibati-idarəetmə aparatının saxlanılmasına çəkilən xərclər; 
5. infrastruktur bölmələrinin yaradılmasına və ətraf mühitin mühafizəsinin 
qorunmasına çəkilən xərclər. 
İnvestisiya qoyuluşunun tərkibinə daxil olan xərclər arasındakı nisbətin faizlə ifadəsi onun 
quruluşunu təşkil edir. İnvestisiya qoyuluşunun sahəvi, texnoloji və təkrar istehsal quruluşunu 
fərqləndirirlər. 
İnvestisiya qoyuluşunun sahəvi quruluşu bütövlükdə iqtisadiyyatın, yaxud ayrıca 
götürülmüş sənaye sahəsinin, şirkətin, müəssisənin ayrı-ayrı struktur bölmələri arasında 
investisiya qoyuluşunun bölgüsünü səciyyələndirir. Sənayenin sahə quruluşu onun tərkibinə daxil 
olan sahələr və istehsallar arasındakı kəmiyyət nisbətini xarakterizə edir. Sənayenin sahə 
quruluşu ictimai əmək bölgüsünün, sahələrin differensiallaşdırılması və ixtisaslaşdırılmasının 
səviyyəsini əks etdirir. O, sahələr arasındakı nisbətlər və qarşılıqlı əlaqələr, sahələr və istehsallar 
arasındakı ictimai əmək bölgüsü, sənaye istehsalında onların rolu haqqında fikir yürütməyə 
imkan verir. İnvestisiya qoyuluşunun sahəvi quruluşu sənayenin ayrı-ayrı sahələrinin inkişaf 
istiqamətlərini, sürətini və səviyyəsini müəyyən edir. İqtisadiyyatın sahələri arasında investisiya 
qoyuluşunun dinamikası aşağıdakı cədvəldə verilmişdir. 
 
 
 
 
 
 
 
 
 
 
 98
Cədvəl 27 
1994-2001-ji illərdə iqtisadiyyatin sahələri arasi  
investisiya qoyuluşunun dinamikasi 
/milyard manat/ 
İllər xarici investisiya daxili investisiya cəmi 
1995 1657,0 746,4 2403,4 
1996 2667,5 1338,0 4003,5 
1997 5212,0 1543,6 6755,6 
1998 5695,0 1780,5 7475,5 
1999 4493,0 1976,1 6469,1 
2000 4147,5 2301,5 6449,0 
2001 5083,9 2188,7 7272,4 
 
İnvestisiya qoyuluşunun texnoloji quruluşu - qurğuların tikintisinə, maşın və 
avadanlıqların alınmasına, gətirilməsinə və onların quraşdırılmasına çəkilən məsrəflər arasındakı 
nisbəti səciyyələndirir. Əsas fondların aktiv hissəsinin təkrar istehsalına çəkilən məsrəflərin 
xüsusi çəkisini artırmaqla, investisiya qoyuluşunun texnoloji quruluşunu səmərəliliyini xeyli 
artırmaq olar. Neft sənayesində investisiya qoyuluşunun texnoloji quruluşu onun tərkibində 
kəşfiyyat və istismar qazması xərclərinin və quraşdırılması tələb olmayan və tikinti obyektlərinin 
smetasına daxil edilməyən iş maşın və avadanlıqların mövcudluğu hesabına iqtisadiyyatın digər 
sahələrində olan quruluşdan fərqlənir. Belə ki, neft sənayesində investisiya qoyuluşunun 
texnoloji quruluşu, təqribən aşağıdakı kimidir: 
1. qazma işlərinin həyata keçirilməsinə çəkilən xərclər - 45%; 
2. iş maşın və avadanlıqların alınmasına, gətirilməsinə və quraşdırılmasına çəkilən 
xərclər - 30%; 
3. tikinti-quraşdırma işlərinə çəkilən xərclər isə 25% təşkil edir. 
Hazırda respublikamızda kəşfiyyat qazma işlərinin səmərəliliyi aşağı düşür, çünki əvvəlki 
illərdən fərqli olaraq geoloji-kəşfiyyat işlərinin əksər hissəsi Xəzər dənizi hövzəsinin Azərbaycan 
Respublikasına məxsus olan hissəsində daha mürəkkəb təbii-joğrafi şəraitdə yerinə yetirilir və bu 
da həmin işlərin dəyərini xeyli artırır. Digər tərəfdən, neft və qazın çıxarılması üçün yeni daxil 
edilən istehsal gücləri neft-qaz hasilatını ciddi surətdə artırmır, yalnız hələlik onların təbii 
azalmasının qarşısını alır. Hazırda mövcud neft hasilatının artırılmış həcmi ARDNŞ-nin az 
məhsuldar yataqların istismarından əldə edilir və imzalanmış neft kontraktları hesabına yaxın 
gələcəkdə neft-qaz hasilatı həcminin xeyli artırılması gözlənilir. 
Müasir dövrdə Xəzər dənizinin Azərbaycan sektorundan neftin çıxarılması və neft-qazın 
dünya bazarlarına nəql edilməsi üçün boru kəmərlərinin çəkilməsi üzrə tikinti-quraşdırma işləri 
mürəkkəb və sərt iqlim şəraitində həyata keçirilir ki, bu da investisiya qoyuluşunun xüsusi 
məsrəfini xeyli dərəcədə artırır. 
İnvestisiya qoyuluşunun texnoloji quruluşu o halda mütərəqqi quruluş hesab edilir ki, onun 
tərkibində iş maşın və avadanlıqların alınmasına, gətirilməsinə və iş yerlərində quraşdırılmasına 
çəkilən xərclərin xüsusi çəkisi digər xərclərə nisbətən çox olur. Çünki bu zaman eyni həcmdə 
investisiya qoyuluşu ilə daha çox məhsul əldə etməyə imkan yaranır. Ümumiyyətlə, investisiya 
qoyuluşunun ümumi həcmində istehsalın texnika ilə yenidən silahlandırılması səviyyəsinin 
yüksəldilməsinə, mexanikləşdirilməsi və avtomatlaşdırılması dərəcəsinin artırılmasına, mövcud 
maşın və avadanlıqların müasir dövrün tələblərinə cavab verməsi üçün onların 
modernləşdirilməsinə, mövcud istehsalların yenidən qurulmasına çəkilən xərclərin payının 
artması investisiya qoyuluşunun texnoloji quruluşunun yaxşılaşdırılması yollarındandır. 
İnvestisiya qoyuluşunun texnoloji quruluşunu xarakterizə edən məlumatların dinamikası 
aşağıdakı cədvəldə verilmişdir. 
 
 
 
 99
Cədvəl 28 
İnvestisiya qoyuluşunun texnoloci quruluşu 
/faizlə/ 
İllər Tikinti-quraşdırma işləri 
Avadanlıqların 
alınması Sair işlər Cəmi 
1995 52,4 23,5 24,1 100 
1996 60,9 23,5 15,6 100 
1997 67,9 16,4 15,7 100 
1998 75,3 5,9 18,8 100 
1999 52,8 30,6 16,6 100 
2000 42,6 23,5 33,9 100 
2001 33,0 15,9 51,1 100 
 
İnvestisiya qoyuluşunun təkrar istehsal quruluşu - bir tərəfdən, yeni obyektlərin 
tikintisinə, digər tərəfdən isə mövcud istehsalların texnika ilə yenidən silahlandırılması 
səviyyəsinin yüksəldilməsinə yönəldilmiş xərclər arasındakı nisbəti əks etdirir. Təkrar istehsal - 
istehsal prosesinin fasiləsiz olaraq yenidən başlanması, daim təkrarlanmasıdır; maddi nemətlərin, 
iş qüvvəsinin və istehsal münasibətlərinin təkrar istehsalını əhatə edir. İstehsal prosesinin 
dəyişməz ölçüdə təkrar olunduğu sadə təkrar istehsal və onun artan miqyasda yenidən 
başlanmasından ibarət geniş təkrar istehsal fərqləndirilir. İnvestisiya qoyuluşunun təkrar istehsal 
quruluşu aşağıdakı cədvəldə verilmişdir. 
Cədvəl 29 
İnvestisiya qoyuluşunun təkrar istehsal quruluşu 
/faizlə/ 
İllər Texniki təchizat 
Müəssissələrin 
genişləndirilməsi 
Yeni 
müəssisələrin 
inşaası 
Digər obyektlər 
üzrə Cəmi 
1995 55,4 25,4 18,1 0,1 100 
1996 33,8 6,8 52,3 2,1 100 
1997 38,2 23,5 35,5 2,8 100 
1998 51,7 8,9 37,2 2,2 100 
1999 54,5 9,9 32,1 3.5 100 
2000 55,5 9,7 33,0 3,3 100 
2001 50.3 12,7 34,6 3,4 100 
 
Müasir dövrdə sənaye istehsalının inkişafına investisiya qoyuluşunun həcmi müəyyən 
edilərkən mövcud istehsalın və yeni tikintilərin inkişafının obyektiv zəruriliyindən çıxış edilir. 
Bu zaman həmin obyektlərin sənaye istehsalının həcminin artırılmasındakı rolu nəzərə alınır. 
Ümumi şəkildə istehsal dedikdə, cəmiyyətin mövcud olması və inkişafı üçün zəruri olan maddi 
nemətlər istehsalı və xidmətlər göstərilməsi prosesi nəzərdə tutulur. İstehsal insan həyatının təbii 
şərti olub, digər fəaliyyət növlərinin də maddi əsasını təşkil edir. İstehsal cəmiyyətin inkişafının 
bütün pillələrində mövcuddur. Konkret istehsal şəraitindən asılı olaraq istehsalın məzmununu 
əmək prosesi müəyyən edir və üç şərti: əmək, əmək cisimləri və əmək alətlərinin mövcudluğunu 
nəzərdə tutur. 
İstehsalın iki növünü: maddi və qeyri-maddi növlərini fərqləndirirlər. Maddi istehsalın əsas 
meyarı əmək vasitələrinin köməyi ilə təbiət cisimlərinə təsir göstərməsidir. Maddi istehsal 
sahəsinə sənaye, kənd təsərrüfatı, tikinti, yük nəqliyyatı, istehsala xidmət edən rabitə, habelə 
istehsalın gedişini davam etdirdikdə və maddi nemətləri istehlakçılara çatdırmaqda iştirak edən 
ticarət, ictimai iaşə, maddi-texniki təchizat və sair aiddir. Qeyri-maddi istehsal sahəsinin 
fəaliyyəti maddi istehsal sahəsindən fərqli olaraq, təbiətin maddəsi və qüvvələrinə dəyişdirici 
təsirlə əlaqədar deyil, bilavasitə əmək vasitələri yaradılması ilə səciyyələnmir və insanla təbiət 
 100
arasında maddələr mübadiləsi kimi çıxış etmir. Qeyri-maddi istehsal sahəsində əmək fəaliyyəti 
spesifik istehlak dəyəri - xidmətlər yaradır və reallaşdırır. Qeyri-maddi istehsal sahələrində 
yaradılan xidmətlərin müxtəlifliyinə baxmayaraq, onlar arasında bir ümumilik var ki, bu da 
onları bir sahə daxilində birləşdirir və maddi istehsaldan aşağıdakı xüsusiyyətlərinə görə 
fərqləndirir: 
1. qeyri-maddi istehsal sahələrinin fəaliyyəti ilk növbədə insan amilinin formalaşmasına 
şərait yaradır. Odur ki, bu sahələrin inkişafı əhalinin həyat səviyyəsinin yüksəldilməsinə 
və insanların mənəvi inkişafına bilavasitə təsir göstərir; 
2. qeyri-maddi istehsal sahələrində əmək prosesi maddi istehsala nisbətən yaradıcı, yüksək 
intellektual xarakter daşıyır, yəni burada canlı əmək böyük rol oynayır. Ona görə də 
qeyri-maddi istehsal sahələrində canlı əməyin maddiləşmiş əməklə əvəz olunması, onun 
mexanikləşdirilməsi və avtomatlaşdırılması üçün geniş imkanlar yoxdur. Bu o deməkdir 
ki, qeyri-maddi istehsal sahələrinin inkişafı, əsasən, əmək resursları hesabına həyata 
keçirilir; 
3. qeyri-maddi istehsal sahələri maddi istehsal sahələrinə nisbətən daha çox 
əməktutumludur. Bununla belə, xidmətlərin yaradılmasında maddi resursların 
əhəmiyyəti getdikcə artır. Bu, öz əksini qeyri-maddi istehsal sahələrinin fondtutumunun, 
məsrəflərin ümumi həcminin quruluşunda maddi xərclərin və qeyri-maddi istehsal 
fondlarının tərkibində onun aktiv hissəsinin xüsusi çəkisinin artmasında büruzə verir; 
4. bəzi qeyri-maddi istehsal sahələrində xidmətlərin istehsalı və istehlakı məkan və zaman 
ərzində üst-üstə düşmür, deməli, qeyri-maddi istehsal sahələrində çalışan işçilərin 
əməklərinin nəticələrini bir yerdən digər yerə daşımaq və yığıb saxlamaq mümkün deyil. 
Odur ki, maddi istehsala nisbətən qeyri-maddi istehsal sahəsi daha çox regional 
amillərdən asılıdır və xidmət bazarı, əsasən, yerli, lokal xarakter daşıyır; 
5. qeyri-maddi istehsal sahələrində əməyin nəticələri maddi istehsal sahələrindən fərqli 
olaraq, ancaq şəxsi və qeyri-maddi istehsal təyinatlı ictimai istehlakı ödəyir. Bu 
baxımdan maddi istehsala nisbətən qeyri-maddi istehsal sahəsi həmişə istehlak sahəsi 
kimi çıxış edir və burada əmək vasitələri kimi uzun müddət istifadə edilən istehlak 
malları öz dəyərlərini istehsal olunan poliqrafiya məhsullarının üzərinə keçirmir; 
6. qeyri-maddi istehsalın əksər sahələrinə, məsələn, təhsilə, səhiyyəyə, mədəniyyətə və 
digər ictimai nemətlər yaradan sahə, bazar mexanizminin mövcudluğu, büdcə 
maliyyələşdirilməsi və normativ iqtisadiyyat kimi baxmaq olar. Maddi istehsal 
sahələrinin məhsullarından fərqli olaraq qeyri-maddi istehsal sahələrinin məhsulların 
bölünməzliyi, birgə istehlak edilməsi, yüksək sosial əhəmiyyət kəsb etməsi, ictimai-
dövlət mülkiyyəti və dövlət maliyyələşdirilməsi formasının üstünlük təşkil etməsi ilə 
fərqlənirlər. İjtimai nemətlərin bölünməzliyi ayrı-ayrı adamlar tərəfindən onların fərdi 
formada istehlakını mümkün etmir. Bu nemətlərin istehlakı cəmiyyətin bütün üzvlərinə 
şamil edilir və bir qayda olaraq, ictimai, birgə formada həyata keçirilir. Dünyanın bir 
çox ölkələrində ictimai nemətlər dövlət tərəfindən maliyyələşdirilir. Bu o deməkdir ki, 
qeyri-maddi istehsal sahəsinin məhsullarının, xidmətlərinin müəyyən hissəsi bazar 
mexanizmindən kənarda qalır; 
7. qeyri-maddi istehsal sahəsində tətbiq edilən əmək dəyər yaratmır və bu sahədə istifadə 
edilən maddi vəsaitlərin dəyəri əməyin nəticələrinin üzərinə keçirilmir. Lakin, bazar 
iqtisadiyyatı şəraitində qeyri-maddi istehsal sahələrindəki xidmətlər dəyər, pul forması 
alır. Xidmətlərin dəyəri olmadan dəyər forması alması yeganə hal deyil. Belə ki, real 
həyatda dəyəri olmayan şeylər də dəyər, qiymət forması alır. Məsələn, torpaq, qiymətli 
kağızlar, təbiət nemətlərinin dəyəri olmasa da qiyməti var. 
İqtisadiyyatın sosial inkişafının istiqamətinin gücləndirildiyi bir şəraitdə ictimai tələbatın 
ödənilməsində qeyri-maddi istehsal sahəsinin rolu xeyli artır. İjtimai istehsalın inkişafı xeyli 
dərəcədə iqtisadiyyatın, elm və mədəniyyətin təşkili və idarə edilməsindən, maddi istehsala 
xidmətdən asılı olur. Həm əhalinin tələbatının ödənilməsi və həm də istehsalın inkişafı üçün 
 101
mənzil-kommunal təsərrüfatının, səhiyyənin, maarifin, idmanın və digər sosial yönümlü 
tədbirlərin böyük əhəmiyyəti vardır. Bununla belə, sənayenin inkişafına yönəldilmiş ümumi 
investisiya qoyuluşunun tərkibində istehsal təyinatlı obyektlərin tikintisinə sərf edilən vəsaitin 
payı ildən-ilə artır. /Əlavə №7-də Azərbaycanda tikinti obyektləri üzrə investisiya qoyuluşunu  
əks etdirən cədvəl verilmişdir./ 
 
 
7.2. İnvestisiya qoyuluşunun obyektləri və maliyyələşdirilmə mənbələri 
 
Neftqazçıxarma sənayesinin inkişafına yönəldilmiş investisiya, əsasən geoloji-kəşfiyyat və 
axtarış işlərinə, quyuların tikintisinə, qazma işlərinin həyata keçirilməsinə, neft-qazın 
çıxarılmasına və emal olunmasına, neft, neft məhsulları və təbii qazın nəql edilməsi üçün boru 
kəmərlərinin çəkilməsinə, neft-qaz anbarlarının tikilməsinə sərf edilir. Odur ki, neftqazçıxarma 
sənayesində həmin obyektlər investisiya qoyuluşunun obyektləri hesab edilir. Göstərilən 
obyektlərin iqtisadi mahiyyəti ondan ibarətdir ki, onlar aşağıdakıları təmin edirlər:  
1. neft və qaz hasilatının lazımi sürətini və miqyasını; 
2. neft sənayesinin, bütövlükdə sənayenin və xalq təsərrüfatının inkişafındakı optimal 
nisbətləri; 
3. istehsalın maddi-texniki bazasının inkişafını; 
4. yeni texnikanın və mütərəqqi texnologiyanın yaradılmasını; 
5. respublikamızın ərazisi üzrə məhsuldar qüvvələrin səmərəli yerləşdirilməsinin həyata 
keçirilməsini; 
6. əhalinin maddi və mədəni səviyyəsinin yüksəldilməsini. 
İnvestisiya qoyuluşunun obyektlərinin təyinatından və xarakterindən asılı olaraq onun 
müxtəlif növlərini fərqləndirirlər. Burada gələcək obyektlərin məqsədli təyinatına görə istehsal 
obyektlərinin, mədəni-məişət obyektlərinin, inzabati binaların tikintisi, geoloji-kəşfiyyat və 
axtarış işlərinin həyata keçirilməsinə, ətraf mühitin mühafizəsi əsas yer tutur. 
İnvestisiya qoyuluşları aşağıdakı fərqləndirici təsnifata malikdirlər: 
1. əsas fondların təkrar istehsalı formalarına görə /yeni tikintiyə, mövcud istehsalların 
genişləndirilməsinə, yenidən qurulmasına, avadanlıqların modernləşdirilməsinə, 
texnika ilə yenidən silahlandırılmasına/; 
2. əsaslı tikinti işlərinin texnoloji quruluşuna görə /tikinti-quraşdırma işlərinə 
avadanlıq və istehsal inventarlarının alınmasına, layihə-axtarış işlərinə/. 
Biz əvvəllərdə yeni tikinti, istehsalın genişləndirilməsi, yenidən qurulması və texnika ilə 
yenidən silahlandırılmasından bəhs etmişdik. İndi isə investisiya qoyuluşunun mühüm 
obyektlərindən olan əmək vasitələrinin modernləşdirilməsindən, yeni texnika və 
mütərəqqi texnoloji proseslərin yaradılmasından danışmaq istərdik. 
Əmək vasitələrinin modernləşdirilməsi - fəaliyyətdə olan əmək vasitələrinin 
təkmilləşdirilməsi və onlarda əməli dəyişiklik aparmaq, qovşaq və hissələri əvəz etmək və 
möhkəmləndirmək, istehsal əməliyyatlarını mexanikləşdirmək və avtomatlaşdırmaq üçün 
tərtibatlar və cihazlar quraşdırmaqla onların istehsalını müasir texniki-iqtisadi səviyyəsinə cavab 
verən vəziyyətə gətirilməsidir. Əmək vasitələrinin modernləşdirilməsi əsas fondların, başlıca 
olaraq, əmək alətlərinin və hər şeydən öncə iş maşın və avadanlıqların daim təzələnməsi 
formasıdır. O, iş maşın və avadanlıqların texniki səviyyəsinin yüksəldilməsini, işin iqtisadi 
göstəricilərinin yaxşılaşdırılmasını təmin edən bəzi konstruksiya dəyişiklikləri etməyi nəzərdə 
tutur. Əmək vasitələrinin modernləşdirilməsi əsas fondların mənəvi köhnəlməsini qismən aradan 
qaldırmağa imkan verir. Əmək vasitələrinin kompleks modernləşdirilməsi daha mütərəqqi 
texnoloji proseslərin tətbiqi, istehsalın kompleks mexanikləşdirilməsi və avtomatlaşdırılması, 
ixtisaslaşmanın dərinləşməsi ilə birlikdə həyata keçirildikdə xüsusilə səmərəli olur. Əmək 
vasitələrinin modernləşdirilməsi nəticəsində avadanlıq axın və avtomatlaşdırılmış xəttə qoşulur, 
xüsusi texnoloji tərtibat və ləvazimatlarla təhciz edilir. Avadanlığın modernləşdirilməsi onun 
 102
məhsuldarlığını, işinin dəqiqliyini və aşınmaya davamlılığını artırır, əmək şəraitini yaxşılaşdırır. 
Əmək vasitələrinin modernləşdirilməsinə çəkilən xərclər, adətən, qısa müddətdə ödənilir. 
İstehsalın texniki səviyyəsinin, onun intensivləşdirilməsinin yüksəldilməsində əmək vasitələrinin 
modernləşdirilməsi mühüm rol oynayır. 
Yeni texnikanın yaradılması - prosesi bir sıra ardıcıl əlaqədar mərhələlərdən keçir: elmi-
tədqiqatlardan, layihələşdirmədən, konstruksiyalaşdırmadan, təcrübə nümunəsinin hazırlanıb 
sınaqdan keçirilməsindən, onun zavod miqyasında istehsalından, yeni texnikanın istifadə edildiyi 
istehsallarda onun tətbiqi və tədqiqindən. Buna uyğun olaraq, yeni texnikanın yaradılması və 
tətbiqində dörd tip təşkilat iştirak edir:  
1. elmi-tədqiqat müəssisələri; 
2. layihə-konstruktor büroları; 
3. zavodlar; 
4. yeni texnikadan istifadə edən istehlakçı müəssisələr. 
Elmi-texniki tərəqqinin sürətləndirilməsi, elm və texnika nailiyyətlərinin istehsalatda daha 
tez və səmərəli tətbiq edilməsi xeyli dərəcədə göstərilən təşkilatların düzgün qarşılıqlı 
əlaqəsindən, onların quruluşundan və idarə aidiyyətindən asılıdır. Yeni texnikanın yaradılması 
vahid bir prosesdir, bu proses onu yerinə yetirən bütün bölmələrin həm əlaqələndirmə, həm də 
təşkilati cəhətdən sıx əlaqədar olmasını tələb edir. 
Elmi tədqiqatlar - praktiki problemlərin həll edilməsində mühüm rol oynayır. Çünki elmi 
tədqiqatların nəticələri bilavasitə təcrübədə tətbiq edilir, yeni texnoloji proseslərdə, 
konstruksiyalarda, materiallarda və sairdə öz təcəssümünü tapır. Elmi tədqiqatlar həm nəzəri, 
həm də praktiki əhəmiyyət kəsb edə bilər. Elmi tədqiqatlara məsələnin qoyuluşu, mövcud 
informasiyanın qabaqcadan təhlili, oxşar məsələlərin həllinin şərtləri və metodları, eksperimentin 
planlaşdırılması, təşkili və aparılması, alınmış nəticələrin araşdırılması, ümumiləşdirilməsi və 
istehsala tətbiqi daxildir. 
Təcrübə-konstruktor işləmələri - təcrübə-konstruktor, yaxud elmi-tədqiqat təşkilatlarının 
istehsal fəaliyyətinin nəticələri, yeni məmulat istehsalında və ya proseslərdə aralıq mərhələdir. 
Təcrübə-konstruktor işləmələri özünə təcrübə nümunələrinin layihələşdirilməsini, 
hazırlanmasını, sınaqdan çıxarılmasını və sazlanmasını, həmçinin yeni məhsulun, yaxud yeni 
texnoloji proseslərin seriyalı və kütləvi istehsalının sonrakı təşkili üçün lazım olan texniki 
sənədlərin buraxılışını daxil edir. Təcrübə-konstruktor işləmələri elmi tədqiqatlara, ixtiralara, 
istehsal yenilikçilərinin təkliflərinə əsaslanır. Təcrübə-konstruktor işləmələri müəssisənin texniki 
inkişaf planına müvafiq olaraq aparılır və ya dövlət büdcəsi, ya da sifarişçilərin vəsaitləri 
hesabına həyata keçirilir. Adətən, təcrübə-konstruktor işləmələri aşağıdakı ardıcıllıqla həyata 
keçirilir:  
1. təcrübə nümunəsinin layihələşdirilməsi və onun hazırlanması üçün texnologiyanın və 
avadanlığın işlənməsi; 
2. təcrübə nümunəsinin istehsalı, sınaqdan keçirilməsi və təcrübə nümunəsinin axıra 
çatdırılması. 
Təcrübə istehsalı - yeni məhsul növlərinin, yaxud texnoloji proseslərin yaradılmasının 
mühüm mərhələsidir. Təcrübə istehsalı elmi-tədqiqat, yaxud təcrübə-konstruktor işləmələrinin 
yüksək keyfiyyətlə başa çatdırılmasında, layihə-konstruktor sənədlərinin işlənib hazırlanmasında 
mühüm rol oynayır. 
Təcrübə istehsalına aşağıdakılar aiddir:  
1. ayrı-ayrı məsələlərin həlli üçün eskiz layihələşdirmənin təmini; 
2. yeni texnoloji proseslərin yaradılması; 
3. yeni texniki sənədlərin aprobasiyası; 
4. seriyalı proseslərin və məmulatların mənimsənilməsində müəssisələrə texniki kömək 
göstərilməsi. 
Təcrübə istehsalının tərkibi və miqyası müəssisənin təcrübə-konstruktor bürosunun tematik 
planının məzmunu və həcmi, onun ölçüsü və texniki təchizatı ilə müəyyən olunur. Adətən, 
 103
təcrübə istehsalının sexləri buraxılan məhsulun xarakterindən asılı olaraq əşya və ya texnoloji 
əlamətlərinə görə ixtisaslaşdırılır. 
Yeni texnika o zaman səmərəli hesab edilir ki, onun tətbiqi nəticəsində məhsulun 
əməktutumu azalsın, keyfiyyəti yaxşılaşsın, maya dəyəri aşağı düşsün, əmək məhsuldarlığı artsın 
və bütün bunların da əsasında istehsalın səmərəliliyi və rentabelliyi yüksəlmiş olsun. Yeni 
texnikanın yaradılması və tətbiqində mühüm məsələlərdən biri müxtəlif variantlar içərisindən ən 
səmərəlisini seçməkdən ibarətdir. Bunun üçün texnoloji maya dəyəri göstəricisindən istifadə 
edilir. Texnoloji maya dəyəri dedikdə, texnloci proseslərin həyata keçirilməsinə çəkilən xərclərin 
məcmusu nəzərdə tutulur. Ümumi şəkildə məhsulun texnoloji maya dəyərinin tərkibinə daxil 
olan bütün xərcləri şərti olaraq iki hissəyə, qrupa - şərti-sabit və şərti-dəyişən xərclərə ayırmaq 
olar. Məhsul vahidinin texnoloji maya dəyərini hesablamaq üçün aşağıdakı düsturdan istifadə 
edilir: 
 
Md.t. = (Xd. + Xs.) : Nyeni 
 
Burada: Xd. və Xs. məhsul vahidinin hazırlanmasına sərf edilən şərti-dəyişən və şərti- 
Sabit xərclərin həcmi; 
Nyeni  cari ildə yeni yaradılacaq məhsulların miqdarı. 
 
Elmi-texniki tərəqqinin müasir səviyyəsi eyni bir məhsulun müxtəlif üsullarla 
hazırlanmasına imkan verir. Odur ki, yeni məhsulu layihələşdirərkən onların hazırlanmasında 
istifadə edilən müxtəlif üsullardan ən səmərəlisini seçmək zərurəti yaranır. Bunun üçün məhsul 
vahidinin texnoloji maya dəyəri ayrı-ayrı variantlar, üsullar üzrə müqayisə edilir. Məhsul iki 
üsulla hazırlandığı halda məhsul vahidinin texnoloji maya dəyərini müqayisə etdikdə üç hal 
yarana bilər. 
A. birinci üsulla hazırlanan məhsul vahidinin texnoloji maya dəyəri, ikinci üsuldakına 
nisbətən azdır, yəni Md.t1. < M1d.t2.-dir. Belə olan halda birinci üsulla yeni məhsulun 
hazırlanması iqtisadi cəhətdən daha əlverişlidir; 
B. ikinci üsulla hazırlanan məhsul vahidinin texnoloji maya dəyəri, birinci üsuldakına 
nisbətən azdır, yəni M1d.t > M1ёd.t2.-dir. Belə olan halda yeni məhsulun ikinci üsulla 
hazırlanması əlverişlidir; 
C. hər iki üsulla hazırlanan məhsul vahidinin texnoloji maya dəyəri eynidir, yəni M1d.t. = 
M1d.t.-dir. Belə olan halda səmərəli variantı, üsulu seçmək üçün «Kritik proqram» 
göstəricisindən istifadə edilir. Variantlar üzrə məhsul vahidinin texnoloji maya dəyəri 
eyni olan istehsal həcminə «Kritik proqram» deyilir. «Kritik proqram» göstəricisi natural 
formada ifadə edilir və aşağıdakı düsturla hesablanır: 
 
Nkr. = (Xs. - Xs.) : (Xd. - Xd.) 
 
Burada: Xs. və Xs.  variantlar üzrə şərti-sabit xərclər; 
Xd. və Xd. həmin variantlar üzrə şərti-dəyişən  xərclər. 
 
Yeni məhsul /texnika/ yaradılarkən  və ya layihələşdirilərkən onun etibarlılığının təmin 
olunmasına xüsusi fikir verilməlidir. Məhsulun /texnikanın/ etibarlığı - onun göstərilən həddi 
dairəsində öz istismar göstəricilərinin əhəmiyyətini saxlamaqla öhdəsinə düşən funksiyaları 
yerinə yetirə bilməsi qabiliyyətidir. Bu funksiyalar göstərilmiş recimlərlə və istifadə, texniki 
xidmət, təmirlər, saxlanma və nəqledilmə şərtləri ilə müəyyən olunurlar. Texnikanın etibarlığı 
saz işləməsi, uzunömürlüyü və təmirə yararlığı ilə xarakterizə olunur. Texnikanın saz işləməsi 
dedikdə, müəyyən edilmiş recimlərdə və istismar şəraitində texnikanın fasiləsiz iş qabiliyyətini 
saxlamaq xassəsi; uzunömürlülük dedikdə, müəyyən edilmiş recimlərə və istismar qaydalarına 
əməl etmək şərti ilə uzun müddət /təmir üçün zəruri fasilələrlə/ iş qabiliyyətini saxlamaq xassəsi; 
 104
təmirə yararlılıq dedikdə isə istismar prosesi zamanı baş vermiş qüsurları aradan qaldırmaq 
imkanları nəzərdə tutulur. 
Texnikanın etibarlığı onun çox mühüm xarakteristikasıdır, çünki istehsalın fasiləsiz 
gedişatı, texnikanın təmirinə və ona qulluq edilməsinə çəkilən xərclər texnikanın etibarlığından 
asılıdır. Bundan başqa, yüksək etibarlıq xarici bazarda maşın və avadanlıqların rəqabət 
qabiliyyətli olmasının vacib şərtidir. Layihələşdirmə mərhələsində etibarlığın yüksəldilməsi ən 
səmərəli konstruktiv nəticələrin seçilməsi, ümumiləşdirilmiş və standart elementlərdən, 
ünsürlərdən maksimum istifadə olunması, materialların səmərəli seçilməsi, istismar üçün 
rahatlığın, texnolojiliyin və təmirə yararlığın yaradılması ilə təmin edilir. 
Mütərəqqi texnoloji proseslərin yaradılması - nəticəsində emal obyektləri keyfiyyətcə 
dəyişir. Texnoloji proses dedikdə, maddi istehsal sahələrində xammal, material, yarımfabrikat, 
yaxud məmulat alınmasının, emalının və ya yenidən emalının üsul və vasitələrinin məcmusu 
nəzərdə tutulur. Texnoloji proses dedikdə həmçinin istehsal prosesinin tərkib hissəsi olan hasilat, 
emal, yenidən emal, daşınma, anbarayığma, saxlama əməliyyatları başa düşülür. Texnoloji 
proseslərin səmərəliliyi - məhsul vahidinə düşən xammal, material, yarımfabrikat, enerji 
məsrəflərinin xüsusi çəkisi, hazır məmulatın keyfiyyəti, əmək məhsuldarlığının səviyyəsi, 
prosesin intensivliyi, məhsulun maya dəyəri ilə səciyyələndirilir. Elmi-texniki tərəqqinin təsiri 
altında texnoloji proses daim təkmilləşdirilir, daha yaxşı son nəticələr verən yeniləri 
mənimsənilir. Çevik avtomatlaşdırılmış istehsalatlar və tullantısız texnologiyalar daha çox tətbiq 
edilir. 
Çevik avtomatlaşdırılmış istehsalatlar - rəqəmli proqramla idarə olunan dəzgahların, 
emal mərkəzlərinin, mini HEM ilə birləşdirilən avtomatik anbarların daxil olduğu, müəyyən 
idarəetmə proqramları dəsti ilə təhciz olunan və çoxnomenklaturalı maşınqayırma istehsalının 
avtomatlaşdırılmasını təmin edən avtomatlaşdırılmış texnoloji sistemlərdir. Çevik 
avtomatlaşdırılmış istehsalatlar bir məmulatın emalından tezliklə digərinə keçməyə, eyni 
zamanda müxtəlif əməliyyatları yerinə yetirməyə imkan verir. Çevik avtomatlaşdırılmış 
istehsalatlar istehsal tələbi ilə müəyyən olunan müxtəlif formalarda çox müxtəlif dəzgah 
hissələrinin, mühərriklərin, nəqliyyat maşınlarının, turbinlərin düzəldilməsi üçün tətbiq edilir. 
Çevik avtomatlaşdırılmış istehsalatların köməyi ilə geniş dairədə əməliyyatlar - kontur /çevrə/ 
frezerləmə, səthin frezerlənməsi, burğu ilə deşmə, naxışkəsmə, xarrat-sıxaj emalı, karusel 
dəzgahlarda emal, diş frezerlənməsi, cilalama və bir çox başqa əməliyyatlar yerinə yetirilir. 
Çevik avtomatlaşdırılmış istehsalatlar dəqiqlik, itihərəkətlilik və davamlılıq kimi ən yüksək 
tələblərə cavab verməlidir. 
Tullantısız texnologiya - zamanı texnoloji prosesdə xammal ehtiyatları - istehsal-istehlak-
təkrar maddi ehtiyatlar tsiklində xammal və enerjidən daha səmərəli və kompleks istifadə olunur 
və ətraf mühitə zərərli təsir göstərilmir. Aztullantılı texnologiyanın tətbiqi çox vaxt tullantısız 
texnologiyaya keçidi qabaqlayır. Aztullantılı və tullantısız texnologiyanın mahiyyəti - itgilərin və 
tullantıların maksimum mümkün olan qədər və hətta tam aradan qaldırılmasından ibarətdir. 
İstehsalın yüksək səmərəlilik dərəcəsinə nail olunması tullantıların təkrar istifadəsini və zərərsiz 
olaraq qarşısının alınması zərurətini şərtləndirir. Tullantısız texnologiyanın tətbiqi kompleks 
prosesidir. Onun məqsədi istehsal-istehlak kimi qapalı sistemə, yəni istehsal və istehlak sahələri 
ilə ətraf mühit arasında obyektiv şəkildə mövcud olan qarşılıqlı əlaqəni nəzərə almaqla qapalı 
tullantısız tsikl yaratmağa nail olmaqdan ibarətdir. Tullantısız texnologiyanın səmərəliliyi 
xammaldan istifadə əmsalı, məhsul istehsalına çəkilən xərclərin azaldılması, hazır məhsul 
alınmasının artması, xammal hasilatına çəkilən məsrəflərin minimuma endirilməsi, investisiya 
qoyuluşundan götürülən faydanın artması kimi göstəricilərlə ölçülə bilər. 
Maliyyələşmə mənbələrinə görə investisiya qoyuluşu dörd qrupa ayrılır: 
mərkəzləşdirilmiş investisiya qoyuluşu /dövlət büdcəsindən ayrılan vəsait hesabına yaradılır/, 
qeyri-mərkəzləşdirilmiş investisiya qoyuluşu /əsasən, neftqazçıxarma idarələrinin əldə etdikləri 
mənfəətlər hesabına yaradılır/, xarici investisiya qoyuluşu /xarici ölkələrin vəsaitləri hesabına 
yaradılır/ və tikintidaxili ehtiyatlar hesabına əldə edilən vəsait. Son illərdə mərkəzləşdirilmiş 
 105
investisiya qoyuluşunun həcmi xeyli azalmış, xarici investorlar tərəfindən ayrılan investisiya 
qoyuluşlarının həcmi isə artmışdır. Aşağıda maliyyə mənbələri üzrə investisiya qoyuluşunun 
bölgüsünü əks etdirən cədvəl verilmişdir: 
Cədvəl 30 
Maliyyə mənbələri üzrə investisiya qoyuluşunun bölgüsü  
/faizlə/ 
İllər Dövlət hesabina 
Təşkilalarin 
vəsait-ləri 
Əhalinin 
vəsaitləri 
Xarici investorlarin 
vəsaitləri Cəmi 
1995 13,0 44,0 8,0 35,0 100 
1996 2,7 30,2 8,8 58,3 100 
1997 2,2 26,0 5,7 66,1 100 
1998 1,6 25,0 4,6 68,8 100 
1999 1,5 20,5 5,8 72,2 100 
2000 1,3 18,7 4,7 75,3 100 
2001 1,5 16,0 5,0 77,5 100 
2002 1,7 12,5 5,8 80,0 100 
 
Cədvəl məlumatlarından görünür ki, 1995-2002-ci illərdə investisiya qoyuluşlarının əksər 
hissəsini xarici investorların vəsaitləri təşkil etmişdir. Özü də xarici investisiyaların təqribən 37-
45%-i neftqazçıxarma sənayesinin inkişafına yönəldilmiş vəsaitlər təşkil edir və bu rəqəm ildən-
ilə artır. Bu onu göstərir ki, xarici sərmayəçiləri ən çox neft və qaz hasilatı maraqlandırır, nəinki 
iqtisadiyyatın digər sahələri. Hazırda Azərbaycan Respublikasında adambaşına düşən xarici 
investisiyaların həcmi 160 dollar təşkil edir. İqtisadi sistemin inkişafında vacib amil və onun 
inkişafının yeni mərhələsini əks etdirən bu göstərici üzrə Azərbaycan Respublikası nəinki əksər 
MDB ölkələrini, hətta bazar iqtisadiyyatına keçidi daha əvvəllər başlamış bir sıra Şərqi Avropa 
dövlətlərini də ötüb keçmişdir. Azərbaycan iqtisadiyyatına bütün maliyyə mənbələri hesabına 
investisiyaların həcminə dair məlumatlar aşağıdakı cədvəldə verilmişdir: 
Cədvəl 31 
Azərbaycan iqtisadiyyatina bütün maliyyə mənbələri hesabina investisiyalar 
/milyon ABŞ dolları ilə/ 
İnvestisiyalar 1995 1996 1997 1998 1999 2000 
Cəmi 544 933 1695 1982 1571 1469 
o cümlədən: 
xarici investisiyalar 375 621 1308 1522 1091 955 
ondan:       
neft sektoruna 140 417 780 944 553 574 
o cümlədən: 
ABƏŞ 140 416 619 598 312 245 
digər neft kontraktları üzrə - 1 161 346 241 329 
 
Şübhəsiz ki, xarici investisiyaların həcminin son illərdə artmasınında əsas yeri «Əsrin 
müqaviləsi» və sonrakı kontraktlar tutur. Bununla yanaşı, iqtisadiyyatın digər sahələrinə də xarici 
ölkələrin investorlarının marağı ildən-ilə artır. Qeyd etdiyimiz kimi, 20 sentabar 1994-cü il 
tarixdə «Əsrin müqaviləsi» imzalandıqdan sonra Xəzər dənizinin Azərbaycan sektorundakı 
hissəsində karbohidrogen yataqlarının işlənməsində iştirak edən ölkələrin joğrafiyası xeyli 
genişlənmişdir. Bu onunla izah edilir ki, hazırda ölkə iqtisadiyyatına xarici investorların cəlb 
edilməsi dövlət siyasətinin ən aparıcı istiqamətlərindən biri kimi qiymətləndirilir və Azərbaycan 
Respublikasının Prezidenti H.Ə.Əliyev cənablarının 1996-cı ildə Londonda A.Smit adına 
institutda, 1997-ci ildə ABŞ-a səfəri zamanı etdiyi çıxışlarda, dünyanın ən nüfuzlu informasiya 
vasitələrinə verdiyi müsahibələrdə bu problem tam açıqlığı ilə qeyd olunmuşdur. Xarici 
investisiya qoyuluşu 15 yanvar 1992-ci ildə «Xarici investisiyaların qoyulması» haqqında 
 106
Azərbaycan Respublikasının Qanunu ilə tənzimlənir. Bu qanunda ölkədə investisiya 
qoyuluşlarının hüquqi və iqtisadi prinsipləri müəyyən edilmişdir. Digər tərəfdən, bu qanun 
Azərbaycan iqtisadiyyatına xarici maddi və maliyyə ehtiyatlarının, qabaqcıl texnika və 
texnologiyaların, idarəetmə təcrübəsinin cəlb olunmasına, onlardan səmərəli istifadə edilməsinə 
yönəldilmişdir və xarici investorların hüquqlarının müdafiəsinə təminat verir. Göstərilən qanunla 
xarici sərmayənin cəlb olunması üçün edilən güzəştlər ölkəyə son illərdə investisiya axınının 
güclənməsi üçün geniş imkanlar açmışdır. 
Azərbaycan Respublikasının İqtisadi İnkişaf Nazirliyinin hesablamalarına görə 
Azərbaycana orta hesabla ildə 2,0-2,5 milyard ABŞ dollar məbləğində xarici sərmayə daxil 
olmuşdur. 1996-cı ildə 494,4 milyon ABŞ dolları məbləğində xarici sərmayə daxil olmuşdur ki, 
bu da 1995-ci ilə nisbətən 3,1 dəfə çoxdur. 1997-ci ildə Azərbaycana 916,2 milyon ABŞ dolları 
həcmində xarici sərmayə daxil olmuşdur ki, bu da 1995-ci ilə nisbətən 5,8 dəfə çoxdur. «Əsrin 
müqaviləsi» adlanan məlum neft kontraktından sonra respublika iqtisadiyyatının inkişafının neft 
amili üzərində qurulması müşahidə olunmaqdadır. Belə ki, ölkəyə daxil olan xarici sərmayənin 
əksər hissəsi neft sektoruna yönəldilmişdir. Aşağıda Azərbaycan iqtisadiyyatına yönəldilmiş 
xarici investisiyaların həcmi verilmişdir. 
Cədvəl 32 
Azərbaycan iqtisadiyyatina yönəldilmiş xarici investisiyalarin həcmi 
 
İllər investisiyalarin məbləği /milyard manat/ 
Ümumi həcmdə payi 
/faizlə/ 
1995 393,5 34,5 
1996 1884,3 58,5 
1997 3007,6 66,1 
1998 3731,6 67,7 
1999 2666,6 57,4 
2000 2537,7 52,4 
2001 3665,4 62,4 
 
ARDNŞ ilə xarici ölkələrin aparıcı neft şirkətləri arasında bağlanmış müqavilələrdə tikinti 
obyektlərindən istifadə qaydası müəyyən edilmişdir. Müqavilələrdə tikinti obyektləri iki qrupa: 
ARDNŞ-ə məxsus obyektlərə və podratçıların obyektlərinə ayrılmışdır. ARDNŞ-ə məxsus 
obyektlərdə podratçının hüquqi vardır ki, neft-qaz əməliyyatları aparmaq üçün zəruri olan 
quyulardan pulsuz istifadə etsin. Podratçı ARDNŞ-in müstəqim və ya dolayı sahibliyinə, yaxud 
nəzarəti altında olan obyektləri, o cümlədən, bunlarla yanaşı, infrastrukturu, gəmiləri, qazma 
qurğularını, nəqletmə vasitələrini, təchizat bazalarını, anbarları, liman qurğularını əsaslı təmir, 
rekonstruksiya etdikdə və ya modernləşdirdikdə ARDNŞ həmin obyektlərdən neft-qaz 
əməliyyatlarının yerinə yetirilməsi üçün zəruri olan dərəcədə istifadə edilməsində podratçıya 
üstün hüquq verilməsini təmin edir. 
Podratçı neft-qaz əməliyyatları ilə əlaqədar olan nəzarət və ya istismar etdiyi bütün 
obyektlərə /podratçının obyektləri/ texniki xidmət və onların təmiri üçün cavabdehdir. 
Podratçının obyektlərindən üçüncü tərəfin istifadə etməsi müqabilində verilən haqq neft-qaz 
əməliyyatları hesabına daxil olur. ARDNŞ podratçının obyektlərində olan artıq qurğulardan 
istifadə etmək hüququna malikdir, bu şərtlə ki, həmin istifadə neft-qaz əməliyyatlarının 
aparılmasına maneçilik törətməsin. Üçüncü tərəfin podratçı ilə razılaşdırılmış şərtlərlə artıq 
qurğulardan istifadə edilməsinə icazə verilir. Sıfır balansı əldə edilənədək podratçının 
obyektlərindən istifadə edilməsində üstünlük əvvəlcə podratçıya, sonra üçüncü tərəfə və nəhayət, 
ARDNŞ-ə verilir. 
ARDNŞ podratçının obyektlərindən qarşılıqlı surətdə razılaşdırılan  və neft-qaz 
əməliyyatları hesabına daxil edilən haqqı ödəməklə istifadə edir. Sıfır balansı əldə edildikdən 
sonra podratçının obyektlərindən əvvəlcə podratçı, sonra ARDNŞ, nəhayət, üçüncü tərəf istifadə 
edir. Sıfır balansı əldə edildikdən sonra ARDNŞ podratçının obyektlərindən pulsuz istifadə edir, 
 107
amma podratçı özünün hər hansı obyektindən müvəqqəti olaraq istifadə etmirsə və bu obyekti 
yalnız ARDNŞ istismar edirsə, belə obyektin cari planlı təmiri qarşılıqlı razılaşma üzrə həyata 
keçirilir. Podratçının ixtiyarı vardır ki, köhnəlmiş və ya faydalı iş ehtiyatı tükənmiş avadanlığı və 
obyektləri satsın. Lakin bu zaman o, ARDNŞ-ə məlumat verməlidir. Əgər 30 gün ərzində 
ARDNŞ bu avadanlığı və obyektləri öz balansına daxil etmirsə, podratçının onları təklif edilən 
ən sərfəli qiymətlə satmağa ixtiyarı vardır. Bu cür satışlardan əldə edilən vəsait neft-qaz 
əməliyyatları hesabına daxil edilir. 
 
 
7.3. İnvestisiya qoyuluşundan istifadənin qiymətləndirilməsi 
 
İnvestisiya qoyuluşları müxtəlif istiqamətlərə yönəldilir. Odur ki, investisiya qoyuluşundan 
istifadənin qiymətləndirilməsi konkret şəraitdən asılı olaraq həmin istiqamətlərin spesifik 
xüsusiyyətlərini nəzərə almaqla həyata keçirilməlidir. Adətən, müxtəlif növ məsrəflərin iqtisadi 
səmərəliliyi istehlak edilmiş ehtiyatlardan istifadə olunması səviyyəsini, istehsalın son 
nəticələrinin aşkar edilməsi və qiymətləndirilməsi, həmçinin optimal variantın seçilməsi üçün 
müəyyən edilir. Bu məqsədlə müxtəlif göstəricilərdən istifadə edilir. Lakin ictimai istehsalın 
səmərəliliyinin müəyyən edilməsində özünün miqyasına, öyrənilmə tarixinə, müəssisələrin 
iqtisadi potensialındakı roluna, iqtisadi inkişaf və sosial tərəqqidəki əhəmiyyətinə və sair bu kimi 
əlamətlərə görə investisiya qoyuluşu əvəz edilməzdir. Çünki investisiya qoyuluşunun iqtisadi 
səmərəliliyi, müəssisənin əsas fondlarının genişləndirilməsi və sadə təkrar istehsalına çəkilən 
xərclə bundan alınan nəticə arasındakı əlaqə və kəmiyyət asılılığını səciyyələndirən göstəricidir. 
İnvestisiya qoyuluşunun bilavasitə nəticəsi istehsal güclərinin genişləndirilməsi və qeyri-istehsal 
obyektlərinin işə salınmasından ibarət olduğu halda, onun son nəticəsi - məhsul istehsalının və 
sənaye xarakterli xidmətlərin, ümumiyyətlə isə, məhsul buraxılışının artmasıdır. İnvestisiya 
qoyuluşunun ümumi və müqayisəli iqtisadi səmərəliliyi fərqləndirilir. 
Ümumi iqtisadi səmərəlilik milli gəlirin, ya da xalis məhsulun /xalq təsərrüfatı və sahə 
miqyasında/, yaxud da mənfəətin /müəssisə miqyasında/ artımının, həmin artımı təmin edən 
investisiya qoyuluşuna olan nisbətidir. Xalis məhsul /milli gəlir/ maddi istehsal sahələrində 
yaradıldığından investisiya qoyuluşu da yalnız bu sahələrdə, həm də geniş təkrar istehsala 
yönəldilmiş həcmdə /yığım fondu hesabına/ nəzərə alınır, sadə təkrar istehsala /yəni amortizasiya 
fondu hesabına/ investisiya qoyuluşu isə nəzərə alınmır. Xalis məhsulun, yaxud milli gəlirin 
artımı əvvəlki ilin investisiya qoyuluşuna aid edilir. 
İnvestisiya qoyuluşunun ümumi iqtisadi səmərəlilik göstəricisini əsas fondların səmərəlilik 
göstəricisindən fərqləndirirlər. Sonuncu göstərici xalis məhsulun, yaxud milli gəlirin əsas 
fondların orta illik dəyərinə olan nisbətini, yəni fondverimi göstəricisini xarakterizə edir. 
İnvestisiya qoyuluşlarının artımı bir qayda olaraq, cari məsrəflərin azalması hesabına 
kompensasiya olunur və əvəzi müəyyən müddətdə ödənilir. Ümumi səmərəliliyin, yaxud 
fondveriminin yüksəlməsi - istehsalın həcminin artması, məhsulun /işin, xidmətin/ keyfiyyətinin 
yaxşılaşdırılması, tikinti-quraşdırma xərclərinin və müddətlərinin azaldılması, istehsal güclərinin 
mənimsənilməsinin sürətləndirilməsi və layihədə nəzərdə tutulmuş texniki-iqtisadi göstəricilərə 
nail olunması, işçilərin ixtisasının yüksəldilməsi nəticəsində mümkün olur. Qeyri-maddi istehsal 
sahələrində investisiya qoyuluşunun və digər məsrəflərin səmərəliliyi onlardan irəli gələn səmərə 
ilə - natural göstəricilərdə və qismən də dəyər ölçülərində /məsələn, istehlak üzrə təzahür edən 
səmərə ilə/ müəyyən olunur. 
İnvestisiya qoyuluşunun ümumi iqtisadi səmərəliliyini qiymətləndirərkən bir sıra 
göstəricilərdən - ehtiyatların ayrı-ayrı növlərinin tətbiq olunmasının səmərəlilik dərəcəsini 
səciyyələndirən əmək məhsuldarlığı, fondvermi, fondtutumu və istehsalın material tutumu 
göstəricilərindən istifadə edilir. 
Əmək məhsuldarlığı - insanların məqsədəuyğun fəaliyyətinin səmərəliliyini xarakterizə 
edir. Maddi istehsalda vaxt vahidi ərzində yaradılan məhsulun miqdarı ilə ölçülür. Əmək 
 108
məhsuldarlığının fərdi, lokal və ictimai növlərinin fərqləndirirlər. İjtimai əmək məhsuldarlığı 
istehsal olunmuş milli gəlirin maddi istehsalda çalışan hər işçiyə düşən həcmi ilə ölçülür. Əmək 
məhsuldarlığının yüksəldilməsinin əsas amilləri bunlardır: elmi-texniki tərəqqi, əmək 
kollektivlərinin mədəni-texniki səviyyəsinin artırılması, istehsalın və əməyin təşkilinin 
təkmilləşdirilməsi, əməyin nəticələrinə görə işçilərin maddi və mənəvi marağının 
gücləndirilməsi. 
Fondverimi - sahənin /şirkətin, müəssisənin/ istehsal əsas fondlardan istifadənin 
səmərəlilik səviyyəsini xarakterizə edən ümumiləşdirilmiş göstəricidir. Fondverimi göstəricisi 
istehsal əsas fondların 1000 manatlıq, yaxud 10000 manatlıq dəyərinə düşən məhsul istehsalının 
miqdarıdır. Fondverimi  məhsulun illik həcmini istehsal əsas fondların orta illik tam balans 
dəyərinə bölməklə müəyyən edilir. Fondverimi göstəricisi fəaliyyətdə olan və yeni işə salınan 
müəssisələr üçün bütün fondlar və ayrılıqda isə əsas fondların aktiv hissəsi üzrə hesablanır. 
Fondverimini hesablamaq üçün məhsulun illik həcmi sahənin /müəssisənin/ topdansatış 
qiymətində hesablanır, əsas fondlar isə, aşınma nəzərə alınmadan, onların ilk dəyəri ilə 
qiymətləndirilir. Fondverimi son illərdə daima azalmağa doğru meyl edir. Fondveriminin 
yüksəldilməsinə - əsas fondların strukturunun təkmilləşdirilməsi, yəni onların aktiv hissəsinin 
payının artırılması, köhnəlmiş və səmərəsiz əmək vasitələrinin yenisi, yüksək məhsuldarlı 
vasitələrlə əvəz edilməsi, növbədaxili boş dayanmaların aradan qaldırılması, yaxud minimuma 
endirilməsi, iş yerlərinin attestasiyasının keçirilməsi və artıq avadanlıqların satılması, 
avadanlıqların planlı-xəbərdarlıq təmirinin vaxtında və dəqiq təşkili, ona qulluq edilməsinin 
yaxşılaşdırılması hesabına nail olunur. 
Fondtutumu - fondveriminə əks olan göstərici olub, məhsulun 1000 manatına, yaxud 
10.000 manatına düşən istehsal əsas fondların dəyərini səciyyələndirir. Müəssisələr üzrə 
fondtutumu istehsal əsas fondların orta illik balans /aşınma çıxılmaqla/ dəyərinin müəyyən 
dövrdə /məsələn, rübdə, ildə/ buraxılmış xalis məhsulun, yaxud əmtəəlik məhsulun həcminə 
nisbəti kimi müəyyən olunur. Fondtutumu göstəricisindən tikinti layihəsini işləyib hazırladıqda, 
məhsul buraxılışını artırmaq üçün əlavə investisiya qoyuluşu həcmini müəyyən etdikdə və digər 
hesablamalarda istifadə edilir. 
İstehsalın material tutumu - pul, dəyər ifadəsində məhsul /iş, xidmət/ vahidinə düşən 
material sərfinin həcmini səciyyələndirən göstəricidir. İstehsalın material tutumunu 
hesablayarkən bütün material ehtiyatlarını /məsələn, xammal, əsas və köməkçi materiallar, 
yanacaq, istilik və elektrik enerjisi, satın alınmış komplektləşdirici məmulatlar və 
yarımfabrikatlar/ sərfi nəzərə alınır. Xalq təsərrüfatı, sahə /müəssisə/ və məhsul üzrə istehsalın 
material tutumu fərqləndirilir. Xalq təsərrüfatı üzrə material tutumu ümumi daxili məhsula, 
yaxud milli gəlirə görə, sahə /müəssisə/ miqyasında isə xalis, yaxud əmtəəlik məhsula görə 
hesablanır. Məhsulun metal tutumu, enerji tutumu, kimya tutumu və sair istehsalın material 
tutumunun ayrı-ayrı tərkib ünsürləridir. Dəyər, natural-dəyər, yaxud natural ifadəsində 
hesablanan bu göstəricilərin köməyi ilə ümumi istehsalın material tutumu ilə maddi-texniki 
ehtiyatların konkret növlərinin sərfi normaları arasında əlaqə yaradılır. İstehsalın material 
tutumunun azaldılmasının əsas amilləri - texniki tərəqqi, yəni maşın və mexanizmlərin 
konstruksiyasını təkmilləşdirmək, parametrlərini yaxşılaşdırmaqla yanaşı kütləsini /vəznini, 
çəkisini/ azaltmaq, elektrotexnikanın son nailiyyətləri əsasında məmulatları miniatürləşdirmək və 
mikrominiatürləşdirmək, mütərəqqi materiallar tətbiq etmək, aztullantılı və tullantısız 
texnologiya tətbiq etmək, qənaəti maddi cəhətdən stimullaşdırmaq və ehtiyatlardan israfçılıqla 
istifadəyə görə məsuliyyəti artırmaq, onların ciddi uçotunu aparmaq, hər kəsdə sahiblik, ictimai 
əməyin nəticələrinə görə qayğılı münasibət hissi tərbiyyə etməkdən ibarətdir. 
Məhsulun metal tutumu - məhsul, yaxud milli gəlir vahidinə metal sərfini xarakterizə 
edən göstəricidir. Metal tutumu göstəricisi natural və dəyər ifadələrində hesablanır: məhsul 
vahidinə, 1 milyon manatlıq əmtəəlik məhsula, xalis məhsula, ümumi daxili məhsula və ya milli 
gəlirə tonla, yaxud manatla metal sərfi. Metal tutumunun xüsusi göstəriciləri sərf olunan metalın 
və istehsal olunan məhsulun növləri üzrə - məhsul vahidinə qara metal prokatı sərfi, çuqun və 
 109
polad ərintiləri sərfi və başqa metal məhsulu növləri üzrə müəyyən olunur. Bütövlükdə xalq 
təsərrüfatı üzrə məhsulun metal tutumu natural ifadədə /məsələn, tonla/ istehlak olunmuş qara 
metal həcminin ümumi daxili məhsula, yaxud milli gəlirə nisbəti kimi, ayrı-ayrı sahələr 
/müəssisələr/ üzrə isə istehlak olunmuş qara metal həcminin əmtəəlik məhsulun həcminə olan 
nisbəti kimi hesablanır. 
Məlumat üçün qeyd edək ki, məhsulun metal tutumu göstəricisinin natural və dəyər 
ifadələri əksər hallarda bir-birlərinə uyğun gəlmir. Məhsul vahidinə /məmulatın kütlə tutumu/ və 
ya məmulatın əsas texniki parametrləri vahidinə /məsələn, güc, məhsuldarlıq, yükgötürmə 
vahidinə və sair/ metalın xüsusi sərfi göstəricisi konstruksiyanın mütərəqqiliyini səciyyələndirir. 
Eyni zamanda daha möhkəm, lakin həm də daha bahalı konstruksiya materialları tətbiqi hesabına 
məmulat kütləsinin azaldılması dəyər ifadəsində həmin məmulatın metal tutumu göstəricisinin 
yüksəldilməsinə səbəb ola bilər. Buna görə də məmulat istehsalına metal sərfini əks etdirən 
istehsalın metal tutumu ilə yanaşı məmulatın istismar tutumu da müəyyən edilir və bu zaman 
metalın təkcə məmulat istehsalına deyil, həmçinin normativ xidmət müddəti ərzində istehlakı 
prosesində sərfi də nəzərə alınır. Məmulatın istismar metal tutumu onun etibarlığını və 
uzunömürlüyünü artırmaq, təmirə və ehtiyat hissələrinə tələbatı azaltmaq hesabına azaldılır. 
Məmulatın istismar tutumunun azaldılması metala qənaətin mühüm istiqamətidir. Məhsulun 
metal tutumunun azaldılmasına istehsalın strukturunun təkmilləşdirilməsi, istehsal olunan 
məhsulun öz tərkibinə, çeşidinə, keyfiyyətinə, ictimai tələbatın bütün istehlak xassələrinə uyğun 
gəlməsi mühüm təsir göstərən amillərdir. 
Məhsulun enerji tutumu - məhsul, yaxud milli gəlir vahidinə sərf olunmuş enerjinin 
miqdarını xarakterizə edir. Bütövlükdə xalq təsərrüfatı üzrə ilkin yanacaq-enerji sərfinin istehsal 
olunmuş milli gəlirin, yaxud ümumi ictimai məhsulun həcminə nisbəti kimi, ayrı-ayrı sahələr 
/müəssisələr/ üzrə isə, əmtəəlik /xalis/ məhsulun həcminə nisbəti kimi hesablanır. Bu zaman 
istehsal-istismar ehtiyaclarında istehlak olunmuş, yəni texnoloji ehtiyaclara sərf edilmiş hər cür 
yanacaq-enerji növləri nəzərə alınır. Məhsulun enerji tutumunun azaldılması istehsalın 
intensivləşdirilməsinin, ehtiyatlara qənaət olunmasının mühüm istiqamətləridir; buna enerji 
istehsalı və istehlakı proseslərinin hər vasitə ilə təkmilləşdirilməsinə yönəldilmiş texniki, iqtisadi, 
təşkilati, texnoloji və tərbiyəvi tədbirlər sisteminin həyata keçirilməsi ilə nail olunur. 
Məhsulun kimya tutumu - məhsul, yaxud milli gəlir vahidinə kimya sənayesinin 
məhsullarının sərfini səciyyələndirir. Hazırda elə bir sənaye məhsulu tapılmaz ki, onun 
istehsalında kimya sənayesinin məhsullarından istifadə edilməsin. Kimya sənayesinin 
məhsullarından istifadə edilməsi təbii materiallara qənaət etməyə, təbii materialların süni 
materiallarla əvəz etməyə imkan verir. 
Elm və texnikanın müasir inkişaf mərhələsi təsərrüfat məsələlərinin çoxvariantlılığı ilə 
xarakterizə olunur. Belə bir hal investisiya qoyuluşundan istifadəni qiymətləndirmək üçün 
müqayisəli iqtisadi səmərəlilik göstəricilərindən istifadə olunmasını zəruri edir. Müqayisəli 
iqtisadi səmərəlilik göstəricilərinə müxtəlif variantlar üzrə investisiya qoyuluşunun özünüödəmə 
müddəti və effektivlik əmsalı, məhsulun maya dəyəri, illik qənaət, gətirilmiş məsrəflər, məhsulun 
əmək tutumu, keyfiyyəti və sair aiddir. 
İnvestisiya qoyuluşunun özünüödəmə müddəti - investisiya qoyuluşu həcminin il 
ərzində ondan istifadə nəticəsində əldə edilən gəlirə olan nisbəti kimi hesablanır, yəni töd = İqoy 
: Gil. Bir qayda olaraq, müxtəlif variantlar müxtəlif investisiya qoyuluşu və cari xərclər tələb 
edir. Çoxlu sayda variantlar içərisindən ən yaxşısını seçmək üçün onlar investisiya qoyuluşu və 
cari xərc üzrə cüt-cüt müqayisə edilir və onlardan ən az müddətdə ödənilən variant seçilir. 
Nəticədə investisiya qoyuluşunun və cari xərclərin nisbətləri üzrə variantların müqayisəli 
effektivliyi aşağıdakı düsturla müəyyən edilir: 
 
töd = (İ1 - İ2) : (X1 - X2) 
 
Burada: İ1 və İ2 - müqayisə edilən variantlar üzrə investisiya qoyuluşu, manat; 
X1 və X2 - həmin variantlar üzrə cari xərclər. 
 110
Əgər hesablanmış özünüödəmə müddəti normativ müddətdən azdırsa, onda İ1 variantı İ2 
variantından daha səmərəli hesab olunur. Ümumi səmərəlilik kəmiyyətinə əsasən müəyyən 
edilən normativ ödənilmə müddəti elə vaxt dövründən ibarətdir ki, həmin vaxt ərzində xalis 
məhsul, mənfəət, yaxud maya dəyərinin aşağı salınmasından əldə edilən qənaət şəklində olan 
səmərə kəmiyyətcə həmin məqsəd üçün ayrılmış investisiya qoyuluşu ilə müqayisə edilir. 
Ödənilmənin faktiki müddəti normativ müddətdən artıq olmamalıdır. 
İnvestisiya qoyuluşunun effektivlik əmsalı - həmin investisiya qoyuluşunun minimum 
effektivlik normasını ifadə edir və digər şərtlər eyni olduqda, bundan da aşağı səviyyədə olması 
məqsədəuyğun hesab edilmir. Başqa sözlə, investisiya qoyuluşunun effektivlik əmsalı il ərzində 
onun nə qədər hissəsinin ödənildiyini göstərir və investisiya qoyuluşunun özünüödəmə 
müddətinə əks olan kəmiyyətdir, yəni Enor = 1:töd. Hesablama zamanı effektivlik əmsalı 0,15-ə 
bərabər qəbul edilir. 
Gətirilmiş xərclər - texniki və təsərrüfat məsələlərinin həlli variantlarından ən yaxşısının 
seçilməsində tətbiq olunur. Hər hansı texniki məsələlərin, səmərələşdirici təkliflərin, tikinti 
layihələrin, məhsulun /işin, xidmətin, tikintinin/ keyfiyyətinin müxtəlif üsullarla artırılmasının 
həllində mümkün variantlar müqayisə edilərkən, digər şərtlər eyni olduqda, minimum gətirilmiş 
xərclər tələb edən variant ən yaxşı variant hesab edilir. Gətirilmiş xərclər - məhsulun maya 
dəyərində nəzərdə tutulan cari xərclərin məbləğindən /Xcari/ və birdəfəlik investisiya 
qoyuluşundan /İqoy/ ibarətdir; investisiya qoyuluşunun cari xərclərlə müqayisəsinə həmin 
xərcləri investisiya qoyuluşunun normativ effektivlik əmsalına /Enor/ vurmaqla nail olunur. 
Gətirilmiş xərclərin kəmiyyətini hesablamaq üçün aşağıdakı düsturlardan istifadə edilir: 
 
Xgət = Md + En X İqoy 
və ya 
Xgət = İqoy + Eöd X Md 
 
Verilmiş düsturlarda Md kəmiyyəti /layihə, yaxud plan maya dəyəri/ konkret şəraitdə 
sahəyə lazım olan istehlak dəyərlərinin istehsalına çəkilən xərclərin normal məbləğini, Enor X 
İqoy kəmiyyəti isə - normativ mənfəətin kəmiyyətini xarakterizə edir. Bu kəmiyyət tikinti-
quraşdırma işlərinin həyata keçirilməsinə çəkilən bütün ehtiyatlardan, yaxud istifadə olunan əsas 
və dövriyyə istehsal fondlarının dəyərindən alınır. 
Məhsulun maya dəyəri - sahənin /müəssisənin/ məhsul istehsalına və satışına sərf etdiyi 
cari xərclərin pul formasında ifadəsidir. Məhsulun maya dəyəri - sahənin istehsal-təsərrüfat 
fəaliyyətinin bütün tərəflərini əks etdirən və onun işinin səmərəliliyini xarakterizə edən sintetik, 
ümumiləşdirici göstəricidir. Məhsulun maya dəyərinin tərkibinə daxildir: istehlak olunmuş 
istehsal vasitələrinin dəyəri /məsələn, əsas istehsal fondlarının istismarı və amortizasiyası ilə 
əlaqədar olan məsrəflər, xammal və materiallara, yarımfabrikatların alınmasına, yanacaq və 
enerjiyə çəkilən xərclər/, sahə işçilərinin əməyinin ödənilməsi məsrəfləri və sosial sığorta 
ayırmaları. Məhsulun maya dəyərinin strukturu ayrı-ayrı xərc növlərinin nisbəti ilə xarakterizə 
olunur və hər bir sahənin spesifik xüsusiyyətlərini əks etdirir. Belə ki, neftqazçıxarma 
sənayesində ən çox xərclər əməyin ödənilməsi və əsas istehsal fondlarının amortizasiyasına 
çəkilən xərclərdir, yüngül və yeyinti sənayesində isə əməyin ödənilməsi xərclərinin xüsusi çəkisi 
nisbətən kiçik olmaqla xammal və materiala çəkilən xərclər 85-90% təşkil edir. 
Elmi-texniki tərəqqi nəticəsində bütün sahələrdə maddi-enerji ehtiyatlarına çəkilən 
xərclərin payı artırılır və əməyin ödənilməsinə çəkilən xərclərin xüsusi çəkisi isə azaldılır. 
Müəssisənin /sahənin/ bütün istehsal xərcləri məhsul istehsalının maya dəyərini /sex maya dəyəri 
ilə ümumizavod xərclərinin məbləğini/ təşkil edir. Məhsulun tam maya dəyərinə istehsal maya 
dəyəri /buna texnoloji maya dəyəri də deyilir/, məhsulun satışı ilə əlaqədar xərclər, istehsaldan 
kənar xərclər daxildir. Adətən, səmərəli variantı seçərkən istehsal, texnoloji maya dəyəri 
göstəricisindən istifadə edilir. 
 
 111
Məhsulun əmək tutumu - məhsul vahidi istehsalına, yaxud müəyyən texnoloji 
əməliyyatın /işin, xidmətin/ yerinə yetirilməsinə /norma-saatla, yaxud adam-saatla/ sərf olunan iş 
vaxtını xarakterizə edən göstəricidir. Məhsulun əmək tutumu texnoloji, tam və xalq təsərrüfatı 
məhsulunun əmək tutumuna görə fərqləndirilir. 
Məhsulun keyfiyyəti - məhsulun təyinatına müvafiq olaraq müəyyən şəxsi və istehsal 
tələbatını ödəmək qabiliyyətini şərtləndirən xassələrin məcmusudur. Məhsulun keyfiyyətinin 
yüksəldilməsi iqtisadi artımın mühüm amili, istehsalın intensivləşdirilməsinin vacib şərtidir. 
Bazar iqtisadiyyatı şəraitində məhsulun keyfiyyətinin yaxşılaşdırılması mühüm iqtisadi və siyasi 
vəzifə kimi çıxış edir. Məhsulun keyfiyyətinin iqtisadi cəhətdən əsaslandırılmış yüksəlişi çox 
vaxt əlavə vəsait sərfi ilə bağlı olsa da, xalq təsərrüfatı baxımından, adətən, əvvəlki keyfiyyətdə 
məhsul istehsalı həcmini genişləndirməyə nisbətən daha məqsədəuyğun sayılır. Ən yaxşı və daha 
təkmil texnikadan istifadə olunması onun tətbiqi imkanlarını genişləndirir və əhalinin tələbatını 
daha dolğun və az məsrəflə ödəməyə imkan verir. Yüksək keyfiyyətli məmulat istehsalından 
götürülən iqtisadi səmərə, qazanj hər bir məhsul vahidindən istifadə olunmasının səmərəsindən 
və onun istehsal miqyasından asılıdır. 
İllik qənaət - təkrar istehsalın bütün mərhələlərində maddi-enerji, əmək və maliyyə 
ehtiyatlarından daha səmərəli istifadə etmək deməkdir. Ehtiyatlara qənaətin əsasını təbii və 
maddi ehtiyatlardan kompleks istifadə olunması, itcilərin və səmərəsiz məsrəflərin aradan 
qaldırılması, təkrar maddi-enerji ehtiyatlarının və onlarla bağlı olan məhsulların təsərrüfat 
dövriyyəsinə daha çox cəlb olunması təşkil edir. Qənaətin iki növünü: şərti-illik və ilin 
axırınadək qənaət növlərini fərqləndirirlər və onları hesablamaq üçün aşağıdakı düsturlardan 
istifadə edilir: 
 
Şərti-illik qənaət: 
Qş.-i. = (Md.pl. - Md.baz) X Nil 
 
İlin axırınadək qənaət: 
Qi.ax. = (Md - Md) nay X Nil 
 
Burada: Md.pl. və Md.baz. - plan və bazis illərindəki məhsul vahidinin tam maya dəyəri; 
Md və Md - tədbirin tətbiqindən əvvəl və sonrakı məhsul vahidinin tam maya 
dəyəri; 
Nil - il ərzində istehsal ediləcək məhsulların miqdarı; 
nay - tədbirin tətbiqindən ilin axırınadək olan ayların sayı. 
 
İnvestisiya qoyuluşunu qiymətləndirərkən sərf edilmiş məsrəflər və əldə edilən səmərə 
vaxta görə tutuşdurulan, müqayisə edilən olmalıdır. Bu, investisiya qoyuluşunun müqayisəli 
iqtisadi səmərəliliyini təyin etmək üçün mühüm şərtdir, çünki müqayisə edilən variantlar, əsasən, 
tikinti tsiklinin uzunluğu, tikinti və mənimsəmə prosesində investisiya qoyuluşunun vaxta görə 
bölüşdürülməsi, yeni obyektin növbə ilə yaradılması imkanı ilə fərqlənə bilər. 
Vaxt amilinin təsiri ictimai əmək məhsuldarlığının dəyişməsi nəticəsində istehsal 
vasitələrinin dəyərində və cari məsrəflərdə əks olunur. Bundan başqa, obyektlərin tikilməsi və 
mənimsənilməsi dövründə investisiya qoyuluşunun «dondurulması» amilini nəzərə almaq 
lazımdır. Halbuki növbə ilə aparılacaq tikintilərdə investisiya qoyuluşunu müvəqqəti olaraq, daha 
gej müddətə keçirmək olar və həmin vəsaitlər iqtisadiyyatın digər sahələrində və ya 
neftqazçıxarma sənayesinin başqa bölmələrində lazımi səmərə ilə istifadə edilə bilər. 
Neftqazçıxarma idarələrinin yenidən qurulması və texnika ilə yenidən təhciz edilməsi, elm və 
texnikanın nailiyyətlərin istehsala tez tətbiq edilməsi investisiya qoyuluşunun səmərəliliyi 
səviyyəsinə təsir edir. Beləliklə, hər hansı bir təsərrüfat və təşkilati-texniki tədbirin səmərəliliyini 
yalnız mütləq məbləğə görə deyil, həmçinin vaxt amilinə görə gətirilmiş investisiya qoyuluşuna 
görə aydınlaşdırmaq lazımdır. Gətirilmə müvafiq ilin məsrəflərini gətirilmə əmsalına vurmaq və 
ya bölməklə həyata keçirilir. Gətirilmə əmsalı aşağıdakı düsturla hesablanır: 
 112
Əgət. = (1 - Eg.nor)n 
 
Burada: Eg.nor - gətirilmə normativi; 
 n - hesablanmış ilin başlanğıcından həmin ilin məsrəflərini ayıran illərin sayı. 
 
Qeyd edək ki, gətirilmiş investisiya qoyuluşu məbləği yalnız şərtidir və ancaq müqayisəli 
iqtisadi səmərəlilik hesablamaları üçündür və müvafiq obyektlərin hazırlanması və ya tikintisinin 
plan dəyərinin təyin olunması üçün əsas sayıla bilinməz. Məsələn, sənaye obyekti üç il ərzində 
tikilə bilər. Fərz edək ki, investisiya qoyuluşunun tikinti illərinə görə bölüşdürülməsinin iki 
variantı vardır. Bu variantlar aşağıdakı cədvəldə əksini tapmışdır: 
Cədvəl 33 
İnvestisiya qoyuluşunun variantlar üzrə bölgüsü 
/milyon manat/ 
Variantlar üzrə investisiya qoyuluşu 
Tikintiilləri variant-1 variant-2 
Birinci il üçün 10 30 
İkinci il üçün 10 20 
Üçüncü il üçün 40 10 
Y e k u n u: 60 60 
 
Verilmiş misaldan görünür ki, birinci varianta görə tikintinin birinci ilində ikinci variantla 
müqayisədə investisiya qoyuluşuna 20 milyon manat /30 - 10/ məbləğində qənaət edilmişdir. 
Müvəqqəti azad olmuş vəsaitlərdən neftqazçıxarma sənayesinin digər bölmələrində istifadə oluna 
bilər. Əgər müvəqqəti azad olunmuş vəsaitdən səmərəli istifadə edilərsə, gətirilmə normativi 
Eg.nor.= 0,10-a bərabər olarsa, onda birinci ilin axırına dövriyyəyə buraxılmış vəsait 22 milyon 
manat [20 (1 + Eg.nor) = 20 (1 + 0,10] məbləğində qayıdacaqdır. İkinci ilin başlanğıcında 
tikintinin birinci varianta görə yerinə yetirilməsində yenə də 10 mln. manat /20 - 10/ məbləğində 
qənaət əldə edilir, bundan başqa, ona birinci ildən sonra alınan vəsait əlavə olunur. Odur ki, 
ikinci ildə dövriyyəyə 32 mln. manat /10 + 22/ investisiya qoyuluşu buraxmaq olar ki, bu da ilin 
axırında 35,20 milyon manat [32 (1 + 0,10)] məbləğində qayıda bilər. Tikintinin üçüncü ilində 
ikinci variant ilə müqayisədə birinci variant 30 milyon manat /40 - 30/ çox vəsait tələb edir. 
Lakin ikinci ilin axırında 35,20 milyon manat alındığından sərbəst qalıq 5,20 milyon manat 
/35,20 - 30,00/ olacaqdır. Beləliklə, tikintinin birinci variantla həyata keçirilməsi ikinci varianta 
nisbətən 5,20 milyon manat vəsaitə qənaət etməyə imkan verir. Düzdür, bu heç də iki variantdan 
hansı variantın daha səmərəli olması haqqında son fikiri söyləməyə imkan vermir. Bunun üçün 
investisiya qoyuluşu ilə yanaşı, səmərəliliyin digər göstəricilərini də hesablayıb bir-birilə 
müqayisə etmək lazımdır. 
İnvestisiya qoyuluşunun müqayisəli iqtisadi səmərəlilik hesablamaları çox hallarda 
planlaşdırma və layihələşdirmə zamanı hər hansı tədbirin optimal variantının seçilməsi üçün 
aparılır. Yaxşı variant mümkün variantlar içərisində müxtəlif üsullar ilə seçilə bilər. Əgər 
mümkün variantlar içərisində tətbiqi ən az xüsusi investisiya qoyuluşu tələb edən və məhsul 
vahidinin istehsalı ən az maya dəyərinə başa gələn elə bir variant vardırsa, həmin variant ən 
yaxşı, optimal variant hesab edilir. Lakin təcrübədə çox hallarda xüsusi investisiya qoyuluşu 
böyük olan variantların tətbiqi zamanı, məhsul vahidinin ən az maya dəyəri təmin olunmur. Belə 
hallarda lazımi variant səmərəliliyin normativ əmsalı və ya variantlar üzrə gətirilmiş məsrəflər 
vasitəsilə müəyyən edilir. Fərz edək ki, istehsalın həcmini 80 milyon manatlıq artırmaq üçün üç 
variant mövcuddur: 
1. birinci variant - mövcud istehsalın genişləndirilməsi; 
2. ikinci variant - yeni obyektin tikilməsi; 
3. üçüncü variant - mövcud istehsalın texnika ilə yenidən qurulması. 
 
 113
Aşağıdakı cədvəl məlumatlarından istifadə edərək hansı variantın daha səmərəli olduğunu 
müəyyənləşdirək: 
Cədvəl 34 
İnvestisiya qoyuluşları variantları 
 
Verilmiş misaldan görünür ki, üçüncü variant, yəni mövcud istehsalın texnika ilə yenidən 
qurulması daha səmərəlidir, belə ki, bu zaman gətirilmiş məsrəflərin məbləği ildə 80,2 milyon 
manatdır /normativ ödəmə müddəti ərzində 668,1 milyon manat/. Bu, birinci və ikinci 
variantlarda olduğundan azdır. 
Baxılan məsələni həmçinin variantları cüt-cüt müqayisə etmək yolu ilə də /məsələn, birinci 
variantı ikinci variantla, ikincini isə üçüncü variantla/ həll etmək olar. Bunun üçün əlavə 
investisiya qoyuluşunun özünüödəmə müddəti və ya müqayisəli səmərəlilik əmsalları 
hesablamalarından istifadə olunur. Əgər müqayisə edilən variantların iqtisadi səmərəlilik 
göstəricilərinin hesablanması zamanı bu göstəricilər bir-birindən az fərqlənərsə, onda qəbul 
edilən plan və ya layihə həllərinin daha tam təhlili üçün əvvəllərdə adları çəkilən əlavə 
göstəricilərdən, məsələn, əmək məhsuldarlığı, fondverimi, material tutumu, xüsusi investisiya 
qoyuluşunun həcmi və eyni zamanda natural göstəricilərdən istifadə edilir. 
 
 
7.4. Tikinti obyektlərinin layihələşdirilməsi və iqtisadi cəhətdən əsaslandırılması 
 
Sənaye tikintisinin həyata keçirilməsinin ən mühüm mərhələsi layihələşdirmədir. Tikintinin 
layihələşdirilməsi yalnız gələcəkdə tikiləcək obyektin və ya qurğunun qrafik təsvirini verən sxem 
və çertyocları, cizgiləri deyil, eyni zamanda nəzərdə tutulmuş tikinti obyektinin 
məqsədəuyğunluğunu və iqtisadi səmərəliliyini təsdiq edən texniki və iqtisadi hesablamalardır. 
Layihənin tərkibinə izahat vərəqəsi, tikintinin dəyərini müəyyən edən maliyyə-smeta 
hesablamaları və smetaları, həmçinin nəzərdə tutulan layihə həlletmələrini xarakterizə edən digər 
hesablama materialları da daxildir. 
Layihənin izahat vərəqəsində aşağıdakılar öz əksini tapır: 
1. tikinti məhsulunun nomenklaturu; 
2. tikinti təşkilatının istehsal gücü; 
3. tikintinin aparılması yeri; 
4. tikinti-quraşdırma təşkilatının xammal, material, yanacaq və enerji bazası; 
5. tikinti təşkilatının digər kənar təşkilatlarla təsərrüfat əlaqəsinin səviyyəsi; 
6. tikintinin texnologiyası və onun mexanikləşdirilməsi və avtomatlaşdırılması 
imkanları;  
7. tikintinin texnika ilə silahlanma dərəcəsi; 
8. tikinti-quraşdarıma işlərinin həyata keçirilməsi üçün ayrılmış ərazidən istifadə 
olunması; 
9. ayrı-ayrı bina və qurğuların konstruksiya həlletmələri. 
Variantlar 
Göstəricilər Ölçü vahidi I II III 
Maya dəyəri üzrə illik məhsul buraxılışı milyon manat/il 80 70 73 
İnvestisiya qoyuluşu milyon manat 42 98 60 
Normativ səmərəlilik əmsalı əmsal 0,12 0,12 0,12 
Gətirilmiş investisiya qoyuluşu milyon manat/il 5,04 11,76 7,20 
Normativ ödəmə müddəti il 8,33 8,33 7,33 
Normativ ödəmə müddəti ərzində mayadəyəri üzrə 
buraxılan məhsulun illik həcmi milyon manat 666,4 580,1 608,1 
Gətirilmiş məsrəflər milyon manat 708,4 681,1 668,1 
 114
Təcrübə göstərir ki, tikintinin müddəti və dəyəri, tikinti məhsulunun keyfiyyəti, gələcək 
tikinti obyektində əmək məhsuldarlığı, tikinti məhsulunun maya dəyəri və istehsalın rentabelliyi 
xeyli dərəcədə layihə həll etmələrindən asılıdır. Odur ki, investisiya qoyuluşunun iqtisadi 
səmərəliliyini əksər hallarda layihələşdirmənin keyfiyyəti şərtləndirir. Tikintinin 
layihələşdirilməsi perspektiv və illik layihə-axtarış işləri planlarına görə həyata keçirilir. Belə 
planın tərkibinə layihə-axtarış işlərinə sərf ediləcək investisiya qoyuluşunun həcmi, gələcək 
illərin tikintisi üçün layihə-axtarış işlərinin titul siyahısı, tikintinin texniki-iqtisadi 
əsaslandırılmasına dair hesablamalar, tikinti işləri aparılacaq rayonun planı haqqında məlumatlar 
və sair daxil edilir. 
Adətən, sənaye tikintisi üçün layihə və axtarış işlərini layihə və axtarış təşkilatları ilə 
sifarişçilər arasında bağlanmış müqavilələrə əsasən xüsusi layihə və axtarış təşkilatları yerinə 
yetirirlər. Sifarişçilər bu işlərin yerinə yetirilməsi üçün ayrılan vəsaitin sərəncamçılarıdır. 
Neft sənayesində tikintinin layihələşdirilməsində neft-qaz yataqlarının qiymətləndirilməsi 
və layihələşdirmənin texniki-iqtisadi cəhətdən əsaslandırılması mühüm əhəmiyyət kəsb edir. 
Neft-qaz yataqlarının iqtisadi qiymətləndirilməsi dedikdə, vaxt amilini nəzərə almaqla onların 
ehtiyatlarından istifadənin xalq təsərrüfatı əhəmiyyəti nəzərdə tutulur. Yatağın iqtisadi 
qiymətləndirilməsində məqsəd - yaxın və uzaq gələcəkdə - onun ehtiyatlarından istifadənin 
səmərəli variantını seçməkdən ibarətdir. Yataqlarının iqtisadi qiymətləndirilməsindən aşağıdakı 
məsələlərin həlli üçün istifadə edilir:  
1. yatağın neft-qaz ehtiyatını müəyyənləşdirmək; 
2. yatağın istismar dövrünü təyin etmək; 
3. neft layının neftvermə əmsalını müəyyən etmək; 
4. yatağın səmərəli işlənmə sistemini seçmək; 
5. yatağın istismar ardıcıllığını müəyyən etmək. 
Yuxarıda göstərilən məsələlər içərisində neft-qaz yatağının səmərəli işlənmə sisteminin 
seçilməsi mühüm əhəmiyyət kəsb edir. Məlumdur ki, neft-qaz yataqlarını istismar etdikdə eyni 
zamanda bir-birilə qarşılıqlı əlaqədə olan və idarə edilməsi mümkün olan iki proses baş verir: 
1. birincisi, lay qüvvələrinin təsiri altında məsaməli mühitdə maye və qazın hərəkət 
prosesi; 
2. ikincisi, maye və qazın quyu dibindən Yer səthinə qaldırılması prosesi. 
Bu baxımdan neft-qaz laylarının işlənməsi dedikdə, layda quyu dibinə maye və ya qaz 
hərəkəti prosesinin müxtəlif vasitələrlə idarə edilməsi prosesi nəzərdə tutulur. Layda maye və ya 
qaz hərəkəti prosesini, quyuların iş recimindən, laya qazılacaq quyuların sayından, onların 
yerləşmə və işə salınma qaydasından, istismar edilməsi şəraitindən və nəhayət, layın enerji 
bazasına süni olaraq təsir edilməsindən asılı olaraq idarə etmək olar.  
Beləliklə, laya qazılcaq quyuların sayını, onların yerləşmə və işə salınma qaydasını 
müəyyən etmək, quyuların texnoloji recimlərini tənzim etmək və layın enerji bazasına təsir 
göstərməklə laydan quyudibinə maye və ya qaz hərəkətinin idarə edilməsinə layın işlənməsi 
deyilir. Layda maye və ya qaz hərəkətinin idarə edilməsi məqsədilə görülən işlərin məcmusuna 
layın işlənmə sistemi deyilir. Neft-qaz yatağının işlənmə sistemini layihələşdirdikdə aşağıdakı 
texniki-iqtisadi məsələlər həll olunur: 
1. lay hansı recimlə istismar edilməlidir; 
2. layı müəyyən edilmiş recimdə istismar etmək üçün ona süni təsir göstərmək lazımdır, 
ya yox; 
3. istismar və inceksiya quyuları hansı qayda ilə yerləşdirilməlidir, onların sayı və işə 
salınması qaydası necə olmalıdır; 
4. istismar və inceksiya quyuları hansı iş recimlərində işləməlidir; 
5. neft-qaz yatağının işlənməsini layihələşdirmək üçün hansı göstəricilər zəruridir. 
Adətən, neft-qaz yatağının işlənməsini layihələşdirərkən yatağın yaxın 5-10 il və uzaq 
40-50 il ərzində illik neft və qaz hasilatının miqdarı əsas təşkil edir; 
 
 115
6. yatağın işlənmə sisteminin iqtisadi göstəricilərinin hesablanması hansı  qaydada və 
üsulla həyata keçirilməlidir. Yatağın işlənmə sisteminin iqtisadi göstəricilərinin 
hesablanma qaydası, əmək sərfinin və xərclərin əsas işlənmə ünsürlərindən, 
elementlərindən asılılığını aşkar etməkdən ibarətdir. İqtisadi hesablamalarda əmək 
məhsuldarlığı, investisiya qoyuluşunun həcmi və effektivliyi, hasil ediləcək neft və 
qazın ayrı-ayrı sistemlər, variantlar üzrə maya dəyəri hesablanır; 
7. seçilmiş ən yaxşı işlənmə sistem iqtisadi cəhətdən əsaslandırılır. Bu məsələni həll 
etmək üçün nəzərdə tutulan sistemlərin texniki-iqtisadi göstəriciləri tutuşdurulur, 
müqayisə edilir. Səmərəli işlənmə sistemi o sistem hesab edilir ki, onun həyata 
keçirilməsi ən az investisiya qoyuluşu ilə başa gəlir; 
8. dəqiqləşdirilmiş layihənin iqtisadi göstəriciləri hesablanılır /lay sınaq məqsədilə 
istismar edildikdən sonra/. Layın sınaq istismar zamanı yeni alınan məlumatı nəzərdə 
tutulan əlavə işlənmə variantlarının əsasında səmərəli işlənmə sisteminin layihəsi 
dəqiqləşdirilir. İşlənmənin sınaq müddətində mədən məlumatı əsasında eyni zamanda 
iqtisadi göstəricilər də dəqiqləşdirilir. 
Beləliklə, səmərəli işləmə sisteminin seçilməsi kompleks məsələdir və onu həll edərkən 
xalq təsərrüfatının neft və neft məhsullarına, təbii qaza olan tələbatının və həmin neft və qazın 
hasil edilməsinə lazım olan investisiya qoyuluşlarının ödənilməsinin və işlənmənin sonunda 
ehtimal olunan itgiləri, yəni layın neft və qaz ehtiyatından istifadə əmsalını nəzərə almaq 
lazımdır. 
Məlumat üçün qeyd edək ki, neft sənayesi mürəkkəb və uzun müddət istehsal prosesini 
həyata keçirən sahələrdən biridir. Odur ki, neft-qaz yataqlarının işlənməsi müddətində neft və 
qaz hasilatı həcminin artması, onun sabitləşməsi, azalması və habelə köhnə yataqlarda qalmış 
karbohidrogen ehtiyatlarının mənimsənilməsi prosesi baş verir. Yataqların işlənməsi və istismarı 
investisiya qoyuluşları həcminin müntəzəm surətdə artırılmasını, fasiləsiz olaraq yeni neft-qaz 
quyularının işə salınmasını, dayanmış köhnə neft quyularının bərpasını və istismara 
qaytarılmasını tələb edir. Layihə-tədqiqat işlərinin başlanmasından ilkin neft və qazın alınmasına 
qədər olan vaxt müddəti orta hesabla 4-6 il təşkil edir. Deməli, neft-qaz yataqlarının 
mənimsənilməsi çox risk tələb edir. Risk dedikdə, vəziyyətin müəyyən ehtimalla aydınlığı 
nəzərdə tutulur. 
Neft-qaz yataqlarının işlənməsi layihəsinə təsir xarakterinə görə risklər qeyri-həyat 
qabiliyyətli risklərə, borcun ödənilməsi ilə əlaqədar olan risklərə və bitməmiş tikinti-quraşdırma 
risklərinə ayrılır. Qeyri-həyat qabiliyyətli risklər layihənin kifayət qədər vəsaitlər axını 
generasiya etmək qabiliyyəti olmaması imkanını nəzərdə tutur. Hətta daha yararlı layihələr də 
investisiya qoyuluşlarının hərəkəti üzrə müvəqqəti problemlərlə və kreditlər üzrə faizlərin 
ödənilməsində imkansızlıqlarla qarşılaşa bilər. Belə növ imkansızlıqlar borcların ödənilməsi üzrə 
risklər adlanır. Yeni texnika və texnologiya tətbiq edilən layihələrdə bitməmiş tikinti riskləri 
daha çox olur, baxmayaraq ki, bu layihələrin cari dəyəri əvvəlcədən nəzərdə tutulduğu dəyərdən 
əhəmiyyətli dərəcədə fərqlənir. 
Yaranma mənbələrinə görə texniki, geoloji, qiymət, kredit, vergi, iqtisadi və siyasi risklər 
fərqləndirilir. Texniki risk dedikdə, texniki və texnoloji problemlərin meydana gəlməsi imkanı 
başa düşülür. Geoloji risk - layihənin kifayət qədər geoloji cəhətdən öyrənilməməsindən irəli 
gəlir. Qiymət riski - həm layihənin məhsulunun, həm də layihənin həyata keçirilməsi zamanı 
istifadə olunan resrusların qiymətlərinin dəyişməsi imkanını xarakterizə edir. Vergi riski dedikdə, 
tikinti-quraşdırma müddətinin uzanması nəticəsində vergi güzəştlərinin alınmaması və yaxud 
vergi tariflərinin dəyişməsi imkanlarını səciyyələndirir. Kredit riski - götürülmüş kreditlər üzrə 
bankların faiz tariflərinə yenidən baxılması və onların artırılması imkanları ilə əlaqədardır. 
İqtisadi risklər ümumi iqtisadi vəziyyətin dəyişməsi və bu dəyişmələrin layihəyə təsiri 
imkanlarını özündə birləşdirir. Siyasi risklər tam bir qrup mümkün problemlərin həlli ilə 
əlaqədardır ki, onların da ən ağırı silahla toqquşmaların yaranması imkanlarıdır. 
 
 116
Aradan qaldırılması imkanlarından asılı olaraq risklər müntəzəm /bazar, diversifikasiya 
olunmayan/ və qeyri-müntəzəm /spesifik, diversifikasiya olunan/ risklərə bölünür. Müntəzəm 
risklər iqtisadiyyatda baş verən proseslər nəticəsində əmələ gəlir və onu diversifikasiya yolu ilə 
aradan qaldırmaq mümkün olmur. Bazar riskləri ümumi risklərin təqribən 30-50%-ni təşkil edir. 
Qeyri-müntəzəm risklər isə risklərin diversifikasiya yolu ilə, yəni müxtəlif layihələrə vəsaitlər 
qoymaqla aradan qaldırıla bilinən risklərdir. 
Məlumat üçün qeyd edək ki, respublikamızda fəaliyyət göstərən bir çox xarici neft 
şirkətlərinin kifayət qədər maliyyə vəsaitlərinə malik olmalarına baxmayaraq uzun müddətli borc 
maliyyələşdirilməsinə /kreditləşdirməyə/ üstünlük verilir. Bunun müsbət cəhəti ondan ibarətdir 
ki, bu zaman riskin bir hissəsi borcu verən bank idarəsinə ötürülür. 
Uzun müddətli borc maliyyələşdirilməsi kredit idarələri tərəfindən reqress /tənəzzül, 
geriləmə, dala getmə/ dərəcələrinə görə üç qrupa ayrılır:  
1. tam reqress hüquqlu kreditlər - borc vəsaitlərinin müəssisənin bütün vəsaitləri və 
istənilən maliyyə əməliyyatı hesabına qaytarılmasını nəzərdə tutur; 
2. reqress hüququ olmayan kreditlər və yaxud layihə maliyyələşdirilməsi yaranan borc 
vəsaitlərinin yalnız həyata keçirilən layihədən alınan gəlirlər hesabına ödənilməsini 
nəzərdə tutur. Bu zaman kredit idarələri üçün riskin dərəcəsi artır və buna görə də 
verilmiş kreditlər üzrə faiz tarifləri də yüksək olur; 
3. məhdud reqress hüquqlu risklər - tam reqress hüquqlu və reqress hüququ olmayan 
kreditlərin verilməsi qaydalarının eyni zamanda qarışıq tətbiqini nəzərdə tutur. 
İşlənmə sisteminin effektivliyi bir sıra amillərdən asılıdır. Onlara aiddir: 
1. ölkənin xam neftə, neft məhsullarına və təbii qaza olan tələbatını ödəyən işlənmə tempi; 
2. neft-qaz yatağının sənaye əhəmiyyətli neft-qaz ehtiyatlarından istifadə etmə dərəcəsi; 
3. material və əmək məsrəflərinin səviyyəsi. 
Ölkənin xam neftə, neft məhsullarına və təbii qaza olan tələbatı daima artdığından neft və 
qaz hasilatını çoxaltmaq üçün yatağın işlənmə müddətini qısaltmaq zərurəti yaranır. Lakin 
yatağın işlənmə müddəti nə qədər qısaldılarsa, investisiya qoyuluşu da bir o qədər artacaqdır. 
Ona görə də işlənmə müddətinin seçilməsi çox məsuliyyətli məsələdir. Yatağın işlənmə müddəti 
planlaşdırılmış neft və qaz hasilatının artma tempindən, yatağın geoloji və iqtisadi şəraitindən, 
kəşf edilmiş ehtiyatların həcmindən, onların joğrafi yerləşdirilməsi və işlənməyə hazırlığından və 
həmçinin neftqazçıxarma idarələrində istifadə olunan texnika və texnologiyanın vəziyyətindən 
asılıdır. Lay təzyiqinin bir səviyyədə saxlanması, işlənmə müddətini qısaltmağa və neft-qaz 
hasilatını yüksək səviyyədə saxlamağa kömək edir. Təzyiqin saxlanması fontan dövrü 
qurtardıqda da neftin quyudibinə sürətlə axınını təmin edir ki, bu da dərinlik nasos istismarının 
effektivliyini artırır. 
Neftçıxarma tempini yüksəltmək məqsədilə təzyiqlər fərqinin artırılmasına, istismar 
qurğularında quyudibi təzyiqini neftin qazla doyma təzyiqindən 10-15% aşağı salmaqla nail 
olunur. İşlənmə tempini müəyyən etdikdə su-neft kontaktında və keçiriciliyi kiçik olan laylarda 
yaradılan təzyiq qradiyentlərini nəzərə almaq lazımdır. Maksimum neftvermə əmsalına uyğun 
olan təzyiq qradiyenti laboratoriya üsulu ilə və yaxud da istismar təcrübəsi əsasında müəyyən 
edilir. 
Bircinsli olmayan layda quyular arasındakı məsafə azaldıqda neftvermə əmsalı artır. Lakin, 
bu tədbir işlənmə xərclərinin artması ilə əlaqədardır. Müasir şəraitdə neftqazçıxarma sənayesində 
istifadə olunan texnika və texnologiya yatağın işlənmə prosesində neftverməni 60-70%-ə 
çatdırmağa imkan verir. Quyular arasındakı məsafənin düzgün götürüldüyünü, layın geoloji 
quruluşunun daha dəqiq öyrənilməsi ilə müəyyən etmək olar. İşlənmə layihəsində ehtiyat 
quyularının qazılması da nəzərdə tutulmalıdır. 
Maddi və əmək məsrəflərini layihələşdirərkən respublikanın ümumi neft-qaz hasilatında 
neft rayonuna düşən xüsusi hasilat, neft və qaz hasilatının həmin rayona daxil olan yataqlar üzrə 
paylanması və işlənmənin plan tapşırığını ödəyən texniki sxemi müəyyən edilməlidir. İnvestisiya 
qoyuluşunun həcmini müəyyənləşdirərkən aşağıdakı xərclər nəzərə alınır: 
 117
a. kəşfiyyat, istismar və inceksiya quyularının qazılmasına çəkilən xərclər. Bu xərclərin 
artırılması neft-qaz hasilatının müntəzəm surətdə çoxaldılmasına geniş imkanlar açır; 
b. layın neftvermə əmsalını artırmaq və lay təzyiqini saxlamaq məqsədilə neft quyusuna 
su vurulması üçün  inceksiya quyularının saxlanmasına çəkilən xərclər; 
c. köməkçi və xidmətedici sex və təsərrüfatların saxlanılmasına çəkilən xərclər. Bu 
xərclərin həcmi nə qədər az olarsa, bir o qədər də neft və qaz hasilatının maya dəyəri 
aşağı olar ki, bu da istehsalın rentabelliyinin yüksəldilməsi amillərindəndir; 
d. mənzil və mədəni-məişət obyektlərinin tikilməsinə və saxlanılmasına çəkilən xərclər. 
Bu xərclər neft-qaz hasilatının artırılmasına bilavasitə deyil, dolayı yolla təsir göstərir; 
e. yolların, körpülərin, dambaların, estekadaların və sair bu kimi işlərin tikintisinə və 
saxlanılmasına çəkilən xərclər; 
f. su təchizatı və kanalizasiya ilə əlaqədar olan xərclər. 
Kəşfiyyat, istismar və injeksiya quyularının qazılmasına çəkilən xərclər layın yatma 
dərinliyindən, quyunun konstruksiyasından və rayondakı qazma şəraitindən, mədən obyektlərinin 
tikilişi, atqı xəttlərinin uzunluğu, ölçü çənlərinin, trapların və neft rezervuarlarının /qaz 
anbarlarının/ sayı quyu şəbəkəsi sıxlığından asılıdır. Yerdə qalan digər xərclər yatağın bütün 
işlənmə variantları üçün eynidir. 
 
 
7.5. Neftqazçıxarma müəssisələrində tikinti - quraşdirma işlərinin təşkili və 
planlaşdirilmasi 
 
Neftqazçıxarma idarələrində tikinti-quraşdırma işlərinin təşkili və planlaşdırılması müvafiq 
prinsiplərin əsaslanmasını tələb edir. Onlara aiddir: 
1. investisiya qoyuluşlarını, hər şeydən öncə, mövcud istehsalların yenidən qurulmasına 
və texnika ilə silahlandırılmasına yönəltməli; 
2. obyektləri işə salmağa və tikintidə zəruri artıq məhsul yaratmağa imkan verən 
tikililəri və obyektləri sahənin tikinti planına daxil etməli; 
3. həm planlaşdırılan sahələrdə, həm də bir-birinə yaxın sahələrdə əlaqədar obyektlərin 
tikinti müddətlərini və işə salınmasını uyğunlaşdırmalı; 
4. istehsal təyinatlı obyektlərin mənzil-məişət və infrastruktur obyektləri ilə kompleks 
tikintisini təmin etməli; 
5. planda nəzərdə tutulan tapşırıqları /sifarişləri/ maddi ehtiyatlarla, podrat tikinti 
təşkilatlarının gücü ilə əlaqələndirməli və sair. 
Neft sənayesində tikinti-quraşdırma işlərini yüksək səviyyədə həyata keçirmək məqsədilə 
əsaslı tikinti şöbəsi yaradılır və bu şöbə tikinti-quraşdırma işlərini sənədləşdirir və onun yerinə 
yetirilməsinə operativ nəzarət edir. Tikinti-quraşdırma işlərinin planlaşdırılmasının ən mühüm 
mərhələsi tikinti-quraşdırma işləri üzrə planı işləyib hazırlanmaqdan ibarətdir. Bu planda yeni 
tikiləcək obyektlər, mövcud istehsalların genişləndirilməsi, yenidən qurulması və yein texnika ilə 
silahlandırılması müəyyənləşdirilir, onların zəruriliyi və məqsədəuyğunluğu texniki-iqtisadi 
cəhətdən əsaslandırılır. Tikinti planında yeni tikiləcək, genişləndiriləcək, yenidən qurulacaq və 
texnika ilə yenidən silahlandırılacaq obyektlərin yeri, investisiya qoyuluşunun və tikinti-
quradırma işlərinin həcmi, yerinə yetirilməsi müddətləri, tikinti üçün ayrılmış ərazidən istifadə 
olunması səviyyəsi, təsərrüfat əlaqələri və sair həlletmələri müəyyən edilir. 
İnvestisiya qoyuluşunun həcmi - istehsal və qeyri-istehsal sahələrində əsas fondların sadə 
və geniş təkrar istehsalı üçün nəzərdə tutulur və ona görə də hər bir konkret şəraitdə onun 
həcminin düzgün müəyyən edilməsi zəruri şərtlərdən biridir. Adətən, sahənin bütün investisiya 
qoyuluşu iki qrupa bölünür: 
1. neftqazçıxarma idarələrinin və ya onun obyektlərinin inkişafı ilə bilavasitə əlaqədar 
olan tam investisiya qoyuluşu /İq.t./; 
 
 118
2. əsas istehsal ilə əlaqədar olan infrastrukturun yaradılmasına yönəldilən investisiya, 
yəni «əlaqədar» investisiya qoyuluşu /İq.ə./. 
Neftqazçıxarma idarələrinin inkişafı ilə bilavasitə əlaqədar olan tam investisiya 
qoyuluşunun həcmi aşağıdakı düsturla hesablanır: 
 
İq.t. = İq.m. + İq.ə. + İq.d. + İq.b. 
 
Burada: İq.m. - birbaşa investisiya qoyuluşunun həcmi; 
İq.ə. - «əlaqədar» investisiya qoyuluşunun həcmi; 
İq.d. - dövriyyə fondlarının yaradılmasına yönəldilmiş investisiya  
qoyuluşunun həcmi; 
İq.b. - istehsal hazırlığı ilə bağlı investisiya qoyuluşu. 
 
Birbaşa investisiya qoyuluşunun həcmi neftqazçıxarma idarələrinin sənaye-istehsal 
obyektlərinin inkişafına yönəldilmiş məsrəfləri özündə birləşdirir və aşağıdakı düsturla təyin 
olunur: 
 
İq.m. = İq.ə.f. + İq.l. + Vzər. 
 
Burada: İq.ə.f. - əsas fondların yaradılmasına yönəldilmiş investisiya qoyuluşunun həcmi; 
İq.l. - layihə-axtarış və hazırlıq işlərinin yerinə yetirilməsinə yönəldilmiş  
investisiya qoyuluşunun həcmi, manat; 
Vzər. - əsas fondların ləğv edilməsi nəticəsində əmələ gələn zərərin ödənilməsinə  
sərf edilmiş vəsaitin həcmi, manat. 
 
Vzər. = Dq.d. + Xsök. - Dmat. 
 
Burada: Dq.d. - avadanlığın qalıq, ləğv dəyəri; 
Xsök. - avadanlığın sökülməsinə çəkilən xərclər; 
Dmat. - material tullantılarının dəyəri.  
 
Tam investisiya qoyuluşu ETT-nin ayrı-ayrı istiqamətləri üzrə də hesablana bilər. Məsələn, 
yeni texnikanın /avadanlığın, qurğunun, tikintinin/ yaradılması və mənimsənilməsi ilə əlaqədar 
olan tədbirlərin həyata keçirilməsi üçün lazım olan tam investisiya qoyuluşunun həcmini 
müəyyən etmək üçün aşağıdakı düsturdan istifadə etmək olar: 
 
İq.t. = (Bd + Vf + İq.i) - (Daş + Dq.d + Vzər. 
 
Burada: Bd - avadanlığın, qurğunun balans dəyəri; 
Vf - baza və tətbiq edilən variantlar üzrə dövriyyə vəsaitlərinə tələbatlar  
arasındakı fərq; 
İq.i. - infrastrukturun yaradılmasına yönəldilmiş investisiya qoyuluşunun 
həcmi; 
Daş. - avadanlığın aşınma dərəcəsi nəzərə alınmaqla dəyəri. 
 
Tədbirin həyata keçirilməsi nəticəsində yaradılan əsas fondların balans dəyəri özündə iki 
dəyəri: yeni investisiya qoyuluşunu /İq.y./ və tədbirin həyata keçirilməsi üçün istifadə olunan 
mövcud avadanlığın /texnikanın, qurğunun/ qalıq dəyərini /Dq.d./ əks etdirir. Avadanlığın qalıq 
dəyəri /Dq.d./ onun amortizasiya olunmayan dəyəri və sökülmə dəyərinin /əgər belə bir dəyər 
varsa/ cəmindən ibarətdir. Yeni investisiya qoyuluşunun həcmini /İq.y./ hesablamaq üçün 
aşağıdakı düsturdan istifadə edilir: 
 
İq.y. = Da. + Xd. + Xq. + Xm. + Xt. + Xa 
 
 119
Burada: Da. - yeni avadanlığın /texnikanın/ dəyəri; 
Xd. - həmin avadanlığın daşınmasına çəkilən xərc; 
Xq. - həmin avadanlığın quraşdırılmasına çəkilən xərc; 
Xm. - avadanlığın modernləşdirilməsinə çəkilən xərc; 
Xt. - tikinti-quraşdırma işlərinə çəkilən xərc; 
Xa. - alətlərin hazırlanmasına çəkilən xərc. 
 
Neft sənayesində «əlaqədar» investisiya qoyuluşu /İq.ə./ əsasən infrastrukturun 
yaradılmasına yönəldilir. «Əlaqədar» investisiya qoyuluşu dedikdə, maliyyələşdirilməsi 
mənbələrindən asılı olmayaraq, ərazi və funksiyalarına görə birbaşa investisiya qoyuluşu 
obyektləri ilə əlaqədar olan obyektlərə yönəldilmiş investisiya nəzərdə tutulur. Məsələn, tikinti 
meydançasından kənarda yerləşən giriş yollarının çəkilişinə, elektrik ötürmə xətlərinin çəkilişinə 
və digər mühəndis kommunikasiyalarına sərf edilən investisiya qoyuluşları «əlaqədar» 
investisiya qoyuluşları adlanır. «Əlaqədar» investisiya qoyuluşunun həcmi fond ünsürlərinin 
dəyəri /Df.ü./ ilə bu ünsürlərin istehsalı üçün xüsusi investisiya qoyuluşu /İq.x./ hasilinin cəminə 
bərabərdir, yəni: 
İq.ə. = Df.ü. + İq.x. 
 
Neft sənayesində, sənayenin digər sahələrində olduğu kimi, tikinti-quraşdırma işlərinin 
planlaşdırılmasında tikintinin smeta dəyərinin müəyyənləşdirilməsi və titul siyahısının işlənib 
hazırlanması mühüm yer tutur. Çünki bu iki sənədə əsasən neftqazçıxarma idarələrində tikinti-
quraşdırma işlərini həyata keçirmək mümkün olur. 
Tikintinin smeta dəyəri - vasitəsi ilə dəyər ifadəsində investisiya qoyuluşlarının və tikinti-
quraşdırma işlərinin həcmi müəyyən edilir. Smeta dəyəri əsasında tikintidə sifarişçilər ilə 
podratçılar arasında istismara verilmiş obyekt üzrə hesablamalar həyata keçirilir. Başqa sözlə, 
tikintinin smeta dəyəri tikinti məhsulunun qiymətini müəyyən etmək üçün əsas təşkil edir. 
Tikintinin smeta sənədlərinin vaxtında və düzgün işlənib hazırlanması, tikintidə israfçılığa yol 
verilməməsi tikintinin smeta dəyərinin aşağı salınmasının ən mühüm şərtlərindən biridir. 
Tikinti-quraşdırma işlərinin smeta dəyəri yekun maliyyə-smeta hesablaması ilə müəyyən 
edilir. Onu təsdiq etdikdən sonra yekun maliyyə-smeta hesablanması tikinti-quraşdırma işlərini 
maliyyələşdirmək üçün əsas sənəd hesab edilir. Smeta sənədləşdirilməsinin tərkibinə 
planlaşdırılan dövrdə həyata keçiriləcək tikinti-quraşdırma işlərinin maliyyə-smeta 
hesablamaları, tikinti-quraşdırma işlərinin ayrı-ayrı növlərinin dəyəri, tikinti-quraşdırma işlərini 
aparmaq üçün alınan avadanlıq və onun quraşdırılmasına çəkilən xərclər, tikinti-quraşdırma 
işlərinin yerinə yetirilməsi üçün lazım olan xammal, material, yanacaq və sair dəyəri daxil edilir. 
Tikintinin titul siyahısı - müəyyən olunmuş qaydada təsdiq edilən inşaat obyektlərinin 
siyahısıdır; siyahıda, hər bir obyektin tikilməsi yeri, gücü, dəyəri, müddəti, tikilməyə başlanması 
və qurtarması vaxtı, investisiya qoyuluşunun illər üzrə bölüşdürülməsi, istifadəyə verilməsi tarixi 
göstərilir. Təsdiq olunmuş titul siyahısı tikintinin davam etdiyi bütün dövr ərzində dəyişməz plan 
sənədidir və sifarişçi, podratçı, plan, maliyyə, bank və təchizat orqanları, avadanlıq və digər 
texniki vasitələr göndərən təşkilatlar üçün məcburidir. Titul siyahısı əsasında icraçılar üzrə 
podrat tikinti-quraşdırma işləri planlaşdırılır, tikinti maliyyələşdirilir və maddi-texniki təchizatla 
təmin olunur. Hər il titul siyahısında nəzərdə tutulan hər bir tikinti obyekti üçün sifarişçilər 
podratçılarla birlikdə tikintidaxili titul siyahısı işləyib hazırlayırlar; bu siyahıda, cari ildə inşa 
edilməli olan bina və qurğuların, yaxud yenidən qurulacaq obyektlərin adları sadalanır, onların 
hər birinin smeta dəyəri, ilin əvvəlinə vəsait qalığı, avadanlıq alınması xərcləri və tikinti-
quraşdırma işlərinin həcmi qeyd edilməklə illik plan, obyektlərin işə salınması tapşırıqları 
göstərilir. Tikinti-quraşdırma işlərinin ümumi smeta dəyərindən asılı olmayaraq istehsalın texniki 
təchizatına dair titul siyahısı /tikinti-quraşdırma tapşırıqlarını illərə bölməklə/ sifarişçi 
müəssisənin rəhbərliyi tərəfindən təsdiq edilir. 
Neftqazçıxarma idarələrində tikinti-quraşdırma işləri, əsasən, iki üsulla: podrat və 
təsərrüfat üsulları ilə həyata keçirilir. Bunlardan podrat tikinti üsulu daha mütərəqqi üsul hesab 
 120
edilir. Çünki bu zaman tikinti-quraşdırma işləri xüsusi ixtisaslaşdırılmış podrat tikinti təşkilatları 
tərəfindən aparılır ki, bu da ixtisaslaşdırılmış tikinti maşın və avadanlıqlarından istifadə etməyə 
imkan verir. 
Podrat tikinti üsulu - müstəqil, daimi fəaliyyətdə olan tikinti-quraşdırma təşkilatlarının 
sifarişçi təşkilatlarla podrat müqaviləsi üzrə həyata keçirdikləri tikinti tsiklinin təşkili formasıdır. 
Sifarişçinin podrat tikinti təşkilatları ilə qarşılıqlı münasibəti obyektin tikintisi və ya yenidən 
qurulması haqqında qərar qəbul olunmasından və işin podratçı təşkilatın cari planına daxil 
edilməsindən sonra meydana çıxır. Podrat işləri planlarının həm həcm, həm də bütün keyfiyyət 
göstəriciləri üzrə işlənib hazırlanmasını tikinti təşkilatları ilə sifarişçilər birgə həyata keçirirlər; 
bu iş obyektin titul siyahısında nəzərdə tutulan və işə salınma müddətlərinə uyğun olaraq aparılır. 
İnvestisiya qoyuluşunun planlaşdırılmasında iştirak edən sifarişçi təşkilat tikintini layihə-
smeta sənədləri, texnoloji, enerji və digər avadanlıqlarla və ayrı-ayrı material növləri ilə təmin 
edir, başa çatdırılmış işləri qəbul edir və haqqını ödəyir, həmçinin bir sıra funksiyaları həyata 
keçirir. Belə şəraitdə sifarişçi və podratçı tikinti təşkilatı arasında müqavilə münasibətləri 
tərəflərin lazımi maddi marağını və məsuliyyətini, qəbul edilmiş öhdəliklərin yerinə 
yetirilməsinə və tikinti obyektinin vaxtında işə salınmasına qarşılıqlı nəzarəti təmin edir. 
Bütün tikinti dövrü üçün tikintinin ayrı-ayrı növləri üzrə /onların idarəçilik 
mənsubiyyətindən və harada yerləşməsindən asılı olmayaraq/ podrat müqaviləsini sifarişçi bir 
təşkilatla - baş podratçı ilə bağlayır. Baş podratçı isə subpodrat əsasında tikintidə iştirak edən 
bütün subpodratçıların fəaliyyətini əlaqələndirir. Tikinti müddətinin qısaldılması və işin 
keyfiyyətinin artırılması hesabına investisiya qoyuluşunun iqtisadi səmərəliliyini yüksəltmək 
məqsədilə işin əsas növlərini iriləşdirilmiş kompleks təsərrüfat hesablı briqadalar /onlar tikinti 
istehsalının son nəticələrində maraqlı olurlar/ yerinə yetirirlər. 
Təsərrüfat tikinti üsulu - ilə tikinti-quraşdırma işləri podratçı təşkilatlar cəlb edilmədən, 
bilavasitə neftqazçıxarma idarələrinin öz gücləri ilə həyata keçirilir. Tikintinin təsərrüfat üsulu ilə 
aparılması və təşkili zamanı plan, layihə, smeta və digər sənədlərə olan tələb, onun podrat üsulu 
ilə aparıldığı kimidir. Müasir şəraitdə təsərrüfat üsulu ilə tikintinin həcmi və xüsusi çəkisi xeyli 
artır. İlk növbədə istehsalın texnika ilə yenidən silahlanması, genişləndirilməsi və yenidən 
qurulması ilə əlaqədar olan tikinti-quraşdırma işləri təsərrüfat üsulu ilə aparılır ki, bu da onların 
sürətlə yerinə yetirilməsinə imkan verir. Bu cür işlərin maddi-texniki cəhətdən təmin edilməsi 
birinci olaraq həyata keçirilir. 
 
 
7.6. İnvestisiya qoyuluşundan istifadənin iqtisadi səmərəliliyinin hesablanma 
metodikasi 
 
İnvestisiya qoyuluşundan istifadənin iqtisadi səmərəliliyi maddi-enerji və maliyyə 
resurslarına qənaət olunması, əmək məhsuldarlığının yüksəldilməsi, tikinti məhsulunun maya 
dəyərinin aşağı salınması və onun keyfiyyətinin yaxşılaşdırılması və sair ilə xarakterizə olunur. 
Deməli, investisiya qoyuluşlarının iqtisadi səmərəliliyi o halda hesablana bilər ki, o, bilavasitə 
istehsal proseslərinin mexanikləşdirilməsi və avtomatlaşdırılmasına, yeni texnikanın və 
mütərəqqi texnologiyanın yaradılmasına və tətbiqinə, mövcud maşın və avadanlıqların 
modernləşdirilməsinə, istehsalın yenidən qurulmasına və texnika ilə yenidən silahlandırılmasına, 
tikinti məhsulunun maya dəyərinin aşağı salınmasına və onun keyfiyyətinin yaxşılaşdırılmasına, 
maddi-enerji, əmək və maliyyə resurslarının qənaət edilməsinə yönəldilmiş olsun. Bu baxımdan, 
neft sənayesinin inkişafına yönəldilmiş investisiya qoyuluşları tətbiq olunma miqyasına, iqtisadi 
səmərəliliyinin hesablanma metodikasına görə fərqləndirilir. Məsələn, tətbiq olunma miqyasına 
görə investisiya qoyuluşları maddi istehsal və qeyri-maddi istehsal təyinatlı obyektlərin 
tikintisinə, mövcud istehsalların yenidən qurulmasına, genişləndirilməsinə və texnika ilə yenidən 
silahlandırılmasına, istehsal proseslərinin mexanikləşdirilməsi və avtomatlaşdırılmasına, 
istehsalın və əməyin təşkilinin təkmilləşdirilməsinə, tikinti məhsulunun maya dəyərinin aşağı 
 121
salınmasına və onun keyfiyyətinin yaxşılaşdırılmasına, həmçinin maddi-enerji, əmək və maliyyə 
resurslarına qənaət edilməsini təmin edən tədbirlərin həyata keçirilməsinə yönəldilən investisiya 
qoyuluşlarına ayrılır; iqtisadi səmərəliliyin hesablanması metodikasına görə isə investisiya 
qoyuluşları iki əsas qrupa: iqtisadi səmərəliliyini birbaşa hesablamaq mümkün və mümkün 
olmayan investisiya qoyuluşlarına bölünür. İnvestisiya qoyuluşunun iqtisadi səmərəliliyinin 
aşağıdakı üç növünü fərqləndirirlər: 
a. ilkin iqtisadi səmərə - investisiya və tikinti-quraşdırma işlərini planlaşdırarkən təyin 
edilir və ona görə də bu cür iqtisadi səmərə ehtimal xarakteri daşayır; 
b. gözlənilən iqtisadi səmərə - investisiya qoyuluşunun bu və ya digər istiqamətdə 
istifadə edilməsi haqqında qərar qəbul etdikdən sonra hesablanır və bu, həmin 
istiqamətlərə investisiya qoyuluşunun yönəldilməsi üçün əsas təşkil edir; 
c. faktiki iqtisadi səmərə - investisiya qoyuluşundan tam istifadə edildikdən sonra 
müəyyənləşdirilir və o, investisiya qoyuluşunun konkret istiqamətinin 
qiymətləndirilməsində əsas götürülür. 
İnvestisiya qoyuluşundan bəzi istiqamətlər üzrə istifadənin iqtisadi səmərəliliyinin 
hesablanma metodikasını nəzərdən keçirək. Əgər investisiya qoyuluşu tikinti məhsulunun 
keyfiyyətinin yaxşılaşdırılması üzrə tədbirlərin, yaxud elmi-tədqiqat işlərinin  həyata 
keçirilməsinə yönəldilmişdirsə, onda həmin investisiya qoyuluşundan istifadənin iqtisadi 
səmərəliliyini hesablamaq üçün aşağıdakı düsturdan istifadə edilir: 
 
Skey = /ƏMcari - En X İtəd./ X Ncari 
 
Burada: ƏMcari - cari ildə keyfiyyəti yaxşılaşdırılmış vahid tikinti məhsulunun  
realizəsi nəticəsində əldə edilmiş əlavə mənfəətin məbləği; 
En - investisiya qoyuluşunun normativ effektivlik  əmsalı; 
İtəd. - tikinti məhsulunun keyfiyyətini yaxşılaşdırmaq üçün tədbirlərə  
investisiya qoyuluşu; 
Ncari - cari ildə keyfiyyəti yaxşılaşdırılmış tikinti məhsullarının miqdarı. 
 
Əgər investisiya qoyuluşu yeni texnikanın yaradılmasına, yaxud mütərəqqi texnologiyanın 
işlənib hazırlanması üzrə həyata keçirilən tədbirlərə yönəldilmişdirsə, onda həmin investisiya 
qoyuluşundan istifadənin iqtisadi səmərəliliyini hesablamaq üçün aşağıdakı düsturdan istifadə 
edilir: 
Stex = {(X – X’) - (En X Vtəd.) : Npl.t.} X Npl.t 
 
Burada: X və X’ - tədbirin həyata keçirilməsindən əvvəl və sonra məhsul vahidinin  
hazırlanmasına sərf edilən xərclərin məbləği, manat; 
Vtəd. - tədbirin həyata keçirilməsinə sərf edilmiş vəsaitin məbləği; 
Npl.t.- plan ilində yaradılacaq yeni texnikanın miqdarı. 
 
Əgər investisiya qoyuluşu tikinti məhsulunun maya dəyərinin aşağı salınması üzrə həyata 
keçirilən tədbirlərə yönəldilmişdirsə, onda həmin investisiya qoyuluşunun iqtisadi səmərəliliyini 
hesablamaq üçün aşağıdakı düsturdan istifadə edilir: 
 
Sm/d = (Md - Md) X Npl.m 
 
Burada: Md və M’d - tədbirin tətbiqindən əvvəl və sonra məhsul vahidinin maya  
dəyəri; 
Npl.m. - plan ilində maya dəyəri aşağı salınmış məhsulların sayı. 
Əgər investisiya qoyuluşu istehsal proseslərinin mexanikləşdirilməsi və 
avtomatlaşdırılması üzrə elmi-tədqiqat işlərinin aparılmasına yönəldilmişdirsə, onda həmin 
investisiya qoyuluşunun iqtisadi səmərəliliyini qiymətləndirmək üçün investisiya qoyuluşunun 
özünüödəmə müddətindən və onun səmərəlilik əmsalından istifadə edilir. İnvestisiya 
 122
qoyuluşundan istifadənin iqtisadi səmərəliliyini xarakterizə edən mühüm göstəricilərdən biri də 
əmək məhsuldarlığıdır. Əmək məhsuldarlığının yüksəldilməsində, digər amillərlə yanaşı, tikinti 
məhsulunun əmək tutumunun azaldılması, iş vaxtı itgilərinin aradan qaldırılması, tikinti-
quraşdırma işlərinin mexanikləşdirilməsi və avtomatlaşdırılması nəticəsində işçilərin nisbətən 
azad edilməsi və sair mühüm rol oynayır. Odur ki, əgər investisiya qoyuluşu tikinti məhsulunun 
əmək tutumunun azaldılmasını təmin edən təşkilati-texniki tədbirlərin həyata keçirilməsinə 
yönəldilmişdirsə, onda tikinti məhsulunun əmək tutumunun azaldılması hesabına əmək 
məhsuldarlığının yüksəldilməsi faizini hesablamaq üçün aşağıdakı düsturdan istifadə edilir: 
 
ƏMFə.t. = (100 X Kə.t.) : (100 - Kə.t.) 
 
Burada: Kə.t.-tikinti məhsulunun əmək tutumunun azalma %-i. 
 
Əgər investisiya qoyuluşu iş vaxtı itgilərinin aradan qaldırılması üzrə həyata keçirilən 
texniki-təşkilati tədbirlərə sərf edilmişdirsə, onda iş vaxtı itgilərinin aradan qaldırılması hesabına 
əmək məhsuldarlığının artma faizini müəyyən etmək üçün aşağıdakı düsturdan istifadə etmək 
olar: 
ƏMFit. = {(K’it - Kit) X 100} : (100 - Kit) 
 
Burada: Kit və K’it - təşkilati-texniki tədbirlərin tətbiqindən əvvəl və sonra iş vaxtı itkisi. 
 
Əgər investisiya qoyuluşu növbə ərzində işçinin iş vaxtı fondunun artırılması məqsədilə 
həyata keçirilən təşkilati-texniki tədbirlərə yönəldilərsə, onda növbə ərzində işçinin faydalı iş 
vaxtı fondunun artırılması hesabına əmək məhsuldarlığının artma faizini hesablamaq üçün 
aşağıdakı düsturdan istifadə edilir: 
 
ƏMFfay. = {(t’fay. - tfay.) X 100} : tfay. 
 
Burada: tfay. və t’fay. - tədbirin tətbiqindən əvvəl və sonar faydalı iş vaxtı fondu, növbə- 
saat və ya adam-saatla. 
 
Əgər investisiya qoyuluşu fəhlələrin-işçilərin sayının azaldılmasını təmin edən təşkilati-
texniki tədbirlərin həyata keçirilməsinə sərf edilirsə, onda işçilərin sayının azaldılması hesabına 
əmək məhsuldarlığının artma faizini hesablamaq üçün aşağıdakı düsturdan istifadə edilir: 
 
ƏMFiş. = {(F – F’) X 100} : (F - Faz.) 
 
Burada: F və F’ - bazis və plan illərindəki fəhlələrin sayı; 
Faz. - plan ilində azad olmuş fəhlələrin miqdarı. 
 
İnvestisiya qoyuluşunun iqtisadi səmərəliliyini avadanlıqların sərbəstləşməsi hesabına əldə 
edilən qənaətlə də müəyyənləşdirmək olar. Əgər investisiya qoyuluşu avadanlıqların 
sərbəstləşdirilməsi məqsədilə həyata keçirilən təşkilati-texniki tədbirlərə sərf edilərsə, onda 
avadanlığın sərbəstləşməsi nəticəsində əldə edilən qənaətin məbləği aşağıdakı düsturla təyin 
edilir: 
Qava. = {(A’ay. : N’pl.) - (Aay. : Npl.)} X Npl 
 
Burada: Aay. və A’ay. - təşkilati-texniki tədbirlərin tətbiqindən əvvəl və sonra  
amortizasiya ayırmalarının məbləği; 
Npl. və N’pl. - həmin dövrlərdə hazırlanmış məhsulların sayı. 
İnvestisiya qoyuluşunun iqtisadi səmərəliliyini gətirilmiş məsrəflərə və illik qənaətə görə 
də müəyyən etmək olar.  
 
 
 123
7.7. İnvestisiya qoyuluşundan istifadənin yaxşilaşdirilmasi yollari 
 
Müasir dövrdə əsaslı tikintinin qarşısında duran əsas vəzifələrdən biri - investisiya 
qoyuluşunun səmərəliliyinin yüksəldilməsidir. Onu aşağıdakılar hesabına həll etmək 
mümkündür: 
1. investisiya qoyuluşunun quruluşunun təkmilləşdirilməsi - mövcud istehsal sahələrinin 
yenidən qurulması və texnika ilə yenidən silahlandırılması üçün məsrəflərin xüsusi 
çəkisinin artırılmasını nəzərdə tutur. Bazar iqtisadiyyatına keçid dövründə dövlətin 
iqtisadi strategiyası əsas diqqəti «ağırlıq mərkəzini yeni tikintidən mövcud istehsalların 
texnika ilə yenidən silahlandırılmasına və yenidən qurulmasına keçirmək, bu məqsədlərə 
yönəldilən vəsaitin istehsal üçün investisiya qoyuluşunun ümumi həcmində payını xeyli 
artırmaq, avadanlıq və maşınlar üçün məsrəfin investisiya qoyuluşunda xüsusi çəkisini 
yüksəltmək» istiqamətinə yönəldir; 
2. investisiya qoyuluşlarının mühüm buraxılış tikintilərində təmərgüzləşdirilməsi - 
mövcud investisiya qoyuluşundan daha səmərəli istifadəni təmin edir və ona görə də 
tikinti-quraşdırma işlərinin təşkilinin mütərəqqi forması hesab edilir. İstehsal 
təmərküzləşdirildikcə onun idarə edilməsi və ona xidmət göstərilməsi üzrə ümumi 
məsrəflər məhsul buraxılışının artmasına nisbətən az artır ki, bu da onların nisbi 
qənaətinə doğru aparır; 
3. tikinti-quraşdırma işlərinin müddətlərinin qısaldılması - məhsul həcminin artmasına, 
bitməmiş istehsalın həcminin azalmasına, məhsul vahidinə çəkilən əmək sərfinin və 
maya dəyərinin azalmasına səbəb olur; 
4. başa çatmamış tikintinin optimal həcmə qədər azaldılması - əsaslı tikintinin 
planlaşdırılmasındakı qüsurları aradan qaldırmaqla, investisiya qoyuluşlarının çoxlu 
obyektlər üzrə səpələnməsinin qarşısını almaqla, tikinti həcminin tikinti təşkilatlarının 
istehsal gücləri ilə tarazlaşdırılmasını təmin etməklə, tikinti-quraşdırma təşkilatlarını 
maliyyə, material və əmək resursları ilə kifayət qədər təmin etməklə, plandankənar 
obyektlərin ucaldılması hallarını aradan qaldırmaqla, layihə-smeta sənədlərinin vaxtında 
işlənib hazırlanmasını təmin etmək və podratçıya verilməsi ilə, tikinti materialları və 
konstruksiyalarının, texnoloji maşın və avadanlıqların tikinti obyektlərinə göndərilmə 
vaxtının pozulması hallarının minimuma endirilməsi ilə, inşaatçıların lazımi maşınlar, 
avadanlıqlar, mexanikləşdirilmiş alətlərlə təmin edilməsi ilə nail olunur; 
5. tikintidə elmi-texniki tərəqqinin nailiyyətlərindən istifadə edilməsi - yeni materialların, 
yığma konstruksiyaların, mütərəqqi texnologiyanın və sair tətbiqini nəzərdə tutur. 
Hazırda tikinti istehsalının sənayeləşdirilməsi səviyyəsinin yüksəldməsini, tikintinin və 
quraşdırma işlərinin kompleks mexanikləşdirilməsini təmin edən mütərəqqi 
texnologiyanı, maşın və mexanizmlər sisteminin geniş tətbiq etmək durur; 
6. tikinti-quraşdırma işlərinin təşkilinin və planlaşdırılmasının təkmilləşdirilməsi. 
Tikinti-quraşdırma işlərinin təşkilinin təkmilləşdirilməsi tikinti təşkilatlarında mövcud 
ehtiyatlardan istifadə olunması, çoxlu xərc çəkmədən ictimai əmək məhsuldarlığının 
yüksəldilməsi üçün mühüm əhəmiyyət kəsb edir. Planlaşdırmanın təkmilləşdirilməsi 
onun elmi səviyyəsinin yüksəldilməsini, ictimai istehsalın mütərəqqi strukturunun 
formalaşdırılmasını, istehsalın intensivləşdirilməsini, istehsal və elmi-texniki 
potensialdan daha dolğun istifadə olunmasını, planlaşdırmada elektron-hesablama 
maşınlarından və digər texniki vasitələrdən, xüsusilə avtomatlaşdırılmış planlaşdırma 
sistemindən istifadəni nəzərdə tutur; 
7. layihələşdirmənin və smetaların işlənib hazırlanmasının keyfiyyətinin 
yaxşılaşdırılması - əsaslı tikintinin keyfiyyətini və səmərəsini yüksəltmək, tikinti 
istehsalını və layihə-smeta işlərini yaxşılaşdırmaq, tikintidə təsərrüfat mexanizmini 
gücləndirmək məqsədini daşıyır; 
 
 124
8. tikinti-quraşdırma işlərinin iqtisadi əsaslandırılmasının təkmilləşdirilməsi - 
nəticəsində texnikanın, texnologiyanın, istehsalın təşkilinin nail olunmuş inkişaf 
səviyyəsini və onun səmərəliliyini müəyyən etmək, geriqalmanın səbəblərini üzə 
çıxarmaq, tikintidaxili ehtiyatları aşkar etmək və onlardan istifadə üzrə tədbirlər işləyib 
hazırlamaq mümkün olur. Bundan başqa, tikinti-quraşdırma işlərini iqtisadi cəhətdən 
əsaslandırılmasında texniki-iqtisadi təhlil də mühüm rol oynayır. Çünki bu tikinti 
təşkilatlarının işinin nəticələrinə elmi əsaslandırılmış qiymət verilməsini təmin etməyə, 
ehtiyatlardan səmərəli istifadə etməyin ehtiyat mənbələrini aşkara çıxarmağa imkan 
yaradır. 
 125
VIII FƏSİL 
İSTEHSALIN SƏMƏRƏLİ TƏŞKİLİ VƏ SAHƏVİ İQTİSADİ 
İSLAHATLARIN DƏRİNLƏŞMƏSİ PROBLEMLƏRİ 
 
8.1.AUDİT  NƏZARƏTİ VƏ İSTEHSALIN MONİTORİNQİ 
 
Sərbəst bazar iqtisadiyyatına keçidlə əlaqədar olaraq, milli iqtisadiyyatımızın, o cümlədən 
onun ayrılmaz tərkib hissəsi olan neftqazçıxarma sənayesinin hərtərəfli inkişafının təmin 
olunmasında iqtisadi subyektlərin təsərrüfat-maliyyə fəaliyyəti üzərində daxili nəzarətin lazımi 
səviyyədə qurulması mühüm əhəmiyyət kəsb edir. Bu nəzarət forması bizdə yeni termin olsa da, 
XIX əsrin sonundan başlayaraq bir sıra bazar iqtisadiyyatı ölkələrində geniş istifadə olunur. 
Həmin ölkələrin təcrübəsi göstərir ki, daxili auditin həyata keçirilməsi müstəqil fəaliyyət 
göstərən şirkətlərdə /müəssisələrdə, firmalarda, tikinti-quraşdırma təşkilatlarında/ təşkil edilmiş 
və bilavasitə şirkətin idarəetmə strukturuna aid olan daxili audit şöbələri mövcuddur. 
Ümumiyyətlə, proqnozlaşdırılan və icra olunan bütün layihələr audit nəzarəti ilə həyata keçirilir. 
Adətən, icrası nəzərdə tutulan strateji əhəmiyyətli proqramlar üzrə icra olunan layihələrdə bu 
məqsədlə ayrılmış investisiya qoyluşunun təqribən 1-2%-i nəzarət tədbirlərinin həyata 
keçirilməsinə sərf olunur. 
Bazar iqtisadiyyatına keçid dövründə respublikamızın iqtisadiyyatında yerinə yetirilən 
istehsal-təsərrüfat əməliyyatlarının müəyyən olunmuş qanunçuluq tələblərinə və prinsiplərinə 
uyğun olmasını, onların şəffaflığını və dəqiqliyini təmin edən mexanizm kimi daxili audit 
nəzarəti və onun geniş formada tətbiq olunmasına, şirkət və birliklərin təsərrüfat-maliyyə 
fəaliyyəti üzərində nəzarət sisteminin möhkəmləndirilməsinə ehtiyac böyükdür. 
Azərbaycan Respublikasının prezidentinin 1996-cı il 17 iyun və 1999-cu il 9 yanvar tarixli 
fərmanları ölkədə təsərrüfatdaxili maliyyə nəzarət sisteminin bazar iqtisadiyyatı tələblərinə 
uyğunlaşdırılmasına, idarəetmədə demokratik prinsiplərin müvəffəqiyyətlə həyata keçirilməsinə, 
maliyyə nəzarətinə çəkilən xərcləri azaltmağa, sahibkarlıq fəaliyyətinin inkişafına və nəzarət 
sisteminin təkmilləşdirilməsinə yönəldilmişdir. Lakin daxili audit əməliyyatlarının nəticələri 
göstərir ki, hazırda iqtisadiyyatın müxtəlif sahələrində, o cümlədən də neftqazçıxarma 
sənayesində müəyyən olunmuş tələblərin həyata keçirilməsində hələlik bir sıra ciddi qüsurlar 
davam etməkdədir. 
Neft sənayesinin və onun ayrı-ayrı struktur bölmələrinin maliyyə-təsərrüfat fəaliyyətinin 
mövcud qanunvericiliyə uyğun idarə edilməsində aparılan uzun illərin nəzarət-təftiş təcrübəsi 
göstərir ki, təsərrüfatdaxili nəzarətin zəif təşkil olunduğu istehsal-təsərrüfat sahələrində, adətən, 
mövcud əmlakın mənimsənilməsi və onun əsassız olaraq sərf olunması halları nəzərə çarpır. 
Nəzarətin mövcud qanunvericilik tələbləri səviyyəsində təşkil olunmaması nəticəsində mühasibat 
uçotu sistemi və prinsiplərinin aparılmasında da ciddi qüsurlara yol verilir. Deyilənlərdən belə 
nəticəyə gəlmək olar ki, respublikamızın bazar iqtisadiyyatı şəraitində inkişafı və iqtisadi 
islahatların həyata keçirildiyi dövrdə təsərrüfatdaxili nəzarətin və xüsusilə daxili auditin tətbiqi 
mühüm əhəmiyyət kəsb edən məsələlərdən biridir. 
Azərbaycan Respublikasında daxili audit xidmətinin təşkili prinsipləri bilavasitə 
Azərbaycan Respublikasının Milli Məjlisi tərəfindən 1994-cü il 16 sentyabr tarixli «Audit 
xidməti haqqında» Qanunu əsasında tənzimlənir. Bununla belə, həmin qanunda daxili auditin 
təşkili və onun həyata keçirilməsinin bəzi məqamları öz əksini tapmamışdır. Bizim subyektiv 
fikrimizcə göstərilən qanunun yenidən işlənməsinə və daxili auditin təşkili prinsiplərinə diqqəti 
artırmaqla, milli iqtisadiyyatın müxtəlif sahələrində auditin təşkilinin beynəlxalq standart və 
prinsiplər əsasında qurulmasına ehtiyac vardır. Bizə belə gəlir ki, tabeliyində tam təsərrüfat 
hesablı obyektlər olan bütün şirkət və iri müəssisələrdə daxili audit xidmətinin təşkil olunması 
idarəetmə və nəzarət sistemində müsbət nəticələr verə bilər. 
 
 126
Beynəlxalq təcrübədə audit xidmətinin iki növünü: məcburi və könüllü növlərini 
fərqləndirirlər. Məcburi audit xidmətində bütün şirkətlər və iri müəssisələr mövcud 
qanunvericilik əsasında maliyyə-təsərrüfat fəaliyyətinin illik yekunu ilə əlaqədar olaraq auditdən 
keçməyə borcludurlar; könüllü audit xidmətində isə bütün şirkətlər deyil, bəzi şirkət və iri 
müəssisələrin özlərinin arzusundan asılı olaraq auditdən keçirlər. Məcburi audit bilavasitə 
qanunvericiliklə müəyyən olunmuş hallarda və ya dövlət orqanlarının göstərişi ilə lazım bilindiyi 
vaxtlarda həyata keçirilir. Azərbaycan Respublikasında açıq tipli səhmdar cəmiyyətləri, banklar, 
sığorta şirkətləri, maliyyə-sənaye qrupları, həmçinin nizamnamə kapitalında xarici investorlara 
məxsus payı olan iqtisadi subyektlər məcburi auditdən keçməlidirlər. 
Mövcud qanunvericiliyə görə, daxili audit şirkət və iri müəssisələrin idarəetmə 
strukturunda təşkil olunmaqla, bilavasitə müəssisə rəhbərinə tabe olur. Daxili auditin əsas 
vəzifəsi müəssisənin bütün idarəetmə sistemində maliyyə-təsərrüfat fəaliyyətinin məqsədəuyğun 
təşkilinin təmin olunması və onun sahibkarlığın bütün təsərrüfat səviyyələrində mənafeyinin 
müdafiə edilməsi prinsiplərinin icrasını təmin etməkdir. Podratçı neft-qaz əməliyyatları 
hesablarını auditorların bunlara dair hesabatları ilə birlikdə hər təqvim ili qurtardıqdan sonra 7 
aydan gej olmayaraq ARDNŞ-ə təqdim edir. ARDNŞ müvafiq təqvim ili qurtardıqdan sonra 12 
aydan gej olmayaraq göstərilmiş təqvim ili üçün hesabatların təftiş olunmasını podratçıya bu 
barədə bildiriş göndərməklə xahiş edə bilər. Belə təftişləri ARDNŞ tərəfindən seçilən, 
beynəlxalq miqyasda tanınan müstəqil mühasiblər şirkəti aparır. Təftiş haqqını ARDNŞ ödəyir, 
təftiş elə aparılır ki, cari əməliyyatların əsassız pozulmasına səbəb olmasın. Əgər ARDNŞ 
yuxarıda göstərilmiş hesabatlarla əlaqədar etiraz etdiyini, yaxud podratçının qərəzli xətası 
haqqında sübutlar olduğunu nəzərdən keçirilən təqvim ilinin sonrakı 24 ay ərzində podratçıya 
yazılı bildirişlə məlumat verməsə, müvafiq təqvim ilinin hesabatları həmin tarix üçün təsdiq 
edilmiş sayılır. Hesabatlar barəsində ARDNŞ-in tərəflər arasında razılaşma ilə tənzimlənməmiş 
hər cür etirazları Arbitraj prossedurasına müvafiq surətdə arbitraj baxışına verilir. Arbitracın 
qərarında ARDNŞ-in hər hansı etirazı təsdiq edilərsə, neft-qaz əməliyyatları hesabı müvafiq 
surətdə təshih olunur. 
Bazar iqtisadiyyatı ölkələrinin təcrübəsi göstərir ki, şirkət və iri müəssisələrin daxili audit 
nəzarət sistemi mövcud olan uçot və hesabatların, onların beynəlxalq standartlar üzrə 
aparılmasını, əmlakın həqiqi vəziyyətini, əmtəə-material dəyərinin, maliyyə və əmlak 
ehtiyatlarının səmərəli şəkildə istifadə edilməsini, hesablaşma-ödəmə əməliyyatlarının 
düzgünlüyünü və büdcəyə ödəmələrin vaxtında aparılmasını, muhasidat uçotunun, hesabatların 
tərtibinin, idarə olunması və metodoloji prinsiplərinin dəqiqliyini təmin etməyi nəzərdə tutur. 
Daxili audit nəzarət sistemi eyni zamanda hər bir müəssisənin fəaliyyətinin spesifik 
xüsusiyyətlərindən asılı olaraq digər təşkilati-idarəetmə hüquqi, texniki-iqtisadi məsələlərin həll 
olunmasında da fəallıq göstərməlidir. 
Dünya ölkələrinin təcrübəsi göstərir ki, daxili audit xidməti sistemində bütün müəssisə və 
təşkilatların istehsal-təsərrüfat fəaliyyətini hərtərəfli uçota almaq ən vacib şərtdir. Təsərrüfat 
uçotu ictimai məhsulun istehsalı, bölgüsü və istifadə edilməsi üzərində müşahidə və nəzarət 
üsuludur. Deməli, bazar iqtisadiyyatı şəraitində iqtisadiyyat yaxşı təşkil edilmiş uçot olmadan 
normal inkişaf edə bilməz. Odur ki, ictimai istehsal inkişaf etdikcə uçotun əhəmiyyəti də artır. 
Çünki müəssisələrin istehsal-təsərrüfat fəaliyyəti, onların material, əmək və maliyyə resursları və 
həmçinin bu resurslardan istifadə olunması uçot göstəricilərində əks etdirilir. Bu baxımdan 
istehsal nə qədər çox cəhətli və onun səviyyəsi nə qədər yüksək olarsa, uçot bir o qədər vacib və 
zəruri olur. Uçotun aşağıdakı növlərini fərqləndirirlər: 
Operativ uçot - operativ idarəetmə üçün zəruri olan ilkin məlumatların müşahidə edilməsi, 
ölçülməsi, qeydə alınması, ilkin işlənilməsi və ümumiləşdirilməsidir. Bunda məqsəd həmin 
təsərrüfat əməliyyatlarına və proseslərə gündəlik nəzarət və əməli rəhbərlik etməkdən ibarətdir. 
Operativ uçot istehsalın gedişini müşahidə etmək və ona operativ təsir göstərmək vasitəsidir. 
Məsələn, operativ uçot vasitəsilə avadanlıqların işinə, texnoloji proseslərə, müəssisənin ayrı-ayrı 
struktur bölmələrinin ahəngdar işləməsinə və onlar tərəfindən istehsal qrafikinə əməl edilməsinə 
 127
nəzarət edilir. Bu növ uçot, müəssisələrdə dispetçer xidmətində daha geniş surətdə tətbiq edilir. 
Operativ uçotda müxtəlif qrafiklərdən, şifahi məlumatlardan, telefon vasitəsilə alınmış 
arayışlardan, avtomat hesablayıcıların məlumatlarından geniş istifadə edildiyindən, onların 
xüsusi sənədlərdə qeydə alınması məcburi deyildir; 
Mühasibat uçotu - pul /dəyər/ ölçüsündə ifadə oluna bilən bütün hadisə və proseslərin 
hərtərəfli, fasiləsiz əks etdirilməsi və qeydə alınmasıdır, o, müəssisə və təşkilatların vəsaitinin 
mövcudluğunu və hərəkətini əks etdirir, ciddi sənədli xarakter daşıyır və onların təsərrüfat-
maliyyə fəaliyyətlərinin təhlili üçün əsas məlumat mənbəyidir. Mühasibat uçotu müəssisə və 
təşkilatların vəsaitinin vəziyyəti və hərəkəti haqqında, onların işinin nəticələri barəsində məlumat 
əldə edilməsini təmin edir. Mühasibat uçotunun əsas vəzifəsi təsərrüfatçılığın nəticələri, real 
təsərrüfat proseslərinin gedişi haqqında idarəetmə orqanlarını məlumatlarla təmin etmək, 
müəssisənin əmlakının qorunması üzərində nəzarəti həyata keçirməkdir; 
Statistik uçot - vasitəsi ilə ictimai məhsulun istehsalı, mübadiləsi, bölüşdürülməsi və 
istifadə olunması kimi iqtisadi proseslər qeydə alınır və öyrənilir. Statistik uçotda təsərrüfat 
hadisələri və prosesləri onların istiqaməti, inkişaf tempi və bir-birilə əlaqəsi nöqteyi-nəzərindən 
əks etdirilir və ümumiləşdirilir. 
Maliyyə uçotunun məqsədi maliyyə-mühasibat hesabatlarının tərtibi üçün lazımı 
məlumatların alınmasıdır. Bu üçot məlumatları həm daxili və həm xarici informasiya 
istifadəçiləri üçün də gərəkli hesab olunur. Maliyyə uçotunda təsərrüfat əməliyyatları yalnız pul 
ifadəsində mühasibat uçotu hesablarında baş verən tarixə yazılır. Bu uçotun mühüm 
prinsiplərindən biri maliyyə hesabatlarının təqdim edilməsinin daimliyi və dövrülüyüdür. 
İdarəetmə uçotu maliyyə uçotunun genişləndirilmiş formasıdır. İdarəetmə uçotunun 
məqsədi rəhbərliyi idarəetmə qərarlarının qəbul edilməsində lazımi informasiyalarla təmin 
etməsi təşkil edir. Bu uçot təşkilatda iki məzmunda formalaşır. 
1. mövcud mühasibat sisteminə paralel şəkildə; 
2. əlavə məlumatların istifadəsi ilə mühasibat uçotu sistemi çərçivəsində. 
ARDNŞ ilə xarjci ölkələrin aparıcı neft şirkətləri arasında bağlanmış müqavilələrdə 
mühasibat uçotunun aparılmasının yeni qaydaları müəyyənləşdirilmişdir. Bu qaydalar beynəlxalq 
neft-qaz sənayesində hamılıqla qəbul olunmuş metodlara əsaslanır. Mühasibat uçotunun qəbul 
olunmuş metodları - mühasibat uçotunun beynəlxalq neft-qaz sənayesində hamılıqla qəbul və 
təsdiq edilmiş prinsipləri, metodları və prosseduraları deməkdir. Mühasibat uçotunun yeni 
qaydada aparılmasının məqsədi ondan ibarətdir ki, neft-qaza aid əməliyyatlar aparılarkən 
ayırmaların və kreditlərin müəyyənləşdirilməsinin ədalətli və obyektiv metodu təyin edilsin, 
habelə xərclərin təsdiq olunmuş büdcələrə uyğun olub-olmaması üzərində nəzarət metodu 
göstərilsin. 
Mühasibat uçotunun aparılması qaydasının məqsədləri baxımından podratçıya hər hansı 
istinad kontekstə görə aidiyyəti üzrə əməliyyat şirkətini, podratçı tərəfləri və onların ortaq 
şirkətlərini nəzərdə tutur. Bu tərəflərdən hansı biri üçün ədalətsiz və ya qeyri-obyektiv qərar 
qəbul edilərsə, tərəflər həmin ədalətsizliyin və qeyri-obyektivliyin aradan qaldırılması üçün 
lazımi dəyişiklikləri xoş məramla tənzimləməlidirlər. Mühasibat uçotu vasitəsilə müəyyən 
hesabatlar tərtib edilir və orada yalnız neft-qaz əməliyyatlarının aparılması ilə əlaqədar xərclər 
göstərilir. Özü də podratçı neft-qaz əməliyyatları hesabatını ABŞ dolları ilə aparır. Əgər neft-qaz 
əməliyyatları dollarla deyil, başqa valyuta ilə aparılarsa çəkilmiş xərclər dollara standart 
mühasibat praktikasında qəbul edilmiş çevirmə əmsalları ilə çevrilir. Neft-qaz əməliyyatları üçün 
lazım olan valyutanın mübadiləsi, yaxud valyutanın çevrilməsi nəticəsində hər cür mənfəət və ya 
itgilər neft-qaz əməliyyatları hesabına aid edilir və ya kreditləşdirir. 
Neft-qaz əməliyyatları üzrə hesabatlar beynəlxalq neft-qaz sənayesində qəbul edilmiş 
standartlara müvafiq surətdə aparılır. Mühasibat uçotu artma prinsipi əsasında və kassa 
prinsipindən istifadə edilməklə əvəzi ödənilməli neft-qaz əməliyyatları məsrəflərinin məbləğini 
müəyyən etmək məqsədi ilə aparılır. 
 
 128
Artma - uçot dövrü qurtarmazdan əvvəl olmuş hadisələr və əməliyyatlar nəticəsində uçot 
dövrü qurtardıqdan sonra ödəniləcəyi və ya alınacağı gözlənilən məbləqlər deməkdir. Artma 
prinsipi - mühasibat uçotunun elə prinsipi deməkdir ki, həmin prinsipə görə əməliyyatların 
nəticələri, maliyyə şəraitinə və gəlirə onların təsiri sadəcə olaraq əməliyyatlar üzrə nağd heqq-
hesab çəkiləndə deyil, həmin əməliyyatlar aparılanda mühasibat kitablarında qeyd olunur. Kassa 
prinsipi - mühasibat uçotunun elə prinsipi deməkdir ki, həmin prinsipə görə nağd pul hərəkəti 
banka təlimatlar vermək və ya nağd pul ödəmək və əməliyyat şirkətinin mühasibat kitablarında 
qeydəalma yolu ilə təsdiq edilir. 
Daxili audit xidmətinin digər mühüm vəzifəsi «ödəməmələr» problemini öyrənmək və 
onun səbəblərini aydınlaşdırmaqdan ibarətdir. Məlumat üçün qeyd edək ki, son illərdə 
iqtisadiyyatın digər sahələrindəki vəziyyət, debitor, kreditor borcları problemi, qeyri-ödənijlərin 
böyük miqyaslı olması neft-qazçıxarma idarələrinin maliyyə vəziyyətini xeyli pisləşdirmişdir. 
Respublikada həyata keçirilən iqtisadi islahatların səmərəsinə maliyyə-kredit sistemində mövcud 
olan «ödəməmələr» problemi ciddi təsir göstərir. Hazırda ödəniş qabiliyyəti olmayan və ya 
məhdud olan müəssisə və təşkilatlar haqqını ödəyə bilmədiyi üçün enerji daşayıcılarından, 
kommunal və nəqliyyat xidmətlərindən istifadəni davam etdirirlər. Ödəniş qabiliyyəti olmayan 
müəssisə və təşkilatların əksər hissəsini dövlət sektoru təşkil edir. Düzdür, özəl təşkilatlar 
arasında da borcu olanlar mövcuddur. Dövlət sektorunda olan müəssisə və təşkilatların borcları 
su, qaz, elektrik enerjisi təchizatı, xidmət, nəqliyyat, kommunal təsərrüfatı və qismən də digər 
sahələri əhatə edir. 
Müəssisələr arasında olan qarşılıqlı borcların azaldılması istiqamətində dövlət müəyyən 
tədbirlər həyata keçirir. Məsələn, bu sahədə Azərbaycan Respublikasının prezidentinin 24 
sentyabr 1996-cı il tarixli, 496 saylı «İqtisadiyyatda qarşılıqlı hesablaşmalarda yaranmış 
vəziyyətin aradan qaldırılması və maliyyə intizamının möhkəmləndirilməsi tədbirləri» haqqında 
fərmanı mühüm əhəmiyyət kəsb edir. Həmin fərmana müvafiq olaraq Respublika Nazirlər 
Kabinetinin həyata keçirdiyi tədbirlər nəticəsində bu borcların müəyyən hissəsinin ödənilməsi 
mümkün olmuşdur. Digər tərəfdən, respublikada «Müflisləşmə və iflas» haqqında Qanun 
fəaliyyət göstərir və bu qanunun normal işləməsi borclar probleminin həllində müstəna rol 
oynaya bilər. Lakin bu qanundan hələlik yaxşı istifadə olunmur, yəni bu vaxta kimi heç bir 
müəssisənin iflasa uğramısı haqqında qərar qəbul edilməmişdir. Bütün bunlar borcların ildən-ilə 
çoxalmasına gətirib çıxarır. 
Faktiki materialların təhlili göstərir ki, qarşılıqlı borcların azaldılması problemi 
neftqazçıxarma idarələrində də ciddi problemlərdən biridir. Neftqazçıxarma idarələrində 
borcların həcmi 100 milyard manatla ölçülür. 01.01.1997-ci il tarixinə quruda NQÇİ-də debitor 
borclarının həcmi 631,8 milyard manata, kreditor borclarının məbləği isə 580,9 milyard manata 
bərabərdir. Göründüyü kimi borc saldosu +50,9 milyard manat təşkil edir. Belə bir vəziyyəti 
qənaətbəxş hesab etmək olmaz və ona görə də neftqazçıxarma idarələrində borcların azaldılması 
istiqamətində əməli tədbirlər həyata keçirilməlidir. 
Auditor xidmətinin dövlət tənzimlənməsini təşkil etmək, auditor xidmətinin inkişafına və 
təkmilləşdirilməsinə yönəldilmiş normativ aktların layihələrini hazırlamaq, dövlətin təsərrüfat 
subyektlərinin və auditorların, auditor təşkilatlarının mənafelərini müdafiə etmək və digər bir sıra 
məqsədlərlə Azərbaycan Respublikasında Auditorlar Palatası fəaliyyət göstərir. 
 
 
8.2. Neft sənayesinin dünya təsərrüfat sisteminə səmərəli inteqrasiya edilməsində 
müştərək müəssisələrin rolu 
 
«Əsrin müqaviləsi» adlanan məlum neft müqavilələrindən sonra milli iqtisadiyatımızın 
inkişafı, əsasən neft amili üzərində qurulmağa başlamışdır. Belə ki, 1995-ci ildən başlayaraq 
respublikamızın iqtisadiyyatının inkişafı üçün daxil olan xarici kapitalın əksər hissəsi neft 
müqavilələri ilə bağlıdır. 2002-ci ildə neft sənayesinin inkişafına yönəldilmiş xarici kapital 
 129
qoyuluşu 1995-ci ilə nisbətən təqribən 7 dəfə, iqtisadiyyatın digər sahələrinə isə 10,3 dəfə 
artmışdır. Buna baxmayaraq, iqtisadiyyatın digər sahələrinin inkişafı neft sənayesində olduğu 
kimi olmamışdır. Məsələn, neft emalı sahəsində yaranmış gerilik davam etməkdə qalmış, neft 
koksu istisna olmaqla qalan digər əsas neft emalı müəssisələrinin istehsalı 1998-ci ilə nisbətən 
azalmışdır. 
Neft sənayesinə xarici kapital qoyuluşunun artmasında xarici neft şirkətləri ilə milli 
neftqazçıxarma idarələri ilə birlikdə yaradılan mütərək müəssisələr mühüm rol oynamışdır. 
Adətən, müştərək müəssisələr xarici ölkələrin firmaları, şirkətləri ilə milli müəssisələr tərəfindən 
yaradılır və öz fəaliyyətlərini tam təsərrüfat hesabı, özxərcini ödəmə, özünü maliyyələşdirmə və 
rəqabət prinsipləri əsasında həyata keçirirlər. Müştərək müəssisələr sənayedə, kənd 
təsərrüfatında, ticarətdə, xidmət sahələrində, nəqliyyatda və sair sahələrdə yaradıla bilər. Əksər 
hallarda müştərək müəssisələr ikitərəfli /məsələn, Azərbaycan-Türkiyə/ və çoxtərəfli /məsələn, 
ARDNŞ ilə xarici dövlətlərin aparıcı neft şirkətləri/ müqavilələr əsasında yaradılır və onların 
bilavasitə nəzarəti altında fəaliyyət göstərirlər. 
Müştərək müəssisələrin təsisçiləri bağlanmış müqavilələrə müvafiq olaraq sərbəst surətdə 
öz müəssisələrinin strukturlarını müəyyənləşdirir, maddi ehtiyatlar və istehsal vasitələri əldə 
edərək konkret istehsal-təsərrüfat fəaliyyətini həyata keçirir, müəyyən edilmiş həcmdə, çeşiddə, 
nomenklaturda və keyfiyyətdə məhsul istehsal edir və satır. Müştərək müəssisələrdə, maddi 
istehsalın digər sahələrində olduğu kimi, istehsal-təsərrüfat fəaliyyəti elə təşkil olunmalıdır ki, o, 
mövcud elmi-texniki və istehsal potensialından, həmçinin maddi-enerji ehtiyatlarından daha 
səmərəli istifadə etməklə bağlanmış müqavilələrin vaxtında və nəzərdə tutulmuş həcmdə yerinə 
yetirilməsini, istehsalın yüksək son nəticələrinə nail olunmasını təmin etmiş olsun. Lakin 
bununla yanaşı, istehsalın konkret şəraitindən asılı olaraq, müştərək müəssisə və təşkilatların 
qarşısında bir sıra konkret vəzifələr də qoyulur ki, onlara da aşağıdakılar aiddir: 
1. Respublikamızın sənaye və ərzaq məhsullarına olan tələbatının ödənilməsinə yardım 
etmək. Məlumdur ki, respublika əhalisinin istər ərzaq, istərsə də sənaye məhsullarına 
olan tələbatının əksər hissəsi xarici ölkələrdən gətirilən məhsullar hesabına ödənilir. Bu, 
bir tərəfdən, istehsalın həcminin ildən-ilə azalması ilə, digər tərəfdən isə əhalinin 
məhsullara olan tələbatının onların respublikada istehsalına nisbətən daha üstün artması 
ilə əlaqədardır. Odur ki, müştərək müəssisələrin yaradılması belə bir qeyri-mütənasibliyin 
aradan qaldırılması məqsədini güdür; 
2. Milli təsərrüfatçılığa qabaqcıl texnika və texnologiyanı, idarəetmə təcrübəsini, əlavə 
maliyyə və material ehtiyatlarını cəlb etmək. Qabaqcıl texnika və texnologiyanın 
mənimsənilməsi sadəcə olaraq istehsalın təkmilləşdirilməsi deyil, bu, onun keyfiyyətcə 
yeni səviyyəyə keçirilməsi deməkdir. Digər tərəfdən, qabaqcıl xarici texnika və 
texnologiyanın tətbiqi fəhlələr tərəfindən istehsala olan münasibətin dəyişməsini, əmək 
intizamının möhkəmləndirilməsini, texnoloji intizama ciddi əməl edilməsini, kadrların 
peşə-ixtisas hazırlığının artırılmasını və ya onların yenidən hazırlanmasını tələb edir. 
Xarici idarəetmə təcrübəsinin, əlavə material və maliyyə ehtiyatlarının istehsalata cəlb 
edilməsi elmi-texniki tərəqqinin son nailiyyətlərini özündə əks etdirən daha səmərəli 
istehsal vasitələrinin, yetkin istehsal və əmək təşkili formalarının və texnoloji proseslərin 
tətbiqinə, mövcud istehsal potensialından tam istifadə etmək hesabına istehsal miqyasının 
artırılmasına imkan verir. Bundan başqa, qabaqcıl xarici texnika və texnologiyanın 
istehsalata tətbiqi məhsulun material, enerji və əmək tutumunu xeyli azaldır və əmək 
şəraitini yaxşılaşdırır; 
3. İstehsal mədəniyyətini yüksəltmək. Bu, mütərəqqi texnika və texnologiyanın, hər bir iş 
yerində əməyin elmi təşkilinin tətbiqini, əmək şəraitinin yaxşılaşdırılmasını, işçilərin peşə 
hazırlığının yüksəldilməsini, yüksək mütəşəkkilliyin yaradılmasını nəzərdə tutur; 
4. Qeyri-məhsuldar və istehsaldan kənar xərcləri minimuma endirmək. Bu növ xərclər 
istehsalın təşkili və idarəetdə işlərindəki qüsurlar, əmək intizamının pozulması və sairin 
nəticəsində əmələ gəlir. Qeyri-məhsuldar xərclərin aradan qaldırılması məhsulun maya 
 130
dəyərinin aşağı salınması amillərindən biridir, çünki həmin xərclər məhsulun faktiki maya 
dəyərinin tərkibinə daxil edilir; 
5. Respublikanın ixrac balansını yaxşılaşdırmaq və onun strukturunu təkmilləşdirmək 
- sahəsində son illərdə xeyli tədbirlər həyata keçirilsə də, onun mövcud strukturunu 
qənaətbəxş hesab etmək olmaz. Çünki mal qrupları üzrə ixrac strukturunun əsasını enerji 
daşayıcıları və xammal yönümli mallar təşkil edir; 
6. Qeyri-səmərəli idxalın həcmini azaltmaq - milli müəssisələr tərəfindən məhsullar 
istehsalının həcminin artırılmasına imkan verir. İxracat dəyərcə idxaldan çox olduqda, 
ölkənin ticarət balansı aktiv olur. 
Müştərək müəssisələr milli müəssisələrə nisbətən bir sıra üstünlüklərə malikdir. Belə bir 
hal onların yaradılmasına və inkişaf etdirilməsinə təsisçilərin marağını artırır. Odur ki, son illərdə 
iqtisadiyyatın digər sahələrində olduğu kimi, sənayedə də müştərək müəssisələrin sayı xeyli 
artmışdır. Aşağıdakı cədvəldə müştərək müəsissələrin fəaliyyət dinamikası əksini tapmışdır: 
 
Cədvəl 35 
Müştərək müəssisələrin fəaliyyətinin dinamikasi 
 
İllər 
Fəaliyyət 
göstərən MM-rin 
sayi 
/vahid/ 
MM-lərdə çalişan
işçilərin sayi 
/nəfər/ 
Orta aylıq 
əmək haqqı 
/min manat/ 
Məhsulun 
həcmi 
/milyard manat/ 
1995 293 7000 157 31,0 
1996 717 15000 278 839 
1997 1124 24000 722 1734 
1998 1247 21426 773 2235 
1999 775 18677 1217 2880 
2000 549 22145 1042 6199 
2001 609 25240 1680 7572 
 
Müştərək müəssisələr, digər özəl müəssisələr kimi, Azərbaycan Maliyyə Nazirliyində və 
respublikanın digər aidiyyətli orqanlarda qeydiyyatdan keçdikdən sonra hüquqi şəxs statusu 
alaraq, öz nizamnamə fondlarını yaradır, ondan sərbəst surətdə istifadə edir və bankda 
hesablaşma hesabını açaraq, uçot-hesabat sistemini təşkil edir. Məlumat üçün qeyd edək ki, bazar 
iqtisadiyyatı ölkələrində müştərək müəssisələrin fəaliyyət göstərməsi bizim respublikamızda 
olduğundan fərqlənir. Belə ki, bir sıra bazar iqtisadiyyatı ölkələrinin qanunvericiliyinə müvafiq 
olaraq, müştərək müəssisələr hüquqi şəxs statusuna malik deyildir. Bununla belə, sahibkarlığın 
bu formasının əsas xüsusiyyətlərindən biri onun iştirakçıları arasında tərəflərdən hər birinin 
səlahiyyətini, vəzifəsini, qoyduğu payın həcmini və formasını, əldə ediləcək mənfəətdəki payını, 
müqavilə müddətini və sair müəyyən edən yazılı müqavilələrin bağlanmasıdır. 
Müştərək müəssisələrin normal fəaliyyət göstərmələri üçün onların təsisçilərinin vəsaitləri 
və fəaliyyət dövründə əldə etdikləri gəlir və qənaət hesabına bəzi fondlar yaradılır. Bu fondlar 
yaranma mənbələrinə və təyinatlarına görə bir-birindən fərqlənirlər. Məsələn, yaranma 
mənbələrinə görə fondlar aşağıdakı qruplara ayrılır: 
1. müştərək müəssisələrin təsisçilərinin vəsaitləri hesabına yaradılan fond - həmin 
müəssisənin nizamnamə fondunu təşkil edir. Bu fondun həcmi müştərək müəssisənin 
istehsal-təsərrüfat fəaliyyəti dövrü ərzində artıb-azala bilər. Əgər müəssisə gəlirlə 
işləyərsə, onda həmin müəssisənin əldə etdiyi mənfəətdən fonda ayrılan vəsaitin həcmi 
də artar, mövcud vəsaitin bir qismi istifadə edilərsə isə azalar; 
2. məhsulun maya dəyərinin aşağı salınması hesabına yaradılan fond. Bu fondun həcmi 
müəssisənin istehsal-təsərrüfat fəaliyyəti dövrü ərzində istehlak olunan istehsal 
vasitələrinin dəyərindən, müəssisənin əmək kollektivinin əməyinin ödənilməsi 
səviyyəsindən və sığorta ayırmalarının məbləğindən asılıdır. Məhsulun maya dəyərinin 
 131
strukturu ayrı-ayrı xərc maddələrinin xüsusi çəkisi ilə xarakterizə olunduğundan bu 
fondun həcmi sənayenin, eləcə də iqtisadiyyatın digər sahələrinin spesifik 
xüsusiyyətlərini əks etdirir və ona görə də müxtəlif olur; 
3. vergidən əvvəlki mənfəətdən ayırmalar hesabına yaradılan fond - bəzi hallarda ehtiyat 
fondu adlanır və onun həcmi balans mənfəətinin məbləğindən və mənfəətdən ayırmalar 
üçün müəyyən edilmiş normativdən asılıdır. Özü də vergiyə cəlb olunan mənfəətdən 
ehtiyat fonduna ayırmalar, həmin fondun vəsaiti müştərək müəssisənin nizamnamə 
fondunun vəsaitinin 25%-ni təşkil edənə kimi davam etdirilir. Ehtiyat fonduna 
mənfəətdən illik ayırmaların məbləği, onun yaranma qaydası və ondan istifadə 
istiqamətləri müştərək müəssisələrin təsisçiləri tərəfindən müstəqil şəkildə 
müəyyənləşdirilir. Ehtiyat fondu istehsalın normal gedişatının təmin olunmasında, 
müəssisənin digər fondlarına nisbətən, daha fəal rol oynayır; 
4. bütün məcburi ödənişləri yerinə yetirdikdən sonra müştərək müəssisənin 
sərəncamında qalan gəlir, qazanj hesabına yaradılan fond - müştərək müəssisələrin 
işçilərini maddi cəhətdən maraqlandırmaq məqsədilə yaradılır. Odur ki, bu fond 
istehsalın səmərəliliyinin yüksəldilməsində işçilərin təşəbbüskarlığının inkişaf 
etdirilməsi üçün geniş imkanlar açır; 
5. amortizasiya fondu - amortizasiya ayırmaları hesabına yaradılır və ondan əsas fondların 
tam bərpası, təmiri və modernləşdirilməsi üçün istifadə edilir. 2000-ci ildən başlayaraq 
amortizasiya ayırmalarının yeni normalarından istifadə edilir. İllik amortizasiya 
ayırmalarının məbləği istehsal əsas fondların dəyərindən və onların xidmət dövrünün 
uzunluğundan, davamiyyətindən asılıdır. Bu müddət nə qədər uzun olarsa, başqa şərtlər 
eyni olduqda, illik amortizasiya ayırmalarının məbləği də bir o qədər az olur. Əsas 
fondların xidmət müddəti azaldıqda isə illik amortizasiya ayırmalarının kəmiyyəti də 
artır. 
 
 
8.3. Neft-qaz kompleksində özələşdirmə perspektivləri 
 
İqtisadi islahatların həyata keçirilməsində dövlət mülkiyyətinin özəlləşdirilməsi əsas 
yerlərdən birini tutur. Bazar iqtisadiyyatına keçid dövründə mülkiyyət münasibətlərinin 
kökündən dəyişdirilməsi, planlı cəmiyyətdə hakim olan dövlət mülkiyyətinin əvəzinə özəl 
mülkiyyət formalarının yaradılması və inkişafı respublikamızın ictimai-iqtisadi, sosial həyatında 
yeni bir mərhələdir. Düzdür, bu gün onun müsbət cəhətləri haqda bir mənalı fikir söyləmək çətin 
olsa da, artıq özəlləşdirmə bir reallıqdır. 
Özəlləşdirmə dedikdə, dövlət mülkiyyətinin müəyyən şərtlərlə dəyişdirilməsi prosesi 
nəzərdə tutulur. Mülkiyyətin yeni sahibi onun təsərrüfat fəaliyyətində istifadəetmə nəticələrinə 
görə tam maddi məsuliyyət daşıyır. Başqa sözlə, özəlləşdirmə dövlət mülkiyyətinin ayrı-ayrı 
şəxslərin, əmək kollektivlərinin, hüquqi şəxslərin özəl mülkiyyətinə verərək mülkiyyətin 
dövlətsizləşdirilməsi üsullarından biridir. Deməli, dövlətsizləşdirməni özəlləşdirmə ilə tam 
eyniləşdirmək olmaz, yəni dövlətsizləşdirmə özəlləşdirməyə nisbətən daha geniş anlayışdır. 
Ümumiyyətlə, dünya təcrübəsində özəlləşdirmənin aşağıdakı üç modelini fərqləndirirlər. 
Özəlləşdirmənin birinci modelinin əsasını dövlət müəssisələrinin əmlakının əhali 
arasında bərabər və pulsuz bölüşdürülməsi təşkil edir. Bu model özəlləşdirmə çeklərinin və 
investisiya kuponlarının /vauçerlər, bonlar/ özəlləşdirilən müəssisələrin səhmlərinə 
dəyişdirilməsini nəzərdə tutur. Məlumdur ki, bu modeldə özəlləşdirmənin fiksal məqsədi ikinci 
dərəcəli əhəmiyyət kəsb edir. Burada əsas məqsəd qısa dövr ərzində bazar infrastrukturlarının 
yaradılması və özəlləşdirməyə cəmiyyət üzvləri tərəfindən olan inamsızlığın qarşısının 
alınmasıdır. 
 
 
 132
Özəlləşdirmənin ikinci modeli dövlət müəssisələrinin səhmlərinin əmək kollektivləri 
tərəfindən müəyyən güzəştli şərtlərlə satın alınmasıdır. Bu model dövlət müəssisələrinin tez bir 
zamanda əmək kollektivlərinin mülkiyyətinə çevrilməsini təmin edir, lakin bu zaman 
özəlləşdirilən müəssisələrdə çalışan işçilərə qarşı ədalət prinsipinə tam əməl olunmur. 
Özəlləşdirmənin üçüncü modelində dövlət müəssisələri bazar qiyməti ilə əhaliyə satılır. 
Bu model bazar iqtisadiyyatının tədricən, mərhələlərlə yaradılması, geniş kütlə tərəfindən 
özəlləşdirmənin inamsızlıqla qarşılanması, daxili maliyyə resurslarının çatışmamazlığı və xarici 
sərmayəçilərin özəlləşdirməyə maraq göstərməməsi ilə səciyyələnir. 
Məlumat üçün qeyd edək ki, göstərilən modellərin heç biri tam formada heç bir dünya 
ölkələrində tətbiq edilməyib. Məsələn, Çexiyada, Slovakiyada, Baltikyanı dövlətlərdə, Rusiyada 
özəlləşdirmənin birinci modelindən istifadə edilib. Bu ölkələrdə əsas model kimi  dövlət 
mülkiyyətinin satışı seçilsə də əhalidə sərbəst maliyyə resurslarının olmaması və xarici 
sərmayəçilərin özəlləşdirməyə kifayət qədər az maraq göstərməsi nəticəsində pulsuz və bərabər 
bölüşdürmə modeli daha geniş yayılmışdır. 
Keçmiş Yuqoslaviyada özəlləşdtrmə ikinci model ilə həyata keçirilmişdir, yəni dövlət 
müəssisələri qapalı tipli səhmdar cəmiyyətlərə çevrilməsi yolu ilə əhaliyə satılmışdır. Bu zaman 
səhmlər yalnız dövlət müəssisələrinin hazırkı işçilərinə və əvvəllər bu müəssələrdə çalışmış, 
lakin hazırda təqaüddə olan adamlara satılmışdır. Səhmlərin alışı prosesində bütün əhaliyə 
səhmin nominal dəyərinin 30%-i həcmində güzəşt, dövlət müəssisələrinin hazırkı və keçmiş 
işçilərinə isə işlədikləri hər il üçün səhmin dəyərinin 1%-i həcmində əlavə güzəşt nəzərdə 
tutulurdu. Bundan başqa, dövlət müəssisələrinin özəlləşdirilməsində digər güzəştlər də 
müəyyənləşdirilmişdir. Məsələn, səhmlərin dəyərindən asılı olmayaraq onun dəyərinin 10 il 
müddətinə ödənilməsi qərara alınmışdır. Bu modelin üstün cəhəti ondan ibarətdir ki, 
özəlləşdirmə prosesində səhmlərin satışından əldə edilən vəsait dövlət xəzinəsinə deyil, 
özəlləşdiriləcək müəssisələrin mövcud ehtiyaclarının və gələcəkdə onların modernləşdirilməsi 
üçün istifadə edilməsindədir. Qüsur cəhəti isə həmin müəssisədə işləməyən əhalinin 
özəlləşdirmədən təjrid olunmasıdır. 
Özəlləşdirmənin üçüncü modelindən Macarıstanda, Şərqi Almaniyada, Polşada, 
Bolqarıstanda və digər Avropa ölkələrində istifadə edilmişdir. Məsələn, Macarıstanda hələ 
sosializm dövründə xüsusi sektorun yaradılması və inkişafı üçün əlverişli şərait yaradılmışdır. 
Belə ki, 80-cı illərin əvvəllərində əhaliyə göstərilən xidmətlərin təqribən 50%-i, əmtəə 
dövriyyəsinin üçdə bir hissəsi və texniki-layihə işlərinin həcminin 15%-i özəl sektorun payına 
düşürdü. Macarıstanda həyata keçirilən özəlləşdirmənin mühüm xüsusiyyətlərindən biri ölkənin 
qapılarının xarici kapital üçün açıq olması, xarici sərmayəçilərə özəlləşdiriləcək dövlət 
müəssisəsinin səhmlərinin almağa icazə verilməsi, yerli kapitala nisbətən xarici kapital üçün 
vergi güzəştlərinin mövcud olmasında idi. Bundan başqa, Macarıstanda aparılan özəlləşdirmə, 
digər Avropa ölkələrindən fərqli olaraq, tədricən, yəni mərhələ-mərhələ həyata keçirilmişdir. 
Məlumdur ki, Azərbaycan keçmiş sosialist dövlətləri arasında özəlləşdirməni gej başlayan 
respublikalardan biridir, yəni 1993-cü ilin yanvarında «Azərbaycan Respublikasında dövlət 
mülkiyyətinin özəlləşdirilməsi haqqında» qanun qəbul edilsə də, 1995-ci ilə kimi ticarət və 
xidmət sahələrini nəzərə almasaq, bizim respublikamızda demək olar ki, geniş mənada 
özəlləşdirmə həyata keçirilməmişdir. 1995-ci ilin oktyabarında Azərbaycan Respublikasının 
Qanununa uyğun olaraq «Azərbaycan Respublikasında 1995-1998-ci illərdə dövlət mülkiyyətinin 
özəlləşdirilməsinin Dövlət Proqramı» işlənib hazırlanmış Milli Mjclis tərəfindən təsdiq 
olunmuşdur. Ümumiyyətlə, Azərbaycanda özəlləşdirmə prosesinin gedişini 4 mərhələyə ayırmaq 
olar: 
I mərhələ 1996-1998-ci illəri əhatə etmişdir. Bu mərhələ ən çətin və mürəkkəb mərhələ 
olmuşdur, çünki bu dövrdə əhalinin özəlləşdirməyə inamı az idi, əhali özəlləşdirmə çeklərini 
alarkən ondan necə istifadə edəcəyini bilmirdi, lazımi hüquqi normativ baza yaradılmamışdır. 
Digər tərəfdən, bu dövrdə yalnız kiçik dövlət müəssisələri özəlləşdirilirdi və beləliklə də xırda 
sahibkarların yaranması ilə məhdudlaşırdı. 
 133
II mərhələ 1998-2000-ci illəri əhatə edirdi və bu mərhələ özəlləşdirmə prosesinin həyata 
keçirilməsində həlledici mərhələ hesab edilirdi. Bu mərhələnin xarakterik cəhəti ondan ibarət 
olmuşdur ki, məhz bu dövrdə dövlət mülkiyyətinin özəlləşdirilməsi nəticəsində orta və iri 
sahibkarlar meydana gəlməyə başlamış, bazar iqtisadiyyatının bir sıra ünsürləri, yəni qiymətli 
kağızlar bazarı, onun institutları olan Milli Depozit Sistemi, Dövlət registri, fond bircaları 
yaradılmışdır. 
III mərhələ 2000-2001-ci illəri əhatə edir və özündən əvvəlki mərhələlərdə əldə edilmiş 
təcrübəyə əsaslanır. Bu mərhələ nəinki orta, həm də iri dövlət müəssisələrinin özəlləşdirilməsini 
nəzərdə tutur. Başqa sözlə, üçüncü mərhələ əvvəlki mərhələlərlə gələcək mərhələlər arasında 
əlaqələndirici rolunu oynamışdır. 
IV mərhələ 2002-2005-ci illəri əhatə edəcəkdir. Bu mərhələ stabil mülkiyyətçilər, 
səhmdarlar təbəqəsinin, qiymətli kağızlar bazarının yaradılması, respublika müəssisələrinin 
səhmlərinə xarici ölkələrdə fəaliyyət göstərən nüfuzlu bircalarda istehlakçıların maraq 
göstərməsi ilə səciyyələnəcəkdir. 
Məlumat üçün qeyd edək ki, keçmiş SSRİ-nin tərkibində olmuş respublikalarda dövlət 
mülkiyyətinin özəlləşdirilməsi sahəsində həm ümumi, həm də fərqləndirici cəhətlər vardır. 
Ümumi cəhətlərə aiddir: özəlləşdirmənin inqilabi sıçrayış yolu ilə deyil, təkamül, yəni tədrijlə, 
mərhələ-mərhələ aparılması; özəlləşdirməyə kiçik xidmətedici və ticarət müəssisə və 
təşkilatlarından başlanması; özəlləşdirmənin pulsuz və satış modeli əsasında həyata keçirilməsi, 
yəni çek özəlləşdirilməsinə üstünlük verilməsi və sair fərqləndirici cəhətlərə aşağıdakılar aiddir: 
birincisi, Azərbaycanda özəlləşdirmə onun iki modelinin uzlaşdırılması yolu ilə həyata 
keçirilmişdir, yəni çeklərin əhaliyə pulsuz verilməsi və dövlət müəssisələrinin özəlləşdirilməsinin 
pullu hərrajlarda satılması yolu ilə aparılması; 
ikincisi, respublikamızda özəlləşdirmə kənd təsərrüfatı obyektlərinin, yəni kolxoz və 
sovxozların, onların infrastrukturlarının kənd əhalisi arasında bölüşdürülməsindən başlanmışdır. 
Bu, obyektiv zərurətdən irəli gəlir: bir tərəfdən, əhalinin istehlak malları ilə, sənayenin isə 
xammalla təhciz olunması üçün əlverişli şərait yaradır; digər tərəfdən, inzibati-amirlik sisteminin 
sosial strukturunda bazar mexanizminə daha tez uyğunlaşan məhz kənd əhalisinin olmasıdır. 
1996-cı ildə «Torpaq islahatı haqqında» Azərbaycan Respublikasının Milli Məjlisi tərəfindən 
qəbul olunmuş qanununda torpaqların özəlləşdirilməsi və onların xüsusi mülkiyyətə verilməsi 
nəzərdə tutulmuşdur. Belə bir tədbirin həyata keçirilməsi nəticəsində kənd təsərrüfatı 
məhsullarının istehsalında xüsusi sektorun payı son illərdə xeyli artmışdır. Belə ki, 2000-ci ildə 
kənd təsərrüfatı məhsullarının istehsalında qeyri-dövlət bölməsinin xüsusi çəkisi 85-90-% təşkil 
etmişdir; 
üçüncüsü, özəlləşdirmə bütün dünya ölkələrinin üzünə açıq olmuşdur, yəni özəlləşdirmədə 
həm respublikamızın vətəndaşları, həm də xarici ölkələrin hüquqi və fiziki şəxsləri iştirak 
etmişlər. Azərbaycan Respublikasının qanunvericiliyinə görə xarici ölkələrin hüquqi və fiziki 
şəxsləri özəlləşdirmədə opsionların alınması yolu ilə həyata keçirilmişdir; 
dördüncüsü, dövriyyəyə buraxılan özəlləşdirmə çekləri nominal qiymətə malik olmuşdur, 
yəni respublikamızda özəlləşdirmə çeklərinin qiyməti sərbəst bazar prinsipləri əsasında alqı-satqı 
prosesində bazardakı tələblə-təklif arasındakı nisbətlə müəyyən olunur. 
Hazırda iqtisadi islahatların aparılmasında, iqtisadiyyatın digər sahələrində olduğu kimi, 
neftqazçıxarma sənayesində özəlləşdirmə və milli sahibkarlığın inkişafı mərkəzi yerlərdən birini 
tutur. Çünki neftqazçıxarma sənayesində mülkiyyət münasibətlərinin dəyişdirilməsi, sosializm 
cəmiyyətində mövcud olan dövlət mülkiyyətinin əvəzinə özəl mülkiyyət formalarının inkişafı 
respublikamızın ictimai-iqtisadi, sosial həyatında yeni bir mərhələdir. Düzdür, 2000-ci ilədək 
hasiledici sənaye sahələri özəlləşdirmə prosesindən kənarda qalmışdır. Lakin, Azərbaycan 
Respublikasının prezidenti tərəfindən 2001-ci ildən başlayaraq neft sənayesində özəlləşdirilmə 
prosesinin həyata keçirilməsi prinsipləri müəyyənləşdirilmişdir. 
Məlumat üçün qeyd edək ki, dünya iqtisadi sistemində neft sənayesi müxtəlif ölkələrdə, 
müxtəlif mülkiyyət formalarında mövcud olmuşdur. Azərbaycanda bu, ilk dövrlərdə 
 134
sahibkarların sərəncamında, sovet hakimiyyəti qurulduqdan sonra isə milliləşdirilərək dövlət 
mülkiyyətinə çevrilmiş, 2001-ci ildən isə yenidən özəlləşdirilərək ayrı-ayrı sahibkarlara verilməsi 
nəzərdə tutulur. Azərbaycanda neft sənayesində sahibkarlıq və biznesi inkişaf etdirmək üçün 
dövlət öz sahibkarlarına və biznesimenlərinə əlverişli şərait yaratmalıdır. Neft sənayesində 
özəlləşdirmə prosesinin səmərəli və tez bir zamanda həyata keçirmək üçün ilk öncə, fəaliyyətsiz, 
aşağı hasilatlı quyuları sahibkarlara verilməlidir. Bunun üçün müvafiq normativ, hüquqi aktlar 
işlənib hazırlanmaqdadır. Bu sənədlərdə Azərbaycan vətəndaşlarının, onun sahibkarlarının 
mənafeləri nəzərə alınır və heç şübhəsiz ki, belə prinsipin tətbiqi neftqazçıxarma sənayesində 
sahibkarlıq fəaliyyətinin inkişafında mühüm rol oynayacaqdır. 
 
 
8.4. İnnavasiya və neft sənayesinin texnoloji cəhətdən yenidən qurulmasinda 
onun rolu 
 
İnnavasiyalar maddi istehsalın inkişafında mühüm rol oynayır. İnnavasiya fəaliyyəti 
texnika və texnologiyanın yeni nəslini təmin edəcək bir proses kimi vəsaitlərin iqtisadiyyatda 
yerləşdirilməsi, obyekt kimi isə - elmi-texniki tərəqqinin nailiyyətləri olan yeni texnika və 
mütərəqqi texnologiya deməkdir. İnnavasiya fəaliyyətinə diqqət XX əsrin 70-ci illərində Qərb 
ölkələrində, Azərbaycanda isə 1994-cü ildən yaranmağa başlamışdır. İnnavasiyanın fərqli cəhəti 
ondan ibarətdir ki, o, elm və texnikanın hərtərəfli tətbiqinə, yeni növ məhsulların işlənib 
hazırlanmasına, buraxılan məhsul növlərinin keyfiyyətinin yaxşılaşdırılmasına və 
modernləşdirilməsinə, yaradıcılıq axtarışlarına və yeniliklərə, iqtisadi artımın əldə edilməsinə və 
sairə yönəldilmişdir. Deməli, innovasiya fəaliyyəti yalnız müəssisələrin sərəncamında olan 
iqtisadi resurslara deyil, həmçinin istehsal, bölgü, mübadilə və istehlakla əlaqədar olan 
münasibətlərin bütün kompleksini əhatə edir və konkret texniki, iqtisadi və elmi potensialına 
əsaslanır. 
İnnavasiya fəaliyyətinin ən ümdə məqsədi daha çox mənfəət, gəlir əldə etməkdən ibarətdir. 
Belə ki, bazara yeni keyfiyyət parametrlərinə malik olan məhsullarla çıxan və yaxud maddi-eneci 
və digər növ resurslara qənaət edən, məhsulun hazırlanmasında daha mütərəqqi texnologiya 
tətbiq edən hər hansı bir müəssisə müəyyən dövr ərzində başqa müəssisələrə nisbətən daha çox 
mənfəət əldə etmək imkanı qazanır. Bununla belə, innovasiyanı təkcə cari ildə mənfəət əldə 
etməyə yönəltmək düzgün deyildir, çünki strateji əhəmiyyətli məhsulların hazırlanmasını təmin 
etmədən, perspektiv texnologiyanı işləyib hazırlamadan, istehsalatda yeniliklər yaratmadan 
bazarda uzun müddət möhkəm mövqe tutmaq olmaz. Odur ki, müasir dövrdə innovasiya 
siyasətinin məqsədi müəssisənin elmi-texniki, həmçinin istehsal fəaliyyəti üzrə innovasiyanın 
konkret istiqamətlərini müəyyənləşdirməkdən və səmərəli innovasiya prosesini həyata 
keçirməkdən ibarətdir. Beləliklə, inaovasiya fəaliyyəti - onun əsas istiqamətlərini və həlledici 
sahələrdə /istehsallarda/ cəmləşdirilməsi üzrə tədbirləri müəyyən edən təsərrüfat qərarlarının 
məcmusunu ifadə edir. İjtimai istehsalın normal inkişaf sürətinə nail olunması, iqtisadiyyatın 
tarazlığı və səmərəliliyi, məsrəflərin hər manatına görə daha çox məhsul və mənfəət artımı əldə 
edilməsi xeyli dərəcədə düzgün innovasiya siyasətinin həyata keçirilməsindən asılıdır. 
İnnavasiya fəaliyyətinin birinci dərəcəli vəzifəsi resursçıxaran, emal və istehlak edən sahələrlə 
investisiyalar arasındakı nisbəti yaxşılaşdırmaqdan, vəsaiti elmi-texniki tərəqqinin 
sürətləndirilməsini təmin edən sahələrin xeyrinə yenidən bölüşdürməkdən ibarətdir. 
Bazar iqtisadiyyatına keçid dövründə Azərbaycanda innovasiya fəaliyyətinin səciyyəvi 
xüsusiyyəti ağırlıq mərkəzini yeni müəssisələrin, obyektlərin tikintisindən mövcud müəssisə və 
obyektlərin yeni texnika ilə silahlanma səviyyəsinin yüksəldilməsinə və yenidənqurulmasına 
keçirməkdən, istehsal məqsədli investisiyanın ümumi həcmində bu məqsədlərə yönəldilən 
vəsaitlərin payını artırmaqdan, daha məhsuldar və mütərəqqi texnoloji maşın və avadanlıqların 
yaradılması və tətbiqi üçün məsrəflərin xüsusi çəkisini yüksəltməkdən ibarətdir ki, bu da istehsal 
əsas fondların keyfiyyətcə təzələnməsinə, onların fiziki və mənəvi cəhətdən köhnəlməsinin 
 135
qarşısını almağa imkan verir. İnnavasiya fəaliyyətinin bir başa nəticəsi - istehsal gücünü, son 
nəticəsi isə məhsulun /işin, xidmətin/ həcmini artırmaqdır. Ümumiyyətlə, innovasiya fəaliyyəti 
aşağıdakı məsələlərin həllini özündə əks etdirməlidir: 
1. bazarda analoqu olmayan, prinsipcə yeni məhsul /texnika/ növlərinin yaradılmasını 
və mənimsənilməsini. Belə siyasət öz texniki-iqtisadi parametrlərinə görə ən yüksək 
olan və istehlakçıların zövq və ehtiyaclarına tam uyğun gələn məhsul növlərinin 
yaradılmasına və mənimsənilməsinə yönəldilmişdir. Ona görə də belə bir siyasətin 
həyata keçirilməsi küllü miqdarda xərclər tələb edir, çünki yeni məhsul növlərinin 
yaradılması elmi-tədqiqat və konstruktor-təcrübə işlərinin aparılması ilə bilavasitə 
bağlıdır; 
2. bazarda kommersiya müvəffəqiyyətinə malik və analoqu olan yeni məhsul növlərinin 
buraxılışını. Belə məhsulların buraxılışı bazarda müəyyən mövqeyin əldə edilməsini 
təmin etməlidir. Lakin, belə bir siyasətin həyata keçirilməsi müəssisənin təcrübə-
konstruktor işləri üzrə möhkəm bazasının olmasını tələb edir. Çünki təcrübə-konstruktor 
işləmələri özündə yeni məhsul /texnika/ nümunələrinin layihələşdirilməsini, 
hazırlanmasını, sınaqdan keçirilməsini və təkmilləşdirilməsini, həmçinin yeni məhsulun, 
yaxud texnoloji proseslərin seriyalı və kütləvi istehsalının sonrakı təşkili üçün lazım 
olan texniki sənədlərin hazırlanmasını nəzərdə tutur. Başqa sözlə, təcrübə-konstruktor 
işləmələri nəzəri tədqiqatlara, ixtiralara və istehsalat yenilikçilərinin təklif və 
tövsiyyələrinə əsaslanır; 
3. buraxılan məhsulun texniki cəhətdən yeniləşdirilməsinə istehsalın 
istiqamətləndirilməsini. Bu, mövcud məhsulların modernləşdirilməsi və 
təkmilləşdirilməsinin məqsədəuyğunluğu ilə əlaqədar olan məsələlərin həllini nəzərdə 
tutur. Mövcud məhsulların texniki cəhətdən yeniləşdirilməsi istehsalın 
intensivləşdirilməsinin və onun səmərəliliyinin yüksəldilməsinin vacib şərtidir. Bundan 
başqa, mövcud məhsulların təkmilləşdirilməsi və modernləşdirilməsi az vəsait sərf 
etməklə onların keyfiyyətinin yaxşılaşdırılmasına və bazarda rəqabət qabiliyyətinin 
artırılmasına səbəb olur; 
4. istehsalın ənənəvi məhsul buraxılışına yönəldilməsi - tələb edir ki, həddindən artıq 
köhnəlmiş, lakin hələlik bəzi bazarlarda özünə qarşı müəyyən tələbat yaradan məhsullar 
istehsalı davam etdirilsin. Belə bir siyasətin həyata keçirilməsi imkan verir ki, müəssisə 
az xərclə müəyyən müddət ərzində mənfəət əldə etsin. 
Məlumat üçün qeyd edək ki, elmi-texniki tərəqqinin təsiri altında  məhsullara olan tələbat 
daima dəyişir. Çünki bu gün istehlakçının tələbini ödəyən hər hansı bir məhsul, sabah həmin 
tələbatı ödəməyə bilər. Odur ki, hər bir istehsalçı müəssisə öz məhsulunu ya daima 
təkmilləşdirməli, ya da ən yeni məhsul buraxmalı və mütərəqqi texnoloji proses tətbiq etməlidir. 
Əks təqdirdə istehsalçı müəssisə bazarda rəqabət mübarizəsinə tab gətirməyib müflisləşəcəkdir. 
Yeni məhsul /texnika/ dedikdə, əvvəllər ya bu müəssisədə heç hazırlanmamış, ya da 
əvvəllərdə buraxılan məhsuldan özünün texniki-iqtisadi parametrlərinə görə köklü surətdə 
fərqlənən məhsul nəzərdə tutulur. Yeni məhsul o zaman səmərəli hesab edilir ki, o, istehsalçıya 
eyni şəraitdə daha çox mənfəət, gəlir əldə etməyə imkan verir. 
Texnoloji proses dedikdə, maddi istehsal sahələrində xammal, matierial, yarımfabrikat, 
yaxud məmulat alınmasının, emalının və ya yenidən emalının üsul və vasitələrinin məcmusu 
nəzərdə tutulur. Texnoloji prosesin həyata keçirilməsi nəticəsində emal obyektləri keyfiyyətcə 
dəyişir. Belə ki, metalalınmasının texnoloji prosesi ilkin xammalın kimyəvi tərkibinin və fiziki 
xassələrinin dəyişməsinə əsaslanır. Texnoloji prosesin səmərəliliyi - məhsul vahidinə düşən 
xammal, material, yarımfabrikat, enerji məsrəflərinin xüsusi çəkisi, hazır məmulatın keyfiyyəti, 
əmək məhsuldarlığının səviyyəsi, prosesin intensivliyi, məhsulun /işin, xidmətin/ maya dəyəri ilə 
səciyyələndirilir. 
Elmi-texniki tərəqqinin təsiri altında texnoloji proses daim təkmilləşdirilir, daha yaxşı son 
nəticələr verən yeniləri mənimsənilir. Çevik və tullantısız texnoloji proseslər tətbiq edilir. 
 136
Texnoloji prosesin işlənib hazırlanması yeni texnikanın /məhsulun/ hazırlanması və 
mənimsənilməsi mərhələlərindən biridir. Sənaye sahələrinin çoxunda, o cümlədən də neft 
sənayesində texnoloji proseslərin əksəriyyəti tiplər üzrə ixtisaslaşdırılmışdır və bu proseslərdə 
unifikasiya edilmiş avadanlığın və standart ləvazimatın tətbiqi nəzərdə tutulur. Texnoloji 
vasitələrin unifikasiya edilməsi məqsədilə ölkəmizdə «Texnoloji sənədlərin vahid sistemi» dövlət 
standartı fəaliyyət göstərir. İstehsal texnologiyasının yeniləşdirilməsi istehsalın 
intensivləşdirilməsi və məhsulun keyfiyyətinin yüksəldilməsi xəttinin həyata keçirilməsinin 
zəruri şərtidir. 
İstehsalçı müəssisə yeni məhsulu iki yolla əldə edirlər:  
birincisi, kənardan almaq yolu ilə, yəni yeni məhsul buraxan müəssisəni bütövlükdə satın 
almaqla, yaxud həmin məhsul üçün patent və ya lisenziya alaraq buraxmaqla;  
ikincisi, öz imkanlarını səfərbərliyə almaqla, yəni özündə elmi-tədqiqat və konstruktor-
təcrübə işlərini təşkil edərək yeni məhsul yaratmaqla. Bu isə innovasiya ilə bilavasitə bağlıdır. 
Əgər istehsalçı müəssisə öz imkanlarını səfərbərliyə almaqla yeni məhsul /texnika/ 
buraxmaq qərarına gələrsə, onda aşağıdakı səkkiz mərhələdən ibarət işləri yerinə yetirməlidir: 
1. ideyaların yaradılması mərhələsi - yeni növ məhsulun işlənib hazırlanması üçün 
müvafiq ideya axtarışları ilə əlaqədardır. Bu ondan irəli gəlir ki, elmi-texniki tərəqqinin 
müasir səviyyəsində yeni məhsulların yaradılması sahəsində müxtəlif ideyalar, təkliflər 
ola bilər. Belə bir müxtəliflik yeni məhsulların yaradılması üçün müxtəlif mənbələrin 
olmasından irəli gəlir. Yeni məhsulların yaradılması üçün ideyaların yaranmasının əsas 
mənbələrindən biri istehlakçılardır. Onların zövq və tələbatlarının artması yeni xassə və 
xüsusiyyətlərə malik olan məhsulların yaradılması ideyasını irəli sürür. Bu zövq və  
tələblər istehsaçı müəssisəyə daxil olan istehlakçı məktub və şikayətlərində, 
reklamasiyalarda öz əksini tapır. Yeni məhsulların yaradılması üçün ideyanın 
yaradılmasının ikinci mühüm mənbəyi alimlərdir, çünki onlar yeni məhsulların 
yaradılması və ya onların təkmilləşdirilməsi /modernləşdirilməsi/ üçün yeni növ xammal 
və materiallar yarada bilirlər. Bundan başqa, satıcılar, bazar məsləhətçiləri, dilerlər, 
reklam agentləri, marketinq tədqiqatçıları, səmərələşdiricilər, yenilikçilər, patent 
vəkilləri, kommersiya laboratoriyaları və peşə assosasiyaları da ideya mənbələridir; 
2. ideyanın seçilməsi mərhələsi - yeni məhsulun yaradılması üzrə müxtəlif ideyaların 
içərisindən ən səmərəlisinin seçilməsini özündə əks etdirir. Konkret müəssisə üçün 
yüksək mənfəət əldə edilməsini təmin edə biləcək ideya səmərəli ideya hesab edilir; 
3. mənanın işlənib hazırlanması və sınaqdan keçirilməsi mərhələsi - ən mühüm 
əhəmiyyət kəsb edən mərhələlərdən biridir. Çünki bu mərhələdə yeni məhsulun 
yaradılması ideyası, mənası və surəti arasındakı fərqlər yoxlanılır. Məhsulun ideyası - 
bazarın tələblərinə uyğun məhsullar yaratmaq haqqında ümumi təsəvvürdür; məhsulun 
mənası - ideyanın istehlakçılar üçün əhəmiyyətli olan konkret variantdır; məhsulun 
surəti isə  real mövcud olan və ya potensial məhsul haqqında istehlakçılarda yaranmış 
konkret təsəvvüratdır; 
4. marketinq strategiyasının hazırlanması mərhələsi - üç hissəni özündə əks etdirir: 
birinci hissədə məqsədli bazarın kəmiyyəti, strukturu və vəziyyəti, buraxılması nəzərdə 
tutulmuş yeni məhsulun gözlənilən mövqeyi, həmçinin yaxın bir neçə il üçün satış 
həcmi, bazar payı və mənfəətin miqdarı göstərilir; ikinci hissədə - yeni buraxılacaq 
məhsulun nəzərdə tutulmuş qiyməti, onun birinci il ərzində smeta üzrə marketinq 
xərcləri haqqında məlumatlar verilir; üçüncü hissədə isə satış və mənfəət göstəriciləri 
üzrə perspektiv məqsədlər və marketinq kompleksinin formalaşmasına uzunmüddətli 
strateji yanaşma qaydası göstərilir; 
5. istehsal və satış imkanlarının təhlili mərhələsi - satışların, xərclərin və mənfəətin 
nəzərdə tutulan kəmiyyətlərinin təhlilini özündə əks etdirir. Təhlilin nəticələri haqqında 
lazımi məlumatlar əldə edildikdən sonra yeni məhsulun bilavasitə işlənib hazırlanmasına 
başlanılır; 
 137
6. yeni məhsulun işlənib hazırlanması mərhələsi - elmi tədqiqatlar və layihə-konstruktor 
işlərini əhatə edir. Bu mərhələdə yeni yaradılacaq məhsulun mənası real məhsula 
çevrilir, yəni bu mərhələdə yeni məhsulun yaradılması ideyası həm texniki, həm də 
kommersiya nöqteyi-nəzərdən əlverişli olub-olmaması müəyyənləşdirilir; 
7. yeni məhsulun bazar şəraitində sınanması mərhələsi - bazar şəraitində yeni 
yaradılmış məhsulun sınaqdan keçirilməsini, yoxlanılmasını nəzərdə tutur. Bu məqsədlə 
istehsalçı müəssisə yeni yaradılaçaq məhsulun bir neçə variantda nümunəsni hazırlayır 
və onu bazara çıxararaq istehlakçıların rəğbətinin necə ödənildiyini yoxlayır. Əgər sınaq 
prosesində yeni yaradılmış məhsulda müəyyən qüsurlar aşkar edilərsə, onda istehsalçı 
müəssisə həmin qüsurların aradan qaldırılması məqsədilə əlavə elmi-tədqiqat və 
konstruktor işləri aparır və daha təkmil məhsul buraxmağa başlayır; 
8. kommersiya istehsalının təşkili mərhələsi - yeni yaradılmış məhsulun nə vaxt, hansı 
qiymətlə və necə satılacağının müəyyənləşdirilməsi məsələlərini özündə əks etdirir. 
Məlumdur ki, hər bir yeni məhsulun özünəməxsus həyat dövrü, yəni bazara çıxmaq 
dövrü mövcuddur. Lakin bu dövrün xarakterini və müddətini əvvəlcədən dəqiq 
müəyyənləşdirmək çox çətindir. Buna baxmayaraq, bütün yeni yaradılmış məhsulların 
bazara çıxarılmasının aşağıdakı dörd dövrünü fərqləndirirlər: 
 birincisi, məhsulun bazara çıxarılma dövrü - satışın tədricən artması prosesi ilə 
xarakterizə olunur, lakin yeni məhsulun yaradılması və ilk dəfə bazara çıxarılması 
üçün xeyli xərc çəkildiyindən, bu dövrdə həmin məhsulun satışından bir o qədər 
mənfəət əldə edilmir, ya da edilmiş olsa belə, həmin mənfəətin məbləği çox az olur; 
 ikincisi, iqtisadi artım dövrü - yeni məhsulun bazar tərəfindən yaxşı qəbul olunması 
və onun realizəsindən əldə edilən mənfəətin kəsgin surətdə artması ilə səciyyələnir. 
Ümumiyyətlə, iqtisadi artım - istehsal və qeyri-istehsal istehlakı məqsədilə məhsul 
istehsalının və xidmətlərin çoxaldılmasını xarakterizə edir. İki tipdə iqtisadi artım 
mövcuddur: ekstensiv və intensiv. Birincisi, istehsalın əvvəlki elmi-texniki əsas 
üzərində genişləndirilməsini, ikincisi isə daha səmərəli istehsal vasitələrinin tətbiqi 
əsasında məhsul buraxılışının artırılmasını nəzərdə tutur; 
 üçüncüsü, satışın yetkin dövrü - potensial alıcıların əksəriyyəti tərəfindən qəbul 
olunduğu üçün satış sürətinin zəifləməsi ilə xarakterizə olunur. Bunun qarşısını almaq 
üçün istehsalçı müəssisə həmin məhsulun alıcılıq qabiliyyətini artırmaq üçün 
müəyyən əlavə xərc sərf edərək onu modernləşdirir /təkmilləşdirir/. Bu, müəssisənin 
mənfəətinin azalmasına gətirib çıxarır, çünki məhsul vahidinə sərf edilən xərclərin 
artması həmin məhsulun maya dəyərinin çoxalmasına, deməli mənfəətin aşağı 
düşməsinə səbəb olur; 
 dördüncüsü, tənəzzül dövrü - satışın kəsgin surətdə aşağı düşməsi və mənfəətin 
azalması ilə səciyyələnir. Belə bir hal, daha səmərəli və məqsədəuyğun məhsulun 
yaradılmasını tələb edir. Qeyd etmək lazımdır ki, innovasiya siyasəti bir sıra 
xarakterik cəhətlərə malikdir və özünəxas iqtisadi-texniki anlayışlar vasitəsilə 
reallaşdırılır. Belə ki, onun cəhətləri kimi innovasiya prosesinin tsiklik, ehtimal 
xarakter, yüksək risk dərəcəsi, funksional quruluşunun qeyri-adi çevikliyi və sair çıxış 
edir. Ümumiyyətlə, innovasiya fəaliyyəti patent-lisenziya, müəlliflik hüququ, 
ixtiraçılıq, səmərəçilik, vençur kapitalı və sair fəaliyyət növləri ilə sıx bağlıdır. 
Patent-lisenziya fəaliyyəti - patent müdafiəsi, yaxud lisenziya sazişləri predmeti ola bilən 
elmi-texniki nəticələrin aşkar edilməsindən ibarətdir. Onun əhəmiyyəti bir tərəfdən, öz texniki-
iqtisadi göstəricilərinə görə ölkə və xarici analoqları ötüb keçən yeni maşın, cihaz, avadanlıq, 
material və texnoloji proseslər yaradılmasına və işlənib hazırlanmasına fəal təsir göstərmək 
nəticəsində elmi-texniki tərəqqinin sürətləndirilməsinə kömək etməklə, digər tərəfdən isə patent 
informasiyasının beynəlxalq miqyasda yayılması təcrübəsinin genişləndirilməsinə yardım 
etməklə müəyyən olunur. 
 
 138
Müəlliflik hüququ - ixtiraçılıq fəaliyyətinin dövlət tərəfindən müdafiə olunmasını nəzərdə 
tutur. Məsələn, ABŞ-da 200 ilə yaxın müddət ərzində fəaliyyət göstərən patent hüququ 
ixtiraçıların intellektual mülkiyyəti olan kəşfləri üzərində müəlliflik hüququnu qanunvericilik 
səviyyəsində müdafiə edir. Belə bir vəziyyət ixtiraçıya öz kəşfindən istifadəyə görə «innovasiya 
gəliri» əldə etməyə imkan verir. 
İxtiraçılıq fəaliyyəti - konkret texniki məsələnin həllinin yaradıcı prosesidir. İxtiraçılıq 
fəaliyyətinin nəticəsi müəyyən edilmiş qaydada rəsmiləşdirilən və qeydə alınan yeni texniki 
həlldir-ixtiradır. Bazar iqtisadiyyatı şəraitində müəssisələr əmək kollektivinin bütün üzvlərinin 
elmi-texniki tərəqqi vəzifələrinin həllinə cəlb etməyə, məhsulun keyfiyyətini, istehsalın təşkili 
səviyyəsini və istehsal mədəniyyətini yüksəltməyə, işçilərin elmi-texniki yaradıcılığını hər vasitə 
ilə həvəsləndirməyə nail olurlar. Bu məqsədlə müəssisələr ixtiraçılıq və səmərələşdirmə üzrə işi 
özlərində təşkil edirlər. 
Səmərələşdiricilik fəaliyyəti - istehsalın təşkilinin təkmilləşdirilməsinə və onun 
səmərəliliyinin yüksəldilməsinə yönəldilmiş yeni texniki həllərin işlənib hazırlanması prosesidir. 
Səmərələşdiriciliyin nəticəsi məhsulun texniki xarakteristikasının, texnoloji proseslərin, maşın və 
avadanlıqların, əməyin və istehsalın təşkilinin dəyişməsini nəzərdə tutan tədbirlərdən ibarətdir. 
Səmərələşdiricilik fəaliyyəti ilə məşğul olan şəxslərin hüquqlarının müdafiə olunması qüvvədə 
olan qanunvericilikdə nəzərdə tutulmuşdur. 
Vençur kapitalı - innovasiya prosesinin həyata keçirilməsində mühüm rol oynayır. Vençur 
kapitalı risklə əlaqədar olan maliyyələşdirmə növüdür. Odur ki, vençur kapitalına müvafiq 
ədəbiyyatda riskli kapital da deyirlər. Əslində isə vençur kapitalı latın mənşəli ingilis sözü olub 
risk etmək, cəsarət deməkdir. O, ABŞ-da hələ XX əsrin 40-cı illərində meydana gəlmiş, 60-70-ci 
illərdə isə maliyyə kapitalının müstəqil funksional formalarından birinə çevrilmişdir. Bu prosesin 
yaradılmasının əsas səbəbi elmi-texniki tərəqqinin sürətləndirilməsi nəticəsində innovasiya 
prosesinə tələbatın xeyli yüksəlməsi və bu prosesləri maliyyələşdirmək üçün müxtəlif 
mənbələrdən daxil olan maliyyə imkanlarının mövcudluğu olmuşdur. Vençur kapitalı bir çox 
təşkilati formalara malikdir, lakin bunların ən əsasları müstəqil innovasiya firmaları və 
korporasiyaların daxili vençur şöbələridir. Vençur firması - sənayenin «riskli» texnologiyaya 
çatdırılmasını təsdiq etmək üçün yaranan və bir qayda olaraq, bir neçə şəxsi kapitalların 
birləşməsi yolu ilə meydana gələn «riskli» müəssisədir. «Riskli» texnologiyaya ixtiralar, faydalı 
modellər və sairə aid edilir. Bazar iqtisadiyyatı ölkələrinin  təcrübəsi göstərir ki, həmin ölkələrin 
iqtisadiyyatında vençur firmaları mühüm rol oynayırlar. Məsələn, belə firmaların sayı ABŞ-da və 
Yaponiyada 14-15 min, Almaniyada isə 7 mindən çoxdur və onlar yüksək iqtisadi göstəricilərə 
malikdirlər. Belə ki, ABŞ-da bütün iri kəşflərin təqribən 50 faizi, Almaniyada isə 30 faizi bu 
firmaların payına düşür. Vençur funksiyasını həyata keçirən hüquqi və fiziki şəxslər investorlar 
və sahibkarlar arasında münasibətlərdə vasitəçilik edir, daha doğrusu, bu münasibətləri 
yaradırlar. Proses baş tutarsa, hər üç tərəf qazanır; özü də investorun, sahibkarın və vençur 
funksiyalarını həyata keçirənlərin gəlirdəki payı əvvəlcədən razılaşdırılır. 
Vençur kapitalı sahibkarlığın inkişafında əhəmiyyətli amilə çevrilə bilər. Belə ki, onun 
köməyi ilə yeni texnologiyaların tətbiqini sürətləndirmək, elmi potensialı fəallaşdırmaq və 
inkişaf etdirmək, elmtutumlu ciddi layihələri reallaşdırmaq mümkündür. Vençur işgüzarlığı 
fəaliyyət iştirakçıları arasında yüksək etibar olmasını nəzərdə tutur. Şəraitə uyğun hərəkətə 
üstünlük verən və riskli lahiyələrdən çəkinənlər vençur biznesində təcrübə əldə edə bilmirlər. 
Elmi-texniki tədqiqatların kommersiyalaşdırılması və tətbiqi üçün əlverişli şərait yaradan 
vençur kapitalının təşəkkülü peşəkar təşkilatların yaradılması ilə müşayiət olunur. İnkişaf etmiş 
ölkələrin təcrübəsi bunu dəfələrlə subut etmişdir. Elmi-texniki tərəqqinin 
kommersiyalaşdırılmasına əsaslanan sahibkarlıq fəaliyyəti kimi vençur biznesi müvafiq hüquqi 
baza olduqda səmərə verir. Məlumat üçün qeyd edək ki, innovasiya prosesinin həyata 
keçirilməsində hər bir ölkənin özünə məxsus xüsusiyyətləri vardır. Məsələn, ABŞ-da onu 
fərqləndirən əsas xüsusiyyətlərdən biri innovasiya prosesi üçün əlverişli iqtisadi mühitin 
mövcudluğudur. Bu o deməkdir ki, ABŞ-da innovasiya prosesi dövlət səviyyəsində geniş təbliğ 
 139
edilir, yəni yaradılan vençur  firmalarına dövlət tərəfindən maliyyə yardımı göstərilir, həmin 
firmalar üçün vergi güzəştləri tətbiq edilir, elmi-texniki tərəqqi və mütərəqqi texnoloji 
proseslərin işlənib hazırlanması məqsədilə həyata keçirilən proqramlara /layihələrə/ dövlət 
maliyyə ehtiyatları ayırır və sair. 
Son zamanlar innovasiya fəaliyyətinin həyata keçirilməsi sahəsində Yaponiya dövləti 
nəinki ABŞ-dan, həmçinin digər inkişaf etmiş ölkələrdən xeyli irəli getmiş və həmin proses XX 
əsrin 60-70-ci illərindən başlayaraq indiyə kimi davam etdirilir. Müasir dövrdə Yapon 
«möcüzəsi»nin, yəni 60-70-ci illərdən başlayaraq bu ölkənin sürətli iqtisadi sıçrayışının əsas 
səbəbləri haqqında müxtəlif fikirlər söylənilir. Bu fikirlərdən ən mühümü həmin «möcüzə»nin 
səbəbini məhz elmi-texniki tərəqqi və innovasiya prosesindəki əsaslı dəyişikliklərlə əlaqədar 
olmasından ibarətdir. Konkret olaraq, bu, özünü son illərdə elektron hesablama texnikasının, 
informativ idarəetmə sistemlərinin, texnoloji proseslərin avtomatlaşdırılmasının geniş 
yayılmasında göstərir. Bu gün innovasiya prosesinin tərkibinə yuxarıda göstərilənlərdən başqa, 
biotexnologiyanın və optik elektrotexnikanın nailiyyətlərinin tətbiqini, videotexnologiyadan və 
yüksək möhkəmlik sintetik əvəzedicilərdən istifadəni, rotor və rotor-konveyer xətlərinin 
robotlaşdırılmasını, robototexnika komplekslərini /robototexnika kompleksi - qarşılıqlı 
fəaliyyətdə olan robotların məcmusu, istehsal əməliyyatları qrupunun yerinə yetirilməsində 
kompleks avtomatlaşdırmanı təmin edir/ və sairləridə əlavə etmək olar. 
Yaponiyada innovasiya fəaliyyətinin həyata keçirilməsinin digər fərqləndirici xüsusiyyəti 
iqtisadi inkişafda xarici ölkələrin kəşflərindən, ideyalarından, layihələrindən və sairdən geniş 
istifadə edilməsidir. Belə ki, son 30 ildə Yaponiyada xarici ölkələrdən qabaqcıl texnologiyanın 
alınmasına 10 milyard ABŞ dollarından artıq vəsait sərf edilmişdir. Bu dövrdə Yapon firmaları 
tərəfindən təqribən 42 min xarici lisenziya əldə edilmişdir ki, bunların da yarısından çoxu ABŞ-
ın payına düşür. Yaponiyanın innovasiya fəaliyyətinin mühüm fərqləndirici xüsusiyyətlərindən 
biri də ondan ibarətdir ki, bu ölkədə texniki-texnoloji məqsədlər ümumdövlət səviyyəsində 
həyata keçirilir, müəyyən edilmiş məqsədə nail olmaq üçün iqtisadiyyatın bütün imkanları 
səfərbərliyə alınır, innovasiya fəaliyyəti digər fəaliyyət növlərinə nisbətən iqtisadi cəhətdən daha 
yaxşı stimullaşdırılır. Məsələn, Yaponiyada 70-ci illərdən başlayaraq xarici texniki-texnoloji 
layihələrin idxalı xeyli azaldılmış, bunun əvəzində isə yerli texniki-texnoloji nailiyyətlər əsasında 
iqtisadi artım təyin olunur. Fəqət bu o demək deyildir ki, artıq Yaponiya xarici ölkələrdən 
lisenziya almır, əksinə, Yapon konsernləri, firmaları özlərinin müstəqil elmi-texniki potensialını 
yaratmaqla yanaşı, yenə də xarici lisenziyalardan istifadəyə üstünlük verirlər. Qeyd edək ki, 
ABŞ-na və Yaponiyaya nisbətən digər inkişaf etmiş ölkələr innovasiya sahəsində az inkişaf 
etmişlər. Bunun əsas səbəblərindən biri Qərbi Avropa ölkələrində risklə bağlı əməliyyatların 
həyata keçirilməsinə lazımınca diqqət verilməməsindədir. Belə ki, Böyük Britaniyanın və 
İtaliyanın kiçik innovasiya kompaniyaları əsasən iri korporasiyalarla əlaqə yaradırlar ki, bu da 
həmin kiçik innovasiya kompaniyalarını onlardan asılı vəziyyətə salır və beləliklə də, onların 
müstəqil inkişafı müəyyən qədər məhdudlaşdırılmış olur. Deməli, innovasiya fəaliyyətini inkişaf 
etdirmək üçün risklə bağlı əməliyyatların, proqramların və layihələrin həyata keçirilməsinə daha 
çox diqqət yetirilməlidir.  Məlumat üçün qeyd edək ki, son illərdə ölkəmizdə ardıcıl şəkildə 
həyata keçirilən iqtisadi strategiya və texnoloji yeniləşmə öz müsbət nəticələrini verir. Artıq 
iqtisadiyyatımızda bazar prinsiplərinə uyğun meyllər inkişaf edir və yeni münasibətlər 
formalaşır. Əldə edilmiş makroiqtisadi sabitlik iqtisadi artım tempini daha da yüksəltməyə, 
inflyasiyanı minimal həddə endirməyə, maliyyə sabitliyini qoruyub saxlamağa və əhalinin real 
gəlirini tədricən artırmağa imkan vermişdir. Ölkə iqtisadiyyatında müşahidə edilən pozitiv 
meyllər 2002-ci ildə də davam etmişdir. 
Respublika Dövlət Statistika Komitəsinin məlumatında deyilir ki, ölkənin iqtisadi və sosial 
həyatındakı dəyişilikləri əks etdirən makroiqtisadi göstəricilər 2001-ci illə müqayisədə xeyli 
yaxşılaşmışdır. Ümumi Daxili Məhsul istehsalı 9,3% və onun adambaşına real həcmi isə 6,5% 
artmışdır. Neft sənayesində tikinti-quraşdırma işlərinin sürətlənməsi tikinti sahəsində yaranmış 
əlavə dəyərin 2,4 dəfə çoxalmasına səbəb olmuş, bu da öz nəticəsində ÜDM-in artmasına böyük 
 140
təsir etmişdir. 2002-ci ildə ölkədə təqribən 24 trilyon manatlıq əlavə dəyər yaradılmışdır. Onun 
40,3%-i sənayenin, 10,8%-i nəqliyyatın, 6,2%-i tikintinin, 2,9%-i kənd təsərrüfatının və 39,8%-i 
isə digər sahələrin payına düşür. 
Sənaye sahələrində təqribən 17,8 trilyon manatlıq məhsul istehsal edilmişdir. Artım neft və 
qaz hasilatında 0,9%, metallurgiyada 77,6%, kimya və neft-kimya sənaye müəssisələrində 
52,2%, yüngül sənayedə 2,2 dəfə, tikinti materialları sənayesində 25,2% olmuşdur. Qeyri-dövlət 
bölməsində sənaye məhsulu istehsalı 7% artmış, Ümumi Daxili Məhsulda onun payı 49,1%-ə 
çatmışdır. 2002-ci ildə 2001-ci illə müqayisədə 2,2 dəfə çox investisiya yönəldilmişdir. Bu 
vəsaitin 93,4%-i istehsal təyinatlı obyektlərin tikintisinin davam etdirilməsinə sərf edilmişdir. 
Xarici investorlar əvvəlki illərdəki kimi, yenə də investisiya qoyuluşunda həlledici rol oynayırlar. 
Belə ki, 2002-ci ildə ölkə iqtisadiyyatına yatırılan sərmayənin 82,7%-i xarici investorlara 
məxsusdur. Milli iqtisadiyyatın inkişaf etdirilməsi üçün zəruri olan daxili maliyyə mənbələrinin 
məhdud olduğunu nəzərə alsaq, xarici investisiyaların cəlb edilməsi üçün daha əlverişli şəraitin 
yaradılmasına hələ böyük ehtiyac var. Məlum olduğu kimi, 2002-ci ilin may ayının 14-də ölkə 
prezidentinin xarici sahibkarlarla görüşündə bu məsələ ətraflı təhlil olundu və mövcud qüsurların 
tezliklə aradan qaldırılmasının zəruriliyi vurğulandı. 
Dünya təcrübəsi göstərir ki, maliyyə sabitliyini təmin etmədən davamlı iqtisadi artıma nail 
olmaq mümkün deyil. Bu baxımdan indiyə qədər ölkədə həyata keçirilən antiinflyasiya siyasəti 
xüsusi qeyd edilməlidir. 2002-ci ildə illik inflyasiya səviyyəsi cəmi 2,4% olmuşdur. Bu da ölkədə 
inflyasiyanın minimal həddə olduğunu göstərir. Belə bir vəziyyət büdcə və pul-kredit siyasətinin 
tədricən yumşaldılmasını tələb edir. Əks halda inflyasiya səviyyəsindən təxminən 20 dəfə yüksək 
olan faiz dərəcələri ölkədə inflyasiya fəaliyyətini zəiflədər və iqtisadi artımın qarşısında ciddi 
əngələ çevrilər. 
Azərbaycan iqtisadi inkişafına və perspektivliyinə görə MDB məkanına daxil olan 
ölkələrdən əhəmiyyətli dərəcədə fərqlənir. Xarici investorların böyük həcmdə ölkəmizə cəlb 
edilməsi, Azərbaycanın strateji əhəmiyyətə malik investisiya layihələrində iştirakı, neft 
strategiyasının ardıcıl şəkildə həyata keçirilməsi, iqtisadi inkişafda özəl bölmənin rolunun 
artması iqtisadi tərəqqi və sürətli inkişaf üçün yeni-yeni imkanlar açır. İndiyədək ölkə 
iqtisadiyyatına bütün maliyyə mənbələri hesabına 11,28 milyard ABŞ dollarından çox investisiya 
yönəldilmişdir ki, bununda 7,9 milyard dolları /70%/ xarici investisiyalar təşkil edir. 2002-ci 
ildən başylayaraq idarəetmə sistemində köklü dəyişikliklərin aparılması, iqtisadi prosesləri 
sistemli və səmərəli koordinasiya edə biləcək bir sıra dövlət strukturlarının yaradılması bu 
imkanların tezliklə reallaşmasından xəbər verir. 2002-ci il bir neçə istehsal təyinatlı yeni 
obyektlər istifadəyə verilmişdir. «Günəşli» yatağında 8 istismar quyusu və Etilen-politelen 
zavodlarının nəzdində «Vixar generator kompleksi» işə salınıb. Gücü 35 kVt olan 32,4 km 
uzunluğunda İmişli-Parsabad elektrik ötürücü xəttinin çəkilişi, Sumqayıt şəhərində gücü 400 
mVt olan yarımstansiyanın bərpası başa çatdırılıb. İldə 70 min ton armatur istehsal edən «Bakı 
Steel Kompani» müəssisəsi daxili və xarici bazara öz məhsullarını çıxarıb. 
Son illər ölkədə yaranmış ictimai-iqtisadi sabitlik xarici investisiya axını üçün əlverişli 
şərait yaradıb. 2002-ci ildə ölkə üzrə iqtisadi və sosial sahələrin inkişafına bütün maliyyə 
mənbələri hesabına 5,6 trilyon manat həcmində sərmayə yönəldilib. Bu məbləğin 67,7%-i, yəni 
3,8 trilyon manatı xarici investisiya olub və istehsal fəaliyyətli obyektlərin tikintisinin davam 
etdirilməsinə 5 trilyon manat vəsait sərf edilmişdir. Tikinti-quraşdırma işlərində istifadə edilmiş 
investisiyanın həcmi 2001-ci illə müqayisədə 5,9% artmışdır. 2002-ci ildə tikintisi vacib sayılan 
obyektlərdə inşaat işlərini həyata keçirmək üçün dövlət büdcəsindən sifarişçi təşkilatlara 163,5 
milyard manat vəsait ayrılmış və onun 106,7 milyard manatından istifadə edilmişdir. 2002-ci ildə 
əsas kapitala yönəldilmiş investisiyanın 4758,6 milyard manatı, başqa sözlə, bu məqsədlə 
ayrılmış ümumi məbləğin 84,2%-i müəssisə və təşkilatların öz vəsaitləri, 292,3 milyard manatı, 
yaxud 5,2%-i əhalinin şəxsi vəsaitləri, 360,4 milyard manatı, ya da 6,4%-i bank kreditləri, 118,2 
milyard manatı /2,1%-i/ büdcə vəsaitləri və digər vəsaitlər olmuşdur. Əsas kapitala yönəldilmiş 
investisiyanın 1349,4 milyard manatı dövlət mülkiyyətində olan təşkilatların, 4299,8 milyard 
 141
manatı isə qeyri-dövlət mülkiyyətinə mənsub olan təşkilatların payına düşür. 2002-ci ildə 1824,7 
milyard manat daxili, 3824,5 milyard manat isə xarici investisiyadan istifadə edilmişdir. 
Beləliklə, 1994-2002-ci illərdə milli iqtisadiyyatımızın inkişafında əldə edilmiş nailiyyətlərdə 
respublikamızın neft sənayesi həlledici rol oynamışdır. 1999-2002-ci illərdə təkrar araşdırmalar 
aparıldıqdan sonra onların əksəriyyətinin perspektivliyi bir daha  sübut edilmiş və iki yataq 
/Şurabad və Vəndovan/, yeni quyular qazılmaqla və köhnə quyular bərpa olunmaqla, işlənməyə 
daxil edilmişdir. Ümumiyyətlə, Azərbaycanın quruda müxtəlif geoloji və geofiziki üsullarla və 
qazma vasitəsilə 410-dan artıq əlverişli struktur müəyyən edilmişdir ki, bunların əksəriyyəti 
perspektivli sayılır. Məlum həqiqətdir ki, müstəqilliyimizin əbədi bərqərarlığı, müstəqil dövlət 
quruculuğu mərhələsində çoxsahəli milli iqtisadiyyatımızın formalaşmasında ilk növbədə neft-
qaz sənayesinin yüksək templə inkişafı olduqca zəruridir. Belə bir reallığı Azərbaycan 
Respublikasının baş nazirii cənab İlham Əliyev olduqca obyektiv qiymətləndirərək neft 
sektorunun üstün inkişafı ilə əlaqədar demişdir: «Azərbaycan iqtisadiyyatı hələ uzun illər neft 
amilindən asılı olacaq və bu, reallıqdır. Neft amili 1994-cü ildən ölkənin iqtisadi inkişafına 
böyük təkan verib və bu gün iqtisadiyyatın bütün sahələrinin neft sektoru kimi inkişaf etməli 
olduğunu düşünməmək sadəlövhlik olardı». Beləliklə, qarşımızda yaxın və uzaq gələcək üçün, 
neftqazçıxarma sənayemizin strateji konsepsiyasına uyğun, müasir iqtisadi durumu, neftin dünya 
bazarında qiymətinin dəyişkənliyini nəzərə almaqla, yataqların istismarı və yeni karbohidrogen 
resurslarının aşkarlanması istiqamətində elmi əsaslı tədbirlər proqramının hazırlanması durur. Bu 
proqramların ən mühümü innovasiya sahəsində işlənib hazırlanmış proqram ola bilər. 
Aparılmış araşdırmalar, elmi-tədqiqat işləri, işləmənin texnoloji sənədləri və iqtisadi 
hesablamalarla bir mənalı olaraq təsdiqlənmişdir ki, yığcam yerləşmiş Abşeron yarımadası, 
Aşağı və Orta Kür çökəkliyi, Şamaxı-Qobustan, Quba-Xəzəryanı neftli-qazlı horizontlarının 
istismarda olan yataqlarında, eyni zamanda digər rayonların perspektivli sahələrində, yuxarıda 
qeyd etdiyimiz kimi, milyard tonlarla karbohidrogen resursları toplanmışdır, bu resurslar uzun 
illər - XXI əsr daxil olmaqla iqtisadiyyatımızın davamlı inkişafına və xalqımızın maddi rifahına 
xidmət etmiş olardı. Bu yataqların böyük əksəriyyəti texnoloji qurğuların, nəqletmə vasitələrin, 
yüksək ixtisaslı mütəxəssislərin olması, neft emalı zavodlarının yaxınlığında yerləşməsi, məişət 
və istehsalat infrastrukturunun mövcudluğu, eyni zamanda resursların 72%-dən çoxunun yüksək 
kateqoriyaya aid olması, neftimizin yüksək əmtəə keyfiyyətliliyi yeni quyular qazılmaqla və neft 
sənayesini texnoloji cəhətdən silahlandırmaqla istismarının səmərəliliyinə zəmin yaradır. 
Respublikamızın neft-qaz yataqlarının axtarış-kəşfiyyatında, sənaye əhəmiyyətli 
işləmələrində, ən başlıcası isə quyuların qazılmasında və istismarında bir əsrdən çox özünəxas 
milli ənənəmiz və prioritetlərimizlə fəxr edə bilərik. Hörmətli prezidentimiz yeni əsr və üçüncü 
minillik münasibəti ilə Azərbaycan xalqına müraciətində demişdir: «Dünyada neft hasilatı 
sahəsində həyata keçirilmiş işlərin bir çoxu öz başlanğıcını Azərbaycandan götürmüşdür». 
Məlumdur ki, bazar iqtisadiyyatına keçid dövründə və neftin satış qiymətindən asılı olaraq 
işlənmənin son mərhələsində olan neft-qaz yataqlarının hasilatı və yeni quyuların qazılması, hələ 
ki, problem olaraq qalır. Lakin dünya neft sənayesi təcrübəsində, xüsusilə ABŞ-da istismar 
edilən köhnə, bizim qurudakı yataqlara analoji olan yataqlara tamamilə başqa münasibətlər 
mövcuddur. Belə ki, ABŞ-ın köhnə yataqlarında, bizdə olduğu kimi, işlək neft-qaz quyularının 
təqribən 72%-i az hasilatlı quyular kateqoriyasına daxildir, onların maksimal hasilatı 1,3 ton/gün 
və orta günlük hasilat isə 0,4 ton, qurudakı işlənmənin son mərhələsində olan yataqlarda 
quyuların maksimal hasilatları 3,0-3,5 ton/gün, gündəlik hasilatları isə 0,5-2,0 ton arasında 
dəyişir. Digər tərəfdən, ABŞ-ın «köhnə» neft-qaz yataqları «gənj» yataqlara nisbətən daha sıx 
işlənmə şəbəkə sistemi ilə istismar edilir və bu, yalnız küllü sayda yeni quyuların qazılması 
vasitəsilə həyata keçirilir. Təəssüf ki, böyük neft ehtiyatı və neftlilik sahəsi olan bizim yataqların 
ən azı 65 obyektində işlək quyu yoxdur, 115 obyektin hər birində yalnız 1-10 quyu istismar 
olunur. 
Aydındır ki, köhnə quyular fondu, layihə sənədlərinə görə, ildə 6,0% və daha çox yeni 
quyular qazılmaqla yeniləşdirilməlidir. ABŞ-ın Arkanzas, Kentuki, Luziana və s. yataqlarında bu 
 142
tədbir yeni quyular qazılmaqla ildə 7-9,5% olmaqla həyata keçirilir, bizim yataqlarda isə işlək  
quyu fondunun 67,0%-i, fəaliyyətsiz quyu fondunun isə 78%-i 30 ildən artıq müddətdə 
istismarda və texniki cəhətdən nasaz vəziyyətdə olmalarına baxmayaraq, uzun illərdir ki, 
yeniləşdirmə 2,0%-dən çox deyildir. 
Respublikamızın quru ərazisində yerləşən yataqlarda, xüsusilə Abşeron yarımadasında 
1971-2002-ci illərdə qazılmış quyuların nəticələri də iqtisadi və texnoloji baxımdan səmərəli 
olmuşdur. Belə ki, «Azneft» İstehsalat Birliyi üzrə göstərilən dövrdə 3845 sayda istismar quyusu 
qazılmış, onların hesabına ümumi neft hasilatı bu müddətdə İstehsalat Birliyi üzrə ümumi neft 
hasilatının 49,2%-ni, 2002-ci ildəki quyu fondunun 52,5%-ni və illik neft hasilatının 55,3%-ni 
təşkil etmişdir. Həm də bu illər ərzində qazmadan alınan quyuların gündəlik hasilatı, demək olar 
ki, eyni səviyyədə qalmışdır ki, bu da yataqlarda böyük həcmdə qalıq neft ehtiyatının 
mövcudluğuna dəlalət edir. Azərbaycan Neft Sənayesi Emi-Tədqiqat Layihə İnstitutu 
/AzNSETLİ/ tərəfindən aparılmış xüsusi elmi-tədqiqat işləri nəticəsində yeni quyuların 
qazılmasının iqtisadi səmərəliliyi bir daha təsdiqlənmişdir. İlkin iqtisadi hesablamalar göstərir ki, 
quru yataqlarda qazılmış hər bir quyu 3-4 il müddətində öz xərclərini ödəyir. Beləliklə, yüksək 
əmtəə keyfiyyəti ilə fərqlənən, çoxlaylılıq, məhsuldar layların yer səthindən başlayaraq 5000 m-
dən çox dərinliklərə qədər yatan, böyük həcmdə  neft-qaz ehtiyatlarına və yüksək məhsuldarlığa 
malik qurudakı yataqlarda yeni quyuların qazılmasının məqsədyönlülüyünün sübutuna heç bir 
ehtiyac qalmır. Hörmətli prezidentimiz Heydər Əliyev demişdir: «XX əsrdə əldə edilmiş bütün 
elmi-texniki nailiyyətlərin təməlində məhz neft durur. Enerji mənbəyi, yanacaq məhsulu kimi 
nefti əvəz edə biləçək müxtəlif maddələr və üsullar tapmaq yolunda aparılan axtarışlarda bir çox 
uğurlar qazanılsa da, təbiətin bəşəriyyətə bəxş etdiyi bu olduqça əlverişli xammalın tam 
ekvivalenti, hələ ki, tapılmamışdır... Azərbaycan xalqı uzun illər boüu ürəyində gəzdirdiyi 
arzularına çatmışdır və öz təbii sərvətlərinin, o cümlədən neft-qazın tam sahibidir və ondan necə 
istifadə olunmasını sərbəst surətdə müəyyən edir». 
Neft və qazın vətənimizin və xalqımızın taleyində və gündəlik həyatında əvəzedilməz rolu 
nəzərə alınmalı və bu yataqlarda yeni quyular qazılmaqla işlənmə sistemi bərpa olunmalı, laylara 
süni təsir üsulları tətbiq edilməli, onların müasir infrastrukturu yaradılmalıdır. Belə ki, 
respublikamızın quru ərazisindəki yataqlarında və perspektivli sahələrində quyuların qazılması 
və sənaye miqyaslı istismarları səmərəlidir. 
Aparılan elmi-tədqiqat işləri və müşahidələr göstərir ki, ənənəvi işlənmə metodları ilə dərin 
qatlardakı karbohidrogen resurslarını tam çıxarmaq mümkün deyil. Mütəxəssislərin 
hesablamalarına görə, ənənəvi neftçıxarma üsulları yerin təkindəki geoloji neft ehtiyatlarının 
dünya üzrə 34%-in, Azərbaycanın quruda yerləşən yataqları üzrə isə 42%-in çıxarılmasına imkan 
verir. Mütəxəssislərin fikrincə, yeni metodları tətbiq etməklə respublikamızın qurudakı 
yataqlarının neftvermə səviyyəsini /əmsalını/ daha 8-9% artırmaq mümkündür. Belə ki, 
araşdırmalar nəticəsində müəyyən edilmişdir ki, yataqlardan neft çıxarılmasını 51%-ə çatdırmaq 
mümkündür. 
Qurudakı yataqlarda yeni neftçıxarma metodlarının tətbiqinə son illər daha çox diqqət 
yetirilir. Bu sahədə aparılan bütün işlərin təşkili və əlaqələndirilməsi, eləcə də problemin elmi-
texniki təchizatının təmin edilməsi məqsədilə «Azneft» İstehsalat Birliyində və AzNSETLİ 
layların neftverməsini artırmaq məqsədilə bir sıra yeni texnoloji metodlar işlənib hazırlanmış və 
istehsalata tətbiq edilmişdir. Son iki ildə institutun mütəxəssisləri tərəfindən 23 yeni neftçıxarma 
metodu sınaqdan keçirilmiş və onların hamısı müsbət nəticə vermişdir. 
Yeni neftçıxarma metodlarının texnoloji səmərəliliyinin əsas göstəricilərindən biri cari 
neftvermənin artırılmasından ibarətdir. Yeni texnologiyaların tətbiqi nəticəsində çıxarılan 1 ton 
neftin maya dəyəri ümumi hasilatın 1 tonunun maya dəyərindən bir neçə dəfə az olmuşdur. 
Təkcə onu demək kifayətdir ki, 2001-ci ildə yeni neftçıxarma metodlarının tətbiqinin səmərəliliyi 
20 milyard manat, 1 ton əlavə neftin maya dəyəri 150 min 704 manat olub. Bu da ümumi 
hasilatın 1 tonunun maya dəyərindən 3,4 dəfə azdır. Bütün bunlar quruda yerləşən yataqlarda 
yeni metodların tətbiqinin iqtisadi cəhətdən səmərəliliyini bir daha təsdiq edir. Mütəxəssislərin 
 143
hesablamalarına görə, bu metodların tətbiqi ilə yerin dərin qatlarından təqribən 215 milyon tona 
qədər neft çıxarmaq olar. Odur ki, quruda yerləşən yataqlarda neftçıxarmanın gələcək 
uzunmüddətli inkişafı yeni metodların geniş tətbiqindən çox asılıdır. Bu sahədə, qeyd etdiyimiz 
kimi, innovasiya fəaliyyəti mühüm rol oynaya bilər. 
İnkişaf etmiş dünya ölkələrinin təcrübəsi göstərir ki, maddi istehsalın inkişafında və onun 
səmərəliliyinin yüksəldilməsində innovasiya fəaliyyətinin təşkili çox böyük əhəmiyyət kəsb edir. 
Bu, müstəqil respublikamız üçün hazırkı dövrdə daha önəmlidir, çünki bizdə hələlik maddi 
istehsal sahələrinin yeni texnika və mütərəqqi texnologiya ilə silahlanma səviyyəsi dünyanın bir 
çox ölkələrində olduğundan xeyli dərəcədə aşağıdır. Odur ki, müasir dövrdə iqtisadiyyatın bütün 
sahələri, o cümlədən neft sənayesi elm və texnika nailiyyətlərini, ixtiraları, səmərələşdirici 
təklifləri, dünya ölkələrinin qabaqcıl təcrübəsini istehsalata tətbiq edərək öz fəaliyyət sferasını 
daim təkmilləşdirməyə çalışmalıdır. 
İnnavasiya fəaliyyətinin digər fəaliyyət növlərindən fərqli cəhəti ondan ibarətdir ki, o, elm 
və texnikanın hərtərəfli tətbiqinə, yeni növ texniki vasitələrin yaradılmasına, mütərəqqi 
texnologiyanın işlənib hazırlanmasına, mövcud istehsal vasitələrinin keyfiyyətinin 
yaxşılaşdırılmasına və modernləşdirilməsinə, yaradıcılıq axtarışlarına və yeniliklərə, iqtisadi 
artımın əldə edilməsinə və sairə yönəldilmişdir. Deməli, innovasiya fəaliyyəti yalnız neft 
sənayesinin sərəncamında olan iqtisadi resurslara deyil, həmçinin istehsal, bölgü, mübadilə və 
istehlakla əlaqədar olan münasibətlərin bütün kompleksini əhatə edir və konkret maddi istehsal 
sahəsinin texniki, iqtisadi, elmi, istehsal və s. potensialına əsaslanır. Yenilik səviyyəsinə və 
iqtisadi fəaliyyət növlərinə görə innovasiya məhsullarının həcmi haqqında məlumatlar aşağıdakı 
cədvəldə verilmişdir. 
Cədvəl 36 
Yenilikçilik səviyyəsinə və iqtisadi fəaliyyət növlərinə görə 
innovasiya məhsullarinin  həcmi 
/milyon manat/ 
Məhsullar 
/illər üzrə bölgüdə/ Hasilat sənayesi Emal sənayesi Bütün sənaye 
Əhəmiyyətli dəyişikliklərə məruz qalmiş və yeni  tətbiq olunmuş məhsullar 
1999 13118,4 18043,2 31161,6 
2000 x 4456,9 4456,9 
2001 x 382261,8 382261,8 
Təkmilləşdirməyə məruz qalmiş məhsullar 
1999 100 813,1 913,1 
2000 x 571,8 571,8 
2001 x 384,6 384,6 
 
Beləliklə, innovasiya fəaliyyəti bir tərəfdən, sahənin ümumi istehsal-təsərrüfat fəaliyyətinin 
həyata keçirilməsi vasitəsi kimi, digər tərəfdən isə istehsal bölmələrində operativ-istehsal 
vəzifələrinin həlli aləti kimi çıxış edir. Başqa sözlə, innovasiya fəaliyyəti sahənin elə istehsal 
sahələrinin inkişafına yönəldilməlidir ki, bu, istehsalın intensivləşdirilməsini və onun 
səmərəliliyinin yüksəldilməsini təmin etmiş olsun. Ümumiyyətlə, innovasiya fəaliyyətinin həyata 
keçirilməsi aşağıdakı vəzifələrin həllini təmin etməlidir: 
birincisi, konkret bazar şəraitinə istehsalın tez və dəqiq uyğunlaşdırılmasını və bunun da 
nəticəsində yüksək mənfəətin əldə edilməsini; 
ikincisi, cari proqramlara müvafiq düzəlişlərin edilməsini /əgər buna obyektiv zərurət 
yaranarsa/; 
üçüncüsü, cari proqramda edilmiş düzəlişlərə istehsal xərclərini uyğunlaşdırılmasını; 
dördüncüsü, istehsalın səmərəliliyinin yüksəldilməsini. 
/Əlavə 8-də 1999-2002-ci illərdə Azərbaycanda sənaye innovasiyasının forması və iqtisadi 
fəaliyyət növləri üzrə texnoloji innovasiyalara çəkilən xərclərin həcmi məlumatları verilmişdir./ 
 144
8.5. Neft-qaz sənayesində institutsional islahatlar və sahənin bazar 
iqtisadiyyatina uyğunlaşdirilması 
 
Son illərdə respublikamızda siyasi sabitlik təmin edilmiş, sosial-iqtisadi həyatda uğurlu 
göstəricilər əldə edilmişdir. Müsbət dəyişiklik əsasən bir sıra inkişaf etmiş dövlətlərlə və nüfuzlu 
beynəlxalq maliyyə-kredit təşkilatları ilə yeni əlaqələrin qurulması, iqtisadiyyatın aparıcı sahələri 
olan yanacaq-energetika kompleksində, bütövlükdə sənayedə iqtisadi islahatların, struktur 
dəyişikliklərinin həyata keçirilməsi, iri xarici investisiyaların cəlb edilməsi nəticəsində baş 
vermişdir. Bütün bunlar isə respublikamızda qiymətlərin maksimum dərəcədə sabit qalmasına, 
əhalinin həyat səviyyəsinin və alıcılıq qabiliyyətinin artmasına, nominal pul gəlirlərinin 
artırılmasına, ailə büdcələrində ehtiyatların yaradılmasına gətirib çıxarmışdır. 
Azərbaycan Respublikası dövlət müstəqilliyini ikinci dəfə yenidən əldə etdikdən sonra 
iqtisadiyyatda və dövlət idarə və təşkilatlarında islahatların aparılması ən mühüm vəzifələrdən 
bir olmuşdur. Ölkədə bazar iqtisadiyyatı münasibətlərinin formalaşması və müasir standartlara 
cavab verən idarəetmə mexanizminin yaradılması köklü dəyişikliklərin aparılmasını tələb 
etmişdir. Dövlət idarə və təşkilatlarının səmərəliliyinin yüksəldilməsi, iqtisadiyyatın yeni 
prinsiplər əsasında tənzimlənməsi məqsədi ilə son illərdə mühüm təşkilati-texniki və iqtisadi 
tədbirlər kompleksi həyata keçirilmişdir. Çoxsaylı nazirlik, dövlət komitəsi, şirkəti, konserni və 
digər qurumların strukturlarına yenidən baxılmış, mövcud mərkəzi icra hakimiyyəti orqanlarının 
səlahiyyətləri bazar iqtisadiyyatının tələblərinə uyğunlaşdırılmış, zəruri funksiyalara malik yeni 
təsisatlar yaradılmışdır. Həyata keçirilən islahatlar iqtisadiyyatın və dövlət idarə və təşkilatlarının 
bütün sahələrini əhatə etmiş və bazar iqtisadiyyatı prinsiplərinin bərqərar olması, iqtisadi 
təşəbbüsə geniş imkanların yaradılması, insanların etibarlı sosial vəzifələrinin təmin edilməsi və 
dövlət mülkiyyətinin özəlləşdirilməsi üçün münbit şəraitin yaradılmasına səbəb olmuşdur. Qeyd 
edilən hər bir istiqamətə dair dövlət tərəfindən konkret qərarlar qəbul edilmiş və tədbirlər 
görülmüşdür. 
Tarixən Azərbaycan iqtisadiyyatının özəyini, bünövrəsini neftqazçıxarma sənayesi təşkil 
etmişdir və ölkəmizin ən böyük nailiyyətlərindən biri bu sahədə qüdrətli elmi-texniki və kadr 
potensialının, geniş infrastrukturun yaradılması olmuşdur. Məhz bu sahə iqtisadiyyatın aparıcı 
amilinə çevrilmiş və onun inkişafına daim xüsusi diqqət yetirilmişdir. Belə bir hal mədənçıxarma 
sənayesi müəssisələrində məhsul buraxılışı həcminin artırılmasına gətirib çıxarmışdır. Belə ki, 
2002-ci ildə Azərbaycan Beynəlxalq Əməliyyat Şirkəti tərəfindən 6388,8 min ton neft və 951,6 
milyon kubmetr qaz hasil edilmişdir. Şirkətin hasilata başladığı 1997-ci ildən bəri 24,5 milyon 
ton neft və 3,5 milyard m3 qaz çıxarılmışdır. 2002-ci ildə ölkədə hasil edilmiş 15,3 milyon ton 
neft son 24 ildə ən yüksək göstəricidir. 
İlkin enerji ehtiyatları istehsalının ümumi həcmində neftin payı 2001-ci ildəki 74,3%-dən 
2002-ci ildə 74,8%-ə, elektrik enerjisinin müvafiq olaraq 0,6%-dən 1,4%-ə qədər artmışdır. 
2001-ci illə müqayisədə 2002-ci ildə qazın xüsusi çəkisi isə 25,2%-dən 23,8%-ə kimi azalmışdır. 
Yuxarıda göstərilən nailiyyətlərin əldə edilməsində neft sənayesində son illərdə həyata 
keçirilən institutsional islahatlar mühüm rol oynamışdır. Məlumdur ki, Azərbaycan 
Respublikasında 70 ildən çox müddətdə sosialist iqtisadi-sosial quruluşu /sistemi/ hökm 
sürmüşdür. 1990-cı illərdə isə SSRİ məkanındakı bütün müttəfiq respublikalar kimi Azərbaycan 
Respublikası da yeni, demokratik, azad iqtisadi sistemə, bazar iqtisadiyyatına keçməyə qədəm 
qoymuşdur. Bu baxımdan Azərbaycan Respublikası keçid dövrünün problemlərinin həllinə 
başlamışdır. Keçmiş iqtisadi-sosial quruluşun yeni iqtisadi-sosial quruluşa keçməsi bir dəfəlik 
akt deyildir, uzun tarixi bir proseslə bağlıdır. Bu prosesdə bazar iqtisadiyyatının yaranmasının və 
formalaşmasının bilavasitə özünəməxsus atributları tədricən bərqərar olmalıdır. Bu atributlardan 
biri də sosialist idarəetmə sistemindən /mexanizmindən/ bazar iqtisadiyyatı idarəetmə sisteminə 
/mexanizminə/ keçməsinin təmin olunmasıdır. 
Ümumiyyətlə, neft sənayesinin idarə edilməsinin təşkilati formalarının təkmilləşdirilməsinə 
dövlət həmişə diqqət yetirmiş və indi də yetirməkdədir. Dövlət sosialist istehsalı inkişaf etdikcə 
 145
köhnə, vaxtı keçmiş idarəetmənin təşkilati formalarını dəyişdirib, təkmilləşdirib təsərrüfata 
rəhbərlik sistemini yenidən qurmuş və təsərrüfat quruculuğunun mövcud şəraitinə uyğun olan 
yeni, daha mükəmməl idarəetmə formaları və üsulları müəyyən etmişdir. 
Məlumdur ki, Azərbaycan Respublikasında uzun illər boyu neft və qaz hasilatı ilə «Azneft» 
və «Xəzərdənizneftqaz» İstehsalat Birlikləri məşğul olmuşlar. «Azneft» İstehsalat Birliyi 
Azərbaycan Respublikasının qurudakı ərazilərində yerləşən neft-qaz yataqlarının istismarı ilə 
məşğul olmuşdur. Bu birlik Azərbaycanda Sovet hakimiyyəti qurulduqdan sonra, yəni 1920-ci 
ildən yaradılmışdır. Ayrı-ayrı illərdə «Azneft» İstehsalat Birliyi onun tərkibinə daxil olan 
struktur bölmələrinin xüsusiyyəti və iqtisadi təyinatından asılı olaraq, ittifaq əhəmiyyətli trest və 
ya birlik kimi müxtəlif ittifaq və respublika təşkilatlarına, məsələn, Azərbaycan SSR XKS-nə, 
SSRİ Ali Xalq Təsərrüfatı Şurasına, SSRİ Ağır Sənaye Nazirliyinə, SSRİ Neft Sənayesi 
Nazirliyinə, Azərbaycan SSRİ XTŞ-na və sair müvafiq qurumlara tabe edilmiş və 
«Azərneftkomitə», «Azərneftkombinat» /sonralar «Azneft», «Azneftzavodları» və 
«Azneftmaşınqayırma» birliklərinə ayrılmış/, «Azneftçıxarma» birliyi adlanmışdır. «Azneft» 
İstehsalat Birliyinin əsasında Azərbaycan Neft Sənaye Nazirliyi /1954-1959/, Azərbaycan 
Neftçıxarma Sənaye Nazirliyi /1965-1970/ yaradılmışdır. 1970-ci ilin avqust ayından 25 yanvar 
2003-cü ilədək yenidən «Azneft» İstehsalat Birliyi adı altında fəaliyyət göstərirdi. «Azərbaycan 
Respublikası Dövlət Neft Şirkətinin strukturunun təkmilləşdirilməsi haqqında» Azərbaycan 
Respublikası Prezidentinin 24 yanvar 2003-cü il tarixli fərmanına əsasən Dənizdə Neft və 
Qazçıxarma İstehsalat Birliyi /keçmiş «Xəzərdənizneft» İstehsalat Birliyi/ və Quruda Neft və 
Qazçıxarma İstehsalat Birliyi /keçmiş «Azneft» İstehsalat Birliyi/ birləşdirilərək onların 
bazasında «Azneft» İstehsalat Birliyi yaradılmışdır. 
«Xəzərdənizneftqaz» İstehsalat Birliyi 1990-cı ilədək keçmiş SSRİ Qaz Sənaye 
Nazirliyinin tərkibində olmuş Azərbaycan, Türkmənistan və Qazaxıstan Respublikalarının, 
həmçinin Dağıstan Muxtar Respublikasının dəniz sahillərində, 1991-ci ildən isə Xəzər dənizinin 
Azərbaycan sektorunda neft və qaz yataqlarının kəşfiyyatı və karbohidrogenlər hasilatı ilə 
məşğul olmuşdur. 1951-ci ilədək «Azərneft» İstehsalat Birliyinin tərkibində olmuş, 1951-1953-
cü illərdə sərbəst surətdə fəaliyyət göstərmiş, 1953-1962-ci illərdə yenidən «Azərneft» İstehsalat 
Birliyinin tərkibində olmuşdur. 1963-cü tldə «Başdənizneft» İstehsalat Birliyi yaradılmış və 
1965-ci ildən həmin birlik «Dənizneft» Baş İdarəsi, 1970-ci ildə «Xəzərdənizneftqaz» Neft 
Birliyi, 1978-ci ildən 2003-cü ilin yanvarın 24-dək «Xəzərdənizneftqaz» İstehsalat Birliyi kimi 
fəaliyyət göstərmişdir. 
Göründüyü kimi, Azərbaycan neftqazçıxarma sənayesində uzun illər boyu idarəetmənin 
təşkilati strukturu dəfələrlə təkmilləşdirilmişdir. Lakin bazar iqtisadiyyatına keçid dövründə 
neftqazçıxarma sənayesində institutsional islahatlar əvvəlki illərdə aparılmış institutsional 
islahatlardan həm məzmunca, həm də prinsipcə xeyli fərqlənir. Çünki indi aparılan institutsional 
islahatlar azad iqtisadi fəaliyyətə əsaslanır. 
Son illərdə respublikamızın tərəqqisi üçün taleyüklü əhəmiyyət daşıyan yeni neft 
strategiyası və doktrinası irəli sürülmüşdür və hazırda onlar uğurla həyata keçirilir. Azərbaycan 
1994-cü il sentyabrın 20-də «Əsrin müqaviləsi»nin imzalanması ilə regionda ilk dəfə olaraq 
dünyanın bir çox nüfuzlu neft şirkətləri ilə özünə məxsus olan neft və qaz yataqlarının birgə 
istismarına başlamışdır. Aparılan işlər ölkənin beynəlxalq aləmdə nüfuzunun artmasına, iqtisadi 
əlaqələrin inteqrasiyasına güclü təkan vermiş, neft-qaz hasilatının sabitləşməsinə və onun ildən-
ilə artmasına gətirib çıxarmışdır. Aşığıda təqdim olunan cədvəldə 1991-2002-ci illərdə neft və 
qaz hasilatının dinamikası verilmişdir. 
 
 
 
 
 
 
 146
Cədvəl 37 
Azərbaycanda 1991-2002-ci  illərdə neft və qaz hasilatinin dinamikasi 
 
Neft hasilati /milyon ton/ Qaz hasilatı /milyon m3/ İllər 
cəmi dənizdə quruda cəmi dənizdə quruda 
İslahatlardan əvvəl 
1991 9,8 7,5 2,3 9926 9525 401 
1992 9,4 7,4 2,0 x x x 
1993 10,3 7,8 2,5 6812 6460 352 
1994 9,6 7,8 1,8 6379 6143 236 
İslahatlardan sonra 
1995 9,2 7,5 1,7 6644 6407 237 
1996 9,1 7,5 1,6 6305 6066 299 
1997 9,1 7,5 1,6 5964 5712 255 
1998 11,4 9,8 1,6 5590 5338 252 
1999 13,8 12,3 1,5 5997 5754 243 
2000 14,1 12,4 1,7 6286 5427 232 
2001 14,9 13,2 1,7 5535 5293 242 
2002 15,3 13,7 1,6 5835 5582 245 
 
Cədvəlin məlumatlarından görünür ki, 1991-2002-ci illərdə ölkəmizdə neft-qaz hasilatı 
dinamik inkişaf etməmişdir. Fikrimizcə, bunun əsas səbəblərindən biri Azərbaycan 
neftqazçıxarma sənayesi ölkəmizdə aparılan iqtisadi və dövlət idarəetməsi sahəsində aparılan 
ümumi islahatlardan müəyyən müddət kənarda qalmışdır. Belə ki, göstərilən zaman kəsiyində 
ARDNŞ-in idarə edilməsinin səmərəliliyinin yüksəlidilməsi məqsədilə dəfələrlə onun 
strukturunda dəyişikliklər edilmiş, mövcud infrastrukturlar bazar iqtisadiyyatına 
uyğunlaşdırılmışdır. Bu sahədə görülən tədbirlərdən biri 2001-ci ilin 18 aprelində Azərbaycan 
Respublikasının Prezidentinin fərmanı ilə Azərbaycan Respublikasının Yanacaq və Energetika 
Nazirliyinin yaradılması olmuşdur. Eyni zamanda, dövlət siyasətinin başlıca istiqamətlərindən 
biri olan neft yataqlarının birgə işlənməsindən əldə edilən gəlirlərin ölkənin iqtisadi və sosial 
tərəqqisinə yönəldilməsini təmin etmək məqsədilə 1999-cu il 29 dekabr tarixində Azərbaycan 
Respublikasının Dövlət Neft Fondunun yaradılması olmuşdur. 
Müntəzəm və sistemli şəkildə aparılan iqtisadi islahatların nəticəsidir ki, «Azərbaycan 
Respublikasında dövlət əmlakının özəlləşdirilməsinin II Dövlət Proqramı»na uyğun olaraq 
Azərbaycan Respublikası Prezidentinin «Yanacaq-energetika Kompleksi müəssisələrinin 
özəlləşdirilməsi haqqında» 2001-ci il 22 mart tarixli sərəncamına əsasən Azərbaycan 
Respublikası Dövlət Neft Şirkətinin bilavasitə neftin hasilatı və emalı ilə məşğul olmayan 68 
müəssisəsinin özəlləşdirilməsi barədə qərar qəbul etmiş və onlar İqtisadi İnkişaf Nazirliyinin 
sərəncamına verilmişdir. Bütün bunların hamısı neftqazçıxarma sənayesində iqtisadi islahatların 
daha da dərinləşdirilməsinə imkan vermişdir. Lakin bununla yanaşı, neft sənayesində iqtisadi 
islahatların aparılmasında bəzi əlavə təşkilati-texniki və iqtisadi tədbirlər kompleksinin həyata 
keçirilməsinə, idarəetmənin təşkilati strukturunun çevikliyinin artırılmasına, onun beynəlxalq 
standartlara cavab verən səviyyəyə çatdırılmasına zərurət yaranmışdır. Qeyd edilənlərlə əlaqədar 
respublikanın mövcud neft və qaz resurslarının daha səmərəli istifadəsi, daxili istehlakın və 
ixracat potensialının ehtiyaclarının tam ödənilməsi, yanacaq-energetika kompleksinin tərkibinə 
daxil olan müəssisə və obyektlərin maliyyə nizam-intizamının əsaslı surətdə 
möhkəmləndirilməsi, onların fəaliyyətinin bazar iqtisadiyyatı prinsiplərinə uyğun olaraq ardıcıl 
qurulması və bu vəziyyətin həyata keçirilməsini təmin edən ARDNŞ-in yeni idarəetmə 
strukturunu tətbiq etmək məqsədi ilə ölkə Prezidenti 2003-cü il yanvarın 24-də «Azərbaycan 
Respublikası Dövlət Neft Şirkətinin strukturunun təkmilləşdirilməsi haqqında» fərman 
imzalamışdır. Bu fərmanla ARDNŞ-in yeni Nizamnaməsi təsdiq edilmişdir. Nizamnaməyə 
əsasən ARDNŞ-də aparılacaq struktur dəyişikliklərinin də başlıca məqsəd neft və qaz 
 147
sənayesinin vahid kompleks kimi səmərəli fəaliyyətinin və normal inkişafının təmin 
edilməsindən, istehlakçıların enerjidaşayıcılarına olan tələbatının etibarlı ödənilməsindən 
ibarətdir. Bundan başqa, Nizamnamədə şirkətin qarşısında əsas məqsəd kimi ölkə ərazisində quru 
və dəniz sahələri də daxil olmaqla, neft və qaz yataqlarının axtarılmasının, kəşfiyyatının, 
hazırlanmasının, işlənməsinin, neftin, qazın, kondensatın və onlardan alınan məhsulların nəql 
edilməsinin, emalının və satışının reallaşdırılması məsələləri qoyulmuşdur. Eyni zamanda 
istehlakçıların müvafiq enerjidaşayıcılarına olan tələbatının sabit və dayanaqlı ödənilməsi, digər 
işlərin və xidmətlərin həyata keçirilməsi, gəlir əldə etməsi də şirkətin qarşısında mühüm vəzifə 
kimi durur. 
ARDNŞ-in Nizamnaməsi 7 bölmədən və 42 maddədən ibarətdir. 
Birinci bölmə «Ümumi müddəalar» adlanır. Burada göstərilir ki, Şirkətin fəaliyyəti 
neftqazçıxarma sənayesinin vahid kompleks kimi səmərəli fəaliyyətinin və normal inkişafının 
təmin edilməsindən, istehlakçıların enerjidaşayıcılarına olan tələbatının etibarlı ödənilməsindən 
ibarətdir. Şirkət kommersiya fəaliyyətini həyata keçirir və bunun üçün hasil edilmiş bütün 
karbohidrogenlərə və onlardan alınan neft və qaz məhsullarına münasibətdə sahiblik hüququna 
malikdir. Çünki Şirkət hüquqi şəxsdir, müstəqil balansa, banklarda, o cümlədən xarici banklarda, 
hesablaşma və digər hesablara malikdir. Şirkət müstəqil balansa malik olmaqla yanaşı onun 
tərkibinə daxil olan müəssisələr, digər hüquqi şəxslər və hüquqi şəxs olmayan qurumlar üzrə 
ijmal edilmiş hesabatı tərtib edir. Şirkətin qanunvericiliyə müvafiq olaraq öz adından əmlak və 
digər hüquqlar əldə etmək, vəzifələr aparmaq, məhkəmədə iddiaçı və cavabdeh kimi çıxış etmək 
hüquqları vardır. Şirkət öhdəliklərinə onun sərəncamında olan əmlaka cavabdehdir. Şirkət 
dövlətin öhdəliklərinə görə cavabdeh deyildir, dövlət də qanunvericiliklə nəzərdə tutulmuş hallar 
istisna olmaqla, Şirkətin öhdəliklərinə görə cavabdeh deyildir. 
Nizamnamənin ikinci bölməsi «Şirkətin məqsədi, vəzifələri və fəaliyyətinin predmeti» 
adlanır. Burada göstərilir ki, Şirkətin əsas məqsədi Azərbaycan Respublikası ərazisində, quru və 
dəniz sahələri də daxil olmaqla, neft və qaz yataqlarının axtarışının, kəşfiyyatının, 
hazırlanmasının, işlənməsinin, neftin, qazın, kondensatın və onlardan alınan məhsulların nəql 
edilməsinin, emalının və satışının, istehlakçıların müvafiq enerji daşıyıcılarına olan tələbatının 
sabit və dayanaqlı ödənilməsinin, digər işlərin və xidmətlərin həyata keçirilməsindən və gəlir 
əldə edilməsindən ibarətdir. Göstərilən məqsədlərə nail olmaq üçün şirkət aşağıdakıları təmin 
etməlidir: 
1. neft, qaz və kondensatın hasilatını, nəqli və emalı sistemlərinin etibarlı və səmərəli 
fəaliyyət göstərməsini; 
2. xam neftin, təbii qazın və onların emalı nəticəsində alınan məhsulların daxili və xarici 
bazarlarda satışını; 
3. ölkə iqtisadiyyatının və əhalinin neftə, qaza, kondensata, onların emalından alınan və 
müasir istehlak tələblərinə cavab verən digər məhsullara, həmçinin müvafiq işlərə və 
xidmətlərə olan tələbatının ödənilməsini; 
4. ətraf mühitin qorunmasına yönəldilmiş təşkilati-texniki tədbirlərin işlənib 
hazırlanmasını və həyata keçirilməsini; 
5. enerjiyə qənaət edən texnologiyadan və texnikadan, həmçinin ekoloji cəhətdən təmiz 
texnologiyadan istifadəni. 
Bundan başqa, nizamnamənin bu bölməsində qeyd edilir ki, Şirkətin qarşısında duran 
vəzifələrin müvəffəqiyyətlə yerinə yetirilməsi üçün o, qanunvericiliklə müəyyən edilmiş qaydada 
aşağıdakı fəaliyyət növlərini həyata keçirə bilər: 
 sahənin inkişafına dair uzunmüddətli proqnozların, məqsədli kompleks elmi-texniki, 
iqtisadi və sosial proqramların işlənib hazırlanmasını; 
 istehsalın səmərəliliyinin yüksəldilməsini, enerjiyə və material ehtiyatlarına qənaət 
siyasətinin həyata keçirilməsini, sahənin tərkibinə daxil olan müəssisə və obyektlər 
arasında əlverişli istehsal-texnoloji və təsərrüfat əlaqələrinin yaradılmasını; 
 sahənin perspektiv inkişafının müəyyən edilməsində Şirkətlə müvafiq səlahiyyətli 
 148
dövlət hakimiyyəti orqanları arasında qarşılıqlı əlaqələrin təmin edilməsini; 
 sahənin istehsal və sosial bazasının inkişafını, Şirkətin tərkibinə daxil olan 
müəssisələrin modernləşdirilməsi, genişləndirilməsi, yenidən qurulması, onların yeni 
texnika və texnologiyalarla təhciz edilməsi üçün qanunvericiliklə müəyyən edilmiş 
qaydada investisiya fəaliyyətini; 
 müasir tikinti texnologiyasından və texniki vasitələrdən istifadə etməklə geoloji-
kəşfiyyat işlərinin aparılmasını, yataqların istismarının səmərəliliyinin 
yüksəldilməsini, neft və qaz buruqlarının tikintisinin sürətləndirilməsini, habelə, yerin 
təkindən istifadə edilməsi və ətraf mühitin mühafizəsi sahəsində mövcud olan 
qanunvericiliyə riayət etməklə yataqların istismara hazırlanmasının keyfiyyətinin və 
sürətinin artırılmasını; 
 təsərrüfatçılıq üsullarının və formaların təkmilləşdirilməsini, elmi-texniki 
nailiyyətlərin istehsalata geniş tətbiq edilməsini; 
 iqtisadi və istehsal-texniki proqramların həyata keçirilməsi üçün bankların, o 
cümlədən xarici bankların və digər mənbələrdən kredit vasitələrinin cəlb olunmasını; 
 kadr siyasətinin həyata keçirilməsini, respublikada və xarijdə kadrların 
hazırlanmasının və ixtisasının artırılmasının təşkili; 
 sosial sahənin maddi-texniki bazasının möhkəmləndirilməsi hesabına müəssisə 
kollektivlərinin sosial inkişafı üçün əlverişli imkanlar yaradılmasını; 
 dövlət orqanları, xarici şirkətlər və sahibkarlıqla qarşılıqlı əlaqəli fəaliyyət 
göstərilməsini; 
 geofiziki, geoloji axtarış-kəşfiyyat işlərinin əsas istiqamətlərinin işlənib 
hazırlanmasının və müvafiq qaydada təsdiqinin təmin edilməsini; 
 yeni kəşf olunmuş yataqların işlənməyə verilməsi haqqında qərarların qəbul 
edilməsini, müəssisələr tərəfindən istismar olunan yataqların təcrübə-sənaye istismar 
layihələrinin, texnoloji sxemlərin, neft, qaz və qaz-kondensatlı yataqların işlənilməsi 
layihələrinin hazırlanmasını və müvafiq qaydada təsdiq edilməsini; 
 neft və qazçıxarma müəssisələrinin illik iş proqramlarının təsdiq edilməsini və bu 
proqramlara uyğun olaraq onların illik büdcə vəsaitlərinin müəyyənləşdirilməsini; 
 hasil edilmiş xam neftin və təbii qazın nəqlinin təşkil edilməsini və xidmətə görə nəql 
müəssisələrinə müəyyən edilmiş nəql haqqının ödənilməsini; 
 xam neftin və təbii qazın emalının təşkil edilməsini, neft və qaz emal müəssisələrinə 
şirkət tərəfindən göstərilən xidmətlərə görə müəyyən edilmiş emal xərclərinin 
ödənilməsini; 
 qanunvericiliklə müəyyən edilmiş qaydada xarici iqtisadi əlaqələrin həyata 
keçirilməsini, Şirkətin fəaliyyətinə aid müvafiq sazişlərin layihələrinin 
hazırlanmasını, xarijdə şirkətin nümayəndəliklərinin və filiallarının açılmasını, 
şirkətin istehsal etdiyi məhsulların xaricə satışının təşkil edilməsini, xarici neft 
şirkətlərinin müştərək fəaliyyətə cəlb edilməsini və sair. 
Nizamnamənin üçüncü bölməsi «ARDNŞ-in əmlakı və gəliri» adlanır. Burada qeyd edilir 
ki, şirkətin və onun tərkibinə daxil olan müəssisələrin əmlakı dövlət mülkiyyətidir və ona görə də 
şirkət həmin əmlakın üzərində sahibliyi, istifadəni və sərəncam verməsini sərbəst surətdə həyata 
keçirir. Şirkətin əmlakı əsas fondlardan, dövriyyə vəsaitlərindən, digər maddi və qeyri-maddi 
aktlardan ibarətdir. Şirkətin əmlakı onun müstəqil balansında əks olunur. Şirkətin əmlakı 
aşağıdakı mənbələr hesabına təşkil olunur: 
a. mülkiyyətçi və ya mülkiyyətçi tərəfindən səlahiyyətləndirilmiş orqan tərəfindən 
verilən əmlak; 
b. kommersiya fəaliyyətinin həyata keçirilməsindən əldə edilən gəlir; 
c. bankların və gəlir  kreditorların kreditləri; 
d. qanunvericiliklə qədağan olunmayan digər mənbələr. 
Şirkət qanunvericiliklə nəzərdə tutulmuş vergiləri və digər məcburi ödəmələri müəyyən 
 149
edilmiş qaydada ödədikdən sonra, fəaliyyətindən əldə etdiyi gəlirə müstəqil sərəncam verir. 
Nizamnamənin dördüncü bölməsində şirkətin idarə edilməsi strukturu ilə bağlı məsələlər 
şərh edilir. Burada göstərilir ki, Şirkətin strukturu, yəni şirkətin tərkibinə daxil olan müəssisələrin 
siyahısı Azərbaycan Respublikasının Prezidenti tərəfindən təsdiq edilir. Şirkətin məqsəd və 
vəzifələrini yerinə yetirmək üçün onun fəaliyyətinin predmetinə daxil olan fəaliyyət növlərinin 
səmərəli təşkilini və həyata keçirilməsini, Şirkətin tərkibinə daxil olan müəssisələr, hüquqi 
şəxslər və hüquqi şəxs statusuna malik olmayan qurumlar vasitəsi ilə neft və qaz yataqlarının 
kəşfiyyatı, tikintisi, işlənməsi, neftin, qazın, kondensatın və onlardan alınan məhsulların nəql 
edilməsi, emalı, satışı, servis xidmətlərinin göstərilməsi və Şirkətin digər vəzifələrinin və 
fəaliyyət növlərinin həyata keçirilməsini təmin edir. Bundan başqa, bu bölmədə qeyd edilir ki, 
şirkətin tərkibinə daxil olan hüquqi şəxslər və hüquqi şəxs statusuna malik olmayan qurumlar 
şirkətin prezidenti tərəfindən qanunvericiliklə müəyyən olunmuş qaydada yaradılır, yenidən 
təşkil və ləğv edilir. Nizamnaməyə əsasən, şirkət onun fəaliyyətinin tərkibinə daxil olan bəzi 
fəaliyyət növlərinin həyata keçirilməsini tam və ya qismən onun strukturuna daxil olan 
müəssisələrə həvalə edə bilər /əgər belə bir zərurət yaranarsa/. Şirkətin prezidenti onun 
strukturuna daxil olan müəssisələrin Nizamnaməsini və Əsasnaməsini təsdiq edir, onların 
rəhbərlərini və müavinlərini vəzifəyə təyin edir və vəzifədən azad edir, onlar barəsində 
qanunvericilikdə nəzərdə tutulmuş digər tədbirlər həyata keçirir və sair. 
Nizamnamənin beşinci bölməsində şirkətin idarə edilməsi ilə əlaqədar məsələlərdən 
danışılır. Burada göstərilir ki, şirkətin idarəetmə strukturuna şirkətin prezidenti, onun birinci 
vitse-prezidenti, iki vitse-prezidenti və idarəetmə aparatı daxildir. Şirkətin prezidenti onun işini 
təşkil edir, qarşısında duran vəzifələri yerinə yetirilməsini təmin edir və fəaliyyətinə ümumi 
rəhbərliyi həyata keçirir. Şirkətin prezidenti, birinci vitsə-prezidenti və vitsa-prezidentləri 
Azərbaycan Respublikasının Prezidenti tərəfindən vəzifəyə təyin və azad edilir. Şirkətin 
prezidenti onun struktur bölmələrinin səmərəli fəaliyyət göstərməsini təmin edir, şirkət 
tərəfindən və şirkətin fəaliyyəti ilə bağlı yuxarı orqanların qərarlarının yerinə yetirilməsinə 
nəzarəti təşkil edir, Şirkətin idarəetmə aparatının strukturunu və ştat cədvəlini təsdiq edir, 
qanunvericiliklə müəyyən edilmiş qaydada aparatın işçilərini vəzifə təyin edir və vəzifədən azad 
edir, onlar barəsində həvəsləndirici və tənbeh tədbirləri tətbiq edir, Şirkətin Şurasının işini təşkil 
edir və ona rəhbərlik edir, Şirkətin adından vəkalətnaməsiz fəaliyyət göstərir, dövlət hakimiyyəti 
orqanları ilə, yerli və xarici hüquqi şəxslərlə, idarə və təşkilatlarla, beynəlxalq təşkilatlarla 
münasibətdə şirkəti təmsil edir, müəyyən edilmiş qaydada müqavilələr bağlayır və bunların 
yerinə yetirilməsini təmin edir, vəkalətnamələr verir, hesabları və tədiyyə tapşırıqlarını imzalayır 
və sair. 
Nizamnamənin altıncı bölməsində şirkətin fəaliyyəti ilə bağlı uçot, hesabat və nəzarət 
işlərinin təşkili məsələləri şərh edilir. Burada göstərilir ki, şirkət qanunvericiliklə müəyyən 
edilmiş qaydada mühasibat uçotunu aparır, statistika hesabatını tərtib edir və müvafiq dövlət 
orqanlarına təqdim edir, 
Nəhayət, Nizamnamənin axırıncı, yeddinci bölməsində Şirkətin yenidən təşkili və ləğv 
edilməsi ilə bağlı məsələlərdən danışılır və göstərilir ki, Şşrkət Azərbaycan Respublikasının 
Prezidenti tərəfindən yenidən təşkil oluna və ya ləğv edilə bilər. 
 
 
8.6. Bazar iqtisadiyyatina keçid dövründə neftqazçixarma idarələrinin maliyyə 
durumunun pisləşməsi səbəbləri və sanasiyasi 
 
Bazar iqtisadiyyatı şəraitində hər bir müəssisənin maliyyə vəziyyəti bilavasitə onun 
istehsal-təsərrüfat fəaliyyətinin nəticələrindən asılıdır. Odur ki, verilmiş tapşırıqların və 
sifarişlərin vaxtında yerinə yetirilməsi, əmək məhsuldarlığının artması və məhsulun maya 
dəyərinin aşağı salınması müəssisənin maliyyə vəziyyətinin yaxşı olmasının həlledici şərtləridir. 
Əgər müəssisədə maliyyə işləri düzgün təşkil edilmişdirsə, pul vəsaiti vaxtında müəssisənin 
 150
hesablaşma hesabına daxil olursa və öz təyinatına görə istifadə edilirsə, onda müəssisə tapşırıq və 
sifarişləri vaxtında yerinə yetirmək imkanına tam malik olur. 
Bazar iqtisadiyyatı şəraitində müəssisələrdə maliyyə resursları varidatının əsas mənbəyi, 
onların özlərinin pul gəlirlərindən ibarət olur. Müəssisənin pul gəlirlərinin həcmi isə bazarda 
satılan məhsulun miqdarından, onların keyfiyyətindən və qiymətlərindən bilavasitə asılıdır. Nə 
qədər çox məhsul istehsal edilib satılarsa, onların keyfiyyəti nə qədər yüksək olarsa, müəssisənin 
pul gəliri də bir o qədər çox olacaqdır. Fəqət son illərdə əksər müəssisələr tam gücləri ilə 
işləmədiyinə görə istehsal olunan və satılan məhsulların həcmi xeyli azalmış və beləliklə də 
onların maliyyə vəziyyətləri pisləşmişdir. Belə bir hal onların maliyyə vəziyyətinin 
yaxşılaşdırılmasını zəruri edir. Müəssisələrin maliyyə vəziyyətinin yaxşılaşdırılmasında onların 
yenidən qurulması və sanasiyası mühüm rol oynayır. 
Maliyyə vəziyyəti pis olan müəssisələrin yenidən qurulması kreditorların tələbini ödəmək 
məqsədilə müəssisənin mülkiyyətçisi və ya rəhbərliyi tərəfindən onun malik olduğu əmlakın 
bölmək, hamısını və ya müəyyən hissəsini digər təsərrüfat subyektlərinə verməklə müəssisənin 
quruluşunun və fəaliyyət istiqamətinin dəyişdirilməsini nəzərdə tutur. Sanasiya isə borcun ləğv 
edilməsinin qarşısını almaq məqsədilə onun mülkiyyətçisi, kreditorlar, əmək kollektivləri və ya 
digər şəxslər tərəfindən maliyyə yardımı göstərməklə borclunun yenidən təşkil edilməsidir. 
Bəzən müəssisələrin elə maliyyə vəziyyəti yaranır ki, bu zaman onlar öz mövcud əmlaklarını 
satdıqda belə öz borclarını ödəmək qabiliyyətinə malik olmurlar. Bu da borcların həcminin ildən-
ilə artmasına gətirib çıxarır. Aşağıdakı cədvəldə müəssisə və təşkilatların bank ssudaları və 
qarşılıqlı hesablaşmalar üzrə vaxtı keçmiş borclarının məbləğləri əksini tapmışdır. 
Cədvəl 38 
Müəssisə və təşkilatlarin bank ssudalari və qarşiliqli hesablaşmalar 
üzrə vaxti keçmiş borclari 
/milyard manat/ 
İllər Cəmi Bank hesablaşmalari Qarşılıqlı hesablaşmalar 
1995 9481 588 8893 
1996 14667 760 13908 
1997 12084 760 11325 
1998 14496 340 14156 
1999 14312 364 13948 
2000 17394 500 16894 
2001 17728,3 672 17056 
 
Azərbaycanda maliyyə vəziyyəti pisləşmiş müəssisələrin maliyyə vəziyyətlərini 
yaxşılaşdırmaq üçün, əsasən, sanasiyadan istifadə edilir. Bu zaman borclu müəssisənin tədiyyə 
qabiliyyətini bərpa etmək üçün sanasiya prosesi üzrə keçirilmiş tenderdə /müsabiqədə/ qalib 
gəlmiş hüquqi və ya fiziki şəxs tərəfindən maliyyə yardımı göstərilir. Mövcud qanunvericiliyinə 
görə sanasiya tenderində borclu müəssisə, hər hansı bir səhmdar və ya kreditor, habelə hüquqi və 
fiziki şəxslər iştirak edə bilər. Hansı hüquqi və ya fiziki şəxsin borclu müəssisənin sanasiyası 
üzrə tədbirləri özündə birləşdirən sanasiya layihəsi /biznes planı/ məhkəmə tərəfindən qənaətbəxş 
hesab olunarsa, o da sanasiya prosesini həyata keçirir Bunun üçün o, öz şəxsi nümayəndəsini 
təyin edir. «Müflisləşmə və iflas haqqında» Azərbaycan Respublikasının Qanununa görə 
sanasiyanın müddəti 18 ay müəyyən edilmişdir. Əgər sanasiya dövründə obyektiv səbəblər 
üzündən zərurət yaranarsa, onda sanasiyanın müddəti daha 6 ay uzadıla bilər. 
Hər bir müəssisənin maliyyə vəziyyətini yaxşılaşdırmaq üçün konkret şəraiti nəzərə 
almaqla ayrıca sanasiya proqramı /layihəsi/ işlənib hazırlanır. Bu zaman iki növ taktikadan: 
müdafiə və hücum taktikasından istifadə edilir. Müdafiə taktikası müdafiə xarakterli tədbirlərə 
əsaslanır. Belə tədbirlərə maya dəyərinin tərkibinə daxil edilən xərclərin azaldılması, lüzumsuz 
idarəetmə şöbələrinin ixtisar edilməsi və ya sayının azaldılması, idarəetmə heyəti işçilərinin 
ixtisar edilməsi və sair aiddir. Belə taktikadan müəssisə əlverişsiz xarici mühitə malik olduqda 
 151
istifadə edir. Müasir dövrdə Azərbaycanda fəaliyyət göstərən həm iri /məsələn, neft və kimya 
maşınqayırma zavodları, «Çinar» İstehsalat Birliyi, «Bakkondisioner» Elmi-İstehsalat Birliyi, 
Dəniz stasionar zavodu və s./, həm də kiçik müəssisələr bu cür taktikadan istifadə edirlər. Bu da 
milli iqtisadiyyatı bürümüş staqflyasiya /Staqflyasiya - kapitalist iqtisadiyyatında istehsalat 
səviyyəsinin inkişafının dayanmasının və hətta aşağı düşməsinin arasıkəsilməz qiymət artmasının 
sürətləndirilməsi ilə əlaqələndirilməsi deməkdir/ ilə bağlıdır. Bazar iqtisadiyyatı ölkələrinin 
təcrübəsi göstərir ki, müəssisələr müdafiə taktikasından istifadə etdikdə onların maliyyə 
vəziyyəti yaxşılaşmaq əvəzinə daha da pisləşir, çünki bu zaman operativ vəzifələrin yerinə 
yetirilməsinə daha çox fikir verilir. Belə vəzifələrə zərərin aradan qaldırılması, lüzumsuz 
xərclərin ləğv edilməsi, maliyyə intizamının möhkəmləndirilməsi, kreditlərdən səmərəli istifadə 
edilməsi, ödənişlərin vaxtının uzadılması, kadr dəyişiklikləri, işgüzar və bacarıqlı mütəxəssislərin 
işə cəlb olunması, mövcud istehsal ehtiyatlarından səmərəli istifadə olunması və sair aiddir. 
Müəssisələrin sanasiyasında hücum taktikasından istifadə edilməsi daha məqsədəuyğundur. 
Çünki bu zaman operativ vəzifələrin həllinə deyil, strateji vəzifələrinin həllinə daha çox üstünlük 
verilir. Hücum taktikasının əsasını istehsal ehtiyatlarından istifadə, aktiv marketinq, daha yüksək 
qiymətqoyma, istehsalın təkmilləşdirilməsinə çəkilən xərclərin azaldılması, istehsal əsas 
fondların yeniləşdirilməsi, mütərəqqi və qabaqcıl texnologiyanın tətbiqi, idarəetmə 
mexanizminin və prosesinin təkmilləşdirilməsi və sair təşkil edir. Bundan başqa, hücum 
taktikasından istifadə edildikdə, lazım gələrsə müəssisənini strategiyasında və istehsal 
proqramında müəyyən düzəlişlər edilir, innovasiyalardan istifadə edilir. Bütün bunların əsasında 
isə sanasiya üzrə konsepsiya işlənib hazırlanır. Adətən sanasiya üzrə biznes plan özündə bir-
birilə qarşılıqlı surətdə əlaqədar olan istehsal, maliyyə, marketinq, texniki, idarəetmə və 
investisiyanın sağlamlaşdırılması üzrə tədbirləri əhatə edir. Ümumiyyətlə, sanasiya üzrə işlənib 
hazırlanmış biznes plan iki əsas vəzifəni yerinə yetirir Birinci vəzifənin tərkibinə məhsul istehsalı 
və satışı ilə bağlı məqsəd və funksiyaların əsaslandırılması və ya müəssisənin böhran 
vəziyyətindən çıxarılmasına və satış bazarında sabit yerin tutulmasına kömək edən dəyişikliklər 
daxildir. İkinci vəzifə isə müəssisənin böhran vəziyyətindən çıxarılmasına yönələn 
maliyyələşdirməyə investorları inandırmaqdır. 
Qərb ölkələrində sanasiya üzrə işlənib hazırlanan biznes planlar tərkibinə, quruluşuna, 
yerinə yetirdiyi vəzifələrə və fəaliyyətlərinin miqyasına görə bir-birindən fərqlənirlər. Buna 
baxmayaraq elə standart bölmələr var ki, onlar hər bir biznes planda vardır. Onlara aiddir: 
1. xülasə və ya anotasiya bölməsi - əsas bölmələrdən biridir. Belə ki, əgər xülasə 
sanasiyada maraqlı olan tərəflərdə rəqabət doğurmursa, onda sanasiya layihəsi 
müsabiqədən keçə bilməyəcəkdir, yəni sanasiya layihəsinin xülasə bölməsi sadə və 
lakonik olmalıdır. Burada çalışmaq lazımdır ki, minimum terminlər işlədilsin və 
maksimum diqqət müəssisənin gələcəkdə buraxacağı məhsulun və ya xidmətlərin 
xarakterik cəhətlərinə verilməlidir. Bu bölmədə müəssisənin satış həcmi, satışdan 
əldə ediləcək gəlirlərin məbləği, istehsal xərcləri, ümumi mənfəəti və nəhayət, borc 
aldığı vəsaitlərinin nə vaxt qaytarılacağı göstərilir; 
2. müəssisə biznesinin ümumi xüsusiyyətləri bölməsi - bazara təklif edilən məhsul və ya 
xidmətin keyfiyyət parametrlərini: etibarlığını, uzunömürlülüyünü, erqonomikliyini, 
patent təmizliyini, məhsulun hazırlanması üçün istifadə edilən xammal və materiallar 
haqqında məlumatları, potensial alıcıların vəziyyətini və sair özündə əhatə edir; 
3. satış bazarının qiymətləndirilməsi bölməsi - özündə bazara çıxarılacaq hər bir məhsul 
və ya xidmət növü üzrə natural və dəyər ifadəsində məlumatları, reklamasiyaları, 
istehlakçılar tərəfindən müəssisəyə qaytarılan məhsulların miqdarını, hansı diler və 
distrebyuterlərin xidmətindən istifadə edilməsi haqqında informasiyaları və s. 
birləşdirir; 
4. marketinq strategiyası bölməsində müəssisənin nəzərdə tutduğu satış həcminə hansı 
yollarla çatacağı tədqiq edilir. Bu zaman rəqib müəssisələrin məhsul və xidmətlərinin 
güclü və zəif tərəfləri aydınlaşdırılır. Bu məqsədlə müəssisənin məhsul və 
 152
xidmətlərinin parametrləri rəqib müəssisələrin məhsul və xidmələri ilə müqayisə 
edilir. Marketinq strategiyası işlənib hazırlandıqda qiymətqoymaya xüsusi diqqət 
verilməlidir. Çünki  məhsul və xidmətə qoyulan qiymət bazarın konyukturasına 
uyğun olmalıdır. Qiymət müəssisədə «təklifin» səviyyəsini sabit saxlamağa və 
artırmağa, bazarda məhsul satışının həcminin artırmağa, bunların əsasında maksimum 
mənfəət əldə etməyə imkan verməlidir; 
5. məhsul və istehsal strategiyası bölməsi - məhsul və xidmətlər, operativ planlaşdırma, 
iqtisadi inkişaf, istehsal və əmək şəraiti üzrə tədbirləri əhatə edir.   Məhsulun yenidən 
işlənməsi və dizayn bölməsində dizayn və yenidən işləməyə çəkilən xərclər 
hesablanır və onlardan ən əlverişlisi seçilir; 
6. təşkilati və hüquqi bölmə - özündə təşkilati islahatların aparılması, idarəetmə 
heyətinin azaldılması və idarəetmə xərclərinin ixtisar edilməsi üzrə tərbirləri əks 
etdirir; 
7. risk və problemlər bölməsində riskin idarə olunması, sanasiya prosesinin həyata 
keçirilməsi zamanı baş verə biləcək dəyişikliklərə və təhlükələrə vaxtında cavab 
vermək üzrə zəruri tədbirlər göstərilir; 
8. elmi axtarışlar və təcrübə-konstruktor işləri bölməsində elmi axtarışların və təcrübə-
konstruktor işlərin perspektiv istiqamətlərin müəyyənləşdirilməsi və onların həyata 
keçirilməsi ilə bağlı xərclərin azaldılması üzrə tədbirlər göstərilir; 
9. maliyyə strategiyası bölməsində müəssisənin maliyyə potensialını yaxşılaşdırmaq, 
mənfəətin artırılması və zərərin azaldılması /yaxud tamimilə aradan qaldırılması/, 
rentabelliyin yüksəldilməsi, müəssisənin tədiyyə qabiliyyətin təmin olunması üzrə 
tədbirlər göstərilir. 
Mövcud müəssisələrin maliyyə vəziyyətinin sağlamlaşdırılması üzrə tədbirləri həyata 
keçirərkən onların yenidən qurulmasına, yəni təkmilləşdirilərək bazar iqtisadiyyatı subyektlərinə 
çevrilməsinə xüsusi diqqət verilməlidir. Çünki bazar iqtisadiyyatı müəssisələri sosialist sənaye 
müəssisələrindən köklü surətdə fərqlənirlər. Ona görə də sosialist sənaye müəssisələrinin /NQÇİ/ 
təkmilləşdirilərək bazar iqtisadiyyatı müəssisələrinə çevrilməsi mürəkkəb və uzun sürən bir 
prosesdir. Bu proses nə qədər tez və səmərəli keçərsə, bazar iqtisadiyyatı müəssisələrinin maddi 
əsası bir o qədər tez yaradılar. Mövcud müəssisələrin təkmilləşdirilərək bazar iqtisadiyyatına 
çevrilməsinin müxtəlif yolları və xarakterik cəhətləri var. Onlara aşağıdakılar aiddir. 
Bazar iqtisadiyyatında xüsusi sahibkarlıq fəaliyyəti onun ən səciyyəvi komponentlərindən 
biridir. Onsuz bazar iqtisadiyyatı müəssisələrinin fəaliyyətini təsəvvür etmək mümkün deyil. 
Odur ki, sosialist sənaye müəssisələrini təkmilləşdirilərək başar iqtisadiyyatı müəssisələrinə 
çevrilməsinin birinci xarakterik cəhəti dövlət müəssisələrinin özəlləşdirilməsindən və 
dövlətsizləşdirilməsindən ibarətdir. Məlumdur ki, sosializmdə dövlət və kolxoz-sovxoz 
mülkiyyət formaları hakim idi. Odur ki, bazar iqtisadiyyatına keçid dövründə həmin mülkiyyət 
formalarında islahatların aparılması zərurəti yaranmışdır. Bu isə özəlləşdirmə prosesinin həlli ilə 
bağlıdır. Azərbaycanda artıq kiçik və orta müəssisələrin özəlləşdirilməsi başa çatmış və indi iri 
müəssisələrin özəlləşdirilməsi üzrə tədbirlər həyata keçirilir. Bu məqsədlə Azərbaycan 
Respublikasının Qanununa uyğun olaraq «Azərbaycan Respublikasında dövlət mülkiyyətinin 
özəlləşdirilməsinin II Dövlət Proqramı» qəbul edilmişdir. 
Mövcud müəssisələrin təkmilləşdirilərək bazar iqtisadiyyatı müəssisələrinə çevrilməsinin 
ikinci xarakterik cəhəti müasir bazar iqtisadiyyatının mühüm komponenti sayılan xüsusi 
sahibkarlığın geniş inkişafını təmin etməkdən ibarətdir. Rəsmi məlumata görə son illərdə 
sənayedə özəl sektorun cəmi 35-40% təşkil edir. Deməli, hələlik sənayedə xüsusi sahibkarlıq, 
biznes fəaliyyəti nisbət etibarilə böyük templə inkişaf etmir. Nə qədər ki, özəl mülkiyyət, xüsusi 
sahibkarlıq və biznes fəaliyyəti sənayedə geniş vüsət almayıb, şübhəsiz belə bir şəraitdə hələləik 
real bazar iqtisadiyyatından hökmüran rol oynamasından, ona uyğun sənaye müəssisələrinin 
mövcudluğundan söhbət gedə bilməz. 
 
 153
Bu prosesin üçüncü xarakterik cəhəti-sənaye müəssisələrinin fəaliyyətinin 
planlaşdırılmasında və idarə edilməsində mərkəzləşdirilmiş sistemdən qeyri-mərkəzləşdirilmiş 
sistemə keçirilməsindən, yəni direktiv göstəricilərdən imtina etməkdən ibarətdir. Bu məqsədlə 
planlaşdırma və idarəetmənin indikativ formalarından istifadə edilir. Son zamanlar iqtisadi 
islahatlar gedişində Çində geniş tətbiq olunan bu formanın mahiyyəti ondan ibarətdir ki, xüsusi 
sahibkarlıqla məşğul olan ayrı-ayrı müəssisələr, şirkətlər, dövlətin sifarişləri və tövsiyyələri 
əsasında fəaliyyət göstərməyə razılıq verirlər. Bunun müqabilində dövlət həmin müəssisələrin 
istehsal artımında marağını təmin etmək məqsədilə  birbaşa maliyyə yardımı edir, onların 
hazırladıqları  məhsullar üçün sabit satış bazarı yaradır. Dövlət sifarişlərindən artıq qalan 
məhsulların dünya bazarına çıxarılmasına köməklik göstərir və digər zəruri tədbirləri həyata 
keçirir. Direktiv planlaşdırma sistemindən fərqli olaraq, indikativ nlanlaşdırmanın tətbiqi, nəinki 
sahibkarın şəxsi marağını, elmi-texniki tərəqqinin nailiyyətlərinin istehsalata tətbiqində onların 
təşəbbüskarlığını azaltmır, əksinə, xüsusi müəssisələr dövlətin onlarıfn normal fəaliyyət 
göstərmələri üçün yaratdığı əlverişli iqtisadi mühüt hesabına istehsalı daha çox genişləndirməyə 
imkan verir bu da keçid dövründə əmək kollektivlərinin zəruri tələbatının ödənilməsində xüsusi 
müəssisələrin fəal iştirakına səbəb olur. 
Mövcud müəssisələrin təkmilləşdirilərək bazar iqtisadiyyatı müəssisələrinə çevrilməsinin 
dördüncü xarakterik cəhəti müəssisələrin istehsal-təsərrüfat fəaliyyətinə dövlətin müdaxiləsini 
azaltmaqdan ibarətdir. Klassik iqtisadiyyatın banilərindən biri olan A.Smitin fikrincə bazar 
iqtisadiyyatı şəraitində liberalizm dövlət iqtisadiyyata müdaxiləsi minimal olmalı, tələb və 
təklifdən asılı olaraq azad qiymətlər bazar özünüidarəetməni təmin etməlidir. Bu cür iqtisadi 
idarəetməni isə o, «görünməz əllər»lə əlaqələndiridi. Lakin XIX əsrin axırı və XX əsrin 
əvvəllərində beynəlxalq aləmdə baş vermiş iqtisadi dəyişikliklər iqtisadiyyatın dövlət tərəfindən 
tənzimlənməsini zəruri etdi. Bu zaman S.Keyns iqtisadiyyata dövlətin müdaxiləsinin 
mümkünlüyü ideyasını irəli sürdü. Onun ideyasının əsası bu idi ki, nəğd və nəğdsiz pul kütləsi ilə 
tələbi artırmaq və ya azaltmaq yolu ilə bazar iqtisadiyyatını dövlət tənzimləyə bilər. S.Keyns belə 
hesab edirdi ki, bu cür tənzimləmə yolu ilə iflyasiyaya, məşğulluğa, əmtəələrin tələb və 
təkliflərin təsir etmək mümkündür. 
Bu prosesin beşinci xarakterik cəhəti sənaye müəssisələrin mərkəzləşdirilmiş 
fondlaşdırılmasından və istehlakçıların mal-göndərənlərə təhkim etməkdən qəti əl çəkməyi və 
fondlarsız, naryadsız sərbəst alqı-satqı formasında istehlakçıların sifarişi üzrə, müqavilə 
qtymətlərini geniş tətbiq etməklə, alıcı tapmaq üstünədə yarışmaq, işgüzar partnyor seçmək 
imkanı verməklə istehsal vasitələrinin topdan satış ticarətinə qətiyyətlə keçməkdən ibarətdir. Bu, 
istehlakçının amirliyini və inhisarçılığını ardan qaldırmaqla istehsal vasitələri bazarının 
yaranmasının zəruri şərtlərindən biridir. Lakin bazar iqtisadiyyatının müasir mərhələsində dövlət 
sifarişi üzrə istehsal olunan mərkəzləşdirilmiş məhsul bölgüsü hələlik öz əhəmiyyətini saxlaya 
bilər. Çünki maddi - texniki təchizat istehsal infrastrukturunun bir hissəsidir. 
Mövcud müəssisələrin təkmilləşdirilərək bazar iqitsadiyyatı müəssisələrinə çevrilməsinin 
altıncı xarakterik cəhəti «İqtisadi insan» amilinin rolunu gücləndirməkdən ibarətdir. Bazar 
iqtisadiyyatı insan amilinin formalaşması üçün geniş imkanlar açır, çünki bu zaman işçilərin 
təşəbbüskarlığı artır, iqtisadiyyatda özünüidarəetmə xeyli genişlənir, əmək kollektivlərində 
təsərrüfatçılıq münasibətləri güclənir, hər bir işçinin xüsusi mülkiyyətin səmərəli istifadə 
olunmasında rolu artır və s. insan amilinin rolunu gücləndirmək məqsədi ilə son illərdə 
respublikamızın ali məktəblərində və digər təhsil müəssisələrində islahatlar həyata keçirilir, 
onların psixologiyasında və iqtisadi təfəkküründə yenidən qurma baş verir, demokratiyanın bütün 
formaları genişləndirlir, əhalinin bəzi kateqoriyaları üzrə sosializm cəmiyyətində mövcud olan 
güzəştlər ləğv edilir və beləliklə ictimai münasibətlərin bütün sahələrində sosial ədalət 
prinsipinin daha dolğun şəkildə bərqərar olması üçün tədbirlər həyata keçirilir. 
Sosialist sənaye müəssisələrinin təkmilləşdirilərək bazar iqtisadiyyatı müəssisələrinə 
çevrilməsinin yeddinci xarakterik cəhəti – yeni texnikanin və mütərəqqi texnoloji proseslərin 
geniş tətbiq edilməsindən və texnoloji yeniləşdirməyə daha çox üstünlük verilməsindən ibarətdir. 
 154
Bazar iqtisadiyyatı istehsalı, elm və texnikanın ən son nailiyyətlərindən istifadəyə əsaslanan 
yüksək dərəcədə mexanikləşdirilmiş və avtomatlaşdırılmış istehsaldır. Odur ki, son illərdə 
respublikamızda yaradılan və müvəffəqiyyətlə fəaliyyət göstərən bir sıra sənaye müəssisələri 
dünya standartlarına cavab verən yeni texnika ilə təhciz edilir. Artıq indi respublikamızda bir çox 
müəssisələr fəaliyyət göstərirlər ki, onlar öz texniki səviyyələrinə görə xarici ölkələrdəkindən heç 
də geri qalmırlar. 
Mövcud müəssisələrin təkmilləşdirilərək bazar iqtisadiyyatı müəssisələrinə çevrilməsinin 
səkkizinci xarakterik cəhəti işçilərin peşə hazırlığının yüksəldilməsindən və yeni peşələrin 
mənimsənilməsini sürətləndirməkdən ibarətdir. Bazar iqtisadiyyatı müəssisələrində hərtərəfli 
inkişaf etmiş, geniş elmi–texniki və peşə hazırlığına malik və istehsalata yaxşı bələd olan 
təşəbbüskar və işgüzar adamlar işləyə bilərlər. Odur ki, işçilər öz peşə hazırlığını daima 
yüksəltməyə çalışmalı və iştisaslarını artırmalıdır. 
Sosialist sənaye müəssisələrinin təkmilləşdirilərək bazar iqtisadiyyatı müəssisələrinə 
çevrilməsinin doqquzuncu xarakterik cəhəti – müəssisələrin xarici ölkələrlə əlaqəsinin 
gücləndirilməsindən ibarətdir. Bazar iqtisadiyyatı şəraitində milli müəssisələrin xarici ölkələrlə 
iqtisadi əlaqələrinin yaradılması bir çox səbəblər üzündən zəruridir. Məlumdur ki, 1920-ci ildə 
Azərbaycan Demokratik Respublikası öz müstəqilliyini itirdikdən sonra xarici iqtisadi əlaqələr 
Sovet İttifaqının dövlət inhisarı altında cəmləşmişdir. 1991-ci ildə Azərbaycan Respublikası 
yenidən müstəqillik əldə etdikdən sonra xarici ölkələrlə iqtisadi əlaqələri özü istədiyi kimi 
yaradır və onlara əməkdaşlıq edir. Hazırda Azərbaycan Respublikasının yüzlərlə müəssisə və 
təşkilatları xarici iqtisadi əlaqələrin iştirakçısıdır və dünyanın 85-dən çox ölkəsi ilə qarşılıqlı 
iqtisadi ticarət əlaqələrinə malikdir. Bütün bunlar idxal-ixrac əməliyyatlarının həcminin ildən-ilə 
artmasına səbəb olmuşdur. Bunu aşağıdakı cədvəldə verilmiş məlumatlar da sübut edir. 
Cədvəl 39 
Azərbaycan Respublikasinda 1991-2001-ci illərdə 
idxal-ixracin dinamikasi 
/miliyon ABŞ dolları/ 
İllər İdxal İxrac Saldo Cəmi dövriyyə 
1991 1881,3 2120,9 239,7 40002, 2 
1992 939,9 1483,9 544,1 2423,8 
1993 628,8 724,7 95,9 1353,5 
1994 777,9 652,7 -125,2 1430,6 
1995 667,7 637,2 -30,5 1304,9 
1996 960,6 631,3 -329,3 1591,9 
1997 794,3 781,3 -13,0 1575,6 
1998 1076,5 606,1 -470,3 1982,6 
1999 1035,9 929,2 -106,7 1965,1 
2000 1172,1 1745,2 573,1 2917,3 
2001 1430,9 2314,7 883,2 3741,6 
 
Mövcud müəssisələrin təkmilləşdirilərək bazar iqtisadiyyatı müəssisələrinə çevrilməsinin 
onuncu xarakterik cəhəti rəqabət mübarizəsinin gücləndirilməsindən ibarətdir. Çünki iqtisadi 
inkişafın bazar mexanizmi bəzi iqtisadi ünsürlərin qarşılıqlı əlaqədə fəaliyyəti ilə şərtlənir. 
Rəqabət latın sözü olub «toqquşma», «bəhsləşmə» mənasını daşıyır. Rəqabət nəticəsində 
istehsalçı və istehlakçılar bərabər imkanlardan daha səmərəli istifadə etməklə qalib gəlmək istəyi 
həmişə onları istehsalın nəticəsini yaxşılaşdırmağa stimullaşdırır. Bazar iqtisadiyyatı şəraitində 
rəqabət bir tərəfdən istehsalçıların öz aralarında, ikinci tərəfdən, istehsalçılarla istehlakçılar 
arasında, üçüncü tərəfdən isə istehlakçıların öz aralarında mənafelərin reallaşdırılması uğrunda 
mübarizəsi uğrunda mübarizəni əks etdirir. Deməli, rəqabət nə qədər güclü olarsa, bir o qədər də 
iqtisadi artım sürətlənər. 
 
 
 155
Sosialist sənaye müəssisələrinin təkmilləşdirilərək bazar iqtisadiyyatı müəssisələrinə 
çevrilməsi prosesinin onbirinci xarakterik cəhəti – müəssisələrin bazar yönümlü olmasından 
ibarətdir. Bazar iqtisadiyyatı şəraitində müəssisə öz istehsal-təsərrüfat fəaliyyətini 
başlamamasından öncə üç suala cavab hazırlamalıdır: nə istehsal etməli?  nə qədər istehsal 
etməli? və istehsal etdiyi məhsulları hansı bazarda satmalıdır?. Bazar iqtisadiyyatı şəraitində 
xarici ölkə müəssisələrinin təcrübəsi göstərir ki, istehsalçı müəssisələr yüksək mənfəət əldə 
etmək üçün əsas diqqəti istehsalın və satışın həcminin artırılmasına deyil, bazarın ehtiyaclarına 
uyğun məhsullar buraxılışının təmin olunmasına yönəltməlidirlər. Bu zaman müəssisə 
müştərilərin sifarişləri uğrunda eyni cinsli məhsul  buraxan müəssisələrlə rəqabət mübarizəsi 
oapara bilər. Deməli, bazar iqtisadiyyatı müəssisəsi öz iqtisadi strategiyasını bazar yönümlü 
işləyib hazırlamalıdır. Özü də bazar yönümlü proqram həddindən artıq geniş və ya dar olmalıdır. 
Çünki, bazar ehtiyacları tez-tez dəyişilir və belə şəraitdə genişləndirilmiş, yaxud 
məhdudlaşdırılmış proqram müəyyən təhlükələrlə üzləşə bilər. 
Yuxarıda deyilənlərdən əlavə bazar iqtisadiyyatı müəssisələrinin sosialist sənaye 
müəssisələrindən işçiləri işə qəbulundan və onların əmək haqqının ödənilməsində sosial 
problemlərin həllində, əldə edilmiş mənfəətdən istifadə istiqamətlərində, uçotun aparılmasında, 
müəssisənin istehsal-təsərrüfat fəaliyyətinin qiymətləndirilməsində, neft və qazın maya dəyərinin 
formalaşdırılmasında, müəssisələrin əsas vəsaitinin əmələ gəlməsində, müəssisə fəaliyyətinin 
təftişində və sair fərqləndirici cəhətləridə mövcuddur. 
 156
IX FƏSİL 
DÖVLƏT TƏNZİMLƏNMƏSİ VƏ İDARƏETMƏ KONSEPSİYASI 
 
9.1. Milli energetik strategiya və onun formalaşmasi aspektləri 
 
Tarixdə ilk dəfə olaraq Azərbaycanın neft-qaz sərvətlərinin xalqa tam məxsusluğu təmin 
edilmişdir. Dövlət müstəqilliyi bərpa edildikdən sonra ölkədə «Əsrin müqaviləsi» ilə başlanan, 
respublika prezidenti H.Ə.Əliyev cənablarının rəhbərliyi ilə uğurlu neft strategiyası həyata 
keçirilir. Ötən illər ərzində neft strategiyasının reallaşması istiqamətində olduqca möhtəşəm və 
dəyərli işlər görülmüş, konkret olaraq dünyanın iqtisadi inkişaf etmiş ölkələrinin, transmilli neft 
korporasiyalarının milli neft sektoruna çoxmilyardlı investisiya qoyuluşları təmin edilmiş, neft-
qaz kompleksinin infrastrukturu yenidən qurulmuş, Xəzər neftinin ilkin partiyalarda xarici 
bazarlara çıxışı gerçəkləşmiş, Bakı-Tbilisi-Ceyhan əsas ixrac neft kəmərinin inşaasına start 
verilmiş, Bakı-Tbilisi-Ərzurum qaz kəməri layihəsi kommersiya reallaşması mərhələsinə daxil 
olmuşdur. Bununla belə, struktur islahatları çərçivəsində energetik kompleksi kordinasiya edən 
Yanacaq Energetika Nazirliyi yaradılmış, ARDNŞ-in strukturu yeni mobil düzümdə 
formalaşdırılmış, investisiya təminatlı müvafiq «Neft fondu» təsis edilmişdir. Qarşıda isə sanbalı 
daha da artacaq işlərin görülməsi perspektivi dayanır. 
Təbii energetik sərvətlərin geoloji nağdlılığı çağdaş zamanda mühüm strateji əhəmiyyət 
daşıyaraq əsas siyasi güc, iqtisadi qüdrət elementlərindən biri sayılır. Bu reallıqdan 
qaynaqlanaraq müasir dünyada iqtisadiyyatın enerji təchizatı və enerji effektliyi dövlətin iqtisadi 
inkişaf səviyyəsinin mühüm indikator göstəricisinə çevrilmişdir. Azərbaycan Respublikası da 
perspektivlik baxımından karbohidrogen təyinatlı enerji resurslarının izafi bol regionları 
sırasındadır. Təkcə respublikaya mənsub Xəzər şelfində karbohidrogen ehtiyatlarının 
kommulyativ həcmi mütəxəssis tədqiqatlarına görə 3-4 və hətta proqnoztik baxımdan 5-7 
milyarrd ton hesablanır. Buraya quru ərazilərdə aşkarlanmış və perspektiv potensial ehtiyatların 1 
milyad ton şərti yanacağa ekvivalent miqdarı da əlavə olunduqda ümumi toplumda orta hesabla 
adambaşına 1000 ton həcmində karbohidrogen resursları düşür. Müqayisədə bu göstərici 
Azərbaycana planetin 10 ən qüdrətli aparıcı neft-qaz potensiallı ölkələri sırasında yer verir. 
Bununla belə, respublikada neft-qaz resurslarından başqa digər təbii enerji mənbələri də yetərli 
və perspektivlik baxımından ümüdlüdür. Günəşli, küləkli ərazi ayrıca energetik mənbə kimi 
ölkədə alternativ enerji ehtiyatları yaratmağa geniş imkanlar açır. Çayların hidroenergetik 
ehtiyatlarından rasional istifadə etməklə bu potensialı bir qədər də artırmaq mümkündür. Təbii 
ehtiyatların yetərli həcmi respublikanın daxili ehtiyaclarını tam XXI əsr boyunca dolğun 
təchizatına əsas yaradaraq, həm də eksport potensialı kimi davamlı iqtisadi inkişafın təmin 
olunmasında əvəzsiz kapital, möhtəşəm investisiya bazası rolunda çıxış edir. Kifayətedici 
energetik potensiallılığı ilə yanaşı, geosiyasi aspekt, əlverişli joğrafi ərazi və yetərli insani 
resurslar konfiqurasiyasında respublikamız daha fərqli mövqedə durur. Böyük dövriyyədə strateji 
önəm daşıyan bütün bu reallıqlar dövləti iqtisadi missiyanın üzvi tərkib hissəsi kimi yaxın 
onilliklər üçün ölkədə energetik strategiyanın formalaşdırılmasını şərtləndirir. Energetik 
strategiyanın məramında optimal energetik siyasət aparmaqla yanaşı, həm də səmərəli və 
rəqabətqabiliyyətli iqtisadiyyat quruculuğuna nailolma, Azərbaycanın dünya birliyi ölkələri 
sırasında daha layiqli yer tutmasını təmin etmək məqsədi dayanır. Bu strategiyanın konseptual 
əsasları və fundamental özəkləri isə ölkə prezidentinin gerçəkləşdirdiyi iqtisadi siyasət və neft 
strategiyasından qaynaqlanır. 
Energetik strategiyanın formalaşması istiqamətində həm dövlət orqanları və həm də 
tədqiqatçı alimlər tərəfindən müvafiq ideyalar irəli sürülməkdədir. Hələ on il öncə, akademik 
A.X.Mirzəcanzadə elmi araşdırmalarla ölkənin neft-qaz potensialından səmərəli istifadədə 
müvafiq strategiyanın işlənməsinin zəruri olduğunu vurğulamışdır. Alimin tədqiqatlarında bu 
strategiyanın mühüm istiqamətləri və konturları səlist və aydın təqdim olunmuşdur. Energetik 
strategiya ilə bağlı iqtisadi aspektlər müəllifin tədqiqatlarında da geniş əksini tapmışdır. 
 157
Energetik strategiya yeni institusional yaranış deyildir. Planetin iqtisadiyyatı energetik libas 
aldığı zamanlarda analoji strategiyalar silsiləvi olaraq müxtəlif ölkələrdə intişar tapmış, 
mütəmmadi təbəllüdatlara uğramışdır. Bir qədər fərqli adlanışda Sovetlər İttifaqında da energetik 
strategiya daim işlənmiş, gerçəkləşmiş və yeniləşdirilmişdir. Hər bir ölkə enerji resurslarının 
mövcudluq diapazonunun fərqinə varmadan özünün energetik təhlükəsizliyini təmin etmək 
məqsədi ilə məxsusi energetik strategiya formalaşdırmağa və gerçəkləşdirməyə məhkumdur. 
Energetik strategiyanın optimal forması bizimlə müəyyən təzahür paralelləri olan Rusiyada 
1992-ci ildən başlayaraq geniş tətbiq olunur. Lakin növbəti mərhələdə yeni reallıqlar bu 
strategiyanın korrektə olunmasını diktə etmişdir. Artıq burada məzmun və mahiyyətcə daha 
kamil formatda 2020-ci ilə qədər ki, dövrü əhatə edən yeni energetik strategiya işlənmiş və 
Dövlət Dumasının müzakirəsindən keçərək Nazirlər Kabinetində təsdiqini tapmışdır. Energetik 
strategiyanın reallaşdırılmasına ölkənin akademik, sahəvi institutları, o cümlədən YEK-lə bağlı 
mütəxəssislər cəlb olunmuş, Yanacaq Energetika Nazirliyinin yanında əlahiddə «Energetik 
Strategiya» adlanan elmi-tədqiqat institutu təsis edilmişdir. Bununla yanaşı, daim dəyişən iqtisadi 
və energetik situasiyanın təhlili və bu əsnada səmərəli tənzimləmə mexanizmlərini tətbiq etmək 
məqsədi ilə energetik strategiyanı reallaşdıran monitorinq sistemi də yaradılmışdır. 
Rusiya Federasiyasında gerçəkləşdirilən energetik strategiyanın mühüm aspektlərindən biri 
kimi onun dövriliyi, zaman resursu ilə bağlılıq konfiqurasiyası çıxış edir. Bu baxından ölkədə 
planlaşdırılan energetik strategiya aşağıdakı üç mərhələni əhatə edir: 
I. 2-3 il davam edən ilkin mərhələ. Bu zaman enerji kompaniyalarının maliyyə 
vəziyyətinin yüksəlişi və dövlət qiymət tənzimlənməsi təbii inhisarlar vasitəsi ilə təmin 
olunacaq, enerji daşıyıcılarının qiyməti hər il 10-12% inflyasiyanı nəzərə almadan 
artacaqdır; 
II. 4-6 ilə qədər davam edən ikinci mərhələ. Bu mərhələdə rəqabətqabiliyyətli energetik 
bazarın formalaşması nəzərdə tutulur və qiymətlərin 10-12% artımı proqnoz edilir; 
III.  son mərhələ  iqteqrasiya olunan bazarın gəlişi ilə baş verəcəkdir. 
Energetik müstəqilliyi və energetik təhlükəsizliyi təmin etmək, davamlı qorumaq ölkəmiz 
üçün daim dominant aktual vəzifə olaraq qalacaqdır. Bu aktuallıq YEK-in ölkə iqtisadiyyatının 
həyatqabiliyyətli bütün sahələrinin enerji təminatlığı və konsolidasiyasındakı rolu, habelə yeni 
geosiyası situasiya, ölkəyə xarici faktorların təsir genişliyinin artması, dünya enerji bazarlarının 
qloballaşması ilə daha sıx bağlılıqda ifadəsini tapır. Digər tərəfdən 130 ildən çox intensiv olaraq 
neft-qaz hasilatını təmin edən ölkənin əzəli energetik infrasturkturun modifikasiyası, ekoloji 
fonun yaxşılaşdırılması, sosial rifahın yüksəlişi aspektləri də bu kontekstdə əhəmiyyət daşıyır. 
Energetik strategiya dayanıqlı enerji bazarının yaradılmasında dövlət təsirini və normal inkişaf 
məjralı iqtisadi münasibətlərin formalaşmasında antiinhisar, qiymət, vergi, gömrük siyasəti və 
üstün monitoroloci nəzarəti reallaşdıran, mütərəqqi institusional təsisatların yaranış məramını 
ifadə edir. Bu strategiya sahəvi normativ-hüquqi bazanın təkmilləşməsi, energetik sektorda 
standartlaşma və lisenziyalaşmada optimal dövlət tənzimlənməsini hədəf seçir. 
Respublikada energetik strategiyanın nəzəri işlənməsindən öncə onun energetik 
potensialını dəyərləndirmək ehtiyaclıdır. Azərbaycanın ərazisinin 70%-i neft-qaz resursları ilə 
perspektivlidir. Məhz buna görə də, ölkə iqtisadiyyatının əsasını neft-qaz sənayesi təşkil edir. 
İndiyədək respublikamızda 71 neft-qaz yatağı aşkarlanmış və onların 54-də istismar davam edir. 
«Əsrin müqaviləsi» də daxil olmaqla respublikaya mənsub Xəzər şelfini və quru əraziləri əhatə 
edən 21 beynəlxalq neft kontraktı bağlanmışdır. Bu kontraktların əhatə etdiyi zonada hasilat 
yaxın 10-12 il ərzində apogeyə yüksələcəkdir. Onilliyin sonunda təkcə «Azəri-Günəşli» və 
«Çıraq» platformasından gündə 1 milyon barrel, ildə isə 56-57 milyard ton neft hasil ediləcək və 
gəlir toplumunda bu miqyas hər il 9 milyard dollara ekvivalent olacaqdır. Ölkənin kəşf olunmuş 
və perspektiv təbii qaz potensialı da 1-2 trilyon m3 civarında hesablanır. Lakin təbii qaza olan 
daxili istehlak tələbləri müasir vaxtda 50% miqdarında təmin olunur. Belə ki, hazırda Bakı, 
Sumqayıt və 48 inzibati regional əraziyə qaz verilir. Rayonlara verilən qazın miqdarı çox kiçik 
həcmdədir və illik olaraq 200-250 milyon m3 təşkil edir. Bakı şəhərinə gündəlik olaraq 9,3-9,7 
 158
m3 həcmində verilən təbii qazın miqdarı da kifayətedici deyildir. Vurğulanmalıdır ki, «Şahdəniz» 
layihəsi sankiyalaşdırıldıqdan 4-5 il sonra Azərbaycan nəinki daxili ehtiyaclarını dolğun təmin 
edəcək və hətta Avropa bazarına fəal təbii qaz ixrac edən dövlətlərdən birinə çevriləcəkdir. 
Energetik struktur həm də neft və qaz emalında istehsal güclərinin yerləşməsinin 
optimallaşdırılması, təbii qazın, xam neft və neft məhsullarının səmərəli nəqlini və itgilərin daha 
da məhdudlaşmasını tələb edir. Neft emalı sahəsində istehsal gücü nisbi yetərli sayılsa da, 
perspektivdə təbii qazın utilləşməsi aspektində müvafiq emal müəssisələrinin inşaası problemi 
qarşıya çıxacaqdır. Bununla belə, mövcud neft-qaz emalı zavodlarının istehsal səmərəliliyini 
artırmaq üçün onların texnoloji yeniləşməyə ehtiyac vardır. Nəql sistemində isə vəziyyət daha 
çox aydınlığa doğru irəliləyir. Böyük ixrac kəmərlərinin istismarı reallaşacağı təqdirdə neft-qaz 
istehsalı ilə bağlı infrastruktur məntiqi həddə yüksələcəkdir. 
Azərbaycanda hazırda ümumi gücü 5 min meqovatt olan 6 istilik /İES/ və 5 su elektrik 
stansiyaları /SES/ fəaliyyət göstərir və hər il 4 min meqovatt elektrik enerjisi istehsal edilir. 
Müqayisə üçün qeyd olunmalıdır ki, Gürcüstan və Ermənistanın elektrik enerji gücü birlikdə 1,7 
min meqovattdır. Bütün bunlara baxmayaraq respublika elektrik enerjisi ilə tam təmin olunmur 
və ayrı-ayrı hallarda, o cümlədən, Naxçıvan Muxtar Respublikası üçün xarijdən elektrik enerjisi 
idxal olunur. Statistik məlumatlara görə, 2002-ci ildə ARDNŞ tərəfindən 25,8 milyon dollar 
həcmində Rusiyadan 992 milyon kilovatt/saat elektrik enerjisi alınmışdır. Enerji istehsalının 
artımını təmin etmək üçün dövlət müvafiq tədbirlər görməkdədir. Son vaxtlar Azərbaycanın 
elektrik stansiyalarının yenidən qurulmasında 600 milyon dollar kreditdən istifadə edilmişdir. 
Qaz və enerji ödənişləri üzrə vəziyyət qənaətbəxş hesab olunmur. Hər iki istiqamətdə müvafiq 
yığım 50% təşkil edir. Təkcə elektrik enerjisindən istifadəyə görə ödəməmələr 2002-ci ildə 230 
milyon dollara bərabər olmuşdur. Bununla belə, bütün karbohidrogen resurslarına hasilatdan 
satışa qədər müasir universal standartlardan və müvafiq normativdən yüksək olan itgilər 
xarakterikdir. Azərbaycanda elektrik enerjisi itgiləri standartları 7-9%, Sovetlər İttifaqı 
zamanlarında Qafqaz regionu ölkələri üzrə 13% həddində təsbit olunmuşdu. Hazırda isə bu 
itgilər faktiki olaraq 20%-dən də çoxdur. 
Milli energetik strategiyanın formalaşması daxili potensialın təhlili ilə yanaşı qlobal aləmdə 
gedən proseslərin, dünya energetik balansın inkişaf meylinin və bəşəri energetik istehlakın 
yüksəliş templərinin nəzərə alınmasını da şərtləndirir. Dünya iqtisadiyyatında mineral-xammal 
sektoru sənaye istehsalı və energetikasının əsas bazasını təşkil edir. Xammal istehsalı və 
istehlakının dəyişkənliyi beynəlxalq ticarətdə sosial-iqtisadi duruma sirayət etməklə yanaşı, həm 
də qlobal kontekstdə dünya resurslar arsenalına təsir göstərir. Son dövrlərin statistikasına görə, 
planetar miqyasda hər il 13-14 milyard ton təbii ehtiyat üzvi yanacağa çevrilir. Energetik 
istehlakda neft-qaz resursları əhəmiyyətli pillədə dayanır. Neft-qaz resurslarının aparıcı mövqeyi 
onların axtarış-kəşfiyyat, hasilat-istismar dinamikasına da təsir edir. Texnoloji nailiyyətlər 
neftvermə əmsalını dünya üzrə orta çəkidə 40%-ə yaxınlaşdırmışdır. Əvvəllər texniki əlçatmaz, 
rentabelsiz hesab edilən rayonlarda, dənizin dərin qatlarında neft-qaz ehtiyatlarının 
mənimsənilməsi reallığa çevrilir, resursların arealı daim joğrafi, statistik dəyişikliklərə məruz 
qalır. Dünya YEK-inin investisiyon tələbləri müasir zamanda 1 trilyon dollar civarında 
hesablanır. Beynəlxalq Maliyyə bazarında isə YEK-ə istiqamətləndirici müvafiq resurslar 
əhəmiyyətli dərəcədə azdır. Ona görə də bir çox ölkələrdə iqtisadiyyata milli banklarda əhali 
depozitləri və qiymətli kağızları cəlb olunur. Nəzərə alınmalıdır ki, neft-qaz sənayesində 
investisiyon aktivlik dünya neft qiymətlərinin səviyyəsindin asılıdır. 
Dünya iqtisadi artımı hər il daha çox enerji resurslarının mənimsənilməsi ilə təmin olunur 
və yeni-yeni energetik potensiallı ərazilər istehlak mənbəyinə çevrilir. Neft və qazın istehlakı 
mütəmmadi artır və bu resursların müasir sivilizasiyada təbiətlə cəmiyyət arasındakı tarazlığın 
saxlanılmasında həyati əhəmiyyətinin misilsiz olduğu danılmaz faktdır. Onların səmərəli 
istifadəsi qədər də yerləşməsi və əzəli ənənəvi ərazilərdə tükənməsi faktoru da narahatedicidir. 
Akademik A.X.Mirzəcanzadə resursların tükənməsi amilinin təzadlı aspektinə rəğmən qeyd edir 
ki, «Resursların tükənməsi praktiki vahid proses kimi, daim və məqsədyönlü olaraq təbiət və 
 159
cəmiyyət sisteminin tarazlığının saxlanılmasına təkan verir. Lakin burada paradoksal 
qanunauyğunluq baş verir: resursların ehtiyat azlığı nə qədərdirsə, o qədər də bu əsnada 
formalaşan böhran dərin və risklidir. Və əksinə təbii ehtiyatlarla təminat nə qədər yüksəkdirsə, o 
qədər də onların tükənməsi intensiv və davamlıdır». 
Dünyada tanınmış və tanınmamış irili-xırdalı 200-dən çox ölkə mövcuddur ki, bu sırada 
müxtəlif iqtisadi göstəricilərdə Azərbaycan xeyli üstün keyfiyyətlərə malikdir. Dünya neft 
ehtiyatlarının 141 milyard ton, təbii qaz ehtiyatlarının 155 trilyon m3 ehtimal olunduğu məqamda 
Azərbaycanın müvafiq potensial imkanlarının 6-7 milyard ton karbohidrogen resursuna 
ekvivalentliyini nəzərə alsaq görərik ki, respublikanın payı dünya neft-qaz resurslarında 4-5%-ə 
bərabərdir. Planetin energetik xəritəsində bu görüntü heç də kiçik sayılmamalıdır. Bu resursların 
milli mənafelərə uyğun daha dolğun istifadəsi isə elmi fundamental əsaslandırılmış energetik 
strategiya ilə təmin olunacaqdır. 
Milli energetik gücün dəyərləndirilməsi və qlobal proseslər reallığından çıxış edərək 
iqtisadiyyatın energetik strategiya kontekstində proqnozlaşdırılan inkişaf səviyyəsinin təmin 
olunmasında YEK-də enerji resurslarının mümkün artımına nail olmaq və bu resurslardan 
istifadənin effektivliyini yüksəltmək kimi mühüm məsələnin həlli vacib sayılmalıdır. Məhz 
ÜDM-in artım templərinin təmin edilməsi iqtisadiyyatın enerji effektivliyinin köklü yüksəlişi ilə 
bağlı olacaqdır. Enerji effektivliyinin artırılması isə fikrimizcə, energetik strategiya aspektində 
aşağıdakı prioritetləri nəzərdə tutmalıdır: 
Energetik təhlükəsizliyi təmin edən tədbirlər bloku 
1. uzunmüddətli çevrədə optimal yanacaq-enerji balansı formalaşdırmaq; 
2. yüksək texnoloji istehsal artımı və xidmət sferasının payının yüksəlişi ilə iqtisadiyyatın 
struktur yenidənqurmasını təmin etmək; 
3. enerji qənaətçiliyinin təşkilati, texnoloji tədbirlərini, iqtisadiyyatın bütün sahələrində 
energetik resurslarından rasional istifadəni və enerjiqoruyucu inkişaf zolağına keçidi 
reallaşdırmaq; 
4. ümidli və perspektivli mineral-xammal bazası və milli ehtiyat energetik resurslar 
terminalı yaratmaq; 
5. yanacaq-energetik resurslar balansının statusunu artırmaq və onların istehlakının 
operativ statistik hesablandırılmasını tətbiq etmək; 
6. Neft Fondunun resurslarını aktiv olaraq təkrar istehsala və yeni çevik rentabelli 
yaranışlara yönəltəməklə ehtiyatlar varisliyini təmin etmək; 
7. postneft konsepsiyasi işləmək. 
Struktur və istehsal  modernizasiyası kontekstində 
1. YEK-in funksionallığının artımında xammal, istehsal və maliyyə potensialından rasional 
istifadəni təmin etmək məqsədli struktur yenidənqurması aparmaq; 
2. geoloji kəşfiyyat və axtarış işlərini genişləndirmək, innavasiyon fəaliyyəti, elmi-texniki 
nailiyyətləri daha aktiv maliyyələşdirmək, azdebetli və ehtiyatları tükənmiş sahələrdə 
elmi-texniki işlənmələrin tətbiqini sürətləndirmək və yeni perspektivli yataqları 
istismara vermək; 
3. neft emalı məhsullarının assortimentini artırmaq və onların keyfiyyətini universal 
standartlara uyğunlaşdırmaq; 
4. artan təbii qaz perspektivinə uyğun olaraq qazsaxlama anbarlarının gücünü maksimal 
davamlı istehlakı təmin edən səviyyəyə qaldırmaq; 
5. təbii qaz xammallı kimya sənayesi yaratmaq; 
6. daxili neft-qaz nəql sistemini və elektrik enerji şəbəkəsi infrastrukturunun 
modifikasiyasına nail olmaq; 
7. elektrikləşmə və qazlaşmanın maksimal inkişafına nail olmaq, təbii və sıxılmış qazın 
istehlakını genişləndirmək; 
8. elektrik enerjisi istehsalında və sənayedə təbii qaz xammallı industriyaya keçidi təmin 
etmək; 
 160
9. YEK-in ətraf mühitə neqativ təsirini məhdudlaşdırmaq, regionlarda qeyri-ənənəvi enerji 
mənbələri aşkarlamaq, günəş, külək və geotemal enerji qurğuları, kompleksləri və yeni 
İES-lər inşaa etmək; 
10. batareya və akkumlyatorların istehsalını təmin etmək və onlardan istifadənin 
genişləndirilməsinə nail olmaq. 
İnstitusional aspektdə 
1. YEK-də bazar münasibətlərinin inkişafını və əlverişli bazar şəraitini təmin edən təkmil 
normativ-hüquqi baza formalaşdırmaq; 
2. YEK-də antiinhisar siyasəti ilə bağlı proqram və layihələr işləmək 
3. müasir bazar iqtisadiyyatının tələblərinə uyğun oqopolik inhisarı təmin edən ARDNŞ-in 
bazası əsasında iki Şaquli İnteqrasiya olunan sirkətlər təsis etmək; 
4. xarici kapitaldan istifadənin normativ hüquqi bazasını təkmilləşdirmək; 
5. köhnə neft yataqlarında konsessiya və lisenziyalaşdırma formalarının tətbiqi üzrə 
proqramlar hazırlamaq və reallaşdırmaq; 
6. energetik sektoru və neft-qaz industriyasının bütün silsilədə normativ-hüquqi aktlarını 
unifikasiya edən müvafiq məcəllələr hazırlamaq; 
7. energetik profilli elmi-tədqiqat institutlarının elmi məhsuldarlığını artırmaq və elmi 
effektivli konsolidasiyasına nail olmaq məqsədli vahid «Neft İnstitutu» yaratmaq; 
8. Dövlət Enerji Müfəttişliyi, Neft Bankı, Neft Bircası və energetik kompleksin digər 
mühüm infrastruktur seqmentlərini əhatə edən müvafiq mobil təsisatlar yaratmaq. 
İqtisadi sferada tədbirlər bloku 
1. energetik strategiyanın iqtisadi aspektlərinin xronoloci təhlilini reallaşdırmaq, YEK-də 
aparılan iqtisadi islahatların dərinləşməsi və təkmilləşməsi sahəsində elmi-tədqiqatları 
gücləndirmək; 
2. dünya energetik kompleksinin və neft-qaz industriyasının müasir qlobal problemlərinin 
öyrənilməsində monitoroloci informatik baza və göstəricilər bankı yaratmaq; 
3. dünya neft, fond, maliyyə bazarlarında qiymət meyllərinin və bundan doğan 
kataklizmlərin respublika iqtisadiyyatına təsir effektini mülayimləşdirən alternativ 
təyinatlı profilaktik tədbirlər sistemi formalaşdırmaq və energetik sektorun inkişaf 
senarisinin iqtisadi proqnozlarını işləmək; 
4. əlverişli investisiyon mühit formalaşdırmaq, vergi və qiymət siyasətini təkmilləşdirmək, 
milli sahibkarları energetik sektora aktiv cəlb etmək, maliyyə desteplizasiyası və  
ödəməmələri təjrid edən qəti real iqtisadi tədbirlər görmək; 
5. iqtisadi inkişafı hərtərəfli stimullaşdıran enerjidaşıyıcılarının daxili qiymətlərinin 
optimallaşmasına nail olmaq, xərclər balansında enerji komponentinin xüsusi çəkisini 
minimumlaşdırmaq; 
6. YEK-in iqtisadiyyatı və neft biznesinin inkişafı ilə bağlı qrant xarakterli layihə 
işləmələrini genişləndirmək. 
YEK-də beynəlxalq fəaliyyət və energetik diplomatiya 
1. inteqrasiyon əlaqələri genişləndirmək, dünya ölkələri ilə milli mənafelərə, faydalı 
qarşılıqlı əməkdaşlığa söykənən münasibətlər yaratmaq; /prioritet kimi Türkiyə ilə 
əməkdaşlığa üstünlük vermək/; 
2. ARDNŞ-in ölkə xaricində perspektivli yataqların istismarında iştirakını təmin etmək; 
3. MDB məkanında dayanaqlı səmərəli əməkdaşlığın mexanizmlərini işləmək; 
4. energetik resursların rasional ixracatını təmin etmək; 
5. energetik diskriminasiyasını təjrid edən antidempinq siyasəti reallaşdırmaq; 
6. Ümumdunya Tigarət Təşkilatı, NATO və Avropa Birliyinə daxilolmanı sürətləndirmək. 
Aparılan təhlil əsasında milli energetik strategiyanın nəzəri konturlarının təqdim olunan 
aspektlər bloku heç də tamlıqla bütün müvafiq strateji tədbirlər qammasını əhatə etmir. Praktiki 
tətbiq sferasında bu prioritetlərin daha fundamental elmi əsaslandırmaya və yeni siyasi-iqtisadi 
situasiyaya müvafiq fərqli və alternativ düzumdə formalaşması daha məntiqi həllini tapacaqdır. 
 161
9.2. Neft-qaz sektorunun tənzimlənmməsi və normativ-hüquqi təminat; 
 
Neft-qaz kompleksi çox mürəkkəb idarəetmə sistemləri tələb edən istehsal sahələrinidəndir. 
Yeni texnolojiyaların ən geniş təbiq zonası kimi çıxış edən neft-qaz kompleksi bu reallıqlardan 
irəli gələrək daim təkmilləşən və yeniləşən idarəetmə formaları və sistemlərinın sınaq meydanı 
kimi tanınır. Burada mütərəqqi idarəetmə sistemləri istehsalın ayrı-ayrı komponentlərini əhatə 
etməklə həm də bütövlükdə təsərrüfat kompleksinin davamlı və effektli nəzarətə alan, onu çevik 
idarə edən şəbəkədə qurulur. Neft-qaz kompleksinin səmərəli idarə edilməsində bir sıra sınanmış 
texnoloji düzümlü klassik sistemlər mövcud olmuşdur. Bu sistemlər içərsində ötən əsrin 60-70-ci 
illərində geniş tətbiq sferası keçən Avtomatik İdarəetmə Sistemləri /AİS/ daha çox yaddaşlarda 
qalmışlar. Texnoloji nailiyyətlər, kompyuter texnikasının inkişafı AİS-lərin əvəzləyicilərini 
yaratmışlar. Bu sırada neft-qaz sənayesində idarəetmə və qərarvermənin operativliyinin 
yüksəldilməsində müasir mobil İnteqrir İdarəetmə Sistemlərinin /İİS/ təşkili iqtisadi effektivliyi 
ilə daha çox fərqlənmişdir. Kompyuter texnikası vasitələri və müvafiq proqramlar əsasında 
qurulan İİS-lər istehsal prosesin optimallaşdırılmasında, əksər texniki problemlərin həllində və 
eyni zamanda daxili audit şəbəkəsinin təkmilləşdirilməsində əhəmiyyətini artırır. Bu effektivlik 
istehsal və idarəetmə prosesinə lazım olan bütün mümkün informasiyaları vahid bazada 
akkumlyasiya edərək idarəetmə sisteminin səmərəliliyini qaynaqlandırır. 
İnteqrir İdarəetmə Sistemində məlumatlar mübadiləsinin biznes-sistem və AİS-lər arasında 
şaquli kəsişmələri vardır. Müvafiq prosesi aşağı və yuxarı axın istiqamətliləri kimi də 
qiymətləndirmək olar. Aşağı axın - aşağı texnoloji səviyyəni xarakterizə edir və burada istehsal 
tapşırıqları, iş qrafikləri və texnoloji reqlamentlər əsksini tapır. Yuxarı axında isə texnoloji 
sahələrdən və sexlərdən qəbul olunan istehsal informasiyası toplanır. İdarəetmə şəbəkəsinin İİS 
formatında təşəkkülü qərarvermənin operativliyini yüksəltməklə yanaşı, həm də uçot işini 
nizamlayır və menecerləri mütəmmadi monitor nəzarətli informasiyalarla təmin edir. 
İİS-lərin davamlı yeniləşmə və təkmilləşməyə köklənən strukturu həmçinin vaxtaşırı 
xidmət və profilaktik tədbirlərin görülməsini tələb edir. Bu reallıq isə sistemin investisiyon 
təminatlılığını artır. Bununla belə İİS sistemində bir sıra mürəkkəb xarakterli çətinliklərlə 
qarşılaşma ehtimalı da vardır. Onları aşağıdakı kimi təsnifləşdirmək mümkündür: 
1. texnoloji; 
2. kadr; 
3. texniki; 
4. proqram; 
5. struktur. 
Göründüyü kimi kompyuter texnikası və texnologiyaları əsasında qurulan sistem sadə 
montac prossedurlu deyil. Proses yetərli kadr hazırlığı və idarəetmə strukturunun vacib istehsal 
bölümlərində dispeçer nəzarəti tələb edən monitor nəzarət şəbəkəsinin formalaşmasından keçir. 
Obyektiv mürəkkəbliklərə baxmayaraq müasir modern neft-qaz profilli təşkilat idarəetmə və 
qərarvermənin operativliyinin yüksək səviyyədə təmin etmək üçün İnteqrir İdarəetmə Sistemini 
qurmağa borcludur. Müvafiq şəbəkə əsasında qəbul olunan informasiyalar yuxarı səviyyəli 
menecerləri kəmiyyət və keyfiyyətli istehsal göstəriciləri, texnoloji recim, xərclər və əmək 
prosesi ilə bağlı məlumatlarla daha dolğun və operativ təmin edəcək, daxili auditin sisteminin 
səmərəliliyini artıracaqdır. 
Dövlət tənzimlənməsini mühüm strateji obyeklərindən biri kimi fərqli statusda neft-qaz 
sektoru çıxış edir. Dünya təcrübəsi göstərir ki, bazar şəraitində dövlət neft-qaz industriyasında 
mühüm funksiya olan elmi-texniki siyasətin təyinatı, normativ hüquqi baza ilə təminat, fiskal 
koordinasiya, özəl sektorun energetik sahəyə cəlb edilməsi və digər bu kimi əhəmiyyətli 
məsələləri həll edir. Respublikamızda iqtisadiyyatın aparıcı və çox mühüm hissəsini neft-qaz 
kompleksi və onunla bağlı sahələr təşkil etdiyindən neft strategiyasının dövlətin milli iqtisadi 
kursunda əsas yer alması da təbiidir. Neft strategiyasının daha uğurlu spektrdə gerçəkləşməsi isə 
mükəmməl, təkmil normativ-hüquqi bazanın möhkəmliyi ilə bağlıdır. 
 162
Milli neft-qaz sənayesində müvafiq mütərəqqi dəyişikliklər istisna olmaqla əski Sovetlər 
İttifaqından qalmış ənənəvi direktiv idarəetmə forması müəyyən qisim dayanaqlıqla davam 
etdirilir. Kompleksdə aparılan islahat tədbirləri müəyyən pozitiv təbəllüdatlar yaratsa da ümumi 
fonda burada qeyri-bazar xüsuslu strukturun təzahürü aydın görünür. Bazar orentasiyalı açıq 
iqtisadiyyatda normal fəaliyyət məhz bazar seqmentlərinin geniş və dolğun istifadəsi 
kontekstində səmərə verə bilər. Bu baxımdan neft-qaz kompleksinin dinamik inkişaf perspektivi 
bazar prinsipli iqtisadi sistem çərçivəsində və optimal dövlət tənzimlənmə spektrində daha 
müvəffəqdir. Belə gerçəkliyə yetişmədə isə sahəvi normativ-hüquqi bazanın təkmilləşdirilməsi 
labüd fəaliyyət addımlarındandır. Səmərəlilik perspektivində bütünlüklə neft-qaz sektorunu, 
əhatə edən normativ-hüquqi aktlar məcəlləsinin yaradılması çox mühüm strateji məsələ olaraq 
qalmaqdadır. 
 
 
9.3. Dövlət enerci müfəttişliyinin təşəkkül zərurətləri 
 
Enerji istehlakı, energetik komplekslərə malikdik istənilən ölkədə müvafiq resurslardan 
səmərəli istifadəolunnma prinsiplərinin təşəkkülü üzərində qurulur. Nə qədər bolluğun olmasına 
baxmayaraq istehsal və istehlak balansı optimal qurulmalı, lüzumsuz və israflı enerji istifadəsinə 
və israfçılığa yol verilməməlidir. 
Klassik özəkləri Sovetlər İttifaqından miras qalmış milli energetik kompleksdə də həmişə 
nəzarət sistemləri mövcud olmuşdur. Enerjidaşıyıcılarından səmərəli istifadə spektrində elektrik 
və qaz təchizatı sistemində müvafiq orqanlar yarım əsrdən çoxdur ki, fəaliyyət göstərirlər. 
Müasir tələblər belədir ki, enerjidaşıyıcılarından səmərəli istifadə də nəzərət funksiyası vahid 
orqan üzərində qurulmalıdır. Belə gerçəkliyi nəzərə alaraq müstəqilliyin bərpasının ilk 
dövrlərində Azərbaycan Respublikasında da yeni tipli mərkəzi orqanın fəaliyyətləndirilməsini 
əks etdirən «Enerji resurslarından istifadə haqqında» qanun qəbul olunmuşdur. Müəyyən 
çətinliklər üzündən energetik nəzarəti gerçəkləşdirəcək nəzərdə tutulan müvafiq qurum 
fəaliyyətləndirilməmiş qalmaqdadır. Enerji resurslarından istifadə Azərbaycan Respublikasının 
«Energetika haqqında qanununda» da təcəssüm olunmuşdur. 
Dövlət enerji müfəttişliyinin yaradılması və fəaliyyətləndirilməsinin bir sıra zəruri şərtləri 
vardır. Dövlət enerji müfəttişliyinin əsas məramını energetik resursların səmərəli istifadəsinə 
nəzarət və müvafiq müfəttişlik fəaliyyətinin gerçəkləşməsi ehtiva edir. Konkret olaraq dövlət 
enerji müfəttişliyi ellektrik və istilik qurğularının təhlükəsiz istifadəsinə və texniki vəziyyətinə 
nəzarət edir. Dövlət enerji müfəttişliyi energetik resursların qorunması, məhsul istehsalında 
enerji məsrəflərinin azaldılması məsələlərini həyata keçirir. Baş verən qəzalarda, ağır fəlakətli 
hallarda tədqiqatlarda, müvafiq sistem və qurğuların işə salınmasında, təyinatlı qurğu və 
cihazların sertifikasiyasında, energetik sahədə lisenziyalaşmada iştirak edir. Elmi texniki 
fəaliyyət göstərir, normativ texniki sənədləşmələr hazırlayır. Bu prinsipial tələblər Azərbaycan 
Respublikasının müvafiq qanunvericiliyində də əksini tapmışdır. Enerji resurslarından istifadə 
sahəsinidə dövlət siyasətinin hüquqi, iqtisadi və sosial əsalarını təyin edən, onun reallaşma 
mexanizmlərini istiqamətləndirən müvafiq qanunda, enerjiyə qənaət və resurslardan səmərəli 
istifadə, onların istehlak normativləri və kvotalarının hüquqi interpretasiyası verilmişdir. 
Enerji resurslarından qənaətli istifadə və nəzərət recimi Rusiya Federasiyasında daha 
məzmunlu təcrübəsi vardır. Bu ölkədə növbəti 2004-cü ildə dövlət enerji müfəttişliyinin 
yaradılmasının 60 illiyini qeyd ediləcəkdir. Hazır ki, zamanda federasiyanın dövlət enerji 
müfəttişliyinin geniş səlahiyyətli, nizamlı və təşkilatlanmış formada fəaliyyətini davam etdirir. 
Onun fəaliyyəti mülkü, əmək məcəllələri, «Enerji qənaətçiliyi haqqında», «Enerji tariflərinin 
dövlət tənzimlənməsi haqqında» və digər müvafiq normativ aktlarla tənzimlənir. Bu sahədə əsas 
tənzimləyici akt kimi, «Rusiya Federasiyasında energetik nəzarət» adlı hökumətinin müvafiq 
qərarı çıxış edir. Lakin bununla belə ölkədə vahid enerji qanunvericiliyinin olmaması kileyi bu 
sahədə müəyyən normativ-hüquqi təyinatlı qüsur və çətinləklərin olmasını büruzə verir. 
 163
Dövlət Enerji Müfəttişliyi Rusiya Federasiyasında funksional təyinatına əsasən aşağıdakılar 
daxil edilir: 
1. elektrik qurğuları, cihazlarının texniki istismarı zamanı pozuntulara yol vermiş 
təşkilatlara qusurların aradan qaldırılmasını sanksiyalaşdırmaq;  
2. istehlakın müvəqqəti dayandırılması göstəriləri vermək; 
3. müvafiq icracı personalın texniki təhlükəsizlik üzrə bilik və səriştəsini yoxlamaq; 
4. qeyri-standart cihazların istimardan çıxarılmasını təmin etmək; 
5. enerjidaşıyıcılarından səmərəli istifadə üzrə müvafiq qurğu və ölçü-nəzarət 
cihazlarının mütələq tətbiqini reallaşdırmaq; 
6. yeni energetik təhcizat sistemlərinin qurulması və istismarı üzrə fəaliyyəti 
sənədlərini imzalamaq. 
Funksionallıq baxımdan bu fəaliyyət missiyasında heç bir ekzotiklik yoxdur. Buna görə də 
respublikamızda da müvafiq dövlət enerji müfəttişliyinin qurulması həqiqi və real həllini 
tapmalıdır. Bizin fikrimizcə yeni yaradılacaq qurum bütövlikdə enerji resurslarından səmərəli 
istifadə sahəsində dövlət siyasətinin hüquqi təminatçısı və təmsilçisi funksiyalarını daşıyaraq 
Azərbaycan Respublikasının Yanacaq Energetika Naziriliyinin xüsusi təyinatlı strukturu kimi 
fəaliyyət göstərməlidir. Onun normativ-hüquqi bazası sivill təsərrüfatçılıq normalarına 
əsaslanmalı və geniş səlahiyyətli olmalıdır. Yeni qurum sanksiyalar sistemli, qeyri-bürokratik və 
təyinatlı olmaqla yanaşı həm də işlək qabiliyyətini nümayiş etdirməlidir. Belə bir qurumun 
təşkilatlandırılması enerji təchizatında israfçılıq və ödəniş yayınmalarını təjrid edəcək, 
«ödəməmələr» səbəkəsinin neytrallaşdıracaqdır. 
 
 
9.4. Milli neft strategiyasinin ideoloji aspektləri 
 
Hər bir ölkənin davamlı iqtisadi inkişaf fəaliyyətində ölkənin energetika təhlükəsizliyinin 
mühüm rolu vardır. Hər bir dövlətin sosial iqtisadi inkişafı, onun dünya təsərrüfatındakı rolu 
energetik potensialla müəyyən olunur. Bu baxımdan da karbohidrogen xammalının hasilat 
problemi istehsalçı ölkənin strateji iqtisadi prinsiplərində əks olunur. Milli neft sənayesinin, 
xammal bazasının inkişafı üçün bu resursların ehtiyat potensialının artırılması mühümdür. Yeni 
iqtisadi sistemə və təsərrüfatçılıq metodlarına keçib elm qarşısında bir sıra vəzifələr qoymuşdur. 
Bu vəzifələrin önündə həmin sahələrdə və dayanaqlı maliyyə sisteminin yaradılması əsas şərtdir. 
Neft biznesində korrupsiya məsələsi son zamanlar daha aktual səciyyə daşımağa 
başlamışdır. Məsələnin müzakirəsi Avropa parlamentinə çıxarılmış və neft kampaniyalarından 
korrupsiyalaşmış recimlərin fondlarına verilən ödənişlərin açıqlanması məsələsi qaldırılmışdır. 
Avropa parlamentinin fikrincə bu pullar rüşvətxor məmurlara deyil, xalqa çatdırılmalıdır. Analoji 
məsələ Böyük Britaniyanın Leyboristlər Partiyasında da müzakirə predmetinə çevrilmişdir. 
İngiltərənin baş naziri T.Bleyer bu məsələyə həsr olunmuş yığıncaqda üçüncü dünya ölkələrinin 
neft sənayesində strateji investorların müvafiq dövlətlərlə iş birliyi qurmasında korrupsiyon 
faktların yüksək olduğunu vurğulamışdı. Məsələyə münasibət bildirən məşhur bircaçı və 
filantrop J.Sorusun fikrincə bu məsələdə müvafiq neft kampaniyaları və dövlətlər iradə 
göstərməli, mandat öhdəliyinə əməl etməli və bu istiqamətdə yeni maliyyə münasibətləri etikası 
qurulmalıdır. Bütün ödənişlərin açıqlanması məsələsində çox az ölkələr sırasında Azərbaycan 
tərəfi də hazırlığını numayiş etdirmişdir. BP və ŞELL kampaniyaları da ödənişlərin 
açıqlanmasının tərəfdarı olduğunu bəyan etmişlər. BP – rəhbərlərinin məlumatlarına görə 
müvafiq açıqlamalarda Nigeriya və Anqola hökumət dairələrində çətinliklər vardır. Belə ki, 
Anqola hökuməti belə tədbirin əksinə olaraq BP ilə özünün neft kampaniyası arasında olan 
müqavilənin pozulacağını bəyan etmişdir. 
 
 
 
 164
Prezident Heydər Əliyevin rəhbəri və təminatçısı olduğu milli neft strategiyası ölkənin 
ictimai-siyasi və iqtisadi həyatına yeni bir dinamizm gətirərək rifahi yüksəlişin gerçək 
stimullaşdırılmasının fövqündə dayanmışdır. Reallaşan bu strategiya yalnız siyasi-iqtisadi, sosial-
humanitar məzmun daşımayaraq, həm də ideoloji əhəmiyyət kəsb etmədədir. 
Fransız filosofu Destyut de Trasi tərəfindən dövriyyəyə çıxarılan ideologiya anlayışı 
müxtəlif elmi-nəzəri təlimlər sferasında aprobasiyadan keçərək siyasi, hüquqi, əxlaqi, estetik, 
fəlsəfi baxışlar və ideyalar sistemində qərar tutmuşdur. Fəlsəfi interpretasiyada isə ideologiya 
üstqurumun tərkib hissəsi kimi iqtisadi münasibətləri əks etdirir və onun vasitəsi ilə sosial 
problemlər dərk olunur. Çağdaş zamanda ideologiya anlayışı əhatə dairəsini genişləndirmiş, 
sovet epoxasındakı klassik paradiqmasını da dəyişərək daha mütərəqqi mahiyyətli keyfiyyət 
almışdır. Bir sıra ölkələrdə parametr və prinsiplər fərqliliyində ideoloji aspektlər neft sektorunda 
da, intişar tapmışdır. İdeoloci motivasiya neft təsərrüfatında sosial-iqtisadi yüksəlişi davamlı 
etməyə köklənsə də, əslində bu vektorial xətt milli iqtisadi təhlükəsizliyin təminatlılığını hədəf 
seçmişdir. İqtisadi və siyasi güc və qüdrətli ayrı-ayrı dövlətlər kontekstində isə daha dərin milli 
maraqları əks etdirən neft ideologiyası proteksionizmi, iqtisadi intervensiyanın «konsperativ» 
nəzəri əsası kimi çıxış edir. Lakin bununla belə, bu konsepsiyada ümumi ali məqsəd zirvəsində 
milli mənafelərə uyğun olaraq mövcud resurslardan dolğun və səmərəli istifadədə vətəndaşlıq 
məsuliyyəti və missiyasını yüksəltmək, sosial dirçəlişə nail olmaq və həmçinin ölkənin 
reputasiyasını artırmaq məramı dayanır. 
Respublikamızda da müvafiq ideoloji prinsiplər vurğulandığı kimi, milli neft 
strategiyasının əsas tərkib komponentlərini təşkil edir. Azərbaycanın tarixən ənənəvi neft ölkəsi 
olduğu rəğmən ideoloji genotip respublikanın ictimai-siyasi və təsərrüfat həyatında uzun illər 
möhkəm qərar tutmuşdur. Ötən əsrdə yeni yaranışlı milli iftixar obyektləri neft istilahlı və 
paronimli adlara sahib çıxmış, neft joğrafi, iqtisadi və vətən imicini yüksəldən əsas qaynaq 
elementlərindən olmuşdur. İdeoloci aspekti rəsmən kodeksləşdirilməsə də neft sosial-iqtisadi 
həyatın aparıcı qüvvəsi kimi real və milli simvolik səciyyə daşımış, Azərbaycan neftçisini ən 
çətin məqamlarda istehsal artımına səfərbər edərək II Cahan savaşında ordunun yanacaqla bol 
təchizatında əsas təşviqat meyarına çevrilmişdir. Yeni geosiyasi gerçəklik və milli neft 
strategiyasının formalaşma təzahürundə isə neftin ideoloji yükü daha da artmış, iqtisadi 
effektivliyin yüksəlişində onun sosial gücü bir qədər də qüvvətlənmişdir. Lakin bununla belə, 
Azərbaycan neftinin fundamental imicə qovuşması ideoloji aspektin milli maraqları daha geniş 
və dolğun təcəssüm etdirən yeni meyar və dəyərlərlə daha da zənginləşdirilməsini şərtləndirir. 
Belə ki, neftin və təbii qazın iqtisadiyyatının aparıcı və mühüm enerji mənbəyi, qiymətli milli 
sərvəti kimi daha geniş simvolizə və təşviqi, bu resursların təbii görüntüsünün, mədən 
sənayesinin və dəniz akvatoriyasında hasilatın əzəli təşəkkülünün odlar ölkəsinə aidliyi, dünya 
arenasında elmi və ensiklopedik məntiqi yerini tutmasına nailolma ideoloji xəttin prinsipial 
məğzini ifadə etməlidir. 
Bərpaolunmayan resurslar kateqoriyasına mənsub neft və qazın respublikamızda da 
tükənəcəyi və əsrin ikinci yarısında bizim də postneft erasına qovuşacağımız senarisinin 
labüdlüyü şübhə doğurmayan reallıqdır. Buna görə də bu əvəzsiz təbii sərvətlərdən dolğun və 
səmərəli istifadə ideoloji faktor kimi milli şüurda dərin kök salmalıdır. Neft strategiyasınının 
ideoloji seqmenti milli sivilizasiyanı bütün qammada əhatə edərək dayanaqlı iqtisadi inkişafın 
mühüm təkanverici sosial indikatoruna çevrilməlidir. 
 165
X FƏSİL 
STRUKTUR İSLAHATLARI VƏ MİLLİ BİZNESİN 
İNKİŞAF PERSPEKTİVLƏRİ 
 
10.1. İndustrial siyasət və struktur islahatları 
 
Sovetlər İttifaqının süqutu ərəfəsindən başlayaraq, respublika iqtisadiyyatının dərin və 
uzunmüddətli tənəzzülü özünü xüsusi olaraq sənaye sahəsində göstərmişdir. Ənənəvi istehsal 
əlaqələrinin qırılması, keçmiş sosialist ölkələrinin ümumi satış bazarının itirilməsi sənaye 
istehsalının aşağı düşməsini şərtləndirən ən mühüm amillərdən olmuşdur. Məlum proseslər 
nəticəsində 1991-1994-cü illərdə respublikada iqtisadi geriləmə meyli baş vermiş, ÜDM-in 
həcmi hər il orta hesabla 13-20% azalmışdır. 1995-ci ildə sənaye istehsalı 1990-cı il həcminin 
30%-ni təşkil etmişdir. Bu proseslər nəticəsində həm də respublika sənayesinin sahə strukturu 
əsaslı dəyişikliklərə uğramışdır. Belə ki, 1990-cı ildə sənayenin 17,7%-i hasilat, 82,3%-i emal 
sənayesinin payına, o cümlədən, aparıcı mövqedə yeyinti sənayesi-26,6%, maşınqayırma və 
metal emalı 20,3%, yüngül sənaye 19,9% və yanacaq sənayesi 10,1% təşkil etdiyi halda, 2000-ci 
ildə bu göstəricilər yanacaq sənayesinin 71,8% lider mövqeyə çıxması və digər sahələrin əsaslı 
surətdə payının azalması ilə müşayiət olunmuşdur. Qarşılıqlı faydalı əməkdaşlığa əsaslanan 
«açıq qapı» siyasətinin aparılması, inteqrasiyon əlaqələrin genişləndirilməsi, özəlləşdirmə 
prosesinin həyata keçirilməsi, xarici investisiyaların ölkə iqtisadiyyatına cəlb edilməsi, 
sahibkarlıq fəaliyyətinin aktivləşdirilməsi və bu kimi məqsədyönlü tədbirlərin gerçəkləşdirilməsi 
nəticəsində iqtisadiyyatda baş verən geriliyin qarşısını almış və 1996-cı ildən başlayaraq 
Azərbaycanda iqtisadi inkişaf yeni mərhələyə qədəm qoymuşdur. 
Yeni geosiyasi situasiya Xəzərin nəhəng enerji ehtiyatları fonunda respublikada «Əsrin 
müqaviləsi ilə başlanan neft strategiyasının və bu zəmində yeni industrial siyasətinin 
formalaşmasını şərtləndirmişdir. Hal hazırda energetik sektorun aparıcı mövqedə dayanmasına 
baxmayaraq respublikada ənənəvi istehsal sahələrinin dirçəldilməsi və yeni sənaye sahələrinin 
yaradılması prosesi davam etdirilir. Belə ki, son on il ərzində televizorların, 
mikrokalkulyatorların, kassa və telefon aparatlarının, məişət elektrik cihazlarının istehsalı 
mənimsənilmiş, əvvəllər xarici ölkələrdən idxal olunan malların müəyyən qismi respublikada 
istehsal olmağa başlanılmış, bir neçə zavod və fabriklərdə rekonstruksiya, texnoloji yeniləşmə 
işləri aparılmış və nəticədə ölkənin sənaye potensialının artırılması meyli gücləndirilmişdir. 
1996-2000-ci illər ərzində respublikada 2103 yeni sənaye müəssisəsi açılmış və 2002-ci ildə 
onların sayı 5 minə yaxınlaşmışdır. Aparılan struktur dəyişiklikləri ÜDM-nin 1996-cı ildən 2000-
ci ilə qədər 39% artmasına və həmən ilin yekunlarına görə 23,6 trilyon manat təşkil etməsinə 
səbəb olmuşdur. Lakin iqtisadi sistem quruculuğunda bazar iqtisadiyyatının prinsipial tələblərini 
əks etdirən məntiqi struktur dəyişikliklərinə tam nail olunmamışdır. Bununla belə 
vurğulanmalıdır ki, ötən illər ərzində gerçəkləşmiş struktur islahatlarının qiymətləndirilməsində 
prioritetlik vektoru müsbət istiqamətlidir. Struktur dəyişikliklərinin daha dərin qatlarına keçid isə 
irəlidədir. 
Hazırda ölkədə aparılan sənaye siyasəti yeni mahiyyət və məzmun kəsb etməkdədir. Bu 
onda ifadə olunur ki, investisiyon axın artıq energetik sektordan sənayenin digər mühüm 
strukturlarına istiqamət gətirir, respublikanın ənənəvi sənaye potensialının dirçəldilməsi 
strategiyası dominant xarakter alır. Hal hazırda ölkədə gerçəkləşdirilən industrial siyasətinin 
mahiyyət və məqsədini Yanacaq Energetik Kompleksinin inkişaf perspektivini təmin etməklə 
yanaşı çoxukladlılıq prinsipi zəminində qeyri-neft sektoruna əsaslı investisiyaların cəlb edilməsi, 
maşınqayırma, metallurgiya, kimya, yüngül və yeyinti sənayesinin modernizasiyası, özəlləşdirmə 
prosesinin genişləndirilməsi, kiçik və orta sahibkarlığın istehsal yönümlü sahələrə 
istiqamətləndirilməsi, ev təsərrüfatlarında istehsalının həcminin yüksəlişi və xüsusi olaraq ixrac 
potensiallı sənaye biznesinin digər mühüm səhələrinin yaradılması təşkil edir. Respublikanın 
əsas sənaye mallarına olan tələbinin daxili imkanlar hesabına təmin etmək, çevik 
 166
rəqabətqabiliyyətli, ixrac təmayüllü sənaye strukturları və infrastrukturu yaratmaq bu siyasətin 
fövqündə dayanır. Bununla belə fikrimizcə bu siyasətdə həm strateji və həm də böyük biznes 
istiqamətində dəqiq cihazqayırma, avtomobil, dağ mədən sənayesinin digər sahələrinin və 
perspektivdə dövlət sektoru çərçivəsində gəmiqayırma, aviasiya və hərb sənayesinin də əsaslı 
təşəkkulü və inkişaf etdirilməsi nəzərə alınmalıdır. Yeni sənaye sahələrinin yaradılması sadəcə 
təşəbbüs səciyyəli deyil, tarixi-joğrafi faktorları, resurslar potensialını və ilk növbədə daxili 
ehtiyaclar zəruriliyinə istinad edilən elmi əsaslandırılmış məntiqdən irəli gəlir. Strateji istiqamətli 
məqsədlərin fundamentallığının təminatı, onun dolğun və real ideyalarla zənginləşdirilməsi 
struktur və institusional islahatların, iqtisadi idarəetmə sisteminin təkmilləşdirilməsi çərçivəsində 
industrial siyasətinin elmi bazasının möhkəmləndirilməsini şərtləndirir. Bu reallıqdan çıxış 
edərək tədqiqat işində göstərilir ki, respublikada gerçəkləşdirilən industrial siyasətinin növbəti 
iqtisadi mərhələlər üçün elmi əsaslandırılmış biçimdə konturları bir daha dəqiqləşdirilməli, 
sistemləşdirilməli və müvafiq istiqamətdə uzunmüddətli strateji planda işlənib hazırlanmış dövlət 
proqramında təsbit olunmalıdır. 
Respublikada həyata keçirilən iqtisadi siyasət geniş miqyaslı struktur dəyişikliklərini, 
onların idarəolunması və tənzimlənməsi aspektini aktual etmişdir. Pozitiv meyllər ötən on il 
ərzində iqtisadiyyatın sahə strukturunun əsaslı dəyişikliklərə uğraması istiqamətində təzahür 
etmişdir. Azərbaycan Respublikası dövlət müstəqilliyini bərpa etdikdən sonra bir sıra sahələrdə 
əsaslı mühüm struktur dəyişikliklərində əks olunan islahatlar həyata keçirmişdir. Öncə plan-
komandalı iqtisadi sistemi əsaslı təcəssüm etdirən mərkəzi icrayyə orqanlarının qovuşması 
strategiyası gercəkləşmiş, bir sıra nazirlik, dövlət komitələri və baş kordinasiya təşkilatları ləğv 
olunmuş, onların bazasında özəlləşməyə istiqamət götürən iqtisadi quruculuq sisteminə uyğun 
sayca daha məhdud düzümdə yeniləri yaradılmışdır. Dövlət əmlakın özəlləşdirilməsi prosesi 
struktur dəyişikliklərini bir qədər də çevikləşdirmiş və nəticədə son 10 il ərzində dövlət 
idarəetmə strukturlarının sayı orta hesabla iki dəfədən çox azaldılmışdır. 
Bizdən öncə iqtisadi islahatlara, struktur dəyişikliklərinə başlamış sosialist düşərgəsi, 
həmçinin inkişaf etməkdə olan və iqtisadi inkişaf etmiş bir sıra aparıcı dövlətlərin bu sahədə əldə 
etdikləri təcrübə və iqtisadi inkişaf strategiyası təhlili göstərir ki, həmən ölkələrin əksəriyyətində 
struktur islahatları qlobal meylləri və milli təsərrüfatçılıq sahələrini sintez edən mərhələli 
çevrədə, strateji planlaşdırma kontekstində inkişaf edir. Struktur dəyişikliklərinin idarə 
olunmasında strateji planlaşdırmadan çevik kordinasiya mükəmməlliyini təmin edən başlıca 
mexanizm kimi istifadə olunur. Struktur dəyişiklikləri makro səviyyədə və həm də ayrı-ayrı 
təsərrüfat subyektlərinin fəalliyyət missiyasına uyğun olaraq layihələr və proqramlar formasında 
aparılır və dövlət tərəfindən müvafiq iqtisadi iqtisadi alətlərlə tənzimlənir. 
Azərbaycan Respublikasında struktur dəyişikliklərini tənzimləyən müasir idarəetmə sistemi 
nəzəri və praktik baxımdan hakimiyyət piramidasına uyğun tərzdə qurulmalıdır. Bu gün 
respublikanın dövlət orqanları struktur dəyişikliklərini idarəolunması konsepsiyasında bu strateji 
prinsipi prioritet götürürlər. Struktur dəyişikliklərinin idarəetmə prosesi aşağı instansiyaların 
maksimum səlahiyyətlərə malik olması zəminində, nəzarət funksiyasının sahəvi təsnifatda 
nazirliklər vasitəsi ilə reallaşdırılmasını şərtləndirir. Təşkilati strukturlar şəffaf olmalı və bazar 
prinsiplərinə dolğun cavab verməlidir. Bu baxımdan mərkəzi icrayyə orqanları təsərrüfatçılıq 
deyil, daha çox tənzimləyici funksiyaları yerinə yetirməlidir. 
Azərbaycan Respublikasında struktur dəyişiklikləri konsepsiyası da müasir postindustrial 
cəmiyyətin əsas iqtisadi forması olan üç sistemaltı - bazar, ənənəvi və komandalı iqtisadiyyatı 
birləşdirən qarışıq iqtisadiyyat çevrəsində inkişaf etdirilməlidir. Burada birincilik bazar tipinə 
verilsə də digər formalar da iqtisadi sistemdə mühüm əhəmiyyət daşıyır. Bu baxımdan 
respublikamızda struktur dəyişiklikləri konsepsiyası inteqrasiya və milli təsərrüfatçılıq ənənələri 
vəhdətində dünya bazarında rəqabət göstərən mallar istehsalını təmin edən, daha çox qeyri-dövlət 
sektorunun inkişafını stimullaşdıran, elmi əsaslandırılmış proqramlara reallaşan və idarəolunan 
modeldə təcəssüm olunmalıdır. 
 
 167
Apardığımız təhlillə müəyyən olunmuşdur ki, respublikada formalaşan industrial 
siyasətinin mahiyyət və məqsədini daha dolğun çevrədə Yanacaq Energetik Kompleksinin 
inkişaf perspektivi ilə yanaşı qeyri-neft sektoruna əsaslı investisiyalar cəlb etməklə onun 
dirçəldilməsi, maşınqayırma, kimya, yüngül və yeyinti sənayesinin modernizasiyası, kiçik və orta 
sahibkarlığın istehsal yönümlü sahələrə istiqamətləndirilməsi, ev təsərrüfatında sənaye 
məhsulunun istehsalının xüsusi çəkisinin yüksəlişi, özəlləşdirmə prosesinin və sənaye biznesinin 
digər mühüm səhələrinin genişləndirilməsini təşkil etməlidir. Bu baxımdan respublikada baş 
verən struktur dəyişikliklərinin idarə edilməsi strateji planda - daha çox kiçik və orta biznesin 
təşəkkülü və inkişafını, dünya bazarında rəqabət göstərən mallar istehsalını təmin edən 
strukturların yaradılması, sahibkar aktivliyinin hərtərəfli mükafatlandıran, iqtisadi modernizasiya 
proseslərində dövlətin təsir gücünü yüksəldən mexanizmlərin qurulması, milli iqtisadiyyatın 
çoxukladlılıq sferasında inkişaf etdirilməsi konsepsiyası əsasında sistemləşdirilməlidir. 
 
 
10.2. Struktur modernizasiyasi və iqtisadi inkişaf indikatorlari 
 
Tarixən bir çox struktur islahatları dəqiq struktur analizi aparıldığına görə baş tutmamışdır. 
Struktur analizi müasir iqtisadi tədqiqatların ən ümüdlü və məhsuldar istiqamətlərindən biri kimi 
dəyərləndirilir. Burada məlum baxışlara görə struktur transformasiyasından daha çox həmən 
strukturlara adaptasiya etmə bacarığı məqbul hesab olunur. Məhz buna görə də struktur 
dəyişikliklərinin tədqiqi həm nəzəri-empirik çərçivədə və həm də metodoloji əsasda, iqtisadi 
göstəricilər sferasında geniş təhlil zəruriliyini əsaslandırır. 
Struktur anlayışı yaşadığımız çağdaş zamanda daha da populyarlaşmışdır. Müasir iqtisadi 
aləmdə gedən təbəllüdatlar, islahatlar və modernizasiya prosesləri alternativ məzmunda struktur 
dəyişiklikləri kimi də səciyyələndirilir. Bununla belə struktur dəyişiklikləri bir qədər spesifik 
mahiyyəti ilə də fərqlənir. Bəzi mənbələrdə struktur çoxsaylı və müxtəlif təbii elementar 
hissələrin təşkilati vahidlərin nizamlama üsulu kimi qəbul olunur. Digər baxış bucağı altında isə 
strukturu iki mənada xarakterizə etmək olar.  
1. məxsusi funksiyalardan fərqli olaraq vahid tamı yaradan hissələrin düzümü /anatomiya 
və fiziologiya/; 
2. tamailə yeni düşüncədə - vahid tamı yaradan sadə elementlər kombinasiyasından 
fərqli, hər biri digərindən bilavasitə asılı olaraq bir biri ilə həmrəy fenomenlər yaranışı. 
İkinci məna alman nəzəriyyəsi olan «Heştaltlar» /Gestalt Theorie/ və ya forma 
nəzəriyyəsini səciyyələndirir. Burada fenomenlər avtonom vahidliyi yaradaraq öz məxsusi 
qanunlarına tabeçilik şəraitində daxili həmrəylik nümayiş etdirir və hər bir element struktur 
ümumiliyindən, onun qanunlarından və onu idarəedənlərdən aslıdır. 
Struktur anlayışına hər yerdə təsadüf etmək olar. Fizika  materiyanın strukturunu, biologiya 
canlı aləmin və orqanizmlərin strukturunu, riyazi analiz isə məxsusi struktur tipini öyrənir. 
İnstutisional sosiologiyanın banisı fransız iqtisadçısı Fransua Perruya görə iqtisadi vahidin 
strukturu proporsiyalar və münasibətlər məcmui olmaqla hazırki vəziyyət və anda həmin 
vahidin özünü xarakterizə edir: 
1. proporsiya nisbi ölçüdür və iqtisadi vahidin tərkib hissəsi kimi baxılan əhəmiyyət 
elementidir; 
2. münasibət bir tərəfdən vahidi səciyyələndirən elementlər arasında, digər tərəfdən is bu 
vahidləri digər iqtisadi vahidlə təyin edir. 
Daha qabarıq iqtisadi yanaşma kontekstində isə struktur iqtisadi və çərçivəyə salınmış 
təsnifata malikdir. İqtisadi struktur kimi məxsusi formada sadə və kompleks iqtisadi strukturlar, 
çərçivəyə salınmış mahiyyətdə isə iqtisadi fəaliyyətin əhatə mühiti diqqətə gətirilir. İqtisadi 
struktur kimi bir-biri ilə qarşılıqlı təmas yaradan, çoxsaylı makroiqtisadi elementlərdən ibarət 
mürəkkəb sistem, xalq təsərrüfatı kompleksi də müqayisə edilir. Burada mövcud elementlər 
sosial, sahəvi, təkrar istehsal, regional və xarici ticarət strukturlarına təsnif olunmaqla öz 
 168
aralarında münasibətlər qurmaqla iqtisadi strukturu yaradırlar. 
İqtisadi inkişaf struktur çərçivədə çoxfaktorlu proses olmaqla təsərrüfat mexanizminin 
təkamülünü və yeni iqtisadi sistemin təşəkkülünü şərtləndirir. Bununla belə, o mürəkkəb və 
ziddiyyətli proses kimi çox zaman açılan istiqamətdə düzxətli hərəkətə tam nail ola bilmir. 
Burada yüksəliş və enmə, müsbət və mənfi meyllər təzahür olunur. Tarixi gerçəklik belədir ki, 
iqtisadi inkişaf struktur modeldə orta və uzun müddətli mərhələdə dövr edir. İqtisadi nəzəriyyədə 
bir neçə sınanmış inkişaf tsikl göstərilir ki, bunlarada aşağıdakılar aiddir: 
1. Kondratev tsikli - 50 illik dövr; 
2. Normal sənaye tsikli - 8-12 illik dövr; 
3. Kitçin tsikli - 3-4 illik dövr. 
İlk iki tsikldə dörd faza nəzərə çarpır: eniş, depressiya, canlanma və istehsal qalxınması. 
Burada iki pik nöqtəsi qalxınma və eniş pikləri vardır. İqtisadi inkişaf tisklinin əhəmiyyətini 
vurğulamada məqsəd ölkədə aparılan struktur dəyişikliklərinin zaman baxımından da elmi 
əsaslandırılması şərtliliyindən irəli gəlir. İstənilən layihə struktur formalaşmasında zaman 
resursunu dəqiq nəzərə almadan məqsədə yetişməz. Bu baxımdan respublikada aparılan iqtisadi 
islahatların məğzini təşkil edən struktur modernizasiyası da tsiklilik aspekti ilə 
təminatlandırılmalı və möhkəmləndirilməlidir. 
Belə ki, çağdaş zamanda dərin iqtisadi təbəllüdatlar struktur dəyişiklikləri fonunda milli 
səviyyə ilə yanaşı həm də dünya iqtisadiyyatı miqyasında gedir. Ölkəmizdə aprarılan struktur 
dəyişiklikləri də məhz qlobal aspektləri nəzərə alma perspektivində davamlı və səmərəli 
olacaqdır. 
Hər hansı bir ölkənin iqtisadi inkişafı, struktur mükəmməlliyi təyin olunmuş 
hesabatlanmadan keçir. Bir çox ölkələr öz səviyyəsini ABŞ-la müqayisə etməyə meyillidirlər. Bu 
kimi müqayisələr təhlil qammasını tam ifadə etmədiyindən qüsurlu sayılır. Buna görə də ümumi 
təsbit olunmuş iqtisadi meyarlardan istifadə olunur. 
1. ÜDM-in adambaşına düşən payı; 
2. milli iqtisadiyyatın sahəvi strukturu; 
3. əsas məhsul növlərin adambaşına düşən həcmi; 
4. əhalinin həyat səviyyəsi və keyfiyyəti; 
5. iqtisadi səmərəlilik göstəricisi. 
Sadalanan bütün iqtisadi göstəricilər bir-biri ilə qarşılıqlı rabitə və asılıqlıdır. Bu 
göstəricilər arasında ÜDM şərtsiz olaraq lider mövqedə dayanır və iqtisadi artım tempində 
əhəmiyyətini nümayiş etdirir. Əsas göstəricisi ÜDM olan iqtisadi artım cəmiyyətin 
məqsədlərinin mühüm indikatoru kimi əmtəə və xidmətlərin təsbit olunmuş vaxt ərzində həcm 
yüksəlişidir. İqtisadi artımın keyfiyyət və templəri onun tipindən aslıdır. Burada ekstensiv və 
intensiv tiplər fərqləndirilir. Ekstensiv artım tempi resursların keyfiyyətini və texnoloji səviyyəni 
saxlamaqla istehsala əlavə resurslar cəlb edilməsi ilə xarakterikdir. İntensiv artım tipi 
məhsuldarlığın texnoloji təkmilləşməni və resurs keyfiyyətini artırmaqla təmin olunur. Hər iki tip 
eyni zamanda mövcud olaraq müxtəlif dövrü mərhələlərdə bir-birinə üstün gəlir. 
Real həyatda əlavə resursların cəlb edilməsi xərclər artımına və bahalaşmaya gətirərək 
istehsal artımının səmərəsizliyi ilə müşayiət olunur. İstifadə olunan resursların xalis mexaniki 
artımı istehsal faktorlarının azalan verim qanunu ilə ziddiyyət təşkil edir. Digər mənada əlavə 
istehsal faktorunun tətbiqi ilə onun məhsuldarlıq həddi azalır. İstifadəsiz resurslar izafiliyi də 
iqtisadi artıma təsir edir. Belə ki, əmək resursların Afrika və Asiya ölkələrində artımı kapital 
artımı ilə müşayiət olunmur. Bu da öz növbəsində sosial proqramlara tələb olunan xərcləri 
yüksəldir. Alınan gəlir istehlaka məsrəf olunur, yığım və investisiyaların səviyyəsi isə artımı 
təmin edə bilmir. Kapital izafiliyi, izafi güc formasını alaraq xərclər və informasiya artımını 
stimullaşdırır. Belə ölkələr çox zaman köhnə texnologiyalar əsasında istehsalı qurur və inkişaf 
etmiş ölkələrinə ayaqlaşa bilmir. Belə gerçəklik nisbi mənada respublikamız üçün də 
xarakterikdir. Təbii ehtiyatları olmayan ölkələr isə resurs qoruyucu texnologiyalar yaratmaq 
zorunda qalır, emal sənayesi və elmtutumlu istehsalı inkişaf etdirirlər. Göründüyü kimi, iqtisadi 
 169
artım yalnız resursların nağdlılığı yox, onlardan səmərəli istifadə kombinasiyaları qurmaq təşkil 
edir. Hər bir resurslar digərindən aslı olaraq dəyişkənliyə məruz qalır. 
Resurslar natural və dəyər formasında aşağıdakı göstəricilərlə xarakterizə olunurlar. 
Cədvəl 40 
Resurslarin natural və dəyər  göstəriciləri 
 
Faktorlar Mövcud resursun kəmiyyət göstəricisi 
Yaxşı istifadə və 
səmərəliliyin artmasının 
üsulları 
Səmərəli istifadə 
göstəriciləri 
Təbii resurslar Hər növ üzrə müxtəlif 
Mümkün tam alım, 
xammalın kompleks və dərin 
emalı, təbiətin 
dağıdıcılığından mühafizə 
Məhsulun materialtutumu 
Əmək resursları 
Əmək qabiliyyətli əhalinin 
sayı və onun ixtisas 
səviyyəsi 
Təhsilin, səhiyyənin 
təkmilləşdirilməsi, əməyin 
təşkilinin yaxşılaşdırılması 
Əmək məhsuldarlığı 
Sahib-karlıq 
bacarığı Təhsil, istedad, əməksevərlik Daimi təkmilləşmə 
Mənfəətin maksimallaşdı-
rılması 
Əsas kapital İstehsal gücü vahidinin qiyməti 
İstehsalın, təşkilinin və 
texnologiyaların 
təkmilləşdirilməsi 
Fondverimi, məhsulun 
keyfiyyəti 
ETT və onun 
nailiyyət-
lərindən  
istifadə 
Nəticə vahidində xərclər 
səviyyəsi 
Əməyin təşkilinin elmi 
texniki tədqiqatların inkişafı 
və onun nəticələrdən 
səmərəli  istifadə 
Yeni əmtəə və xidmətlər, 
ətraf mühitin mühafizəsinin 
yaxşılaşdırılması 
Ümumi istehlak Pul həcmi 
İnflyasiya ilə mübarizə, bank 
sisteminin tələblərinin 
tənzimlənməsi 
Gəlirlərin sosial 
ədalətlibölgüsü 
 
Cədvəl-blokda təcəssüm olunanlar iqtisadi artıma bilavasitə təsir edən göstəricilər sistemi 
kimi onun çoxfaktorlu struktur modeli təşkil edir. Bununla belə iqtisadi artımı təmin edən 
modellər də mövcuddur: 
Keynsiyon modelin ideya şərhində makroiqtisadi tarazlığın saxlanmasında başlıca rolu 
tələb ifadə edir. Tələbin vacib elementi kimi burada investisiyalar çıxış edir və multiplikator 
vasitəsi mənfəət artımı təmin olunur. Keyns modelinə bütün istiqamətlərdə investisiya və yığım 
arasında asılılıq xasdır. 
Neoklassik modeldə öz aralarında qarşılıqlı hərəkət edən iki amil nəzərə gəlir. Model 
yalnız qəti rəqabəti şərtləndirir. İstehsal faktorlarından səmərəli istifadə kontekstində özünü 
tənzimlənmə mexanizmi kimi mükəmməl işləyir. Burada başlıca ideya kimi bazar sisteminin 
optimallığı önə çıxır. Neoklassik model özündə bir sıra məşhur olan modelləri sintez edir: 
1. Kobba-Duqlas faktor modeli; 
2. R.Solounun bir sektorlu iqtisadi dinamik modeli; 
3. C.Keynsin qısamüddətli iqtisadi tarazlıq modeli; 
4. Xarroda-Domaranın dinamik tarazlıq modeli. 
Növbəti mühüm göstərici isə sahəvi təsnifatda ÜDM əsasında aparılan milli iqtisadiyyatın 
sahəvi strukturunun təhlilini ifadə edir. Ölkə iqtisadiyyatının sahəvi optimal struktur düzümü 
iqtisadi dayanaqlıq və çeviklik göstəricisi kimi qiymətləndirilir. Əsas məhsul növləri 
istehsalının əhali hesabına bölgüsü isə milli iqtisadiyyatın inkişafının mühüm bazis göstəricisi 
hesab olunur. Bu göstərici əsas məhsul növlərinə ölkənin təminat mümkünlüyündə ifadəsini 
tapır. Ölkə əhalisinin həyat səviyyəsi ÜDM strukturundan dolğun istifadə ilə xarakterikdir. 
Əhalinin həyat səviyyəsinin təhlili «istehlak səbəti» və «yaşayış minumumu» göstəriciləri ilə 
təhlil edilir. Bundan başqa bu göstərici həmçinin aşağıdakı meyarlarda da əksini tapır: 
 
 
 
 170
1 əmək ehtiyatlarının vəziyyəti (orta həyat müddəti, əhalinin təhsil və maarifçilik 
səviyyəsi; adambaşına düşən əsas ərzaq məhsulların kalori proporsiyası, ÜDM-də 
təhsil xərclərinin həcmi); 
2 xidmətlər sferasının inkişafı (həkimlərin sayı, xəstəxana çarpayılarının miqdarı, 
əhalinin mənzil və məişət cihazları ilə təminatı). 
İqtisadi səmərəlilik göstəriciləri iqtisadi inkişafın səviyyəsi, onun keyfiyyəti, ölkənin əsas 
və dövriyyə kapitalından istifadə şəraiti və əmək resursları ilə müəyyən edilir. İqtisadi 
səmərəliliyə daha mühüm aşağıdakı təsnifatı vermək olar: 
1 əmək məhsuldarlığı; 
2 konkret məhsul növünün ÜDM-də kapitaltutumu vahidi; 
3 əsas fondların fondverimi; 
4 konkret məhsul növünün ÜDM-də materialtutumu vahidi. 
İqtisadi inkişafın qiymətləndirilməsi prosesində ekonometriyanın rolu artmaqdadır. 
Statistik səciyyə daşıyaraq geniş araşdımalara imkanlar açan konometriya tətbiqi iqtisadi fənn 
kimi iqtisadi obyekt və proseslərin qarşılıqlı rabitəsini riyazi-statistik və model kontekstində 
öyrənir. Hər dəyişən ekonometrik modelə təyin olunmuş statistik indikator xasdır. Hansıki bu və 
ya digər dəqiqlik ilə təsərrüfat mexanizminin hər hansı bir tərəfi ölçülür. Bu mexanizmlər 
üzərində qurulmuş modellər yüksək praktiki dəyərə malikdir. Bu modellər dövlətin iqtisadi 
siyasətinin qurulmasında, firmanın bazar strategiyasında istifadə olunur. 
Ekonometrik axının görkəmli nümayəndələri nobel laureatları R.Friş, Y.Tinberqen və 
V.Leyontev hesab edilirlər. R.Friş və Y.Tinberqenin tədqiqatlarının nəticələri, V.Leyontevin 
istehsal və məhsul bölgüsünün sahələrarası balansına, konkret olaraq isə məhsulun dəyəri ilə 
onun buraxılışının pul ifadəsində xərclər məbləğinin müqayisəsinə əsaslanan xərclər-buraxılış 
modeli, Kobba-Duqlasın istehsal funksiyası və digər miqyaslı ekonometrik işləmələr orta və 
uzun müddətli həcmli makro modellərin fundamental əsasını təşkil edir. İqtisadçı Kobba ilə 
riyaziyyatçı Duqlasın «Kobba-Duqlas» modeli istehsal həcminin istehsal əsas faktorları-əmək və 
kapitaldan aslılığını ifadə edir. Bu modelə görə istehsal həcmi iki faktorla kapital /istifadə olunan 
istehsal vasitələri/ və əməyin miqdarı ilə təyin olunur. 
Qlobal empirik sferasında struktur islahatlarını qaynaqlandıran amillər şəbəkəsi genişdir. 
Burada əsas mahiyyət hər bir dönüş nöqtəsində yeni reallığı dərk etmək və mütərəqqiyə sürətli 
adaptasiya olunmaqdan ibarətdir. Rəqabət prioritetini təcəssüm etdirən bazar iqtisadiyyatı 
fasiləsiz olaraq struktur dəyişikliklərinə təkan verir. Bu orbitdə hərəkət edənlər yaxşı anlayırlar 
ki, mütəmmadi struktur dəyişiklikləri aparmadan qəti iqtisadi inkişafa nail olmaq, dayanaqlı 
rəqabət davamlılığını təmin etmək mümkün deyildir. Struktur islahatlarının tənzimlənməsinin 
nəzəri-metodoloji mexanizmlərinin təhlili göstərir ki, istənilən struktur dəyişikliyinin məqsədli 
quruluşa əsaslanan direktiv proqnozu sintez etməlidir. 
Dünya təcrübəsi demokratik fundamentli, bazar orientasiyalı yeni iqtisadi sistem 
quruculuğu prosesini gerçəkləşdirən onlarca ölkələrdən biri kimi Azərbaycan Respublikası üçün 
də aprobasiyadan keçmiş nümunələr təqdim edir. İnteqrasiyon meyllər, qloballaşma amilləri 
respublikamızın sivilizasiyon nailiyyətlər etmiş ölkələr sırasına tezliklə qatılması üçün əvəzsiz 
imkanlar açır. Yeni gerçəkliklər ölkəmizdə aparılan iqtisadi islahatların dərinləşməsi və 
təkmilləşməsi istiqamətində daha çevik iqtisadi tələbli struktur dəyişikliklərinin aparılmasını 
şərtləndirir. 
 
 
10.3. Biznes fəaliyyətinin formalaşma  xüsusiyyətləri 
 
Sahibkar fəaliyyəti tərənnüm edərək ingilis dilindən iş, məşğuliyyət, qayğı kimi 
interpretasiya olunan biznes /business/ məfhumu artıq milli leksionumuzda möhkəm yer 
tutmuşdur. Miqyasına rəğmən nəzəri və praktiki təsnifata görə biznes kiçik, orta və böyük 
fəaliyyət qruplarına ayrılır. Hər bir biznes qrupu öz maraqlarından çıxış edərək müvafiq iqtisadi 
 171
davranış münasibətləri və strategiya əsasında fəaliyyətini tənzimləyir. Böyük biznes dövlətin 
iqtisadi və texniki gücünü nümayiş etdirir. Orta biznes daxili iqtisadi konyukturadan asılı olaraq 
qrupu daxilində rəqabətə istinad edən prinsiplər əsasında təşəkkül tapır. Kiçik biznes isə əsasən 
daxili bazara köklənən əmtəə və xidmətləri reallaşdırır. Bu təsnifatda istənilən inkişaf etmiş 
təsərrüfat sisteminin ayrılmaz hissəsini təşkil edərək sahibkarlıq üçün münasib çevikliyi ilə kiçik 
biznes daha üstün mövqe tutur. Əgər böyük biznes ümumtəsərrüfat səmərəliliyinin artırılmasına 
xidmət edirsə, kiçik biznes təsərrüfata elastiklik, mobillik və tezdəyişən struktura texniki 
imkanlar yaradır. 
Kiçik biznesin inkişafını şərtləndirən mühüm cəhətlərdən biri də onunla bağlıdır ki, heç bir 
dövlətdə iri istehsalçılar kiçik biznesə rəqib kəsilmirlər. İnkişaf etmiş ölkələrdə iri və kiçik 
müəssisələrin kooperasiyalaşması prinsipi kiçik biznesin sıxışdırılması ilə müşayiət olunsa da 
aydın dərk edilir ki, kiçik biznessiz cəmiyyət normal fəaliyyət göstərə və inkişaf edə bilməz. 
Kiçik biznes iqtisadiyyatın ən çevik və mobil hissəsidir. O çox asanlıqla yeni şəraitə adaptasiya 
olunur, müasir texnologiyaları mənimsəyir və risk etməkdən çəkinməyərək yeni istehsal sahələri 
yaradaraq innovasiya işlənmələrinin fövqündə dayanır.  İqtisadi Əməkdaşlıq və İnkişaf 
Təşkilatının məlumatlarına görə ABŞ-da hər üç iş yerindən ikisi kiçik biznesi təmsil edən 
müəssisələrin payına düşür. Ölkədə hər on yeni texnoloji ideyalardan doqquzu kiçik firmalarda 
yaranır. 
Azərbaycan Respublikasında da biznes fəaliyyətin tərəqqisi sahəsində mütərəqqi addımlar 
atılır və onun inkişaf strategiyası dövlət siyasətinin tərkib hissəsini təşkil edir. Bununla belə 
sahibkarlıq və biznes sahəsində innavasiyon biliklərin nisbi məhdudluğu və müvafiq biznes 
infrastrukturunun müasirlik baxımından yetərli olmayan təkmilliyi bu sferada irəliləyişləri bir 
qədər ləngidir. Bu baxımdan respublikamızda da kiçik biznesin normal inkişafı üçün müvafiq 
infrastrukturun və sahibkar biliyinin təkmilləşməsi zərurətləri artır. 
İşgüzar münasibətləri ümumi məxrəcə gətirən təşkilati hüquqi formalar məcmu kimi biznes 
infrastrukturu çıxış edir. Biznes infrastrukturu kredit, gömrük sistemi, kommersiya bankları, 
fond, valyuta, əmtəə, xammal, əmək bircalarında vasitəçilik təşkilatlandırılması, qeyri-birca 
vasitəçiliyi, auksionlar, vergi sistemi, sığorta, reklam, auditor, konsaltinq kompaniyaları, 
informasiya, agentlikləri və kütləvi informasiya vasitələri, ticarət palataları, fondlar və digər 
müvafiq təsisatlarla əhatə olunur. 
Biznesin məqsəd və məramı onun xarakteri və inkişaf dərəcəsindən asılı olaraq müxtəlifdir. 
Lakin burada mənfəətin alınması, biznesin inkişafı üçün zəruri vəsaitin yığımı, cəmiyyətə lazımı 
əmtəə və xidmətlərin təqdimatı, sahədə və bazarda qabaqcıl mövqelərə nail olmaq, istehlakçıların 
tələblərini optimal təmin etmək, öz işçilərinə fəallıq və səriştə yaratmaq imkanlarını vermək kimi 
ümumi prinsipial istiqamətlər mövcuddur. Biznes məqsədli ifadəsini həm də konkret fəaliyyət 
istiqamətini müəyyən edən məsələlərdə, təyin olunmuş zaman çərçivəsində keyfiyyət və 
kəmiyyətlə bağlı tapşırıqlarda tapır. 
Sahibkarlıq fəaliyyətinin əsas növlərini əhatə edən biznes istehsal, kommersiya və maliyyə 
növlərinə ayrılır.  
Cədvəl 41 
Biznes növlərinin əsas əlamətləri 
 
Biznesin növləri Əsas funksiyalar Fəaliyyətin mühüm meydanları 
İstehsal Məhsul, əmtəə, iş, xidmət, informasiya istehsalı, İstehsal müəssisə və təşkilatları 
Kommersiya Əmtəə və xidmətlərin alqı satqısı Ticarət təşkilatları, əmtəə bircaları 
Maliyyə Pul, valyuta, qiymətli kağızlar Banklar, fond bircaları, sığorta və trast kompaniyaları 
 
 
 
 172
Siyasi və iqtisadi stabillik şəraitində, real bazar iqtisadiyyatı sferasında istehsal biznes 
layiqli mövqe tutur və müasir keçid şəraitində çətin fəaliyyət növü olaraq qalır. Missiyasını 
əmtəə, pul, ticarət mübadilə əməliyyatlarını təşkil edən kommersiya biznesi ölkə iqtisadiyyatının 
inkişafının mühüm təminatçısı rolunda çıxış edir. İstehsal biznesindən fərqli olaraq kommersiya 
biznesində məhsul buraxılışı ilə əlaqədar istehsal resurslarının təminatı ilə təhcizetmə lüzumu 
yoxdur. Daha dəqiq isə burada mühüm aspekt kimi nəyi almaq, harada yenidən satmaq 
önəmlidir. Maliyyə biznesi isə kommersiya fəaliyyətinin xüsusi növü olaraq mənfəət əldə etmək 
üçün alqı-satqı obyekti kimi spesifik əmtəələr, pul, valyuta, qiymətli kağızlar ticarətini əhatə edir. 
Mürəkkəb və zərif olduğu kimi maliyyə biznesi mühüm informasiya nağdlılığı, hesablayıcı 
texnika və səmərəli təşkilatçılıq tələb edərək valyuta və qiymətli kağızlar bazarında marketinq 
tədqiqatlarını şərtləndirir. 
Biznes və ya işgüzar münasibətlər bütün biznesmenləri və onların fəaliyyətini ümumi cəm 
edən bir sistem təşkil edir. Biznes sistemi işgüzar münasibətlərin subyekti, biznes infrastrukturu 
idərəetmə sistemi /menejment/, konturagentlərin öyrənilməsi /marketinq/, fəaliyyətin 
qiymətləndirilməsi /pullar/ və inkişafın daxili şəxsi impulslarına malikliyini /rəqabət/ əhatə edir. 
Sahibkarlar, istehlakçılar, muzdla işləyənlər və dövlət strukturları biznesin subyektlərini təşkil 
edir və aşağıdakı təsnifatla xarakterizə olunur. 
Cədvəl 42 
Biznes  subyektlərinin əsas  xarakteristikasi 
 
Biznesin subyektləri İşgüzar maraqlar Biznesin əsaslari 
Sahibkarlar Gəlirlərin əldə edilməsi İstehsal vasitələri üzərində şəxsi mülkiyyət 
İstehlakçılar İstehlak tələblərin ödənilməsi İstehlak predmetləri üzərində şəxsi mülkiyyət 
Muzdla işləyənlər Şəxsi gəlirlər İşçi qüvvəsi üzərində şəxsi mülkiyyət 
Dövlət strukturları Ümumi dövlət proqramlarının reallaşması 
İstehsal vasitələri üzərində dövlət 
mülkiyyəti 
 
Biznesdə də vacib strateji xətt kimi partnyorluq əhəmiyyət daşayır. Partnyorluq istehsal 
sferasında əmtəə mübadiləsində, ticarətdə, maliyyə münasibətlərində əksini tapır. Fövqəladə bir 
məsələ olaraq partnyorluq seçiminin köməyi ilə biznesdə uğur əldə edilir. 
Biznes işində daim artmaqda davam edən işgüzar reputasiyanın əldə edilməsi olduqca 
vacib məsələdir. İstehsalçının kompleks hərəkətlər və ya işgüzar reputasiya mexanizmini 
yaratmaq repyutinq adlanır. Repyutinq stil, imij, işgüzar reputasiya və qudvil /reputasiyanın 
qiyməti/ kimi komponentləri əks etdirir. Məqsədi müştərini anlamaq, onun arzu və tələblərini 
öyrənmək məramları təşkil edən repyutinqə, həm də «menejment-marketinq-repyutinq» formalı 
bazar mexanizminin zəncirini yaradan tərkib hissə kimi də təyin vermək olar. Təşkilatın 
reputasiyasının qiyməti çox yüksək ola bilər. Belə ki, «Koko- Kola» kompaniyasının ticarət 
nişanı 3 milyard, «Kemel» firmasını 2,5 milyard, Kristal zavodunun «Staliçnaya» arağını isə 100 
milyon dollar qiymətləndirir. Elə sahibkarlar vardır ki, onların faksimilinin qiyməti milyon 
dollarlar məbləğində dəyərləndirilir və bəzən bu məbləq məxsusi material aktivlərini belə bir 
neçə dəfə üstələyir. 
İnsan, ailə, firma, dövlət yalnız bu günlə yaşaya bilməzlər. Onlar gələcəyi, sabahkı həyatı 
və konkret olaraq növbəti günü düşünməyə məhkumdurlar. Yalnız düşünməklə iş aşmır. Gələcək 
üçün hərəkətlər və onların nəticələri planlaşdırılmalıdır. Planlaşdırmaya isə daha çox biznes 
ehtiyaclıdır. Hər hansı bir biznes planının həyata keçirilməsində biznesmen əvvəlcədən 
düşünülmüş hərəkət planı hazırlamalıdır. Biznesmenin hazırladığı əməliyyat proqramı biznes-
planda ehtiva olunur. Yalnız real və ümüdlü, bütün mümkün xərcləri və nəticələri vaxt 
resursunda əhatə edərək yaradılan biznes-plan həmən işin başlanmasına zəmindir. Biznes-plansız 
heç bir kompanyon, sponsor tapmaq və həmçinin müvəffəqiyyət əldə etmək mümkün deyil. 
 173
Müasir zamanda biznesin təşkilində françayzinqin əhəmiyyəti yüksəlməkdədir. Burada iri 
kompaniyaların ticarət markası əsasında franşiz-lisensiya vektorunda kapital qoyuluşunu 
gerçəkləşdirməklə mənfəət əldə edilir. Franşiz ilkin fəaliyyətə başlanan biznesmenlər üçün 
mütərəqqi fəaliyyət sferası hesab edilir və onun müvəffəqiyyəti əsaslandırılmış biznes-planın 
uğurlu gerçəkləşməsi ilə təsdiqini tapır. 
Belə bir fikir düşüncələrə hakim kəsilmişdir ki, məhz sahibkar təşəbbüsü cəmiyyət 
sərvətlərini yaradır. Bu gerçəklikdən çıxış edərək respublikamızda da biznes infrastrukturunun 
təkmilləşməsinə, sahibkar fəaliyyətin geniş diapazonda təmsil olunmasına yeni metodoloji 
yanaşmada dövləti səylər yüksəldilərək, biznes təşəbbüskarlarının elmi-empirik biliklərinin 
artırılmasının informasiyon təminatı daha gücləndirilməlidir. 
 
 
10.4. Səmərəli biznes işinin təşkili problemləri 
 
Real bazar ölkələrinin təcrübəsi göstərir ki, iqtisadi dirçəliş, investisiyon axın, texnoloji 
tərəqqi, yeni yaranışlar sahibkarlıq potensialının qüdrətindən qaynaqlanır. Əmək, kapital, torpaq, 
bilik kimi iqtisadi resurslar sahibkarlığın unikal mahiyyətində dayanan təşəbbüskarlıq, risk və 
səriştəyə rəğmən, bazar mexanizmi toplumunda maksimal səmərəli istifadəsini taparaq iqtisadi 
artımı təmin edir. Sahibkarlığı hərtərəfli təqdir edən iqtisadi kurs dövlət xərclərinin, onun 
tənzimləyici yükünün azalmasına xidmət edir. Məhz buna görə də davamlı iqtisadi inkişafa nail 
olmuş, stasionar sosial təminatlılıq əldə etmiş məmləkətlərdə biznes işi və sahibkarlıq fəaliyyəti 
yüksək qiymətləndirilərək daim dövlət tərəfindən stimullaşdırılır. 
Azərbaycan dövlət müstəqilliyini bərpa etdikdən sonra iqtisadiyyatın dirçəlişini bazar 
prinsiplərinə müvafiq strategiya əsasında təşkilinə qərar vermişdir. Bazar iqtisadiyyatının 
tərəqqisində biznes işi və sahibkarlığın möhkəmləndirilməsi təcrübəli biznesmenlərin, 
kommersantların yetişməsi, bu xüsusda müəyyən əxlaqi dəyərlərin, müvafiq etikanın 
formalaşması, müasir idarəetmə bacarığının, biliyinin, mükəmməl təhsilin əldə olunması, liberal 
məzmunlu iqtisadi islahatların davam etdirilməsi ilə mümkündür. Hazırda ölkəmizdə kiçik və 
orta biznesin inkişafı üçün gerçəkləşdirilən tədbirlərin kəmiyyət və keyfiyyəti artmaqdadır. Yeni 
tənzimləyici təsisatlarının yaradılması, mütərəqqi qanunların qəbulu, ictimai təşkilatların 
fəaliyyəti, vergi reciminin təkmilləşməsi milli iqtisadiyyatda biznesinin inkişafı üçün ilkin 
möhtəşəm zəmin yaradır. Azərbaycan Respublikasının prezidenti Heydər Əliyev cənablarının 
2002-ci il aprel-may aylarında yerli və xarici iş adamları ilə görüşü ölkəmizdə sahibkarlığın 
inkişaf etdirilməsində mühüm əlamətdar hadisə kimi yeni bir mərhələnin başlanğıcı olmuşdur. 
Milli sahibkarların, xarici iş adamlarının iqtisadi fəaliyyətlərində müntəzəm üzləşdikləri 
bürokratik maneələr, institusional problemlərin açıq müzakirə mövzusuna çevrilməsi keçirilən 
görüşün əhəmiyyətini artıran mühüm cəhətlər sırasındadır. 
Əlbəttə keçid dövrünün özəllikləri fonunda artan problemlərin tezliklə aradan qaldırılması, 
qısa müddət ərzində sahibkarlığı dayanaqlı inkişaf zolağına istiqamətləndirilməsi sadəlövhlük 
olardı. Hətta bütün resursların bolluğu, səylərin səfərbərliyi şəraitində belə məsələnin inkişaf 
etmiş ölkələrdəki səviyyə yüksəldilməsi zaman faktorunun təbii aşırımlarından keçmədən 
mümkün deyildir. Respublikada sahibkarlıq və biznes işinin səmərəli təşkili, inkişaf etdirilməsi 
bir sıra obyektiv spesifik  xüsusiyyətləri vardır. İnkişaf etmiş ölkələrdə biznesmeni xalis 
sahibkarlıq xarakterli məsələlər - idarəetmə, mənfəət, pul dövriyyəsi, yeni texnologiyaların 
tətbiqi, biznes artımının davamiyyəti düşündürdüyü halda bizim gerçəklikdə, qanunvericiliyin 
normalaşdırılması, bank sisteminin qeyri-təkmilliyi, vergi  siyasəti, kapitala giriş çətinliyi, 
bürokratiya, məmur proteksiyanizmi fikirlərə hakim kəsilir. Bütün bu problematik məsələlərin 
həll mexanizmlərinin tapıntısı daimi dövlət qayğısı, geniş elmi təhlil prosesinin 
gerçəkləşdirilməsi, ölkədə aparılan iqtisadi islahatların dərinləşməsi və təkmilləşdirilməsi ilə üzvi 
surətdə bağlıdır. Belə ki, sahibkarlığın inkişafına yardım, orta sinfin formalaşması nizami 
addımlar sferasında investisiyon təminatlarda bulunaraq ümummilli məsələ kimi, dövlətin strateji 
 174
iqtisadi proqramların leytmotivini təşkil etməlidir. Hər hansı bir iqtisadi cəmiyyət biznesmen 
istəyinə heç də tamlığına köklənmir. Sosial məsuliyyətin dərki ayrı-ayrı intellektuallar, 
vətənsevər insanların xidmətləri də dövlət proqramlarının reallaşmasının mühüm bazis 
elementlərini təşkil edir. 
Biznesin məqsədi konkret fəaliyyət istiqamətini təyin edən məsələlərdən ibarətdir. Buraya 
keyfiyyət və kəmiyyət təyin olunmuş zamanla bağlı tapşırıqlar aiddir. Məqsəd və tələblərin 
formalaşdırılması güclərin və vəsaitlərin səfərbərliyini yaxşı təyin etmə müvəffəq nəticəliyə 
səbəb olur. Mülkiyyət formasına görə fərdi, korporativ, fəaliyyət həcminə görə kiçik, orta, iri, 
həmçinin beynəlxalq və digər subsektorial kommersiya funksionallığını əhatə edən, bir-biri ilə 
sıx qarşılıqlı təmas və rabitədə olan sahibkarlıq neft-qaz sektorunda da eyni ampuladan çıxış edir. 
Biznes fəaliyyəti mülkiyyət azadlığı və bazar subyektinin gerçək müstəqilliyinə əsaslanır. 
Biznes işində əsas prinsipial cəhət mənfəət götürməkdir. Lakin bu mənfəət yüksək effektivliyi 
hədəf seçən amansız risk tələbindən keçir. Beynəlxalq təcrübə bəyan edir ki, biznesin sürətli 
inkişafı və genişləndirilməsinin əsasını iqtisadi, təşkilati, sosial səbəb və tələblərin təsiri 
qaynaqlandırır. Sahibkarlıq potensialı yüksək olan ölkələrdə kiçik və orta biznes aparıcı mövqedə 
dayanaraq iqtisadi inkişafın mühüm təminatçısı rolunda çıxış edir. Qərbi Avropada, o cümlədən, 
ABŞ-da ÜDM-in 1/3 hissəsindən çoxunu kiçik və orta biznesin təmsilçiləri olan firmalar təmin 
edir. Fərqli olaraq əksər keçid iqtisadiyyatını yaşayan məmləkətlərdə isə mütərəqqi strukturlu 
biznes işi tam məzmunda kompleks xarakter almamış, bazar prinsipli avanqard ölkələrin 
səviyyəsinə qalxmamışdır. Bir çox amillərlə səciyyəvi olan belə gerçəklik respublika 
iqtisadiyyatının indiki mərhələsinə də xarakterikdir. 
Sahibkarlıq və biznesin inkişafı haqqında mülahizələr apararkən yaşadığımız iqtisadi 
sistemin mahiyyətinə varmaq, onun formalaşmış prinsipial tələblərini, dünya təcrübəsində 
mövcud iqtisadi inkişaf modelləri ilə müqayisəsini təhlil etmək ehtiyacı yaranır. Bütün iqtisadi 
proseslərin məcmusunu ehtiva edən iqtisadi sistem cəmiyyətin iqtisadi həyatında mülkiyyət 
münasibətləri və təsərrüfat mexanizminin quruluşu ilə xarakterikdir. İqtisadi sistemi bilməklə 
təsərrüfat həyatının çoxsaylı qanunauyğunluqlarını anlamaq mümkündür. Təsərrüfatın təşkilinin 
milli, ənənəvi modellərinin fərq müxtəlifliyinə baxmayaraq hər bir iqtisadi sistemdə ilk yeri 
bölgü mübadilə istehlakı cəm edən istehsal dayanır. Bazar təsisatlı iqtisadiyyata adaptasiyada 
bulunan Azərbaycanın sovet inzibati komandalı sistemindən qurtulmada xüsusi iqtisadi inkişaf 
modelinə seçim ehtiyacı daha aktuallaşan xarakter almışdır. Müstəqil iqtisadi quruculuq yolunda 
ilk mühüm onillik mərhələsini qət etmiş respublikada bu gün iqtisadi dirçəlişin təminatında 
beynəlxalq empirik nailiyyətlərə istinad edən mütərəqqi iqtisadi modelin qəti müəyyən olunması 
olduqca vacib və zəruridir. Yeni model seçimində iqtisadi effektləri ilə daha çox tanınan və 
fərqlənən, sahibkarlığın və biznes işinə yüksək təminatlar verən müvafiq ölkələrə məxsus iqtisadi 
modelləri nəzərdən keçirək: 
Yaponiya və Cənubi Koreya iqtisadi inkişaf modeli.  Milli özünü dərk, yüksək 
əməksevərlik əsasında səmərəli, qənaətli, dünya bazarında rəqabət göstərən mallar istehsalını 
təmin etmək hər iki ölkəni iqtisadi inkişafı missiyasının prioritetini təşkil edir. Dövlət iqtisadi 
modernizasiya proseslərində öz təsir gücünü daim göstərir. Bu ölkələr arasında iqtisadi model 
orientasiyasında oxşar cəhətlərlə yanaşı fərqli aspektlərdə mövcuddur. Cənubi Koreya 
Yaponiyaya nisbətdə kiçik və orta biznesə edilən yüksək qayğı ilə fərqlənən cəhətlərə malikdir. 
Belə təmayül çox qısa müddət ərzində ölkədə orta sinfin formalaşmasına zəmin olmuşdur. 
Bununla belə hər iki ölkədən dövlətin bazara güclü müdaxiləsi 1990-cı illərin sonunda Uzaq Şərq 
regionunu bürüyən məlum böhranlara səbəb olmuşdur. 
Amerikan modeli /ABŞ/. İqtisadi həyatı sahibkar aktivliyinin hər tərəfli 
mükafatlandırılması üzərində qurulan ölkədə, aztəminatlı qruplar üçün müxtəlif güzəşt və 
yardımlar verən mümkün həyat səviyyəsi yaradılmışdır. Şəxsi müvəffəqiyyət, yüksək əmək 
məhsuldarlıqlı orientasiya üzərində strukturlaşan iqtisadi modeldə sosial bərabərlik məsələsi 
ümumən nəzərdən keçirilmir. Burada dövlət stabil konyekturun və iqtisadi tarazlığın 
qorunmasında təsir gücünü nümayiş etdirir. 
 175
AFR sosial bazar təsərrüfatı modeli. Ölkədə formalaşmış sosial bazar sistemi Hitler 
hakimiyyəti zamanı nəhəng konsernlərin ləğvi və bütün təsərrüfat sistemini təşkil edən iri, orta 
və kiçik müəssisələrin təşkili əsasında dayanıqlı inkişafı təmin edən təsərrüfat mexanizmini ifadə 
edir. Bununla belə ölkədə daha çox kiçik və orta biznesin, fermer təsərrüfatlarının inkişafına 
üstünlük verilir. Burada bazar yüksək əmsallı təsərrüfat fəaliyyətini stimullaşdırır. Dövlət isə öz 
növbəsində aktiv olaraq qiymətlərə, rüsumlara, texniki normalar təsir mexanizmini saxlayır. 
İsveç modeli. Milli gəlirin aztəmin olunmuş əhali qrupları üzrə təkrar bölgüsünü 
gerçəkləşdirərək əmlak bərabərsizliyinin məhdudlaşmasına orientasiya edilən ölkə apardığı üstün 
sosial siyasətlə fərqlənir. Əsas Fondların yalnız 4%-i dövlətin əlində cəmlənmişdir. Lakin 
bununla belə dövlət xərclərinin səviyyəsi ÜDM-in yarısına bərabərdir və həmən xərclərin də 
yarısı sosial ehtiyaclara ödənilir. Belə vəziyyət fiziki şəxlərdən yüksək vergi yığımı hesabına 
reallaşır. Bu iqtisadi model «funksional sosiallaşma» adlanır. Ölkədə istehsal funksiyasının 
ağırlığı bazar rəqabəti əsasında fəaliyyət göstərən şəxsi müəssisələrin, yüksək həyat təminatı, 
məşğulluq, təhsil, sosial sığorta, elm və digər bu kimi infrastruktur elementləri isə dövlətin 
üzərinə düşür. 
Real bazar ölkələrində strateji inkişaf modellərinin fərq müxtəlifliyinə baxmayaraq iqtisadi 
sistem əksərən sosiallaşan bazar təsərrüfatı prinsiplərini rəhbər tutan və postindustrial cəmiyyət 
quruculuğu elementlərinə uyğun olaraq kiçik və orta biznesi stimullaşdıran meyarlar üzərində 
qurulmuşdur. Bazar təsisatlarının prioritetliyi qətiləşmədiyi, bürokratik mərkəzin mövcud 
olduğu, xüsusən keçid iqtisadiyyatı ölkələrində iqtisadi inkişaf sxemi belədir ki, burada iqtisadi 
həyat bir qədər kriminallaşmış, sahibkarlar isə daha çox «kölgəyə» keçmişlər. Keçmiş ictimai 
dəyərlərin dağılması, yenilərinin tez bir zamanda formalaşmaması, anomiya təzahürü xas olan 
belə ölkələrdə iqtisadi cinayətlər yüksək səviyyədədir. Burada cəmiyyətin müəyyən təbəqəsində 
keçmiş sovet sisteminə nastalci hisslər, mərkəzdən hər şeyin bölünməsi və təkrar bölünməsi, 
təhsil və səhiyyənin pulsuz olması və digər bu kimi dövlət paternalizm elementləri qalmaqdadır. 
Dünya iqtisadiyyatında gerçək tətbiqini tapan iqtisadi inkişaf modellərindən hər hansı 
birinin respublikamız üçün müvafiq olanın seçimi, öncədən geniş təhlil olunmalı və elmi 
əsaslandırılmalıdır. Milli mental dəyərlər, resurslar faktoru, formalaşmış ənənəvi iqtisadi 
sistemin özəllikləri, dəyişmə diapazonu, onun elastiklik imkanları və səmərəliliyi təmin edən 
digər mühüm korrelyasiyon komponentlər ümumi iqtisadi modelin ərsəyə yetməsində əsas 
müqəddəm şərtlərdəndir. Heç şübhəsiz ki, bazar iqtisadi sisteminin hərəkətverici 
seqmentlərindən olan biznes işini və sahibkarlıq fəaliyyətini stimullaşdıran prinsiplərin və real 
təminat mexanizmlərinin də bu strategiyada yer alması nəzərdən qaçırılmayacaq. Bizim 
fikrimizcə biznes işini və səmərəli sahibkar fəaliyyətin dövlət tərəfindən təminatı və 
tənzimlənməsi aşağıdakı üç istiqaməti əhatə etməlidir: 
1. hüquqi təminat; 
2. investisiyon təminat; 
3. səhmdar əməkdaşlığın stimullaşdırılması. 
Beynəlxalq təcrübədə nəzərdən keçirdiymiz dövlətlərə xas olan və aprobasiyadan keçən 
iqtisadi mexanizmlərdən respublikamızın iqtisadi inkşaf modelində əsas istinad nöqtəsi kimi 
götürülə bilən aspektləri aşağıdakı motivasiyada vermək olar: 
1. milli özünü dərk, yüksək əməksevərlik əsasında səmərəli, qənaətli, dünya bazarında 
rəqabət göstərən mallar istehsalını təmin etmək, iqtisadi modernizasiya proseslərində 
dövlət təsir gücünü artırmaq /Yaponiya və Cənubi Koreya/; 
2. sahibkar aktivliyinin hər tərəfli mükafatlandırılması /ABŞ/; 
3. kiçik və orta biznesin təşkilində dayanaqlı inkişafı təmin edən təsərrüfat mexanizmi 
yaratmaq /AFR/. 
«Funksional sosiallaşma» orientasiyalı İsveç iqtisadi modeli nə qədər sosial təminatlı olsa 
da bizim məkanda tezliklə müvafiq modelin qurulması çətin və bir qədər mürəkkəb məsələdir. 
Lakin bununla belə, nikblik üçün də yetərli əsaslar da vardır. Belə ki, güman edilən təzahürün bir 
çox xalqların tale sınaqlarında müvəffəqiyyətlə çıxması da məlum reallıqdır. 
 176
Biznes fəaliyyətində araşdırıldığı kimi, iqtisadi sistem, orientasiya və model aspektləri 
mühümdür. Məhz buna görə də biznes işinin təşkili, sahibkarlığın inkişafı bu iqtisadi 
parametrləri müvafiq düzüm və nizamında səmərəliliyə yetir. Biznes fəaliyyəti iqtisadi inkişafın 
prioritet istiqaməti kimi, ölkə iqtisadiyyatında tamılıqla məntiqi təyinatını tapmalıdır. Ölkənin 
iqtisadi modelləşməsinin qəti obrazda müəyyən edilməsi biznes fəaliyyətinin normativ-hüquqi 
bazasının yaradılmasına təkan verəcək, səmərəli iqtisadiyyat quruculuğunu aktivləşdirəcəkdir. 
 
 
10.5. Azad iqtisadi zonalar və neft biznesi 
 
Neft biznesin uğurlu fəaliyyətində Azad İqtisadi Zonalar /AİZ/ arealı mühüm yer tutur. 
Hasilatın pay bölgüsü strategiyasını rəhbər tutan, konsorsum təyinatlı iş birliyinin qurulmasında 
yeni təsisat əksərən offoşor və Azad İqtisadi Zona adlandırılan məkanda qeydiyyat vəsiqəsi əldə 
edir. Neft biznesi və Azad İqtisadi Zonaların konsolidasiyası offoşor biznesin nəzəri və empirik 
sferadakı nailiyyətlərinin şərhinə əsaslar yaradır. 
AİZ-lərin yaradılmasında aşağıdakı məqsədlərə nail olmaq nəzərdə tutula bilər: 
1. iqtisadi zonada, eləcə də onun hüdudlarından kənarda işçi qüvvəsinin tam 
məşğulluğunu təmin etmək; 
2. ölkəyə xarici investisiyanı cəlb etmək; 
3.  xarici bazarlara çıxarıla biləcək məhsul istehsallarını mənimsəmək; 
4. müvafiq zonanın xammalından, materialından, işçi qüvvəsindən, mövcüd istehsal 
potensiallarından daha dolğun istifadə etmək; 
5. offoşor zonanın ekoloji mühitini sağlamlaşdırmaq;  
6. xaricin mütərəqi texnikasını, texnoloqiyasını, eyni zamanda qabaqcıl idarəetmə 
üsullarını müvafiq zonaya cəlb etmək. 
Təbii ki, AİZ-lərin yaradılması konsepsiyası onun fəaliyyət istiqamətləri tam əhatə 
edilməlidir. Bir sıra dunya ölkələrin təjrubəsi göstərirki ki, dovlətlərin iqtisadiyyatına səmərəli 
inteqrasiyası, ölkənin və onun reqionlarının qarşısında duran aktual sosial-iqtisadi problemlərin 
həlli üçun AİZ-lərin yaradılması mühüm rol oynaya bilər. Son bir neçə onillikdə AİZ-lərin 
inkişafı dunya iqtisadiyyatında nəzərə çarpan hadisələrdən biridir. Bu məsələ MDB ölkə 
liderlərinin axırıncı üç sammitində də diqqət mərkəzində olmuş, nəticədə AİZ-lərin 
formalarından biri olan «Azad ticarət zonaların yaradılması haqqında» Saziş imzalanmışdır. 
Azad İqtisadi Zonalar milli və xarici sahibkarlar üçün xüsusi iqtisadi şərt və şərait 
imkanlarına malik mili dövlət ərazisinin məhdud hissəsini təşkil edir. Bu məhdud dövləti zonada 
sahibkarlar müəyyən güzəştlər şəraitində öz biznes fəaliyyətini qururlar. Bu güzəştli şərtlər 
sistemi geniş şəbəkəlidir. Buraya aşağıdakı güzəştlər sisteminin elementləri daxildir: 
1. gömrük; 
2. icarə; 
3. valyuta; 
4. vizit; 
5. əmək recimi; 
6. vergi; 
7. normativ-hüquqi. 
AİZ-lər əsas biznes fəaliyyəti məramında industrial inkişafın investisiyalaşması məqsədini 
ifadə edir. Daha geniş ifadə də AİZ-lər xarici ticari, ümumi iqtisadi, sosial, elmi-texniki və 
texnoloji problemlərin həlli məqsədi üçün təşkil edilir. 
AİZ-ləri şərti olaraq aşağıdakı çoxsaylı spesifik növlərə təsnif edirlər: 
Güzəştli gömrük rüsumu strategiyasında ifadə olunan Azad İqtisadi Zonalar. 
1. azad ticarət zonaları; 
2. valyuta portları; 
3. rüsumsuz anbarlar. 
 177
Milli və xarici kapitalın güzəştli vergi, gömrük rüsumu strategiyasında ifadə olunan 
Azad İqtisadi Zonalar. 
1. eksport sənaye zonaları; 
2. isehsal zonaları. 
Güzəştli recimli əməliyyatlara əsaslan xidmət təyinatlı Azad İqtisadi Zonalar. 
1. bank zonaları; 
2. sığorta zonaları. 
Yeni texnoloji nailiyyətləri gerçəkləşdirən Azad İqtisadi Zonalar. 
1. texnopolistlər; 
2. texnoloji zonalar. 
Kompleksli və çoxfunksiyalı Azad İqtisadi Zonalar. 
1. azad şəhərlər;  
2. azad zonalar. 
AİZ-lərin fərqləndirici xüsusiyyəti kimi onların digər təsərrüfat ərazilərindən təjrid 
olunması funksiyası çıxış edir. AİZ-lər offoşor mərkəzlər və körfəz vegi qruplarına ayrılır. 
İngilis mənşəli istilih olan offoşor hərfi tərcümədə sahil, sahildən kənar, açıq dənizdə dəniz 
kənarındakı kimi mənaları ifadələndirir. Bu termin II Cahan savaşından sonra dövriyyə 
çıxmışdır. Öncə bu termindən Qərb Avropaya  beynəlxalq yardım təyinatlı «Marşal» planının 
gerçəkləşməsində xarijdən edilən dövlət tədarükü anlamında istifadə olunmuşdur. Məlumdur ki, 
«Marşal» planını həyata keçirməklə ABŞ dövləti Avropa ölkələrinin iqtisadiyyatları və dövlət 
büdcəsini müdafiə edərək onlarla aktiv iqtisadi təmaslar qurmuşdur. Belə ki, ABŞ  dövləti bir 
çox əmtəələr üzrə Avropalı sənayeçilərə sifarişlər verərək dollar ifadəsində həmən məhsulları 
almışdır. Eyni zamanda bu sferanı təmsil edən müəssisələr əvəzsiz olaraq borc və subsidiyyalar 
əldə etmişlər. 
Müasir dövürdə offoşor termini kontinental şelfdə neftqaz hasilatında da geniş istifadə 
olunur. Xəzərin Azərbaycan sektorunda «Əsrin müqaviləsi» çərçivəsində hasilat və işləmələri 
həyata keçirən ABƏŞ də offoşor təyinatlı orqandır. Onun offoşorlığını təkcə Azərbaycandan 
aldığı imtiyazlar deyil, həm də bir şirkət olaraq müvafiq AİZ-də qeydiyyatdatdan keçməsidir. 
İqtisadçılar isə daha geniş düşüncədə bizim şərh etdiyimiz kimi offoşor terminini AİZ-lər 
kontektsində istifadə edirlər. 
Offoşor mərkəzlər bir qayda olaraq böyük olmayan ada dövlətlərdə təşəkkül tapmışlar. 
Körfəz vergi sisteminli zonadan fərqli olaraq offoşor zonalar xarici suda kapitalının cəlb edilməsi 
sistemində təzahür edirlər. Daha məhşur lffoşor zonalar aşağıdakılardır: 
1. Cəbəllüdtariq - Böyük Britaniya; 
2. Cersi və Qrensi adaları - Böyük Britaniya; 
3. Terksi və Kaikos adaları - Böyük Britaniya; 
4. Britan və Virqin adaları - Böyük Britaniya; 
5. Baham adaları; 
6. Qonkonq; 
7. Delever ştatı - ABŞ. 
Offoşor zonada fəaliyyət göstərən müəssisə və ya biznes qurumu mənfətdən vergi ödəməyə 
öhdəli deyildir. Bu vergi növünü adətən qeydiyyat rüsumları əvəz edir. Belə firmaların qeydiyyat 
prossedurası da çox asan və istək olduqda hətta sahibkar görüntüsü sənədləşmədə anonimdir. 
Offoşor zonada kapital ixracı məhdudiyyətləri yoxdur və yalnız burada vergi güzəştləri hakimdir. 
Bir qayda olaraq offoşor zonada öz ölkələrindəki vergi pressinqindən çəkinən firmalar 
toplaşırlar. Çox zaman burada qeyri-qanuni, kölgə iqtisadiyyatında peşələşmişlər də toplaşırlar. 
Müasir statistikaya görə offoşor zonada 3 triliyon dollarlıq kapital dövr olunur. Offoşor 
zonalarda «çirkli pulların» yuyulmasının qarşısını almaq məqsədi ilə burada beynəlxalq qurumlar 
müvafiq tədbir və sanksiyalar həyata keçirirlər. 
AİZ-lər qrupunda digər mühüm tipik forma körfəz-vergi zonasıdır. Mahiyyətcə bir-birinə 
oxşasalarda körfəz-vergi zonası offoşor zonadan fərqlənir. Əsas fəaliyyət məramı vergi və digər 
 178
güzəştlər verməklə xarici suda kapitalının cəlbedilməsi funksiyasında ifadə tapır. Bu 
funksionallıq offoşor zonadakı məqsədləllə üst-üstə düşsə də fərq dipazonu seziləndir. Belə ki 
offoşor zonadan fərqli olaraq körfəz-vergi zonasında güzəştlər yerli kompaniyalara da verilir. 
Burada kiçildilmiş vergi güzəştləri spesifik fuksiyalarda bir neçə vergi növünə aid edilir. Belə ki, 
Lüksenburqda yumşaldılmış vergi recimi yalnız banklara şamil olunur. İsveçrə və Lixtenşteyndə 
holdinq, ticari və vasitəçi firmalara verilir. Dünyada 70-dən çox olmayan körvəz-vergi zonaları 
fəaliyyət göstərir. 
AİZ-lərin nəzərdən keçrilən növ təsnifatında güzəştli gömrük rüsumu strategiyasında ifadə 
olunan zonalar fərqli mahiyyət daşıyır. Burada xüsusi olaraq azad ticarət zonalarına fikir 
yönəltməsi ehtiyacı vardır. Belə ki, azad ticarət zonaları inteqrasiyanın ilk pilləsində qərar tutur. 
Buraya sərhəd ticarəti şəbəkəsində əməliyyatların aparılması daxildir. Regional ölkələr qrupu 
inteqrasiya və qarşılıqlı faydalı əməkdaşlığı ifadə edən azad ticarət zonaları yaradır və burada 
gömrüksüz ticarət təşkil edirlər. Belə əməkdaşlıq müvafiq ticari infrastrukturun yaranması və 
təşəkkülünü genişləndirir. 
Güzəştli gömrük rüsumu strategiyasında ifadə olunan zonalar içərisində valyuta portları və 
rüsumsuz anbarlar da əhəmiyyəti ilə fərqlənir. Bu bazar seqmentlərindən AİZ-lər fəaliyyət 
göstərən firmalar faydalanaraq biznes dairəsini genişləndirirlər. 
AİZ-lər qrupunda milli və xarici kapitalın güzəştli vergi, gömrük rüsumu strategiyasında 
ifadə olunan zonalarında biznes səmərəsi yüksək qiymətləndirilir. Daha çox istehsal və sənaye 
funksiyalı belə zonalarda biznes fəaliyyəti geniş imkanlar əldə edir. Eksport sənaye zonaları 
biznes fəaliyyətinin mühüm iqtisadi komponentini təşkil edir. 
Güzəştli recimli əməliyyatlara əsaslan xidmət təyinatlı AİZ-lər isə bank və sığorta zonaları 
rövnəqləndirir. Bu şəbəkədə qurulan bank və sığorta kompaniyaları çoxlu imtiyazlar əldə edərək 
azad vergi sistemili fəaliyyət təşkil edirlər. 
Yeni texnoloji nailiyyətləri gerçəkləşdirən AİZ-lər içərsində isə texnopolistlər fərqlənirlər. 
İnnavasiyon prosesi və fəaliyyəti genişləndirilməsinə xidmət edən texnopolislər yeni yaranışların 
daşıyıcılarına çevrilirlər. Məlum faktır ki, müəssisə və firmalar innavasiyon fəaliyyətə üstünlük 
verirlər. Bunu çox zaman dəyişkənliyi fəaliyyət leytmotivinə çevirmiş firmalara şamil etmək 
olar. İnnavasiya bir sistem olaraq AİZ-lərin mühüm element çalarlarındandır. Bazar 
iqtisadiyyatında rəqabət mübarizəsinin üsullarından birinə çevrilən innovasiyanın başlıca nəticəsi 
əmək məhsuldarlığını artırmaq və mənfəəti yüksəltməkdən ibarətdir. Bazar rəqabətindən o qalib 
çıxır ki, lazımi zaman kəsiyində mütərəqqi texnologiyaları tətbiq etməklə irəliləyişlərə nail olsun. 
İnnavasiya zamanı yeni tələb formalaşır və bunun müqabilində alıcılar mənəvi köhnəlmiş malları 
almaq istəmirlər. Məhsulun əmtəə növünün yaxşılaşdırılması üzərində aparılan işlər dinamik 
keyfiyyət yaradır, əmtəə imicini daimi diyəşən və inkişaf edən məjraya yönəldir. İnnavasiyalar 
çağdaş zamanda reputasiyalı təşkilatın fəaliyyət missiyasının leytmotivinə çevrilmişdir. Bununla 
belə innavasiyon tərəqqi təkcə firma reytinqi hədəfi deyil, o başlıca olaraq dayanaqlı inkişafın 
mühafizəsində, bazar konyukturunun fəth edilməsində daim təkmilləşmən, sadiq və çevik 
təşkilati bir alətidir. Təşkilatı innavasiyon fəaliyyət elmi-texniki və intellektual potensialı 
səfərbər edərək daha optimal və davamlı səmərəliliyə müvəffəqolmanı şərtləndirən tədbirlər 
sistemidir. 
Çoxprofilli fəaliyyət şəbəkəsi texnopolisləri fundamental və tətbiqi tədqiqatlar sferasının 
genişləndirilməsində əsas alətə çevirir. Texnopolislə sahibkarlığqla yanaşı dövlət biznesinidə də 
öz işıqlı gücünü nümayiş etdirir. 
Kompleksli və çoxfunksiyalı AİZ-lər əsas hisəsini azad sahə və zonalar təşkil edir ki, bu 
funksionallıq da bizim tədqiqat boyunca ümumi və fərdi düzümdə təhlil və araşdırmalara məruuz 
qalmışdır. 
AİZ-lərin konfiqurativ müxtəlifliyinə baxmayaraq Azərbaycan Respublikasında da 
müvafiq zona növlərinin yaradılması imkanları genişdir. Azərbaycan neftinin əks-sədası ölkədə 
yeni biznes mühitinin formalaşmasına zəmin olmuşdur. Xarici kapitalın ölkəyə gəlişində neft 
amilinə istinad edərək AİZ-lər yaratmaq təşəbüssləri qiymətləndirilməlidir. Sumqayıtda bahlanan 
 179
ilk Azad İqtisadi Zona epopeyasını neft və qeyri neft sektorlu ərazilərdə davam etdirmək olar. 
Hesab edirirk ki, Azərbaycan Respublikasında perspektivli AİZ-lər yaratmaq imkanları vardır. 
Məlum faktır ki, müəyyən mülahizələrə görə beynəlxalq maliyyə qurumları bu gerçəkliyin hələ 
yetgin olmadığını diqqətə gətirirlər. Lakin bizim apardığımız araşdırmalar əsas verir ki, çeşidli 
AİZ-lər növləri içərsində Azərbaycan Respublikasının iqtisadi özəlliklərinə uyğun seqmentlər 
tapmaq imkanlı və gərəklidir. 
AİZ-lər növ müxtəlifliyi fərqi ilə spesifik cəhət və xüsusiyyətlər şəbəkəsinə malikdirlər. 
Onların spesifik xüsusiyyəti bu bazar strukturunun anlayış və kateqorik tərəfində əksini əsasən 
tapır. Kioto konvensiyasının 1973-cü il qərarına görə AİZ-lər ölkənin elə bir ərazi hissəsidir ki, 
burada əmtəələrə milli gömrük teritoriyasının sərhədləri kənarındakı obyektləri kimi baxılır. 
Başqa sözlə AİZ-lər anklav ərazi təcəssümünü ifadə edir. Bu şərtiliyidən irəli gələrək həmin 
əmtəələr adı kömrük nəzarətinə və vergiqoymaya məruz qalmır. Bu vəziyyət «gömrük 
eksteritoriyalı» prinsipi adlanır. 
AİZ-lərə məxsus dünya ölkələrinin qanunvericiliyi muvafiq təsərrufat subyektlərinin 
fəaliyyətini aşağıdakı tənzimləmə elementləri əhatə  edir: 
1. idxal-ixras əməliyyatlarının gömrük tənzimlənməsi; 
2. vergiqoyma; 
3. lisenziyalaşdırma; 
4. vizalaşdırma; 
5. bank və sığorta fəaliyyəti; 
6. əmlak və girov munasibətləri; 
7. zonanın idarə edilməsi; 
8. AİZ-lərə məxsus digər sresifik məsələlər. 
1990-ci illərin ortalarında dünyada müxtəlif növlü 1200 Azad İqtisadi Zona  fəaliyyət 
göstərmişdir ki, onların 300-ü ixrac-istehsal zonası, 400-ü isə elmi-sənaye parkı silsiləsinə 
məxsus olmuşdur. İxraj istehsal zonalarndan həmin illərdə əmtəə eksportu 25 milyard dollar 
təşkil etmişdir. Buradakı məşğulluq şəbəkəsi isə 3 milyon insanı əhatə etmişdir. 
AİZ-lərə növ silsəsi müasir dünya praktikasında 25-dən çox olmasına baxmayaraq, butun 
kateqoriyalarda ümumi və xüsusi seqmentlər mövcuddur. Lakin bu cəhətləri daha çox ümumi 
funksionallıq ifadə edir və bu funksionallıq leytmotiv səciyyəlidir. AİZ-lərə məxsus spesifik bir 
xüsusiyyət də idxal-ixras üzrə vergi və rüsumlar bir qayda olaraq bu şəbəkədə nəzərdə 
tutulmamasıdır. Belə məqam isə investisiyaların rentabelliyini təmin edir. İnvestor firmalara 
formalaşmış praktikaya uyğun olaraq 5 ildən 35 ilə qədər vergi tətillərdə tətbiq olunur. Bir sıra 
hallarda bu mərhələ təyin olunmuş sərhədlər bilmir və əksər halda ixrac əmtəəsinin istehsal tsikli 
ilə üzt-üstə düşür. 
AİZ-lərin ən prinsipal görüntülü xarakterik xüsusiyyətlərinə aşağıdakılar aid edilir: 
I. Müxtəlif imtiyaz və stimulların  tətbiqi 
o cumlədən; 
1. xarici ticari (idxal-ixrac rüsumlarının azaldılması və ya ləğvi, xarici ticari 
əməliyyatlarının qaydalarının sadələşdirilməsi); 
2. fiskal - vergi stimullaşdırılması ilə bağlı guzəştlər; 
3. maliyyə - subsidiyaların müxtəlif formaları; 
4. administrativ - müəssisələrin qeydiyyat prosedurunun, vətəndaşların viza reciminin 
sadələşdirilməsi. 
AİZ-lərdə mənfəət normasında güzəşt 30-35%, bəzən orta hesabla 40% nəzərdə tutulur. 
Kapital qoyuluşunun burada özünütəminat muddəti gödəlir. AİZ-lər üçün bu müddət 3-3,5 ildən 
çox olmur. 
II. Geniş iqtisadi spektrdə müstəqil qərarvermə hüququ 
III. Lokal və nisbi sadə idarəetmə sistemi 
IV.Mərkəzi dovlət hakimiyyət strukturları tərəfindən hərtərəfli dəstək 
 
 180
AİZ-lərin spesifik xüsusiyyətləri sırasında yaranış şərtləri də vacib səciyyəvidir. Belə Ki, 
burada AİZ-lərin yaranması sferasında bir sıra tələblər formalaşmışdır. Bunlar tələblər arasında 
muhumlərinə aşağıdakıları aid etmək olar: 
1. nəqliyyat və kommunikasiya imkanlarının genişliyi; 
2. bazarlara münasibətdə əlverişli joğrafı mövqe; 
3. inkişaf etmiş istehsal potensialı; 
4. münbit istehsal və sosial infrastrukturu; 
5. mineral xammal resursları potensialına maliklik. 
Dünya təsərrüfatıda AİZ-lərin funksional cəhətlərinə aşağıdakılar şamil olunur: 
1 iqtisadi artımın sürətlənməsi; 
2 beynəlxaq əmtəə dövriyyəsinin aktivləşməsi; 
3 investisiyaların mobilləşməsi; 
4 iqtisadi inteqrasiyon proseslərin dərinləşməsi. 
Öz fəaliyyətlərində imtiyazlı şəraiti qenişləndirmək məqsədilə beynəlxalq korporasiyalar, 
neft kompaniyaları AİZ-lər şəbəkəsindən istifadə edərək yüksək mənfəət əldə etməyə nail 
olurlar. Bu nailolma cəhəti və cəhtini də AİZ-lərin tipik xüsusiyyəti kimi qiymətləndirirlər. 
AİZ-lər qeyd olunduğu kimi, yaranış strategiyasında məxsusi konseptual yanaşma 
sisteminə də malikdirlər. Praktiki və nəzəri prinsiplər çərçivəsində AİZ-lərin yaradılmasında əsas 
iki öaşlıca konseptual yanaşma mövcuddur: 
I. Ərazi; 
II. Funksional. 
Ərazi sistemində müəssisə - rezidend təsərrüfat fəaliyyətində imtiyazlı recim əldə edir. 
İkincili yanaşmada isə imtiyazlı recim sahibkar fəaliyyətinin müəyyən növünə şamil olunur. 
Birinci yanaşma sistemində AİZ-lər bir sıra inkişaf etməkdə olan ölkələrə, xüsusən də Çin və 
Braziliya aiddir. «Dəqiqlər» adlanan ikinsilərə isə ayrı-ayrı offoşor firmalar aid edilir. 
İnkişaf etmiş ölkələrdə AİZ-lərın fəaliyyətində mühüm aspekt kimi onların dünya və daxili 
bazara işləməsi önəm daşıyır. Bu ölkələrdə AİZ-lərin inkişaf strategiyası bir sıra spesifik 
cəhətləri ilə fərqlənir və bu cəhətlər aşağıdakı şəbəkəni əşatə edir: 
1. İstehsal eksport zonaları.  
2. Burada ölkəyə cəlb edilmiş xarici kapital elmi-texnoloji, infarmasiyon və 
industrial inkişafa yönəlir. 
3. Təsərrüfatcılığın xüsusi recimi.  
4. Burada xarici sahibkarlar üçün daha guzəştli və geniş liberial mühit 
formalaşdırılır. 
5. Funksionallıq və diversifikasiya. 
Funksionallıq prosesində fəaliyyət kompeksliyi inkişaf edir, ticarət sənaye diversifikasiyası 
genişlənir. 
AİZ-lərin spesivik cəhətləri və neft biznesində oynadığı rolu təhlil edərkən vurğulanmalıdır 
ki, onların yaranışı bazar iqtisadiyyatının dərinləşməsi tələbindən doğmuşdur. Bu mənada AİZ-
ləri bazar iqtisadiyyatının prinsipial atributu kimi də dəyərləndirmək olar. AİZ-lər dünya 
təsərrüfatıda iqtisadi artımın sürətlənməsini təmin edir və beynəlxaq əmtəə dövriyyəsinin 
aktivləşməsinə yardımçı olur. Bu spesifik cəhət AİZ-lərin inkişaf etmiş ölkələr sistemindən 
inkişaf etməkdə olan ölkələr sisteminə transfert etməsini əsaslandırmışdır. İndi AİZ-lərə 
dünyanın əksər ölkələrində rast gəlinir. Avtarkiyalı iqtisadi sistememə malik qonşu İran İslam 
Respublikasında, kommunist recimli Çin Xalq Respublikasında Latın Amerikasının əksər 
ölkələrində AİZ-lər təşəkkül tapır və inkişaf edir. AİZ-lər investisiyaların mobilləşməsi və 
iqtisadi inteqrasiyon proseslərin dərinləşməsi kontekstində də faydasını nümayiş etdirir. Bir çox 
ölkələr məhz AİZ-lərin inteqrasiya yaratmaq effektinə istinadən onun formalaşmasını təmin 
edirlər. Bu ölkələrdə yaxşı dərk olunur ki, məhz dərinləşən inteqrasiya xarici kapitalın gəlişinə 
zəmin olur və ölkə iqtisadiyyatının inkişafını təmin edir. 
 
 181
Azad İqtisadi Zona effekti təsərrüfatçılığın diversifikasiyasında da əhəmiyyətini nümayiş 
etdirir. Əmtəə çeşidinin artmasına sürət verir. AİZ-lərin yaranışında bütün bu spesifik 
xüsusiyyətlər bir amala xidmət edir. Bu amlın fövqündə isə biznes fəaliyyətinin 
genişləndirilməsi, sahibkarlığın inkişaf missiyası dayanır. Münbit biznes infrastrukturunun 
formalaşması isə AİZ-lərin yaradılmasıdan kənarda qala bilməz. 
AİZ-lərin səmərəsi daim kapital artımı təmin edən səciyyəlidir. Məhz buna görədə bazar 
iqtisadiyyatının sistem əsası kimi qəbul edən ölkələr AİZ-lər yaratmadan səmərəli inkişaf 
trayektoriyasına çıxış edə bilməzlər. /Əlavə №9-da AİZ-lərin növləri, tipik ölçülər və imtiyazlar 
sistemi əksini tapmışdır/ 
AİZ-lərin əhəmiyyət diapazonu təhlil edərkən alınan nəticə ondan ibarətdir ki, bol neft-qaz 
resurslu ölkədə bazar iqtisadiyyatının dərinləşməsi aspektində və eyni zamanda qeyri-neft 
sektorunun inkişaf etdirilməsində regional müvafiq zonaların yaradılması bir daha dövlətin 
iqtisadi siyasət paketində yer almalıdır. Biznes fəaliyytində istənilən kommersional addım 
risklidir. Risklərin təjridi isə toplanmış təjrubənin analizi və əsaslandırılmış strateji xətt 
seçimindən asılıdır. 
 
 
10.6. Neft-qaz sektorunda vençur kapitalı 
 
İqtisadiyyat risk amilindən təjrid olunmamışdır. Məhz risk kəskinliyi ilə təzahür edəndə 
vençur kapitalı xilaskar qismində özünü fəda verir. Azərbaycan iqtisadiyyatın risk tələbli 
müvafiq səhələrində vençur təyinatlı sərmayə qoyuluşlarına da ehtiyac yüksəkdir. Dünya 
təcrübəsi bəyan edir ki, vençur kapitalının arealında cəm olan ölkələr bu sahədə uğurlara və 
irəliləyişlərə nail olmuşlar. Bütün postsovet məkanı üçün yeni kateqoriya sayılan vençur 
kapitalının ölkəmizdə, xüsusən də neft-qaz kompleksində tətbiqi sahəsində də mühüm addımlar 
atılmalıdı. 
Vençur biznesi Avroatlantik biznes orbitində yeni bir anlamdır. Latın mənşəli ingilis 
məfhumu vençur kapitalı risketmə mənasını ifadələndirir. Bu biznes növünün yaranış sferası 
1957-ci ildə ABŞ-dan start götürür. İlk olaraq bu biznes sferasının yaradıcıları mühəndis-
tədqiqatçı Yucin Klyaner, biznesmen Artur Rok, Tom Perkinis və digərləri olmuşlar. Onlar 
biznes aləminə «vençur kapitalı» terminini götürərək müvafiq biznes növünün fövqündə 
dayanmışlar. Biznesmen Artur Rok 1961-ci ildə ilk vençur fondu yaratmışdır. 1970-ci illərdə 
vençur kapitalı Avropaya yol açmış və uğurla təşəkkül taparaq inkişaf etmişdir. Hazırda bu 
regionda minlərlə vençur biznesi təyinatlı kompaniyalar fəaliyyət göstərir. MDB məkanında və 
başlıca olaraq da Rusiyada vençur biznesi TASİS və Avropa Yenidənqurma və İnkişaf Bankının 
təşəbbüsləri əsasında təşəkkül tapmadadır. Bu sıra da ölkəmizdə müvafiq qeyri-hökumət təşkilatı 
fəaliyyət göstərsə də vençur biznesi sferasında mütərrəqi nailiyyətlər nəzərə çarpamışdır. 
Vençur kapitalı sxematik hərəkət sisteminə malikdir. Vençur kapitalisti müvafiq 
kompaniya yaradaraq investorlardan pul yığımı təşkil edir. Sonra sahibkar və cəlbedici biznes 
layihəsi axtarışı aparır. Müvafiq layihə ekspertizasından sonra investora nizamnamə fondu və ya 
səhmlər paketi müqabilində, bir neçə il müddətinə mübadilə zəminində fəaliyyət təklif olunur. 
Burada vençur kapitalisti investor və sahibkar arasında bir növ vasitəçi rolunu oynamış olur. 
Burada tərəflər riski bölüşdürür, uğur perspektivində isə mənfəət sahibinə çevrilirlər. İnvestorlar 
burada prosesin idarəedici funksiyasını da öz üzərilərinə götürə bilərlər. Qeyd olunmalıdır ki, 
belə fəaliyyət adətən məhdud zaman kəsiyində yüksək risk və mənfəət üçün hesablanır. Vençur 
kapitalı xüsusi investisiya növü olaraq 3-5 illik mərhələ də strategiyasını qurur. 1999-2001-ci 
illərdə ABŞ-da orta illik parametrdə hər il vençur kapitalı 12-15 milyard dollar mənfəət 
yaratmışdır. Bir sıra nüffuzlu ABŞ kompaniyaları - Intel, DEC, Apple, Mikrosoft məhz vençur 
biznesi hesabına tərəqqi etmişlər. 
 
 
 182
Ümumilikdə vençur kapitalı elmi-texniki işləmələrin kommersizasiyasının 
sürətləndirilməsinə xidmət edir. Belə bir fikir hakim kəsilmişdir ki, məhz vençur biznesi 
mühəndis dühasının, alim potensialı və istedadının tam dövriyyədə hərəkəti üçün biznes 
fəaliyyətində yeganə və doğru bir istiqamətdir. 
Vençur biznesinin Azərbaycan Respublikasında inkişafı üçün bir sıra müvafiq tədbirlərin 
görülməsinə ehtiyac vardır. Burada ilk öncə müvafiq normativ-hüquqi bazanın yaradılması 
oldujca əhəmiyyətlidir. Bununla belə xüsusi likvid fondunun yaradılması da vacibdir. 
İnstitusional dəyişikliklər, müvafiq vençur infrastrukturunun yaradılması bu işin əhəmiyyətli 
spektrdə inkişafını təmin etmiş olar. Neft-qaz kompleksində, bütövlükdə milli iqtisadiyyatda 
vençur biznesin inkişafı respublikamızda innovasiyanın inkişaf etdirilməsini təmin etməklə 
yanaşı, onun iqtisadi tərəqqisində mühüm rol oynamaq imkanlıdır. Amerika, Avropa və Rusiya 
təcrübəsi göstərir ki, elmtutumlu sahələrə vençur kapitalını yönəltməklə ölkənin iqtisadi 
potensialını gücləndirmək olar. Bununla belə göstərilməlidir ki, vençur kapitalı daha «istedadlı» 
layihələr tələblidir və belə layihələr fonunda inkişaf edir. Hesab etmək olar ki, belə layihələr 
Azərbaycan Respublikasında da kifayətedici miqdardadır. 
Beynəlxalq iqtisadi əlaqələr sistemində yaradıcı iş adamlarının, bacarıqlı sahibkarların 
birgə əməkdaşlıq fəaliyyəti mühüm əhəmiyyət kəsb edir. Hər bir sahibkarın əsas məqsədi 
optimal variantlar axtarmaqla dünya standartlarına uyğun gələn rəqabət qabiliyyətli, sertifikat 
göstəricilərinin bütün xüsusiyyətlərini özündə əks etdirən məhsullar istehsal edib reallaşdıraraq 
yüksək mənfəət əldə etməkdən ibarətdir. Sahibkarlıq fəaliyyətindən istehsal olunan məhsulların 
reklam edilməsində, satılmasında və müştərilərlə əlaqələrin yaradılmasında marketinq 
vasitəçiləri əsas rol oynamalıdırlar. 
Daha çox ehtiyaclarda olan kimi və orta sahibkarlığın inkişafına sərmayə qoyuluşunda 
potensial investorlar risk baxımından çətinlik çəkirlər. Kifayət etməyən məlumatsızlıq 
investisiyon riski artırır. Qeyd olunmalıdır ki, toplanan təcrübə beynəlxalq aləmdə belə 
proseslərə yardımçı olan təşəbbüsləri artıq gerçəkliyə çevirmişdir. Kredit riskini azaltmaq 
məqsədi ilə inkişaf etmiş ölkələrdə müvafiq ixtisaslaşmış kredit agentlikləri, kantorları və yaxud 
daha çox kredit büroları anlamında yayılmış qurumlar təşkil edilir. Belə bürolar vençur 
biznesinin inkişaf etdirilməsində əhəmiyyətlidir. Müştərilər haqqında informasiyalar toplamaq, 
onların kredit ödəmək qabiliyyətini müəyyənləşdirmək, hazırlanmış göstəricilər sisteminə 
müvafiqliyini təyin etmək bu büroların iş qayəsinin təməlində durur. İnvestorlar kredit 
verməmişdən əvvəl məhz bu qurumlar vasitəsilə müştərilərin ödənişqabiliyyətliliyini 
müəyyənləşdirirlər. Müvafiq kredit büroları Rusiyada intişar tapmaqdadır. Hətta burada uyğun 
mərkəzi təşkilatın yaradılması ideyası da reallaşmışdır. Respublikamızda belə qurumların 
təşəkkülü, müddət tələb edən bir prosesdir. Şübhəsiz ki, normativ-hüquqi aktların 
təkmilləşdirilməsi bu istiqamətdə yeni keyfiyyət dəyişiklikləri ilə müşayiət olunaraq, ölkəmizin 
iqtisadi dirçəlişinə, kredit risklərin azalmasına, sərmayələrdən rasional istifadəyə kömək 
edəcəkdir. 
İqtisadiyyatın inkişafına vençur kapitalının cəlb edilməsi təşəbbüsləri qiymətini almalı, 
azad iqtisadiyyatqurma prosesində də bu amildən yetərincə istifadə olunmasının hüquqi bazası, 
iqtisadi mexanizmləri işlənib hazırlanmalıdır. Vençur kapitalının tətbiqi yeni texnologiyaların, 
innovasiyaların ölkəmizə gətirilməsi, mühüm səmərəli layihələrin reallaşmasına yardımçı olar.  
Vençur kapitalının milli neft biznesində geniş tətbiqi burada olan qanunvericilik bazasının 
təkmilləşdirilməsindən asılı olacaqdır. Hər hansı bir müvəqqəti məhdudiyyətin olmasına 
baxmayaraq vençur kapitalı ölkə iqtisadiyyatında əsaslı təşəkkül tapacaq və neft-qaz 
kompleksinin iqtisadi tərəqqisində mühüm amillərdən olaraq innovasiyaların yaradıcısı və 
daşıyıcısına çevriləcəkdir.  
 
 
 
 
 183
10.7. Konsessiyon fəaliyyət 
 
Azərbaycanın izafi neft-qaz sərvətləri ölkənin iqtisadi inkişafının fundamental əsasında 
dayanır. Yeni geopolitik vəziyyət, Azərbaycan istiqlalının bərpası, Xəzərdə yeni zəngin 
karbohidrogen yataqlarının aşkarlanması ölkəmizdə neft biznesi inkişaf və tərəqqisi üçün real 
şərait yaranmışdır. Vurğulanmalıdır ki, neft dünyada ən möhtəşəm və geniş yayılmış biznes 
növlərindən biridir. XIX əsrin ortalarında neftin sənaye erası start götürəndə bir çox 
Azərbaycanlılar yeni biznes növünü mükəmməl əxz etmiş, bu sahədə ən yüksək zirvələrə 
qalxmışlar. Tarixdən məlumdur ki, Bakı mədənlərində neft fontanlarını ilk təzahür etdirənlər 
məhz Azərbaycanlı sahibkarlar, Tağıyevlər, Nağıyevlər, Muxtarovlar, Əsədullayevlər və digər 
milli neft fatehləri olmuşlar. İndustriya biznesinin erkən formalaşma çağlarında çətin risk və 
uğura əsaslanan iqtisadi fəaliyyət növünü Azərbaycanlı sahibkarlar yetərli mənimsəmiş, 
Avroatlantik məkanın biznes qartalları Rokfellerlərə, Rotşildlərə, Nobellərə rəqabət meydanında 
qənim kəsilmişlər. Lakin çağdaş mərhələdə neft sektorunda münasib şəraitli imkanın 
məhdudluğu özünü nişan verir, milli sahibkarların potensialından yetərli və səmərəli istifadə 
olunmur. Belə ki, «Əsrin müqaviləsi» və növbəti mərhələdə bağlanan neft kontraktları 
çərçivəsində qismən olaraq təkcə təchizat kommersiyası xidmətlərini reallaşdıran milli 
sahibkarların istehsal sferasında və digər infrastruktur obyektlərində istifadə olunması üçün geniş 
imkanlar mövcuddur. 
Neft-qaz sektorunda bu gün milli sahibkarların sərəncamına veriləsi xeyli istehsal-xidmət 
obyektləri vardır. Azərbaycan Respublikasının prezidenti Heydər Əliyev cənablarının müəllifi 
olduğu və reallaşdırdığı neft strategiyasının mühüm elementlərindən biri kimi, müasir məqamda 
neft-qaz sektorunda səhmdar əməkdaşlığın inkişaf etdirilməsi, geniş özəlləşdirmə prosesinin 
gerçəkləşdirilməsi və yerli sahibkarların servis işinə cəlb edilməsi dayanır. Real olaraq 2001-ci 
ildə köhnə quru və dəniz yataqlarında və habelə qaz sənayesi və təchizatı sistemində fəaliyyət 
göstərən istehsalat komplekslərinə məxsus bir sıra xidmət-servis təşkilatlarının, yardımçı istehsal 
qurumlarının özəlləşdirməyə açıq elan edilməsi bu istiqamətdə atılan mühüm addımlardandır. 
Bununla belə özəlləşdirmə prosesində müvafiq tələblərə cavab verən çevik investorun tapılması, 
səhmləşmədə yerli sahibkarların hərtərəfli iştirakının təminatı problemləri də mövcuddur. Digər 
tərəfdən növbəti inkişaf mərhələlərdə milli neft-qaz sektorunda daha geniş özəl sektorun 
formalaşdırılması, köhnə istismar obyektlərində konsessiya və lisenziya sisteminin tətbiqi, böyük 
neft biznesində səhmdar formalı şaquli inteqrasiya olunan qurumların yaradılması da strateji 
istiqamətli məsələlərdəndir. 
Yaxın keçmişdə yaşadığımız məkanda sahibkarlıq və biznes məfhumları çox kiçik həlqədə 
təmsil olunan qruplara və ya ayrı-ayrı fərdlərə məlum anlam idi. İndi bu istilah kiçik yaşlılara 
belə bəllidir. «Biznes» və «sahibkarlıq» anlayışları sıx əlaqədardır. Sahibkarlıq milli dilin 
məhsulu kimi bütün məmləkətlərdə sətri tərcümədə az dəyişkənliyə uğrayan və demək olar ki, 
eyni məntiqi mənanı daşıyır. İqtisadi müstəvidə təsərrüfat fəaliyyəti anlamını ifadələndirən 
biznes ingiliSCə iş deməkdir. Hər iki termin iqtisadi düşüncədə parafraz kimi qəbul olunur.  
Kommersiya fəaliyyəti kimi biznes sahibkarlığa nisbətdə daha geniş mahiyyət daşıyır. Məxsusi 
struktura malik sahibkarlıqdan əhatəli olaraq biznesin subyektini qeyri-sahibkarlıq təşkilatları və 
təsisatları da ehtiva edir. 
Yaranmış yeni geosiyasi vəziyyət fonunda Xəzərdə aşkarlanan nəhəng neft ehtiyatları 
obyektiv olaraq ölkəni dünya neft bazarının iştirakçısına çevirmişdir. Böyük biznesdə səriştə və 
vərdişləri mükəmməl olmayan respublikaya dünya neft arenasına çıxışda, ilk partiyalarda iri neft 
kontraktlarındakı əsas tərəfdaşları yardımçı olmuşlar. Lakin yetişən mərhələdə inteqrasiyanın 
dərinləşməsi, bu geniş bazarda eksklyuziv iştirak məqamını daha yaxın etmişdir. Böyük neft 
biznesinə daxil olmaqda mühüm bir cəhəti nəzərə almağı unutmamalıyıq ki, bizim 
iqtisadiyyatımızın yüksəlişi formalaşmış müvafiq qaydalarından asılı olacaqdır. Buna görə də, 
qoşulduğumuz dövriyyəni dəyərləndirərək milli rifah naminə ümumi reallıqdan fərdi 
faydalanmağa səfərbər olunmalıyıq. 
 184
Davamlı intensiv və ekstensiv istehsal prosesi nəticəsində köhnə yataqları əhatə edən 
istismar zonasında neft-qaz hasilatı enmə fazasına daxil olmuşdur. Marginal vəziyyətdə olan bu 
yataqlarda kəskinləşən dağ-mədən geoloji çətinliklərlə əlaqədar hasilat artımına nailolma yeni 
texnoloji yanaşma və aktiv maliyyələşmə tələb edir. Çətin təsərrüfat vəziyyəti və «ödəməmələr 
sindiromu» ilə qarşı-qarşıya dayanan istehsalat kompleksinin isə bu tələbləri dolğun təmin 
etməyə maliyyə və texnoloji potensialı xeyli məhdudlaşmışdır. Müasir mərhələdə kompleksdə 
daxili ehtiyatlar hesabına hasilatın sabitləşməsi və artırılması strategiyasına üstünlük verilsə də 
perspektivdə reabilitasiyon prosesə kompleks xaricindən investisiyaların cəlb edilməsi qaçılmaz 
olacaqdır. Lakin dünyanın aparıcı neft şirkətləri ehtiyatlar diapazonu və renabelliyi daralmış belə 
yataqlarda sərmayə qoyuluşlarına maraqlı deyillər. Yaranmış situasiya investisiyon 
konfiqurasiyada dövlət transfertləri istisna olmaqla kiçik və orta biznes şəbəkəsində xarici və 
daxili investorların cəlb edilməsini şərtləndirir. 
Dünya neft biznesində yataqların işlənilməsində idarəetmənin forma və mexanizmləri geniş 
spektrlidir. Bu müxtəliflik çeşidində ənənəvi və modernləşdirilmiş konsessiya kontrakt üsulları 
sınaqdan çıxmış və daha səmərəli hesab edilən metodlar sırasındadır. Lüğəti interpretasiyada və 
iqtisadi anlamda konsessiya dövlət və ya bələdiyyəyə mənsub təbii sərvətlərin, müəssisələrin və 
digər təsərrüfat obyektlərinin təsbit olunmuş müddətdə müqavilə əsasında istismara verilməsi 
formasıdır. Azərbaycanın mövcud qanunvericilik şəbəkəsi bu və ya digər dərəcədə milli neft 
sektorunda dünya praktikasında təsdiqini tapmış adekvat kontrakt formalarının tətbiqinə, onların 
legitimləşməsinə imkan verir. Konkret olaraq icarə, dövlət müəssisələrinin müqavilə əsasında 
idarəetməyə verilməsi, lisenziyalaşdırma və digər müvafiq normativ-hüquqi aktlar yeni kontrakt 
formalarının tətbiqində ilkin qanuni baza kimi çıxışetmə imkanı yaradır. Neft sektorunu əhatə 
edən qanunvericilik şəbəkəsinin unifikasiyası və vahid məcəllə sistemində təşəkkülü isə hədəf 
seçilən perspektivi daha məzmunlu gerçəkləşdirə bilər. Bu strateji xəttin reallaşması mineral-
xammal resurslarının rasional mənimsənilməsində iqtisadi-hüquqi münasibətlərin dərinləşməsi 
və təkmilləşməsi istiqamətində daha üstün səmərəliliyi təmin edəcəkdir. Konsessiya formasının 
tətbiqi mədən və ya onun fraqmenti çərçivəsində pilot formada sınana bilər. Fikrimizcə qurudakı 
yataqları əhatə edən istismar zonasının azdebetli mədən zolaqları konsessiya təyinatlı iqtisadi 
əməkdaşlığın ən dar çərçivədə eksperimental seçim meydanı olaraq daha cəlbedici və praktiki 
əhəmiyyətlidir. 
Formalaşmaqda olan milli neft biznesi bu təsirlərdən uzaq olsa da, müvafiq neqativ halların 
kəskinləşməsinə yol verilməməlidir. Məhz milli mənafeləri, dövlətli maraqları, iqtisadi 
təhlükəsizlik mülahizələrini rəhbər tutaraq proqramlaşdırılmış, ardıcıl islahatlar yalnız belə 
təsirləri neytrallaşdırmağa qabildir. Böyük pulların asan və tez əldə edilməsi zamanı tarixə 
qovuşmuş, istehsalın mesanantlar hesabına riskdən qorxmadan səxavətli investisiyası zamanları 
yüz il  arxada qalmışdır. İndi daha ciddi və ləyaqətli biznes məqamı yetişmiş, riskləri mülayim 
bölüşən konsolidasiya, səhmdar əməkdaşlıq əvəz etmişdir. Neft iqtisadiyyatının yeni dirçəliş 
məqamında ötən təcrübənin təhlili, buraxılmış səhvlərin təkrarlanmaması, sahədə toplanmış 
empirik elmi nailiyyətlər nəzərə alınmaqla sahəvi biznes işi hərəkətə gətirilməlidir.  
 185
XI FƏSİL 
FİSKAL SİYASƏT VƏ RENTABELLİ FƏALİYYƏT 
 
11.1. Fiskal mexanizmlər və vergi sisteminin təkmilləşdirilməsi meylləri 
 
Ölkə iqtisadiyyatında neft-qaz sektorunun aparıcı mövqedə durması onu həm də büdcə 
daxilolmalarının ən real və ümüdlü partnyoruna çevirmişdir. Lakin belə gerçəklik intəhasız 
olaraq davamlılıq əldə edə bilməz. Effektli qayğı məhdudluğu şəraitində fasiləsizliklə daim 
iqtisadiyyatı bir mənbə hesabına qaynaqlandırmaq, həmən mənbənin də ön sıradan çıxmasına 
gətirə bilər. Bunun üçün isə neft-qaz sektorunda dayanaqlı uğurlu və stabil iqtisadi inkişaf 
təminatı funksionallığa yeni aspektdə yanaşma zərurəti formalaşdırır. Yeni yanaşma sferasında 
isə vergi sisteminin təkmilləşməsi mühüm dövləti məsələ kimi qarşıda durur. Təxirəsalınmaz 
vergi konsensusunun tətbiq zonası olaraq isə bu sektorda köhnə istismar sahələri daha aktiv çıxış 
edirlər. Bu istehsal kompleksində hasilat templərinin məhdudlaşması sahəyə əlahiddə vergi 
sisteminin tətbiqini şərtli edir. 
Energetik strukturun fiskal təkmillik problemi həm də neft sektorunun bütün guşələrində, 
başlıca olaraq hasilatda, emalda istehsal güclərinin yerləşməsinin optimallaşdırılmasına, xam neft 
və neft məhsullarının səmərəli nəqlini və itgilərin daha da məhdudlaşmasına yönələn tələbləri 
artırır. Bu baxımdan neft-qaz sektorunda yeni fiksal siyasət çətinləşən dağ geoloji mədən şəraiti 
sferasında keçici sahəvi vergi sisteminin formalaşmasına və burada əsas yükün pərakəndə ticarət 
şəbəkəsinə keçirilməsi strategiyası üzərində qurulma qərarına istinad etməlidir. 
Bol və ucuz resurslar amili sənaye büdcə təşkilatlarının və əhalini subsidiyalaşması ilə 
müşayiət olunur. Bu subsidiyaların önündə ödəmələr gedir. Belə situasiya isə müəssisələrin 
texniki geriliyini mühafizə edir, qeyri-istehsal təyinatlı xərcləri, enerji resurslarının istehlakının 
təsərrüfatcasına istifadəsini stimullaşdırır və dempinq qiymətlərinə şərait yaradır. Subsidiyaların 
energetik sektorda əsas forması kimi üç prinsipial əlamət çıxış edir: 
1. tariflər; 
2. proporsionallığı dolğun ifadə etməyən diferensiallaşan qiymətlər; 
3. güzəştlərlər. 
Hər üç forma üzrə optimallaşma çevik fiskal siyasət, konsensuslu vergi reciminin tətbiqi ilə 
gerçəkləşmə imkanlıdır. Qeyd olunmalıdır ki, vergi güzəştlərinin neft-qaz kompleksində tətbiqi 
spektri geniş diapazonludur. Mövcud empirik naliyyətlərdən, aparıcı neft kompaniyalarının 
təcrübəsindən bəhrələnərək milli neft-qaz sektorunda, xüsusən də hasilat kompleksində 
müvəqqəti hal kimi güzəştli vergi vahəsi tətbiq etmək olar. Prossedurun daha effektli nəticəliyi 
isə əmlakın təbii istehsal potensialına uyğunlaşdırılması ilə  həllinə qovuşacaqdır. Bunun üçün 
sahədə geniş və dəqiq inventarizasiyanın aparılması zəruridir. Belə inventarizasiya səmərəsiz 
ərazi, izafi və səmərəsiz əmlak mövcudluğu aşkarlayacaq və nəticədə xeyli vergitutma obyekti 
sıradan çıxacaqdır. Aşkarlanıb təhlil edilərək istismara yararsız qeyri-məhsuldar maşın və 
avadanlıqların, qurğuların, tikililərin hesabdan silinməsi, icarəsi, satışı və ya mənfəətli, səmərəli  
istifadəyə səbəb olan istiqamətdə işlədilməsi xeyli izafi əmlakın azalmasına, bununla da vergi 
yükünün məhdudlaşmasına şərait yaradar. Hasilat zonasında vergi recimində digər qeyri-
münasib konyuktur oxşar vergitutma obyektlərinin hədəfə götürülməsi ilə bağlıdır. Belə ki, quru 
ərazilərdə yerləşən mədən sahələrindən həm torpaq və həm də mədən vergisinin tutulması tətbiq 
olunur. Kəşfiyyat və istismar altında olan bu nəhəng istismar zonası demək olar ki, respublikanın 
quru ərazisinin tən yarısına bərabərdir. Bununla yanaşı quru ərazilərdə ehtiyatların tükənməsi, 
son on ildə orta hesabla hasilatın iki dəfə aşağı enməsinə, quyu fondunun üç dəfə azalmasına 
baxmayaraq tətbiq edilən müvafiq vergi tutumu məhdudlaşmamışdır. 
Respublika neft sənayesinin köhnə yataqları əhatə edən istismar zonası çətin çıxarılan 
ehtiyatlar silsiləsinə daxildir. Burada səmərəli istismar mütərəqqi texnologiyalar və yeni iqtisadi 
mexanizmlər vasitəsi ilə davam etdirilə bilər. Belə strateji istiqamət isə əlavə kapital qoyuluşları 
 186
tələb edir və investisiyon cəlbediciliyi məhdudlaşdırır. İnvestisiyon cəlbliyinin artırılması üçün 
isə vergi stimullaşdırıcısı və vergi diferensasiyası mühüm amil kimi çıxış edir. İstənilən vergi 
sisteminin məqsədi fiskal və stimullaşdırıcı optimal düzümdə əksini tapır. Burada bazalı istehsal 
faktorları olan torpaq, əmək və kapitala vergiqoyma qadağaları mühüm əhəmiyyətə malikdirlər. 
Bu qadağa iqtisadi xarakter daşıyır və qanunvericiliklə təsbit olunmamışdır. Faktiki olaraq bütün 
inkişaf etmiş ölkələrdə vergi qanunvericiliyi bu qadağa üzərində formalaşır. 
İstehsal prosesində istifadə olunan kapital amortizasiyon güzəştlərlə ifadə edən vergiqoyma 
ilə müdafiə olunmuşdur. Mənfəət istehsalın reinvestisiyasında istifadə olunduğu təqdirdə 
vergidən azad edilir. Neft sənayesində tətbiq edilən vergi sistemi, istisna olaraq fiskal 
istiqamətlidir və vergiqoyma prinsiplərinə cavab vermir. Karbohidrogen xammalının torpaq 
istifadəçisi xammalın keyfiyyəti və istismar şərtlərinə görə renta ödəməyə borcludur. Müasir 
zamanda yatağın keyfiyyət parametrlərinə uyğun olaraq renta gəlirlərin ödənişi üzrə xüsusi 
vergiqoymanın tətbiqi zəruriləşmişdir. Burada vergiqoyma mexanizmi kimi yatağın illik 
rentabellik göstəriciləri əsas götürülməlidir. Vergi reciminin mülayimləşməsində vurğulandığı 
kimi, konsensusun əldə edilməsidir. Konsensus obyekti olaraq isə dövlət və vergi ödəyiciləri 
çıxış edirlər. Müvafiq istiqamətdə reallaşmalar da öncədən dəqiq hesablanmış kompramis 
proqram və planlara uyğun olaraq gerçəkləşdirilməlidir. Bu istiqamətdə əsas kimi, qeyri-
rentabelli obyektlərə tətbiq edilən faizlərin azaldılması, proporsional vergiqoyma-deqressiya, 
vergi prospektinin məhdudlaşdırılması, ümumi və ya əlavə vergi növlərinin tətbiqi və digər 
iqtisadi əhəmiyyətli mexanizm və tədbirlər sistemi nəzərdə tutula bilər. 
Vergilər bağlı problematik məsələlərin həllində beynəlxalq praktikada nəzəri və empirik 
müstəvidə sınanmış dövlət vergi yükü ilə iqtisadi səmərəliliyin qarşılıqlı təmas və asılılığının 
optimal variantının tapılması və tənzim edilməsi mühüm rol oynayır. Bu baxımdan Laffer effekti 
və ya əyrisi kimi iqtisadi-elmi dairdə geniş tədqiq olunan və öyrənilən vergi dərəcələri ilə büdcə 
gəlirlərinin iqtisadi inkişafı təmin edən vəhdətdə bağlılığı prinsipi də diqqətdən yayınmamalıdır. 
Məlum həqiqətdir ki, istənilən vergi iqtisadi sistemdən resurs götürülməsini ifadə edərək istehsal 
tsiklində faydalı işə məhdudluq gətirir. Məhz buna görə də vergi yükünün kritik səviyyədən 
yüksək təyinatı büdcə gəlirlərinin azalması ilə müşayiət olunacaqdır. Tədqiq və şərh edilən bütün 
bu analitik və təcrübü gerçəkliklər fikrimizcə milli neft-qaz sənayesinin strateji planlaşdırılması, 
davamlı inkişaf senarisinin hazırlanmasında iqtisadi-texnoloji vasitələrdən biri kimi təyinatlı 
istifadəsini tapacaqdır. Bazar prinsipli istehsalın genişlənən sferası neft-qaz sektorunun 
rentabelik problemli sahələrində liberal vergi reciminin tətbiqini qaçılmaz edir. Aparılan təhlil və 
müşahidələr göstərir ki, resessiya uğrayan təsərrüfatlarda aparılan islahat işlərinin tərkib hissəsi 
kimi, sahəvi vergi sisteminin də təkimilləşdirilməsi zəruri və labüdür. Bu strateji iş isə təkcə 
daxili istehsalat problemi deyildir. Problemin həllində milli iqtisadi maraqlara uyğun gələn və 
eyni zamanda sahədə hasilatın rentabelliyi ilə uzlaşan strateji tənzimləmədə  dövlətin qayğı və 
səyləri irəlidir. Məhz buna görə də əsas yükü dövlət iradəli olaraq öz üzərinə götürməlidir. 
Məlumdur ki, respublika neft-qaz sənayesinə keçmiş ittifaqdan irsi olaraq müxtəlif 
disproporsiyalar keçmişdir. Burada təbii ehtiyatlar potensialının əsas və dövriyyə vəsaitlərinin 
dəyər qiymətinə qeyri-müvafiqliyi daha səciyyəvidir. Təhlil və araşdırmalar göstərir ki, mövcud  
disbalansın aradan qaldırılmasında sahədə istehsalın artımına yardım edən bütün iqtisadi 
imkanların sınağa çəkilməsi, daxili resursların səfərbərliyi və eyni zamanda dövlətin kompromis 
təyinatlı, mülayim vergi reciminə keçidi effektli olacaqdır. 
Vergi sferasında aparılan islahatların səmərəliliyi ilk növbədə neft-qaz sektorunda əksini 
tapacaqdır. Bu islahatlar sferası isə fikrimizcə aşağıdakı sistem formasında yüksəliş tapacaqdır: 
1. dövlət tənzimləyici institutlarda islahatların genişləndirilməsi; 
2. siyasət və hüquq sferasında normativ baza möhkəmliyinin təminatı; 
3. subsidiyaların təjridinə nailolma; 
4. sağlam rəqabət mühitinin formalaşması. 
Hesab olunur ki, genişlənən yeni vergi islahatları neft-qaz kompleksinin bazar relsləri ilə 
irəlləyişinin ən vacib qaynaq elementinə çevriləcəkdir 
 187
11.2. Uçot sisteminin təkmilləşdirilməsi və konsaltinq sferasının 
genişləndirilməsi problemləri 
 
İqtisadiyyatın bütün sferalarında olduğu kimi, neft-qaz industriyasının  təsərrüfat 
fəaliyyətində müxtəlif maliyyə-kredit institutları, banklar, investisiya qurumları, bircalar, sığorta 
kompaniyalarının və müvafiq konsaltinq təşkilatlarının xidmətindən istifadə edilir. Həmin 
qurumların fəaliyyət diapazonunun, xidmət çeşidinin genişliyi, mühüm bazar seqmentləri ilə 
təhcizi neft-qaz kompleksinin təşkilatlarının iqtisadi maraqlarının təmin edilməsində, 
səmərəliliyinin artırılmasında əhəmiyyətli rol oynayır. Burada ilk növbədə mühüm partnyorlar 
kimi, banklar daha çevik iştirakda bulunurlar. Banklar kreditləşmə, vəsaitlərin akkumlyasiyası 
funksiyalarını yerinə yetirməklə yanaşı maliyyə riskini minimumlaşdırma istiqamətində müvafiq 
sığorta şəbəkəsini də təşkil edirlər. Bazar prinsipləri əsasında qurulan mütərəqqi bank sistemində 
xidmət çoxçeşidli və olduqca geniş imkanlıdır. Müasir mərhələdə banklar kredit məzmunlu 
mahiyyətini aşmış, sürətli elektron hesablaşmaları həyata keçirən, iqtisadiyyatı yüksək səviyyədə 
stimullaşdıran və həmçinin konsaltinq funksiyaların yerinə yetirən, mükəmməl nəzarət 
mexanizmlərinə malik çoxşaxəli institusional komplekslərə çevrilmişlər. Lakin Azərbaycanda 
bank xidmətinin universal standartlara tam yetişməmə aspekti neft-qaz kompleksinin müvafiq 
bazar seqmentlərindən dolğun istifadə edilməsini məhdudlaşdırır. 
Milli iqtisadiyyatda, xüsusən də neft-qaz baş verən təbəllüdatlar vergi məcəlləsinin, 
mühasibat uçotunun və bütövlükdə maliyyə şəbəkəsinin beynəlxalq standartlara müvafiq 
modernizasiyasını əsaslı edir. Belə reallıq isə mühüm institusional dəyişikliklər fonunda maliyyə 
xidmətinin bazar təsisatlı sisteminə adaptasiyasında təhsil sferasında müvafiq korrektələrin 
aparılmasını şərtləndirir. Auditor, konsaltinq firmalarının, mühasiblik profilli qrupların və digər 
maliyyə xidmətli kommersiya təşkilatlarının məlumatlarına əsasən əmək bazarında müstəqil 
auditor yoxlamalarını aparacaq mütəxəssislər praktiki olaraq çox məhdud miqdardadır. 
Azərbaycan Auditorlar Palatasının auditorların təkmilləşdirilməsi və attestassiyası ilə bağlı son 
zamanlar atdığı addımlar da problemin real və aktual olduğuna yəqinlik gətirir. Analoji situasiya 
mühasibatlıq və maliyyə xidməti sferasında da eyni forma və məzmunda cərəyan edir. 
Dərinləşən bazar tələbləri ixtisaslaşma diapazonunu vektorial obrazda daha spesifik olan peşəkar 
kadrların hazırlanmasına istiqamətləndirir. Maliyyə-vergi sistemində mütəmmadi təkmilləşən 
islahatlar maliyyə mühəndislərinə və digər yeni maliyyə xidmətinin professional kadrlarına 
ehtiyac yaradır. Hazırda respublikada maliyyə xidməti sferasını təcəssüm etdirən əmək bazarında 
daha yeni bir meyl - vergi konsultantlarına olan tələb formalaşır və artır. Belə ixtisas sahibləri 
real bazar ölkələrində çoxdan fəaliyyət göstərirlər. Rusiyada və eləcə də MDB məkanının digər 
ölkələrində də müvafiq istiqamətdə kadr hazırlığı prosesi təşəkkül tapır və gücləndirilir. 
Vergi konsultantları və ekspertlərinin missiyasına vergi bazasının formalaşması 
konsaltinqi, mühasibat uçotunun aparılması və mühasibat hesabatlarının hazırlanmasına metodik 
yardım, vergi ödəyicilərinin hüquq və səlahiyyətlərini nizamlayan normativ-aktların 
interpretasiyası, fiziki və hüquqi şəxslərə aid qanunvericilikdə dəyişikliklərin monitorinqinə aid 
məsələlər dayanır. Hazırda respublikada müvafiq istiqamətli işləri auditorlar gerçəkləşdirir. 
Lakin göründüyü kimi, çağdaş maliyyə xidməti orbitində mövcud əmək bölgüsünə görə bu peşə 
növləri ayrı-ayrı ixtisaslarda təyinatını tapır. 
Müasir məqamda istehsal və kommersiya strukturlarında maliyyə sferası mütəxəssislərinə 
olan tələbin fövqündə müvafiq profilli təhsillə təminat problemi durur. Vergi konsultantlarının, 
ekspertlərinin hazırlanması və treninqi iki blokda: iqtisadi və hüquqi çevrədə fənlərin tədrisini 
şərtli edir. Azərbaycan Respublikasında müvafiq kadrların hazırlanması yönümündə elmi-
metodik və tədris bazası mükəmməliyi ilə Azərbaycan Dövlət İqtisad Universiteti fərli keyfiyyət 
və əhəmiyyət kəsb edir. Hazırda vergi konsultantlarının, ekspertlərinin və digər konsaltinq 
bilicilərinin hazırlanmasında ehtiyaclı və əsas maraqlı tərəf kimi istehsal və kommersiya 
strukturları dayandığından müvafiq ixtisaslar üzrə mütəxəssislərin hazırlanması və treninqi də 
onların maliyyə dəsdəyi və müəyyən qisim də beynəlxalq donor təşkilatlarının qrantlarına 
 188
əsaslanmalıdır. Bununla belə, ADİU-da öz növbəsində nəzərdə tutulan tədris layihələrinin həyata 
keçirilməsində hazırlığını nümayiş etdirməli və müvafiq təşviqat kompaniyasını 
gerçəkləşdirməlidir. 
Vergi konsultantlığı funksionallığının təminatı konyuktur məqamlardan aslı olmayaraq 
daimi tələbli və dinamik xarakter daşıyır. Bu reallıqdan çıxış edərək növbəti mərhələlərdə 
üçüncü sektor çərçivəsində vergi konsultantlarının palatasını yaratmaqla kadr hazırlığının həyata 
keçirilməsini də həmən orqanın kordinasiyası  ilə gerçəkləşdirilməsi daha məqsədə müvafiqdir. 
Neft-qaz kompleksində səmərəli, təkmil korporativliyin bərqərar olmasında uçot 
prosseduralarının qeyri-mükəmməlliyi problemi də əsaslı bazar sferasında hərəkət genişliyin 
ləngidir. Prosesdə dövlət orqanları ilə yanaşı vurğulandığı kimi, ictimai qurumların da fəaliyyət 
missiyası mühüm əhəmiyyət kəsb edir. Bu baxımdan uçot işinin səmərəli təşkilində ayrı-ayrı 
təsərrüfatlar, maliyyə orqanları və dövlətin digər tənzimləyici iqtisadi qurumları ilə əməkdaşlığın 
inkişafına diqqət yetirməlidir. Partnyorluq prinsiplərini rəhbər tutaraq bank, vergi orqanları ilə 
müntəzəm təmaslar, təlimatların açıqlanması və yeni normativ aktların şərhi üzrə keçirilən 
izahetmələr bu baxımdan səmərəsini verəcəkdir.  İqtisadiyyatın bütün sferalarında bazarın 
prinsipial tələblərinə uyğun kadr hazırlığının təşkili, müvafiq treninqlərin keçirilməsi, mühasib-
maliyyəçi, vergi konsultantıları, ekautant, daxili auditor, mühasib-iqtisadçı mütəxəssislərinin 
hazırlanmasına diqqətin artırılması tələb olunur. 
 
 
11.3. Sessiya və faktorinq təyinatlı iqtisadi texnologiyaların tətbiq effekti 
 
Müasir mütərəqqi iqtisadi sistemin dayanaqlılığı stabil partnyorluq münasibətlərində ifadə 
tapan maliyyə və hüquqi öhdəliklərin müəyyən olunmuş zaman kəsiyində təmin edilməsinə 
əsaslanır. Keçid dövrünün özəllikləri, iqtisadi tərəfdaşların bazar transformasiyasının müxtəlif 
mərhələlərində olması reallığı isə maliyyə öhdəliklərinin nizamlanmasında əngəllər yaradır və bu 
neqativ proses öz növbəsində «ödəməmələr problemini» stimullaşdırır. Transformasiya 
mərhələsini yaşayan gənj müstəqil dövlətlərdə bazar iqtisadiyyatının tam bərqərar olması şərti 
kimi, müasir məqamda məhz «ödəməmələr» şəbəkəsinin ləğvi problemi çıxış edir. Enerjitutumlu 
iqtisadiyyatlı respublikamızda, xüsusəndə onun aparıcı sahəsi olan energetik sektorda da 
«ödəməmələr problemi» kəskinliyi ilə fərqlənir. Təsərrüfat fəaliyyətində iqtisadi dissonanslarla 
müşayiət olunan problemin həlli isə mülkü normativ-hüquqi bazanın təkmilləşdirilməsini və 
mütərəqqi maliyyə alətlərindən dolğun istifadə etməni tələb edir. 
Ödəməmələr şəbəkəsinin təjridi istiqamətində sessiya və faktorinq təyinatlı iqtisadi 
texnologiyaların tətbiqi artıq sınanmış və effektivliyi ilə fərqlənən reallığa çevrilmişdir. 
Öhdəliklərin digər şəxslərə ötürülməsi institutunun əsaslı təşəkkülü və tərəqqisi iqtisadi sferada, 
o cümlədən energetik sektorda da sessiya və faktorinq əməliyyatlarının formalaşması və 
təkmilləşməsi ilə müşayiət olunacaqdır. 
Mülkü qanunvericiliyin inkişafı, praktikada onun tətbiqi, cəmiyyətin yeni tələbləri əsasında 
formalaşır və vətəndaş cəmiyyəti quruculuğunda əksini tapır. İqtisadi həyatın gerçəklikləri 
belədir ki, müxtəlif səbəblərdən öhdəliklər sferasında şəxslərin dəyişməsi prosesi baş verir. Bu 
prosesdə sessiya – hüququn digərinə verilməsi prosseduru əhəmiyyətini artırır. Sessiya hüquqi 
mahiyyətdə xüsusiləşmiş bir qanuni mexanizm olaraq kreditor və yeni kreditor arasında 
kommersiya sazişini rəhbər tutur. Bu zaman sövdələşmədə borclunun razılığı tələb olunmadan 
yeni kreditora borc ödəniş hüququ verilir. Müvafiq proses nəticəsində isə borcun yeni sahibi 
yaranır. Beləliklə, sessiya prosesi sövdələşmənin elementinə çevrilir. Sxematik baxımdan isə 
sessiya prosesi aşağıdakı kimi təzahür edir: 
 
 
 
 
 189
Sxem 4 
Sessiya prosesinin dövriyyə sxemi 
 
 
 
 
 
 
 
 
 
 
Burada: 1. sessiya-hüququn keçməsi; 
   2. sedent-üçüncü tərəfə borc öhdəliyi verən şəxs; 
   3. sesionoriu-sövdələşmədə mülkiyyət hüququ qazanan şəxs; 
   4. sesioner-potensial borclu; 
 
Real bazar iqtisadiyyatı ölkələrdə borc ticarəti geniş intişar tapmış və bu proses sessiya 
təyinatlı müqavilələrdən qaynaqlanmışdır. Sessiya müqavilələrinin nəticəsi kimi veksellərin 
buraxılışı və müvafiq veksel ticarəti formalaşmışdır. 
Sessiya prosesinin müasir spektrində faktorinq mexanizmi daha üstün keyfiyyətə malik 
olaraq geniş yayılmış və eksperimental mərhələni uğurla qət etmişdir. Maliyyə industriyasının 
nisbətən gənj sahəsi kimi özünün təşəkkül prosesini ötən əsrin 60-cı illərində tapan faktorinq 
ödənilməmiş borclar tələbini faktor kompaniyalara verilməsini ifadə edir. İnkişaf etmiş ölkələrdə 
faktorinq 1980-ci illərdə daha sürətli tərəqqi templərinə məruz qalmışdır. Bu illər ərzində 
faktorinq dövriyyəsi İtaliyada 74, İspaniyada 14, Böyük Britaniya və Fransada 7,5 dəfə artmışdır. 
Faktorinq maliyyə dünyasında bank işi və sığortalaşma kimi çox mühüm mövqe tutmuşdur. 
1988-ci ildə isə Şəxsi Hüququn Unifikasiyası üzrə Beynəlxalq İnstitut faktorinq haqqında 
konvessiya qəbul etmişdir. Müvafiq maliyyə mexanizmlərinin tətbiqi Sovetlər İttifaqında da 
möhtəşəm dövlətin süqutu ərəfəsində sınaqdan keçirilmişdir. 
Faktorinq əməliyyatlarının mahiyyəti ondan ibarətdir ki, komissioner debitor hesablarını 
kompaniyadan diskont əsasda nağdı alaraq, sonradan müvafiq əmtəə və xidmətlərin ödənişini 
faktiki alıcıdan təmin edir. Adətən faktor təşkilat 2-3 gün ərzində müştərisinə 70%-dən 90%-ə 
qədər ilkin məbləqli avans ödəyir. Qalıq məbləği borc tam alındıqdan sonra ödənişə məruz qalır. 
Fəaliyyətlərində faktorinq əməliyyatları keçirə bilən faktor banklar öz müştərilərini potensial 
partnyorun ödənişqabiliyyətliliyi haqqında informasiyalarla yanaşı, həm də müvafiq borcların 
ödənişini də reallaşdırırlar. Rusiyanın nəhəng «Lukoyl» neft şirkəti də borclar məngənəsinə 
düşməmək üçün maliyyə-təsərrüfat fəaliyyətində sessiya və faktorinq təyinatlı əməliyyatlara 
üstünlük verir. Şirkətin təsis etdiyi maliyyə qurumları və bankları məhz faktorinq təyinatlı 
prossedur və normativlər əsasında fəaliyyət göstərirlər. 
Respublikamızda sessiya strategiyasına keçid faktor firmaların təşkili, banklarda faktorinq 
əməliyyatlarının keçirilmə səlahiyyətlərinin genişləndirilməsi, neft-qaz sənayesi müəssisələrinin 
maliyyə vəziyyətinin yaxşılaşdırılmasına və sanasiya prosesinə təkan verəcəkdir. Bunun üçün isə 
aşağıdakı istiqamətlərdə islahat tədbirlərinin dərinləşməsinə zərurətlər vardır. 
1. sessiya və faktorinq institutunun normativ-hüquqi bazasının əsaslı formalaşması və 
onun energetik sektorda geniş tətbiqi; 
2. Yanacaq Energetika Kompleksində mərkəzi qurumlarında uzunmüddətli borcların 
sessiya və faktorinq strategiyası əsasında struktur təhlilinin aparılması, onların 
qaytarılması və satılmasının reallaşdırılması; 
 
 
сювдя
тяляб 
щцгугу 
сессийаа
сесионориу
сесионер
седент
 190
3. sifarişçi təşkilatlarla müqavilələr bağlanmazdan öncə marketinq tədqiqatlarına uyğun 
olaraq konturagentin ödənişqabiliyyətliliyi haqqında faktor banklardan müvafiq 
informasiyaların əldə olunması; 
4. törəmə təşkilatların  vəsaitlərinin və hesablaşma hesablarının faktorinq əməliyyatları 
üzrə lisenziyaları olan banklarda yerləşdirilməsi. 
5. Sessiya prosesinin və faktorinq təyinatlı əməliyyatların milli iqtisadiyyatda istifadə 
diapazonun genişləndirilməsi və aktiv olaraq energetik sektorda tətbiqi ödəməmələr 
probleminin həllində öz təsir effektini göstərəcəkdir. Lakin ödəməmələr probleminin 
fundomental həll tapıntısını yalnız sessiya müqavilələri və faktorinq əməliyyatları ilə 
bağlamaq yalnış olardı. Problemin arxivə ötürülməsi kompleks məzmunda 
institusional transformasiyanın qəti və tam təşəkkülündən keçir. 
 
 
11.4. Neft-qaz industriyasinda investisiyon layihələrin təhlil metodikasi 
 
Təsərrüfat həyatının bütün guşələrində olduğu kimi neft-qaz industriyasında da 
investisiyon layihələrin qiymətləndirilməsinin iqtisadi və maliyyə təhlili milli iqtisadiyyat 
ənənələri və tələbləri kontektsində qurulur. Layihələrin qiymətləndirilməsinində iqtisadi təhlilə 
üstünlük verilsə də, onların investisiyon təminatlılığının, rentabelliyinin əsaslandırılmasında 
maliyyə analizinin aparılması xüsusi əhəmiyyət daşıyır. Burada iqtisadi və maliyyə təhlilində 
fərq əsasən vergi və subsidiyaların şərhində özünü nişan verir. Belə ki, məlum iqtisadi reallıqlara 
əsasən istehlak ediləni resurslara görə ödənilən vergilər layihənin xərclərini və əksinə olaraq isə 
subsidiyalar gəlirlərini artırır. Buna görə də maliyyə analizində vergi və subsidiyalar bütün digər 
xərclər və daxilolmalar kimi şərh olununr. İqtisadi təhlildə isə vergi ödənişləri layihənin xərcləri 
kimi göstərilmir. Vergi ödənişləri bütün vergi qammasını, subsidiya və dotasiyalar isə tansfert 
tədiyyəsini əhatə edir və məntiqi olaraq tansfert ödənişləri iqtisadi təhlildə nəzərə alınmır. Nəticə 
etibarı ilə investeisiyon layihələrin iqtisadi təhlilinin əsasında maliyyə qiymətlərinin iqtisadi 
qiymətlərə çevrilməsi və ya transfert ödənişləri metodikası dayanır. 
İnvestisiyon layihəyə müxtəlif elementlərdən ibarət mürəkkəb açıq sistem kimi baxılır. 
Layihələrin təhlilində tərəflərin maraqlarının ciddi öyrənilməsi əsas şərt hesab olunur. Belə 
məqam isə investisiyon layihələrin təhlilində xüsusi olaraq sistemli və situasiyon yanaşmanı 
qaçılmaz edir. Sistemli yanaşma metodlar silsiləsi deyildir. O təfəkkür üsulu kimi layihənin 
yekcins olmayan mürəkkəb təbiətinin nəzərdə tutan yanaşma tərzidir. Sistemli yanaşmadan fərqli 
olaraq situasiyon yanaşma konkret məqama cavab verən qərardan üstün qərarın olmadığı 
mənbədən çıxış edir. Bu onunla izah edilir ki, layihənin gerçəkləşməsinə müxtəlif spektrli 
amillər, həm xarici və həm də daxili faktorlar təsir göstərir. Belə faktorların davranışını isə 
situasiyon təhlil vasitəli metodlarla müəyyənləşir və nizamlanır. Empirik tədqiqatlar göstərir ki, 
investisiyon layihələrin mükəmməlliyinin qiymətləndirilməsi sistemli və situasiyon yanaşma 
vəhdətində səmərəlidir. 
İnvestisiyon layihələrin gəlir və xərclər təyinatı «kölgə qiymətləri»nə əsaslanan iqtisadi 
təhlillə aparılır. Konyuktur məqamda və konkret stuasiyada resursun kölgə qiyməti ya alternativ 
dəyərə və yaxud da istehsal xərclərinin maksimal həddinə ekvivalent tutulur. İstehsal xərclərinin 
maksimal həddi kimi idxal dəyəri də götrülə bilər. Layihələrin qiymətləndirilməsində gəlir və 
xərclərin zaman aslılığı da diqqət mərkəzində olmalıdır. Zaman faktorunu mülayimləşdirmək 
üçün isə cari və gələcək xərclərin pul ölcüsündə dəyərləndirilməsinin mühümlüyünə nəzər 
yetirmək vacibdir. Bu texniki fənn diskontlaşmada həllini tapır. Hər biri situasiya müddət 
aspektinə uyğun olaraq cari dəyərlər gələcək dövrün dəyər münasibəti, onların fərq əmsalı, 
tətbiqi müvafiq iqtisadi-riyazi modelləşmələrə uyğun olaraq alqoritmik hesablamalara müəyyən 
edilməlidir. Bununla belə neft-qaz industriyasında investisiyon layihələrin optimal 
təminatlılığında qiymət riskindən müdafiə məqsədi üçün heyjerləşmə təyinatlı sığortalanma 
mexanizmləridən istifadə səmərlidir. Layihəlirin kompleks təhlili aparılan zaman yalnız fors-
 191
macor situasiyasından mühafizə tədbirlərinin görülməsi deyil, həm də vurğulandığı kimi 
diskontlaşmanı sığortalayan iqtisadi texnologiyalardan istifadə edilməli, konkret olaraq 
heyjerləşmə aparılmalıdır. Sınanmış bu analiz metodikası və texnologiyalarından milli neft 
industriyasının indiki və növbəti inkişaf mərhələsində layihələrin qiymətləndirilməsinin 
təhlilində istifadə edilməsi tələbli və zərurudir. Belə metodika,  iqtisadi mexanizm və 
texnologiyaları müvafiq layihələrin netto nəticəliyini artıran təminat sistemi kimi də 
dəyərləndirmək olar. 
İnvestisiyon layihələrin iqtisadi və maliyyə təhlilinin aparılması yalnız nəhəng yataqların 
işlənməsi sferasını əhatə etməməlidir. İqtisadi inkişafın növbəti fazasında şübhəsiz ki, köhnə 
yataqlarda, marginal strukturlarda hasilat artımlı və reabilitasiya xarakterli layihələrin işlənməsi 
gündəmə gələcəkdir. Bu gerçəklik və nikbinlik ondan irəli gəlir ki, respublikanın neft 
sənayesinin inkişaf perspektivi daxili bazarın təminatında neft biznesinin kiçik və orta çevrədə 
inkişaf etdirilməsini əsaslandırır. Müasir dünya sivilizasiyası məhz əsas iqtisadi qaynağını 
mürəkkəb və çox funksiyalı fenomen olan kiçik və orta biznesin təşəkkülü və inkişaf yetkinliyinə 
bağlayır. Bu əhəmiyyət və keyfiyyətə nail olmada isə daha çox lokal bazarın inkişafına önəm 
verilməlidir. Azərbaycanın neft-qaz resursları potensialı çox sayda müvafiq investisiyon 
layihələrin işlənməsinə perspektiv görüntü yaradır. Rusurslardan rasional istifadənin təminatı isə 
bütün proseslərə elmi-analitik istiqamət verən vahid Neft İnstitutunun təsisatını zəruri edir. 
Respublikamızın neft institutları baxımından kasadlığı yoxdur. Analoji situasiya Rusiya 
Federasiyasına da şamildir. Buna baxmayaraq böyük ölkədə vahid neft institutunun yaradılması 
ideyası gerçəkləşdirilir. Eyni profilli və təyinatlı vahid kordinasiyalı institutlar ABŞ və Fransada 
çoxdan fəaliyyət göstərirlər. İnvestisiyon layihələrin işlənməsi və iqtisadi təhlili yalnız 
mərkəzləşmiş institutun yaradılması ilə bitmir. Daha səmərəli fəaliyyət institusional 
dəyişikliklərin dərinləşməsi və təkmilləşməsini şərtli edir. Bu baxımdan neft-qaz industriyasını 
bütün silsilədə fəaliyyət nizamını təmin edən normativ-hüquqi aktlar işlənməli və 
təkmilləşməlidir. Bu neft-qaz ehtiyatlı ölkədə neft iqtisadiyyatını optimal nizamlayan sahəvi 
qanunlar toplusu, daha dəqiq isə neft kodeksi işlənib hazırlanmalıdır 
 
 
11.5 Milli sektorda neftin keyfiyyət bankinin yaradilmasi zərurətləri 
 
Bazar sferasındakı fəaliyyət firma və kompaniyaları müvafiq qiymət siyasəti və strategiyası 
aparmağa kökləyir. Belə ki, kortəbii şəkildə bazarı fəth etmək mümkün olmur. Qiymət 
taktikasında bazarla işləmək, bazarı öyrənmək, marketoloci tədqiqatlar aparmaq və ən əsası isə 
rəqabətədavamlı, alıcı tələbinə uyğun keyfiyyət və standartlı məhsul buraxlışını təmin etmək 
mühüm əhəmiyyət daşıyır. Müvafiq tələblər xam neft məhsulu istehsalçıları üçün də eyni 
mahiyyətli əhəmiyyət kəsb edir. 
Fiziki-kimyəvi parametrlərdə xüsusi çəki, istikiliktörətmə, sıxlıq komponentlərində 
təsnifləşdirilən neft vizual təmasda rənginə, qoxusuna və hətta dadına görə də fərqli keyfiyyətə 
malikdir. ABŞ-da parafinli, naftenli, naften-parafinli və digər keçici kateqoriyalı neft təsnifatları 
da mövcuddur. Daha geniş sferada neft tərkibindəki kükürdə görə çeşidləmə bölgüsünə məruz 
qalır. Bununla belə qeyd olunmalıdır ki, kükürdlü neft aşağı qiymətləndirilir və onun emal 
prosesi müəyyən mürəkkəbliklərlə müşayiət olunur. Qaynama temperaturu +28 s0-dən yuxarı, 
donma temperaturu –30-60ms0-dən hesablanan neft sıxlığana görə yüngül, orta və ağır neft 
olmaqla üç qrupa ayrılır. Dünya neft hasilatında bu konfiqurasiya müvafiq olaraq 60:30:10 faiz 
nisbətdədir. Nümunəvi standartlı neftin sertifikat göstəriciləri sıxlığı, tərkibindəki kükürdün 
miqdarı ilə yanaşı həm də parafin, su və digər mexaniki qatışıqlar spektrində keyfiyyət donu 
alaraq xüsusi marker növündə istehlakçı seçiminə məruz qalır. 
Neft marker indikatorunda bazar konyukturasına müvafiq olaraq hər gün mühüm birjaların 
ticarət zallarında, treyderlərlə alıcıların birbaşa qarşılıqlı təmasında qiymət təyinatını tapır. 
Avropada London /IPE/ - «Brent», Asiyada Sinqapur /SIMEX/ - «Dubay», Amerikada isə Nyu-
 192
York /NYMEX/ birjası «Qərbi Texas» qarşılıqlı marker növünün satışını reallaşdırır. Dünya 
bazarında ümunən «Brent» markalı neft dominant mövqedə dayanır. Əsas marker çeşidləri ilə 
eaiaou dünya ticarət arenasında neftin digər əlahiddə növlər də mövcuddur. İrili-xırdalı olmasına 
baxmayaraq fərqli çeşidlər qlobal bazarda neftin qiymətləndirilməsində iştirak etmirlər. 
Supernəhəng neft strukturlarının lideri kimi Səudiyyə Ərəbistanın unikal «Qafar» yatağından 
dünya neftinin 7%-nin hasil olunur. Lakin «yüngül ərəb nefti» adlanan bu çeşid qiymətyaratmada 
marker nümunəsi titulu qazanmamışdır. «Layt» markasından olan Azərbaycan vətən nefti isə 
dünya bazarlarına Rusiyanın «Yurols» /Uralcl/ neft qarşığı toplumunda xüsusi «Azərilayt» adı 
ilə çıxarılır. Aparıcı neft kompaniyaları bazar tələblərindən çıxış edərək istismar zonasının 
genişliyinə və yataqlar kateqoriyası amilinə rəğmən hasil etdikləri xam nefti çeşidləməyə 
məhkumdurlar. Bu məqsədələ isə neftin keyfiyyəti üzrə müvafiq bankın yaradılması ideyası və 
problemi ortaya çıxır. Gecikmiş olsa da Rusiyada da neftin keyfiyyət bankı yaradılmaqdadır. 
Ökədə neftin keyfiyyət bankının yaradılmasında əsas məntiqi şərt də neft kompaniyalarının 
müxtəlif çeşidli məhsul hasil etmələri ilə əlaqədardır. Digər tərəfdən isə ölkədə nəql sistemi 
vahid strukturludur və mütləq əksəriyyətlə «Transneft» şirkətinin inhisarındadır. Məhz 
«Transneft»in kommunikasiya sistemi vasitəsi ilə Rusiya nefti dünya bazarlarına çıxış tapır. 
Çıxışda isə orta keyfiyyətli məlum «Yurols» nefti alınır. İnhisarlaşmanı mülayimləşdirmək 
məqsədi ilə federasiyada «Magistral kəmərlərdə nəql» haqqında qanun da qəbul edilmişdir. 
Burada hesab olunur ki, bank ideyasının reallaşması perspektivi aşağı keyfiyyətli neft 
hasilatçılarının yüksək keyfiyyətli istehsalçıların zərərləri kompensasiyasını təmin edəcəkdir. 
Belə strateji istiqamət Azərbaycan nefti üçün də əsaslıdır. Milli neft sektorunun perspektivli 
Xəzər şelfində və köhnə istismar zonasında çoxsaylı yataqlarda hasil olunan neft məhsulu 
müxtəlif keyfiyyət çalarlarına malikdir. Digər tərəfdən köhnə yataqlarda hasil edilən ənənəvi 
texnoloji sistem neftin mərkəzi nəql şəbəkəsindən keçərək çeşidlənməsini şərtləndirir. Belə hal 
isə müxtəlif çeşidli məhsulun keyfiyyət kateqoriyasına uyğun olaraq onun dəqiq 
dəyərləndirilməsində çətinliklər yaradır. Nəticədə renta disproporsiyası dərinləşir və istehsalçı 
əməyi tam layiqli qiymətini ala bilir. Bu aspekt xarici bazarlara çıxışda da təsir gücünü nümayiş 
etdirir. Məhz buna görə də neftin müvafiq keyfiyyət bankının respublikamızda da yaradılması 
obyektiv zərurətə çevrilir. 
 193
XII FƏSİL 
SOSİAL-İQTİSADİ TƏRƏQQİ VƏ TƏSƏRRÜFATIN EKOLOGİZASİYASI 
 
12.1 .Yeni sosial-iqtisadi infrastrukturun formalaşmasi xüsusiyyətləri 
 
XIX əsrin son onilliklərində sənayeləşən neft hasilatı Azərbaycanın iqtisadiyyatını geniş 
miqyasda hərəkətə gətirmiş, paytaxt Bakını bütöv bir makroregionun industrial, ticarət və 
maliyyə mərkəzinə çevirmişdir. Artan neft-qaz hasilatı bu məkanda güclü sənaye strukturları ilə 
yanaşı, həm də müqabil sosial infrastrukturun da formalaşmasını qaynaqlandırmışdır. İndi 
meqopolisə çevrilmiş şəhərdə əksər kommunikasiya şəbəkəsi, su, qaz kəmərləri, istilik, elektrik 
xətləri, avtomobil yolları, sahəsi milyon kvadrat metrdən çox hesablanan mənzil fondu, 
mədəniyyət otaqları, ticarət-məişət obyektləri neft-qaz sənaye kompleksinin sosial fəaliyyət 
sferasına daxildir. Analoji sosial effekt Bakı urbanizasiya zonasından kənarda respublika 
ərazisinin digər neftli-qazlı regionlarında təşəkkül tapan şəhər və qəsəbələrə də aiddir. Lakin 130 
illik davamlı intensiv istismar nəticəsində köhnə yataqları əhatə edən kompleksdə hasilat 
resessiyaya uğramış, istehsalın təchizatı çətinləşmiş və məntiqi olaraq sosial infrastrukturun 
stimullaşması da məhdudlaşmışdır. Yaranmış reallıqdan çıxış edərək 2003-cü ilin yanvarında 
vurğulandığı kimi, respublika prezidenti H.Ə.Əliyev cənabları ARDNŞ-də struktur 
modernizasiyasını nəzərdə tutan müvafiq fərman imzalamışdır. Bu fərmandan irəli gələrək köhnə 
dəniz və quru yataqlarını əhatə edən neft-qaz sektoru tarixi «Azneft» adı altında vahid 
kompleksdə birləşmişdir. Struktur dəyişiklikləri sosial infrastrukturdan da yan keçməmişdir. Belə 
ki, sosial və xidmət sferasının iri həcmli qurumları «Xəzərdənizneftsosialtikinti» Tresti və 
Avtonəqliyyat Kontoru özəlləşdirməyə açıq elan edilmişdir. Bundan öncə isə «Azərbaycan 
Respublikasında dövlət əmlakının özəlləşdirilməsinin II Dövlət Proqramı»na uyğun olaraq 
respublika prezidentinin «Yanacaq-energetika kompleksi müəssisələrinin özəlləşdirilməsi 
haqqında» 2001-ci il mart sərəncamına əsasən ARDNŞ-in neftin hasilatı və emalı ilə bilavasitə 
məşğul olmayan 68 müəssisənin özəlləşdirilməsi barədə qərar qəbul edilmişdir. Verilən qərarlar 
milli neft-qaz kompleksini xeyli miqdarda sosial infrastruktur seqmentlərindən və müvafiq 
subsidiyalardan azad etmişdir. Lakin bununla belə kompleks tamılıqla sosial infrastruktur 
problemləri yükündən qurtulmamışdır. Növbəti mərhələlərdə mənzil fondunun, periferik 
kommunikasiya sisteminin və təsərrüfat subyektlərinə məxsus digər sosial infrastruktur 
obyektlərinin özəlləşdirməyə və bələdiyyə mülkiyyətinə verilməsi də qaçılmaz olacaqdır. 
Müasir bazar iqtisadiyyatı təsərrüfatçılıqda heç də istehsal strukturu ilə müvafiq sosial 
infrastrukturun avtonom fəaliyyətini təşfiq etmir. Əkisinə yüksək renta zonalarında fəaliyyət 
göstərən yetərli istehsal-maliyyə potensiallı kompaniyalar həm kollektiv üzvləri üçün, həm də 
istehsalın yerləşdiyi regionun və onu əhatə edən ijmanın ümumsosial qayğılarını çəkməyə, 
müvafiq ehtiyaclarını ödəməyə borcludurlar. Praktikada bu gerçəklik tam dolğunluğu ilə əksini 
tapmışdır. Bunun bariz nümunəsi isə qeyd olunduğu kimi,  neftin şəhəryaratma və 
infrastruktursalma amilinə rəğmən, milli neft-qaz kompleksində təzahür etməsidir. Sovet plan 
sisteminin tələbləri əsasında yaradılan müvafiq sosial infrastruktur yeni iqtisadi reallıqlar 
fonunda simasını dəyişmiş və onun ənənəvi potensialı təbəllüdatlara uğramışdır. İndi bütün 
postsovet məkanında neft-qaz kompleksi ilə bağlı sosial infrastrukturlar mülkiyyət 
dəyişikliklərinə məruz qalır. Hətta istehsal templərinin artım sürəti ilə Rusiyanın bütün neft 
kompaniyalarını arxada qoyan nəhəng «YUKAS» bütünlüklə uzun illər balansında saxladığı 
Nefteyuqansk şəhərini bələdiyyəyə təslim etmişdir. Tamılıqla şəhərin sosial qayğılarından azad 
olmasalar da şirkətdə bunu «yer və göy fərqi» kimi qiymətləndirirlər. Şəhərin simasını isə 
bələdiyyə vergiləri hesabına radikal dəyişdirmək mümkün olmuşdur. Bu müqayisənin şərhi 
onunla izah edilir ki, hazırkı məqamda «ödəməmələr sindromundan» sıxıntılar keçirən neft-qaz 
kompleksinin istehsalı normal inkişaf etdirməyə belə müvafiq maliyyə resursları və dövriyyə 
vəsaitləri yoxdur. Şəhər təsərrüfatı isə davamlı olaraq problemlərinin həllini kompleksin 
dayanaqlı inkişaf zolağına keçid perspektivi ilə bağlamamalıdır. 
 194
Aparılan təhlil göstərir ki, milli neft-qaz kompleksində sosial infrastruktur problemlərinin 
həlli senarisi aşağıdakı iki mühüm institusional aspektlə bağlıdır: 
I. Bələdiyyə institutunun tam formalaşması. 
II. Neft-qaz kompleksində bazar münasibətlərinin dərinləşməsi. 
Yeni yaranışlar milli neft-qaz kompleksini sosial qayğılardan tamamilə təjrid etməyəcəkdir. 
Kompleksin bazar orientasiyalı struktur modernizasiyası sosial innovasiyaları stimullaşdıracaq və 
daha çox istehsaldaxili sosial mühitin inkişafında əks olunacaqdır. Sosial-iqtisadi vəziyyətin 
yaxşılaşdırılması, istehsal mədəniyyətinin, erqonomik şəraitin yüksəldilməsi, məşğulluğun 
optimallaşdırılması, əmək haqlarının artırılması perspektivi ilə zənnimizcə kompleksdə strateji 
planda aşağıdakıları ifadə etməlidir: 
1. dolğun sosal infrastuktur inventarizasiyasının və analizinin aparılması; 
2. mənzil-kommunal təsərrüfatının bələdiyyə mülkiyyətinə verilməsi; 
3. sosial təyinatlı təsərrüfat obyektlərinin, lüzumsuz və perspektivsiz iş yerlərinin ixtisarı 
və məşğulluğun istehsal həcminə uyğunlaşdırılması; 
4. potensial gücü tam ifadə edən müvafiq sosial inkişaf proqramının hazırlanması və 
müvafiq tələbli mümkün sosial infrastrukturun modernizasiyası; 
5. fərdi mükafatlandırma və sosial orientasiyalı stimullaşdırma fondunun təsisi; 
Xidmət strukturlarının tam miqyaslı bazar prinsiplərinə uyğun fəaliyyət zonasına keçid 
perspektivi isə kompleksdə ümumi islahatlar trayektoriyasında əsaslı dönüşlərdən biri kimi, 
sahənin dinamik inkişafına yardımçı olacaqdır.  
 
 
12.2. Ekoloji iqtisadiyyatin təşəkkül prinsipləri 
 
Cəmiyyət təbiətə sosio-texnosfera vasitəsi ilə təsir edir. Lakonik interpretasiyada sosio-
texnosferanı «ikinci təbiət» də adlandırmaq olar. Sosio-texnosferin miqyası haqqında 
təəssüratlara vararkən qeyd olunmalıdır ki, müasir mərhələdə bir il ərzində insan tərəfindən 
istehsal edilən texniki kütlə təbii istehsal olunan biokütlədən on və bəzən də yüz dəfələrlə 
yüksəkdir. Bunlar azmış kimi insanın texnogen fəaliyyətinin təbətə təsiri onun tarazlığının 
bərbasını müddətsiz və çox zaman isə mümkünsüz edir. Bəşəri yaranış tarixi ərzində 20 milyon 
km2-dən artıq torpaq resursları məhv olmuşdur. Erroziya prosesi yenə də meyllidir. Hər il yerin 
təkindən 80 milyard ton filiz və qeyri-filiz hasil edilir ki, onun da yalnız 3-4%-i səmərəli istifadə 
olunur, qalan 96-97% isə təbiətə zəhərli maddələr qismində tullanılır. Dünya okeanı müasir 
məqamda il ərzində 50 min ton pestisid, 5 min ton civə və 10 milyon ton neft töküntüsü qəbul 
edir. Bütün bu neqativ təzahürlər bəşəriyyətin davamlı sivil yaşayışının təmin edilməsində 
dünyanın iqtisadi inkişaf strategiyasının dəyişkənliyini şərtləndirir. 
İqtisadiyyatın ətraf mühitə ciddi təsiri danılmaz faktdır. Bununla belə iqtisadi quruculuq 
təbiət təmasları ilə qarşılıqlı münasibətdə tərəqqi edir. Ətraf mühitə planetar miqyasda ən çox 
neft-qaz, daş kömür və avtomobil nəqliyyatından istifadə təsir göstərir və bütün bu yaranışlar da 
karbohidrogen əsaslı enerjidaşıyıcıları hesabına təzahür edir. Məhz buna görə də bəşəriyyət yaxın 
gələcəkdə iqtisadiyyatın ənənəvi əsasını dəyişmək zorunda qalacaqdır. 
Geoloqlar 200-500 metrə qədər dərinlikləri şelf adlandırırlar. Məhz şelf zonasında da neft 
və qazın intensiv axtarış-kəşfiyyatı və istismarı həyata keçirilir. Buna görə də akvatoriyanın şelf 
zonası daha ekoloji fəsadlı sahə kimi qalır. Hər il dünya okeanına 2-10 milyon tonadək neft 
dağılır. Bu isə özü-özlüyündə tam bir neft yatağı deməkdir. Su üzərinə düşən bir ton neft 12 km2 
su səthini bağlayır. 1 litr neft 40000 litr suyun oksigen buraxılışını məhdudlaşdırır və dəniz 
canlılarını havadan istifadədən məhrum edir. Bununla belə dünya okeanına təbii yolla neft 
sızmaları da müşayiət olunur. Bu proses 100 illərdir davam edir. Ən çirkli sular Atlantik 
okeanına aiddir. 
Müasir dünyada enerji istehlakının 40%-i neftlə təmin edilir. Yalnız neftin saxlanmasında 
və nəqlində çıxarılan neftin 5%-i itirilir. Beləliklə, hər il orta hesabla ətraf mühitə 150-170 
 195
milyon ton neft dağılır. Dəniz sularına neft axını daha çox tankerlərin yuyulması zamanı baş 
verir. Ən faciəvi tanker qəzası 1967-ci il də «Torri Kanon» super tankeri qəzasıdır. Bu zaman 
dənizə 120 000 ton neft düşmüşdür. Qəzalardan 3 dəfə çox olaraq dənizə tankerlərin 
yuyulmasından çirklənmə düşür. Dünyada baş vermiş məlum dəniz tanker qəzalarından 4 dəfə 
çox neft-kimya zavodları və qazma qurğuları çirkləndirir. 
Dəniz və okean sularında çirklənmə prosesi təbii yolla bərpa olunur, lakin təbii bərpa 
prosesi çirklənmə proporsiyasından asılı olaraq müddət amilində əksini tapır. Böyük sularda 
çirklənməni təbii axarına aparan bir sıra faktorlar çıxış edirlər. Bu qamma canlı mikroaləmdən 
tutmuş bütün təzahürlü təbiət hadisələrini əhatə edir. Xəzər dənizinin çirkabının 
məhdudlaşmasında da eynən faktorların «dəstəyi» vardır. Belə ki, bilgilərə görə Xəzərdə yaşayan 
«Kardiom» malyuskası dənizi neftdən çirklənmədən qoruyur. Bu hadisənin eksklyüziv və ya 
intişarlı olması açıq qalır. Lakin önəmli odur ki, dəniz çirkabdan canlılar vasitəsi ilə də 
təmizlənir. Bununla belə insan idrakının indiki mərhələsində ekoloji qayğı məhz onun özünün 
üzərinə düşür. Bunun üçündə insanlar kardiom molyuskası ilə yanaşı dənizdən neftin yığılmasını 
hər gün təmin etməlidirlər. 
Neftin dənizdən yığılmasında üsullar müxtəlifdir. Burada ən geniş yayılmış formalardan 
biri kimi, qəzet və kağız tullantılarından istifadə ilə yığımdır. Elmi-texniki tərəqqinin sürətli axını 
ekoloji təmizləmədə daha məhsuldar innovasiyalara zəmin olacaqdır. 
Ekoloji təbəllüdatlar irəli gələrək bəşər cəmiyyəti iqtisadiyyatının xammal bazasının köklü 
dəyişkənliyini təmin etməlidir. Burada ilk mərhələdə bərpaolunan enerji mənbələrinə, xüsusən də 
günəş və külək enerjisindən istifadəyə keçid daha effektli olacaq və energetik kompleks bu təbii 
proseslər zəminində qurulan texnologiyalardan geniş istifadə ilə inkişaf tapacaqdır. 
Bütün elm sahələrinin ekologizasiyası formalaşdığı kimi, iqtisadiyyatın da ekologizasiyası 
təşəkkül tapmadadır. Ekoloji iqtisadiyyat isə öz növbəsində yoxsulluq problemlərini daha effektli 
həll etmək iqtidarına malikdir. Ekoloji iqtisadiyyat sənayenin attraktoruna çevrilməsi ilə yanaşı 
həm də yeni peşələrin yaranacağını da əsaslı edir. Çox uzaq olmayan gələcəkdə neftqazçıxarma 
mədənlərinin kənd təsərrüfatı fermaları ilə əvəzlənməsi, hidrogen yanacaqlı nəqliyyat növlərinin 
yaranışı, perspektivdə meqopolislərin tədricən itəcəyi də ehtimal olunur. İnsanın fəaliyyəti 
nəticəsində təbii maddələr və enerji yaranışlarının idarəolunması məhz, təbii proseslər və 
mexanizmlərlə vasitəsi ilə reallaşmalı, yeni elmi və mühəndis-konstruksiyalı, resursqoruyucu 
texnika və texnologiya əsaslı təkrar istehsala üstünlük verilməlidir. Bu strategiyada əsas 
məsələlərdən biri də istehsalda təbiət proseslərindən istifadəni təmin edən prinsipcə yeni 
texnologiyalar yaradılmalı, mənimsənilməlidir ki, cəmiyyətlə təbiətin harmonikliyi daha kamil 
formatda təmin edilsin. Bütün bu gerçəkliklər isə kosmik və geoloji güc ahəngdə biosferin şüur 
sferası olan noosfera keçidin və bu kontekstdə ekoloji iqtisadiyyatın labüdlüyünü şərtləndirir. 
Ekoloji iqtisadiyyatın ən prioritet sahələrindən biri kimi, şübhəsiz olaraq neft-qaz 
industriyası fərqlənəcəkdir. Ehtimallar belədir ki, mütərəqqi ekoloji innovasiyaların geniş tətbiq 
məkanı məhz neft-qaz sektorunu əhatə edəcəkdir. 
 
 
12.3. İnnavasiyon tərəqqi və inkişaf perspektivləri 
 
Texnologiya istehsalı sferasında və idarəetmədə yeni yaranışları ifadə edən latın mənşəli 
isim kimi innovasiya /innovation/ yeniləşmə mənasında interpretasiya olunur. İlk dəfə innovasiya 
termini Amerika iqtisadçısı Yozef Şumpeterin /1883–1950/ 1912-ci ildə yazdığı «İqtisadi inkişaf 
nəzəriyyəsi» əsəri ilə dövriyyəyə çıxarılmışdır. İnnavasiya anlayışını ixtira və kəşf 
terminlərindən fərqlənir. Burada ümumiliklər qədər də yetərli müxtəlifliklər vardır. Kəşf və ixtira 
əvvəllər mövcud və ijtimayiət üçün aşkar olmayan, kordinal və inqilabi mexanizmləri ifadə 
edərək yeni fundamental həqiqətlərin təsdiqinə əsaslanır. Məqsədyönlü, dəqiqləşdirilmiş, 
kollektiv nəticənin məhsulu olaraq innovasiyanın məramı daha çox praktiki tətbiq səciyyəlidir. 
İqtisadi inkişafın ölçüsü artdıqca innovasiya anlayışı daha məzmunlu əhəmiyyət kəsb edir. 
 196
İnnavasya əvvəllər yalnız texnologiya sferası ilə məhdudlaşırdısa, müasir zamanda o, istehsal 
idarəeməsinin təşkilatı metodlarını da əhatə dairəsinə qatmışdır. 
Bazar iqtisadiyyatında rəqabət mübarizəsinin üsullarından birinə çevrilən innovasiyanın 
başlıca nəticəsi əmək məhsuldarlığını artırmaq və mənfəəti yüksəltməkdən ibarətdir. Bazar 
rəqabətindən o qalib çıxır ki, lazımi zaman kəsiyində mütərəqqi texnologiyaları tətbiq etməklə 
irəliləyişlərə nail olsun. İnnavasiya zamanı yeni tələb formalaşır və bunun müqabilində alıcılar 
mənəvi köhnəlmiş malları almaq istəmirlər. Məhsulun əmtəə növünün yaxşılaşdırılması üzərində 
aparılan işlər dinamik keyfiyyət yaradır, əmtəə imicini daimi dəyişən və inkişaf edən məjraya 
yönəldir. İnnavasiyalar çağdaş zamanda reputasiyalı təşkilatın fəaliyyət missiyasının 
leytmotivinə çevrilmişdir. Bununla belə innavsiyon tərəqqi təkcə firma reytinqi hədəfi deyil, o 
başlıca olaraq dayanaqlı inkişafın mühafizəsində, bazar konyukturunun fəth edilməsində daim 
təkmilləşmən, sadiq və çevik təşkilati bir alətidir. 
Təşkilatı innavasiyon fəaliyyət elmi-texniki və intellektual potensialı səfərbər edərək daha 
optimal və davamlı səmərəliliyə müvəffəqolmanı şərtləndirən tədbirlər sistemidir. Neft-qaz 
industriyası da innavasiyon fəaliyyətin məhsuldar, sınanmış və geniş tətbiqolmanı tələb edən 
sahələrindədir. Burada innavasiyon fəaliyyətin inkişaf etdirilməsi sahəvi elmi-texniki potensialın 
durumu, keyfiyyət və kəmiyyət parametrləri ilə səciyyələndirilir. Prosesli və dinamik olmaqla 
innovasiya milli neft sektorunda bütün qammada həm texnoloji və həm də idarəetmə 
kontekstində əhəmiyyətini nümayiş etdirmək imkanlıdır. Məlum faktdır ki, Xəzərin yeni neftli 
strukturlarının mənimsənilməsinin texnoloji və iqtisadi stratejiyası innavasiyon nailiyyətlər 
sferasında cərəyan edir. Lakin bunula belə qətiyyətlə demək olmaz ki, yeni yataqlarının 
işlənməsində konsersium tərəfdaşları tamılıqla ən müasir və qabaqcıl texnologiyaları tətbiq 
edirlər. Digər tərəfdən isə onların tətbiq etdiyi innovasiyalar respublikanın hududları kənarında 
yaranır və istehsal edilir. Bizim tədqiqatın məqsədini isə bu uzlaşma deyil, ölkə daxilində 
innovasiyaların yaranışı və böyük dövriyyəyə çıxışı təşkil edir. Belə ki, milli neft sektorunda 
innavatika sahəsində elmi axtarışların genişləndirməsi, elmi-tərəqqinin sürətləndirilməsi 
innovasiyaların kommersiyalanması, bazarda əmtəə kimi çıxış etməsi effektində yeni maliyyə 
mənbələrinin təşəkkülünə təkan vermiş olar. 
İnnavasiyon tərəqqinin əldə edilməsində elmin inkişafına yönələn qayğının artırılması 
mühüm amil kimi çıxış edir. İri təşkilatlar xüsusən ARDNŞ maliyyə imkanlarından səmərəli 
istifadə edərək innavasiyon situasiyanın dəyişikliyində əsas hərəkətverici qüvvəyə çevrilə bilər. 
Burada tərəqqi prosesi çevik və möhkəm maliyyə sisteminin yaradılması ilə daha sıx bağlıdır. 
Neft-qaz sənayesi müəssisələrdə innovasiyaların geniş tətbiqi müvafiq təsərrüfat subyektlərinin 
rəqabət qabiliyyətliliyinin artmasına gətirər. Məlum həqiqətdir ki, respublikanın milli neft-qaz 
resursları əbədi deyildir. Yazın 20-25 ildə burada hasilatın əsaslı enmə prosesi baş verəcəkdir. 
Belə olan təqdirdə ölkənin neft-qaz resurslarından məhz bu mərhələdə innavasiyon tərəqqi 
sferasında istifadəsi gerçəkləşməlidir. 
Bütün resurslardan üstün insan resursudur. Lakin. o çılpaq əllərlə tez və ani zamanda 
sivilizasiya qurmur. Bunun üçün isə ona kapital və empirik nailiyyətlər də gərəklidir. Bu 
baxımdan bizim arealda da tükənməsi gözlənilən neft resurslarını yalnız və yalnız insan resursları 
əvəz edə bilər. Ona görə də müasir sivilizasiyanın mühüm indikatoru insan kapitalının inkişafına 
qayğı və diqqət artırılmalıdır. 
Dünya təcrübəsində neft gəlirlərindən istifadənin uğurlu və daha çox uğursuz təcrübi 
nümunələri mövcuddur. Bu nümunələr buketi Nigeriya-Norveçin şımasında təcəssüm olunur. 
Uğurlu fəaliyyət Norveç, uğursuz təsərrüfat isə Nigeriya ilə ehtiva olunur. Nəhəng miqyaslı 
neftin tapıntısından effektli istifadə edərək aqrar bir ölkə olan Norveç çox qısa zamanda 
industrial inkişafa qovuşaraq «neft ulduzuna» çevrilmişdir. Ötən əsrin 70-ci illərində ölkədə 
qurulan neft-qaz sənayesi nəticəsində UDM-in həcmi son 25-30 ilə nisbətdə 6-7 dəfə 
yüksəlmişdir. Bir sıra müvafiq spesifik təsərrüfat göstəriciləri eyni olan Nigeriyada isə neqativ 
təzahürlər baş vermişdir. Neft dollarlarının qeyri-səmərəli istifadəsi nəticəsində dünya neft 
nəhəngləri sırasında qərar tutan ölkənin xarici borcları kritik səviyyəni aşmışdır. Yoxsulluq 
 197
səfalət bol neft resurslu ölkəni ağuşuna almışdır. Məmur ambisiyası, korrupsiya ölkə 
iqtisadiyyatını böhranlı məjraya salmışdır. Ölkənin xarici borcları 2001-ci ilin sonuna 32,1 
milyard dollar təşkil etmişdir ki, bu da ötən 10-15-ilə nisbətdə 3-4 dəfə yüksəkdir. 
Azərbaycanın neftin əzəli dünyəvi industrial mərkəzlərindən biri kimi, ötən əsrlər 
əhatəsində müvafiq sahədə yeni yaranışlar və texnologiyaların ixtirası və mənimsənildiyi 
regionlar sırasında məxsusi yeri vardır. Neftçi mühəndislərinin, geoloq və alimlərinin elmi 
tərəqqi yenilikçiliyi, verilən səmərələşdirici təkliflər diapazonu, qabaqcıl sənaye nümunələrin 
hazırlanması, texnoloji nou-xaular, neft sənayesinində geniş silsilədə tətbiq edilən digər qeyri-
maddi aktivlər yaranışı ilə Azərdaycan həmişə fərqlənmişdir. İndi də bu fərqliliyi nümayiş 
etdirmək üçün elmi-intellektual potensial yetərlidir. Burada problem maliyyə resursları ilə 
əlaqələndirilir. Yetərli vəsait olduğu təqdirdə bu problem də çözüləcəkdir. Vurğulamaq lazımdır 
ki, Azərbaycanda fəaliyyət göstərən müvafiq profilli xarici donor təşkilatları respublikada 
innavatikanın genişləndirilməsi və bu sahədə yeni layihələrin işlənməsini maliyyələşdirməkdə 
maraqlıdırlar. Onların bu qayğısından faydalanmağa isə biz digər MDB ölkələri ilə müqayisədə o 
qədər də səmərəliliyə nail ola bilməmişik. Lakin heç də innovasiyon tərəqqinin əldə edilməsi 
yalnız xarici qrantlara köklənməməlidir. Maliyyə mənbələri daxildə, xüsusəndə neft-qaz 
sənayesinidə aranmalı və təyinatlı istifadəsini tammalıdır. Azərbaycanın neft-qaz sektorunun 
iqtisadi effekti elmin, innavatikanın inkişafında mühüm gücə malikdir. Bu potensialdan dolğun 
istifadə etməklə neft-qaz sektorununun texnoloji yeniləşməsinə, sahəvi elmin inkişafına 
müvəffəq olmaq mümkündür. Milli neft sektorunda innavasiyon fəaliyyəti genişləndirməklə, 
müvafiq layihələri «portfel problemlər» əsasında işləmək və tətbiq etməklə biz çox mühüm elmi-
texniki nailiyyətlər əldə edə bilərik. İnnavasiyon fəaliyyətin genişləndirilməsi neft-qaz 
sənayesində material və enerji məsrəfinə, əmək haqqına, maya dəyərinə, mənfəətə, fondveriminə, 
rentabelliyə və hamılıqla bütün texniki-iqtisadi indikatorlara təsir edəcəkdir. 
 198
NƏTİCƏLƏR 
 
Neft təsərrüfatının iqtisadi strukturunun modernizasiya problemlərinin təhlil və 
araşdırmaları hədəf seçilən tədqiqat işində sistemli, situasiyon yanaşma və verifikasiya prinsipi 
əsasında sahəvi industriyanı xarakterizə edən informasiyalar emal olunaraq müvafiq uyğun gələn 
nəticələri səciyyələndirmişdir. Məqsəd və nəticəlik vəhdətini rəhbər tutaraq tədqiqat işində 
karbohidrogen epoxası və müasir industrial iqtisadiyyat, milli neft strategiyasının formalaşması 
və reallaşması aspektləri, blokunda göstəricilər sistemi təhlil edilmiş, rasional təsərrüfat 
quruculuğu, investisiyon siyasət və neft-qaz industriyasının modernizasiyasının alternativ iqtisadi 
mexanizmləri çevrəsində isə təkliflər paketi işlənmişdir. 
Aparılan təhlillə müəyyən edilmişdir ki, Azərbaycanın zəngin karbohidrogen resursları 
milli iqtisadiyatın inkişafında aparıcı mövqedə dayanır. Bununla belə ölkə iqtisadiyyatını 
fasiləsiz olaraq enerji resursları ilə təmin edən kompleksin özündə dayanaqlı səmərəliliyə, 
istehsal güclərində rasional istifadəyə tam müvəffəq olunmamışdır. Xəzərdə aşkarlanan nəhəng 
neft yataqlarının işlənməsində mütərəqqi nailiyyətlər əldə edilsə də köhnə istismar sahələrində 
inkişaf templəri səmərəli yüksəklikdə deyildir. Neft sektorunda islahatların ən mühüm obyekti 
olaraq da məhz köhnə istismar sahələri fərqlənirlər. Bununla yanaşı, neft kontraktları 
çərçivəsində də milli neft infrastrukturundan səmərəli istifafdə edilmir. Burada mühüm faktor 
olaraq bütövlükdə neft-qaz kompleksində hakim ətalətlilik, investisiyon qıtlıq şəraitində istehsal 
obyektlərinin yeni təsərrüfat quruculuğuna adaptasiyası və modifikasiyasının ləng inkişafı və 
nəhayət əsaslı bazar seqmentlərinin təşəkkülündə dinamizm məhdudluğu dayanır. 
Kompleksdə səmərəliyə müvəffəqolmada müəlliflər ilk öncə onun bazar iqtisadiyyatının 
tələblərinə uyğun olaraq yeni iqtisadi sistemdə formalaşmasını, ARDNŞ-in real korporativ 
şəbəkədə şaquli inteqrasiya olunan təşkilata çevrilməsini, xam neft ticarəti ilə yanaşı müvafiq 
proporsiyada sintetik istehsalın genişləndirilməsini, artan təbii qaz hasilatına rəğmən yeni 
konsepsiyanın hazırlanmasını, hamılıqla milli-neft sektorunun müqayisəli təhlil çevrəsində, 
genişlənən innovasiya şəraitində modernizasiyasını əsaslandırır və şərtləndirirlər. Ölkədə 
gerçəkləşdirilən iqtisadi siyasət, milli neft strategiyasının elmi bazasının möhkəmləndirilməsi 
fonunda səhədə yeni institusional təbəllüdatların formalaşması, normativ-hüquqi bazanın 
genişləndirilməsi, əlverişli vergi siyasətinin aparılması, neft-qaz kompleksində bazar 
təsərrüfatçılığının bərqərar olunmasına, səmərəliliyin artırılmasına xidmət edəcəkdir. 
Milli neft industriyasının yenidən qurulmasında Neft Fondunun resurslarından, milli 
sahibkar potensialından, xarici investisiyalardan istifadə, inteqrasiyon əlaqələrin 
genişləndirilməsi, səhmləşmə, özəlləşdirmə, biznesin inkişafı zərurətləri, dövlət tənzimlənməsi 
və yeni idarəetmə konsepsiyasında, strateji planlaşdırma diapazonunda əksini tapmalıdır. 
Yanacaq-Enerji Kompleksinin davamlı inkişafı milli energetik strategiyanın 
formalaşmasını diktə edir. Bu gerçəklikləri ifadə edərək monoqrafiyada sahəvi struktur 
islahatların genişləndirilməsi, milli energetik strategiyanın formalaşmasının prioritet 
istiqamətləri, neft strategiyasının ideoloji aspektləri üzrə yeni elmi əsaslandırmalar təzahürünü 
tapmışdır. 
Tədqiqat işində neft-qaz industriyasının modernizasiyasında yeni sənaye siyasətinin 
təşəkkülü, Azad İqtisadi Zonaların yaradılması, geniş konsessiyon prosesə başlama iqtisadi 
islahatların dərinləşməsinin əsas istiqamətlərindən biri kimi dəyərləndirilir. Rentabelli fəaliyyətə 
nailolmada mənfəət karbohdrogenlərindən səmərəli istifadə, hasilatın pay bölgüsü siteminin tam 
hüquqi normitivləşdirilməsi, vergi və uçot sisteminin təkmilləşdirilməsi, borcların əsaslı ləğvini 
təminetmə mexanizmlərinin tətbiqi, neftin  keyfiyyət  bankının yaradılması, sahəvi sosial-iqtisadi 
tərəqqiyə və təsərrüfatın ekologizasiyasının bərqərar olunması kimi iqtisadi texnologiyar təklif 
edilir. 
 
 
 
 199
Monoqrafiyanın xüsusi cəhətlərindən biri kimi onun praktiki əhəmiyyət dəyərləri 
fərqləndirilir. Belə ki, tədqiqat prosesində əldə olunan nəticələr milli neft-qaz kompleksinin 
iqtisadi strukturunun modernizasiyasında, sahəvi sferada aparılan islahatların dərinləşməsi və 
təkmilləşməsi istiqamətində başlıca, qismən və alternativ mənbə kimi götürülə bilər. Bununla 
yanaşı monoqrafiyanın elmi-nəzəri və təcrübi səciyyəli tədqiqat nəticələrinin enerji 
kompleksində, akademik elmi tədqiqatlar və təhsil sferasında da, habelə ayrı-ayrı 
mütəxəssislərin, iqtisadçıların, geniş peşəkar oxucu kütləsinin istifadəsində əhəmiyyəti də 
nəzərdə tutulur. 
 200
Əlavə 1 
 
Azərbaycanda 1991-2002-ci illərdə neft hasilatinin dinamikasi 
/min ton/ 
İllər Cəmi Quruda Dənizdə 
1991 11700 2200 9500 
1992 11100 2300 8800 
1993 10300 2500 7800 
1994 9600 2200 7800 
1995 9200 1700 7500 
1996 9100 1600 7500 
1997 9100 1600 7500 
1998 11400 1600 9800 
1999 13806 1500 12300 
2000 14100 1500 12400 
2001 14900 1600 13200 
2002 15300 1600 13700 
 
Əlavə 2 
 
Azərbaycan respublikasinin dövlət neft fondunun büdcəsi 
 
Gəlir mənbələri Gəlirlərin məbləği/milyon manat/ 
1.Azərbaycan Respublikasının payına  düşən xam neftin satışından əldə edilən 
gəlir (qanunvericilikdə nəzərdə tutulmuş ödənişlər çıxılmaq şərti ilə) 735000,0 
2.Bonus ödənişləri 326873,0 
3.Akrhesabı ödənişlər 46975,0 
4.Xarici şirkətlərlə bağlanmış müqavilələr  çərçivəsində dövlət əmlakından 
istifadə üçün icarə haqqı 2400 
5.Fondun vəsaitinin yerləşdirilməsindən   əldə edilən gəlir 45868,0 
6 Digər gəlirlər və daxilolmalar 62400,0 
Cəmi gəlirlər 1219516,0 
Cəmi xərclər 1217755,0 
o cümlədən:  
1.Azərbaycan Respublikasının Prezidentinin 
fərmanlarının icrası ilə bağlı xərclər 136417,0 
2.Azərbaycan Respublikası Prezidentinin  2002-ci il 30 iyul tarixli 739 №-li 
fərmanına əsasən Bakı-Tbilisi-Ceyhan ƏİBK-i layihəsində ARDNŞ-in iştirak 
payının maliyyələşdirilməsi ilə bağlı xərclər 
576000,0 
3.Azərbaycan Respublikası 2003-cü il Dövlət büdcəsinə transfertlər 500000,0 
4.Azərbaycan Respublikası Dövlət Neft fondunun idarə edilməsi ilə bağlı 
xərclər 5338,0 
 
 
 
 
 
 
 
 
 201
Əlavə 3 
 
«Azneft» istehsalat birliyinin strukturuna daxil olan təşkilatlar 
 
1.«Balaxanıneft» Neft və Qazçıxarma İdarəsi 
2.Ə.C.Əmirov adına Neft və Qazçıxarma İdarəsi 
3.«Bibi-Heybətneft» Neft və Qazçıxarma İdarəsi 
4.H.Z.Tağıyev adına Neft və Qazçıxarma İdarəsi 
5.«Suraxanıneft» Neft və Qazçıxarma İdarəsi 
6.«Binəqədineft» Neft və Qazçıxarma İdarəsi 
7.«Siyəzənneft» Neft və Qazçıxarma İdarəsi 
8.«Neft Daşları» Neft və Qazçıxarma İdarəsi 
9.«Abşeronneft» Neft və Qazçıxarma İdarəsi 
10.«Qum adası» Neft və Qazçıxarma İdarəsi 
11.N.Nərimanov adına Neft və Qazçıxarma İdarəsi 
12.«Bulla-dəniz» Neft və Qazçıxarma İdarəsi 
13.«28 May» Neft və Qazçıxarma İdarəsi 
14.Muradxanlı İriləşdirilmiş Neft Mədəni 
15.Tamponac və Layların Neftveriminin artırılması İdarəsi 
16.Abşeron Qazma İşləri İdarəsi 
17.Qobustan Kəşfiyyat Qazma İşləri İdarəsi 
18.Əli-Bayramlı Qazma İşləri İdarəsi 
19.Kürsəngi Qazma İşləri İdarəsi 
20.«Bayıl Limanı» Dəniz Kəşfiyyat Qazma İdarəsi 
21.«Neft Daşları» Dəniz Qazma İşləri İdarəsi 
22.«Qum adası» Dəniz Qazma İşləri İdarəsi 
23.«Pirallahı» Dəniz Qazma İşləri İdarəsi 
24.Siyəzən Qazma İşləri İdarəsi 
25.«Bulla» Dəniz Kəşfiyyat Qazma İdarəsi 
26.Tamponac İdarəsi 
27.«Xəzərdənizneftdonanma» İdarəsi 
28.«Azərdənizneftinşaat» tresti 
29.«Xəzərdənizneftqaztikinti» tresti 
30.«Dənizneftqazlayihə» Dövlət Elmi-Tədqiqat Layihə İnstitutu 
31.Azərbaycan Neft və Qaz Sənayesi Dövlət Elmi-Tədqiqat Layihə İnstitutu 
32.Xəzər Fəhlə Təchizatı Ticarət İstehsalat Müəssisəsi 
33.Maddi-Texniki Təchizat İdarəsi 
34.«Fontana qarşı Dağmə»dənizxilasetmə hərbiləşdirilmiş hissəsi 
35.Kompleks Geoloji Kəşfiyyat və Topoqrafiya İdarəsi 
36.Tədris Mərkəzi 
37.Xəzər Dəniz Dalğıj Qəza Xilasetmə İşləri İdarəsi 
38.«Azərineftinformatika» Hesablama Mərkəzi 
39.Dalma Qurğularının Təmiri və Kirayəsi üzrə Eksperimental İstehsalat Müəssisəsi 
40.Neft Kəşfiyyatçılarının Birləşmiş Xəstəxanası 
41.Azərbaycan Neft Təsərrüfatı Curnalının Redaksiyası 
42.Sosial Xidmətlər İdarəsi 
43.İxtisaslaşdırılmış Təmir Tikinti İdarəsi 
44.Hərbiləşdirilmiş Mühafizə Dəstəsi 
45.Rabitə İdarəsi 
46.Dövlət Gəmi və Liman Nəzarəti Müfəttişliyi  
 
 202
Əlavə 4 
 
Azərbaycan respublikasi neft sektorunda fəaliyyət göstərən hasilat təyinatli müştərək 
müəssisələrin təsnifat strukturu 
 
«Qarasu» ƏŞ (Azərpetoyl) - keçmiş Şirvanneft NQÇİ-yə məxsus Kəlamətddin və Mişovdağ 
yataqlarında istismarı reallaşdırır. Təsisçilər ABŞ «Monqrif» şirkəti - ARDNŞ. Əsas səhmlər 
paketi ABŞ-a məxsusdur. 
 
«Anşad-Petrol» MM - keçmiş «Neftçalaneft» NQÇİ-nin bazası əsasında yaradılmış, «Neftçala» 
və «Xıllı» yataqlarını əhatə etməklə, 1994-cü ildən fəaliyyət göstərən Azərbaycan-Türkiyə 
müştərək müəssisəsidir. Paylar 51% - ARDNŞ-ə, 49% - Türkiyənin «Atil Doqan Petrol» 
şirkətinə məxsusdur. 
 
«Azgerneft» MM - 1994-cü ildə «Balaxanıneft» NQÇİ-nin 7-ci neftqazçıxarma mədəni 
bazasında təşkil edilmişdir. Paylar ARDNŞ - 40%, Almaniya «Qrunvald İnterneşnl» LTD - 60%. 
 
BMB OYL İNK - Ə.Əmirov NQÇİ-yə məxsus «Qaradağ», «Umbakı» və «Korgöz» yataqlarında 
işləmələri davam etdirmək məqsədi ilə «Prodakşin şerrinq» ABŞ-Azərbaycan müəssisəsi kimi, 
1994-cü ildə yaradılmışdır. Qeyri səmərəli fəaliyyəti ilə əlaqədar müəssisə 2000-ci ildə 
bağlanmışdır.  
 
«Şirvanoyl» MMM - 1997-ci ildə «Şirvanneft» NQÇİ-nin bazası əsasında yaradılmış Böyük 
Britaniya «İnterneyşnl Treyder» firması və ARDNŞ-in təşkil etdikləri Azərbaycan məhdud 
məsuliyyətli müştərək müəssisəsidir. 
 
«Muradxanlı» Ko - «Muradxanlı», «Cəfərli» və «Zərdab» neft yataqlarının daxil olduğu blokun 
reabilitasiyası, kəşfiyyatı, işlənməsi və hasilatının pay bölgüsü haqqında ARDNŞ ilə Böyük 
Britaniyanın Ramko şirkəti arasında 1998-ci ildə yaradılmışdır. Paylar hərəyə 50%. Qazmada 
uğursuzluqlarla əlaqədar olaraq Muradxanlı Ko 2001-ci ildən fəaliyyətini tam dayandırmış, 
müəssisə yenidən «Azneft» İB-nin sərəncamına Muradxanlı İriləşmiş Mədəni kimi daxil 
olmuşdur. 
 
«Səlyanoyl» LTD- Kürsəngi-Qarabağlı yatağı üzrə 2000-ci ildə Səlyanneft NQÇİ-nin bazasında 
yaradılmışdır. Paylar ARDNŞ 50%, Amerikada Hess Delta 20%, Frontera 30%. 
 
«Qobustan» LTD – 1998-ci ildə ARDNŞ-lə ABŞ şirkətləri arasında müqaviləyə əsasən 
«Cənubi-Qərbi Qobustan» blokuna daxil olan «Şıxzərgərli», «Şeytanud», «Bürgüt», 
«Donquzduq», «Nardaran», «İlxıçı», «Qərbi Hacıvəli», «Sundi», «Şərqi-Hacıvəli», «Turağay», 
«Kənizədağ», «Qərbi-Duvannı», «Duvannı», «Solaxay» və «Daşgil» yataqlarının kəşfiyyatı və 
işlənilməsi məqsədi ilə təşkil olunmuşdur.  Paylar ARDNŞ 20%, Yunion Texas 40%, Komonvels 
40%. Qobustan MM hələki tam olaraq fəaliyyətə başlamamışdır. 
 
«Pirsaat» MM  - 2003-cü ildə ARDNŞ və Çin Xalq Respublikasının dövlət neft kompaniyası 
arasında «Pirsaat» yatağının işlənməsi üzrə bağlanmış müqaviləyə əsasən  yaradılmışdır. 
Müqavilə Azərbaycan sonuncu olaraq neft tarixinə 22-ci sayla daxil olmuşdur. «Pirsaat» MM - 
şərti olaraq adlanır. Təşkilatlanma prosesi keçir. 
 
 
 
 
 
 203
Əlavə 5 
 
Azərbaycan Respublikasinda 1994-2003-cü illərdə hasilatin pay bölgüsü təyinatli neft 
müqavilələrinin təsnifat strukturu 
 
Azəri, Çıraq, Günəşli neft yataqları ilə müqavilə 29.09.94-cü ildə bağlanmış, 12.12.1994-cü ildə 
qüvvəyə minmişdir. Proqnozlaşdırılmış investisiyalar 11,5-20 milyard ABŞ dolları, 
proqnozlaşdırılan ehtiyatlar 700 milyon ton neftə bərabərdir. Pay bölgüsü: Lukoyl - 10%, Statoyl 
- 8,5633%, İtochi - 3,9205%, TPAO - 6,75%, BP/AMOKO - 34,14%, Delta-1,68%, YUNOKAL 
- 10,0489%, EKSSON - 8,0006%, PENZOL - 4,8175%, RAMKO - 2,0825%, ARDNŞ - 10%. 
 
Qarabağ neft yatağı ilə müqavilə 10.11.1995-ci ildə bağlanmış, 23.02.1996-cı ildə qüvvəyə 
minmişdir. Proqnozlaşdırılmış investisiyalar 1,2 milyard ABŞ dolları, proqnozlaşdırılan 
ehtiyatlar 50-100 milyon ton neftə bərabərdir. Pay bölgüsü: AJİP - 5%, Penzoyl - 30%, ARDNŞ - 
7,5%, Lukoyl - 7,5%, LUKAÇİP - 50%. 
 
Şah-Dəniz yatağı üzrə müqavilə 04.06.1996-cı ildə bağlanmış, 17.10.1996-cı ildə qüvvəyə 
minmişdir. Proqnozlaşdırılmış investisiyalar 4,0 milyard ABŞ dolları, proqnozlaşdırılan 
ehtiyatlar 100 milyon ton neft və 1 trilyon m3-ə yaxın təbii qaza bərabərdir. Pay bölgüsü: TPAO - 
9%, NİOK - 10%, Elf - 10%, Lukoyl - 10%, Bi-Pi/Statoyl - 51%, ARDNŞ - 10%. 
 
Dan-Ulduzu, Əşrəfi neft yatağı ilə müqavilə 14.12.1996-cı ildə bağlanmış, 07.03.1997 ildə 
qüvvəyə minmişdir. Proqnozlaşdırılmış investisiyalar 1,5 milyard ABŞ dolları, proqnozlaşdırılan 
ehtiyatlar 100 milyon ton neftə bərabərdir. Pay bölgüsü: AMOKO - 30%, UNOKAL - 25,5%, 
Delta - 4,5%, Itochi - 20%, ARDNŞ  -20%. 
 
Lənkəran-Dəniz, Talış-Dəniz neft yatağı ilə müqavilə 13.01.1997-ci ildə bağlanmış, 
30.06.1997-ci ildə qüvvəyə minmişdir. Proqnozlaşdırılmış investisiyalar 1,54 milyard ABŞ 
dolları, proqnozlaşdırılan ehtiyatlar 100 milyon ton neftə bərabərdir. Pay bölgüsü: Elf - 40%, 
Total - 10%, ARDNŞ - 25%, OÇEK -10%, Demineks - 10%, Petrofina - 5%. 
 
Yalama /D-222/ neft yatağı ilə müqavilə 03.07.1997-ci ildə bağlanmış, 10.12.1997-ci ildə 
qüvvəyə minmişdir. Proqnozlaşdırılmış investisiyalar 1,5 milyard ABŞ dolları, proqnozlaşdırılan 
ehtiyatlar 100 milyon ton neftə bərabərdir. Pay bölgüsü: ARDNŞ - 40%, LUKARKO - 60%. 
 
Oğuz neft yatağı ilə müqavilə 01.08.1997-ci ildə bağlanmış, 05.12.1997-ci ildə  qüvvəyə 
minmişdir. Proqnozlaşdırılmış investisiyalar 800 milyon ABŞ dolları, proqnozlaşdırılan 
ehtiyatlar 75 milyon ton neftə bərabərdir. Pay bölgüsü: ARDNŞ - 50%, Mobil - 50%. 
 
Abşeron neft yatağı ilə müqavilə 01.08.1997-ci ildə bağlanmış, 05.12.1997 ildə  qüvvəyə 
minmişdir. Proqnozlaşdırılmış investisiyalar 3,5 milyard ABŞ dolları, proqnozlaşdırılan 
ehtiyatlar 150-300 milyon ton neftə bərabərdir. Pay bölgüsü: ARDNŞ - 50%, Total - 20%, 
Şevron - 30%.  
 
Naxçıvan neft yatağı ilə müqavilə 01.08.1997-ci ildə bağlanmış, 05.12.1997-ci ildə qüvvəyə 
minmişdir. Proqnozlaşdırılmış investisiyalar 500 milyon ABŞ dolları, proqnozlaşdırılan 
ehtiyatlar 75 milyon ton neftə bərabərdir. Pay bölgüsü: ARDNŞ - 50%, Eksson- 50%. 
 
Kürdaşı yatağı üzrə müqavilə 02.06.1998-ci ildə bağlanmış, 30.07.1998 ildə qüvvəyə minmişdir. 
Proqnozlaşdırılmış investisiyalar 2,0 milyard ABŞ dolları, proqnoz ehtiyatlar 90-120 milyon ton 
neftə bərabərdir. Pay bölgüsü: ARDNŞ-50%, AJİP-25%, TPAO-5%, PEPSOL-5%, MİTSUİ-
15%. 
 204
Cənub-Qərbi Qobustan neft yatağı ilə müqavilə 02.06.1998-ci ildə bağlanmış, 27.11.1998-ci 
ildə qüvvəyə minmişdir. Proqnozlaşdırılmış investisiyalar 250 milyon ABŞ dolları, 
proqnozlaşdırılan ehtiyatlar isə 30-60 milyon ton neftə bərabərdir. Pay bölgüsü: ARDNŞ - 20%, 
Yunion Texas - 40%, Komanvels - 40%. 
 
İnam neft yatağı ilə müqavilə 21.07.1998-ci ildə bağlanmış, 28.12.1998-ci ildə qüvvəyə 
minmişdir. Proqnozlaşdırılmış investisiyalar 3,75 milyard ABŞ dolları, proqnozlaşdırılan 
ehtiyatlar isə 150-250 milyon ton neftə bərabərdir. Pay bölgüsü: ARDNŞ - 20%, AMOKO - 
25%, Monument - 12,5%, SFK - 12,5%. 
 
Muradxanlı neft yatağı ilə müqavilə 21.07.1998-ci ildə bağlanmış, 27.11.1998-ci ildə qüvvəyə 
minmişdir. Proqnozlaşdırılmış investisiyalar 700 milyon ABŞ dolları, proqnozlaşdırılan 
ehtiyatlar isə 50-80 milyon ton neftə bərabərdir. Pay bölgüsü: «ARDNŞ» ilə Ramko Enerji 
/Muradxanlı/ limited, Ramko və ARDNŞ-nin Ortaq Neft Şirkəti /ONŞ/ hərəyə 50%-dir. 
 
Alov, Araz, Şərq neft yatağı ilə müqavilə 21.07.1998-ci ildə bağlanmış, 23.03.1999-cu ildə 
qüvvəyə minmişdir. Proqnozlaşdırılmış investisiyalar 9,0 milyard ABŞ dolları, proqnozlaşdırılan 
ehtiyatlar isə 150-300 milyon ton neftə bərabərdir. Pay bölgüsü: ARDNŞ - 40%, BP/AMOKO - 
15%, Eksson - 15%, Statoyl - 15%, TPAO - 10%, Alberta Enerji Kompani - 5%. 
 
Kürsəngi, Qarabağlı neft yatağı ilə müqavilə 15.12.1998-ci ildə bağlanmış, 16.03.1999-cu ildə 
qüvvəyə minmişdir. Proqnozlaşdırılmış investisiyalar 800 milyon ABŞ dolları, proqnozlaşdırılan 
ehtiyatlar isə 30-80 milyon ton neftə bərabərdir. Pay bölgüsü: ARDNŞ - 50%, Amerada 
Hess/Delta - 20%, Frontera - 30%. 
Yanan-Tava, Atəşgah, Muğan-Dəniz neft yatağı ilə müqavilə 25.12.1998-ci ildə bağlanmış, 
17.06.1999-cu ildə qüvvəyə minmişdir. Proqnozlaşdırılmış investisiyalar 2,3 milyard ABŞ 
dolları, proqnozlaşdırılan ehtiyatlar isə 100 milyon ton neftə bərabərdir. Pay bölgüsü: ARDNŞ - 
50%, İtochi - 7,5%, İNPEX - 12,5%, CAPEX - 22,5%, TUYKOKU - 7,5%. 
 
Savalan, Dalğa, Lerik-Dəniz, Cənub neft yatağı ilə müqavilə 27.04.1999-cu ildə bağlanmış, 
27.04.1999-cu ildə qüvvəyə minmişdir. Proqnozlaşdırılmış investisiyalar 4,5 milyard ABŞ 
dolları, proqnoz ehtiyatlar isə 100-120 milyon ton neftə bərabərdir. Payçılar ARDNŞ-50%, 
Mobil - 30%, «Bölüşdürülməyən hissə» - 20%. 
 
Zəfər, Məşəl yatağı ilə müqavilə 27.04.1999-cu ildə bağlanmış, 08.05.2000-ci ildə qüvvəyə 
minmişdir. Proqnozlaşdırılmış investisiyalar 5$ milyard, proqnozlaşdırılan ehtiyatlar isə 120-150 
milyon ton neftə bərabərdir. Pay bölgüsü: Eksson - 30%, Konoko - 20%, ARDNŞ - 50%. 
 
Padar neft yatağı ilə müqavilə 27.04.1999-cu ildə bağlanmış, 08.05.2000-ci ildə qüvvəyə 
minmişdir. Proqnozlaşdırılmış investisiyalar dollarla 400 milyon ABŞ dolları, proqnoz ehtiyatlar 
isə 120-150 milyon ton neftə bərabərdir. Pay bölgüsü: ARDNŞ  - 20%, Kura Valleb LTD - 50%. 
 
Mişovdağ-Kəlaməddin neft yatağı ilə müqavilə 12.09.2000-ci ildə bağlanmış, 02.05.2001-ci 
ildə qüvvəyə minmişdir. Pay bölgüsü: Petoyl - 35,7%, ARDNŞ - 15%, Karasu Develolment 
Kompani LTD 49,3%. 
 
Zıx-Hövsan neft yatağı ilə müqavilə 11.03.2001-ci ildə bağlanmışdır. Pay bölgüsü: Lukoyl - 
49%, ARDNŞ -51%.  
 
Pirsaat neft yatağı ilə müqavilə 04.06.2003-cü ildə ÇİN dövlət neft kompaniyası ilə ARDNŞ 
arasında bağlanmışdır.  
 205
Əlavaə 6 
İqtisadi fəaliyyət növləri üzrə sənaye istehsalinin strukturu 
/ümumi yekuna görə faizlə/ 
Fəaliyyət sahələri 1998 1999 2000 
Sənaye üzrə, cəmi 100 100 100 
Xam neft və təbii qaz hasilatı, neft və qaz hasilatı ilə əlaqədar xidmətlər 32,3 46,8 53,4 
Metal filizlərinin hasilatı 0,01 0,01 0,01 
Mədənçıxarma sənayesinin digər sahələri və karxanaların işlənməsi 0,3 0,2 0,1 
Qida məhsulları və içkilərin emalı 3,7 3,1 2,6 
Tütün məmulatları istehsalı 0,2 0,2 0,5 
Toxuculuq məmulatları istehsalı 2,5 1,3 0,9 
Geyim istehsalı, xəzin bəzənməsi və rənglənməsi 0,4 0,1 0,2 
Dərinin aşılanması və hazırlanması, dəri məhsullarının istehsalı 0,3 0,1 0,1 
Oduncaq, ağaj və tıxaj məmulatlarının istehsalı /mebeldən başqa/ 0,2 0,1 0,1 
Sellüloz, kağız  məmulatlarının istehsalı 0,01 0,02 0,01 
Nəşriyyat işi, poliqrafiya sənayesi, çap materiallarının dərj edilməsi 0,3 0,4 0,2 
Koksun və neftayırma məhsullarının istehsalı 28,6 18,2 18,4 
Kimyəvi maddə və məhsulların istehsalı 3,4 3,5 3,4 
Rezin və plastik kütlə məmulatlarının istehsalı 0,4 0,2 0,1 
Digər qeyri -mineral maddələrin istehsalı 1,5 0,9 0,8 
Əsas metalların istehsalı 0,6 0,2 0,1 
Maşın və avadanlıq istisna olmaqla hazır metal məmulatlarının istehsalı 0,7 0,6 0,3 
Digər kateqoriyalara daxil edilməyən maşın və avadanlıqların istehsalı 1,9 1,0 1,1 
Dəftərxana, mühasibat və elektron-hesablama maşınlarının istehsalı 0,03 0,01 0,01 
Digər kateqoriyalara daxil olmayan elektrik maşınları və cihazlarının istehsalı 0,5 0,2 0,2 
Radio, televiziya, rabitə cihazları və avadanlığının istehsalı 0,04 0,1 0,04 
Tibb cihazların, dəqiq və optik alətlərin və saatların istehsalı 0,2 0,1 0,06 
Avtomobil, qoşqu və yarımqoşquların istehsalı 0 0 0,01 
Digər nəqliyyat avadanlığının istehsalı 0,7 0,8 1,9 
Mebel və digər kateqoriyalara daxil edilməyən hazır məmulatın istehsalı 0,2 0,2 0,2 
Təkrar emal 0,01 0,06 0,06 
Elektrik enerjisi, qaz və su təchizatı 21 21,6 15,2 
 
Əlavə 7 
 
Azərbaycan respublikasinda tikinti obyektləri üzrə investisiya qoyuluşu 
/faizlə/ 
İllər Maddi istehsal Qeyri-maddi istehsal Cəmi 
1995 54,7 45,3 100 
1996 77,5 22,5 100 
1997 77,6 22,4 100 
1998 83,7 16,3 100 
1999 87,8 12,2 100 
2000 81,8 18,2 100 
2001 88,0 12,0 100 
2002 87,5 12,5 100 
 
 
 
 
 
 
 206
Əlavə 8 
 
Sənaye innovasiyalarinın forması və iqtisadi fəaliyyət növləriüzrə 
texnoloji innovasiyalara çəkilən xərclər 
/milyon manat/ 
Sənaye sahələri 
/illər üzrə bölgüdə/ 
Məsrəflər 
/cəmi/ Məhsul Texnoloji 
 
Bütün sənaye 
1999 117724 117724 x 
2000 5437,1 4498,1 939,0 
2001 51482,3 39251,8 12231,0 
Hasilat sənayesi 
1999 3021,0 3021,2 x 
2000 5273,2 4401,2 872,0 
2001 4359,6 4359,6 x 
Emal sənayesi 
1999 114703,0 114703,0 x 
2000 163,9 96,9 67,0 
2001 47122,7 34892,2 12231,0 
 
Əlavə 9 
 
Azad iqtisadi zonalarin növləri, tipik ölçülər və imtiyazlar sistemi 
 
AİZ-lərin 
növləri 
Ölçülər 
/km2/ 
Gömrük 
sərhədləri 
İmtiyazlar 
bazası Regional əhatə dairəsi 
Azad Ticarət 
Zonası 3-5- qədər mütləq gömrük 
İnkişaf etmiş ölkələrdə nəhəng 
nəqliyyat qovşaqları 
SƏNAYE-İSTEHSAL 
«dəqiq» 1-2-yə qədər yoxdur gömrük Braziliya, Puerto-Riko, Meksika, Filippin, Karib hövzəsi 
Sənaye parkları 0,1-0,5 1-20 mütləq deyil gömrük Meksika 
Sənaye-istehsal 1-4 mütləqdir gömrük ABŞ 
Kiçik biznes 
zonaları 0,01-3 yoxdur maliyyə, vergi 
Yaxın Şərq, Hindistan, Argentina, 
Fransa 
Elmi-istehsal, 2-20 mütləq deyil vergi Cənub-Şərqi Asiya 
Offoşor maliyyə 
mərkəzləri 0,05-0,1 yoxdur vergi Qonqonq, Sinqapur, Karib hövzəsi 
KOMLEKS 
Xysusi iqtisadi 16-330 mütləq vergi, gömrük, maliyyə ÇXR 
«Manaus» 
formatlı xususi 
recimli ərazi 
220000 
/10000 qədər 
imtiyazlanır 
zona hissəsi 
üçün mütləq 
vergi, gömrük, 
maliyyə 
Braziliya 
«Manaus», 
Argentina 
«Yanar torpaq» 
Mühüm iqtisadi 
zonalar 
ərazi-inzibati 
sərhəd-lərdə 
/şəhər, rayon/ 
mühüm iqtisadi, 
lokal zonalar 
üçün mütləq 
vergi, gömrük, 
maliyyə 
Rusiya 
/Kalininqrad vilayəti/ 
 207
QAYNAQLAR 
 
1. Qurani kərim. 
2. Azərbaycan Respublikasının Konstitusiyası. Bakı. 1995. 
3. Azərbaycan Respublikası Milli Məclisinin qanun və qərarlar toplusu. Bakı. 1991-2003-ci illər 
4. Abdullayev Z.S., Abbasov A.B. Neft sənayesinin iqtisadiyyatı və idarəedilməsi. Bakı. 2000. 
5. Azərbaycan Sovet Ensiklopediyası. I-X cilidlər. Bakı. 1976-1985. 
6. Azərbaycanın statistik göstəriciləri. Bakı. 2003. 
7. Azərbaycanın sənayesi /statistik məcmuə/. Bakı. 2003. 
8. Abdullayev Z.S. Yeni təsərrüfatçılıq şəraitində sənaye ehtiyatlarından səmərəli istifadənin 
əhəmiyyəti. Bakı. 1997. 
9. Abdullayev Z.S., Bağırova Z.Ə. Müəssisənin iqtisadiyyatı. Bakı. 2003. 
10. Atakişiyev M.C. Qazmada istehsalın iqtisadi səmərəliliyinin yüksəldilməsi problemləri. Bakı. 
Elm. 1998. 
11. Atakişiyev M.C. Qazmada istehsal potensialından səmərəli istifadə problemləri. Bakı. 1998. 
12. Allahverdiyev H.B., Qafarov K.S., Əhmədov Ə.M. İqtisadiyyatın dövlət tənzimlənməsi. Bakı. 
«Nasir» 2002. 
13. Əliyev A.Ə., Şəkərəliyev A.Ş. Bazar iqtisadiyyatına keçid: Dövlətin iqtisadi siyasəti». Bakı. 
«İqtisad Universiteti» nəşriyyatı. 2002. 
14. Əliyev A H., Abbasov Ə.M., Qasımov Ə.C. Müstəqil Azərbaycan iqtisadiyyatının aktual 
problemləri. Bakı «Ozan nəşriyyatı». 2003. 
15. Əliyev H.Ə. Azərbaycan nefti dünya siyasətində. Bakı. 1997. 
16. Əliyev H.Ə. Qayıdış Bakı. 1997. 
17. Əliyev H.Ə. Müstəqilliyimiz əbədidir. Bakı. 1997. 
18. Əliyev İ.H., Muradverdiyev A. Azərbaycan nefti dünya siyasətində. IV cilddə. Bakı. 1997-
1998. 
19. Əlirzayev Ə.Q. Azərbaycanın intisadi inkişafının konsepsiyası və proqrammı. Bakı. 1999. 
20. Əlirzayev Ə.Q. İqtisadiyyat: düşüncələr. baxışlar. Bakı. 2002. 
21. Hacızadə E.M. Azərbaycanın quruda neftqazçıxarma kompleksində iqtisadi islahatlar və 
səmərəlilik problemləri,. Bakı. Elm. 1998. 
22. Hacızadə E.M. Energetik kompleks yeni islahatlar ərəfəsində. Bakı. Elm, 2000. 
23. Hacızadə E.M., Paşayev T.Ə. Neft-qaz sənayesində yeni bazar mexanizmlərinin 
formalaşdırılması istiqamətləri. Bakı. Elm. 2000 
24. Hacızadə E.M. Azərbaycanın təbii qaz potensialı: reallıqlar və virtual cizgilər. Bakı. Elm. 
2001. 
25. Hacızadə E.M. Neftqazçıxarma kompleksinin iqtisadi inkişaf modeli, Bakı. Elm. 2002. 
26. Hüseynov T.Ə., Sənayenin iqtisadiyyatı. Dərslik. 2000. 
27. Kazımlı X.H. Xalqın böyük xilaskarı. Bakı. 2001. 
28. Quliyev N.R.,Əhmədov N.H. Maliyyə qloballaşması. 2002-ci ildə ADİU-də büdcə təyinatlı 
elmi-tədqiqat işlərinin yekununa həsr edilmiş elmi-praktiki konfrans. Bakı. 2003. 
29. Məmmədov F.Ə., Musayev A.F., Sadıqov M.M., Rzayev Z.H., Kəlbiyev Y.A. Vergitutmanın 
nəzəri və metodoloji əsasları. Bakı. Ozan. 2001. 
30. Məmmədov S.M. Infliyasiya və maliyyə bazarı. Bakı: 1998. 
31. Müstəqil Azərbaycan. Statistik məcmuə, Bakı. Səda nəşriyyatı. 2001. 
32. Nadirov A.A. Müasir Azərbaycan iqtisadiyyatının inkişaf mərhələləri. Bakı, Elm, 2001. 
33. Nəbiyev N.Ə. İqtisadiyyat, cəmiyyət və ekoloji mühit. Bakı. 2000. 
34. Nəsibli N. Azərbaycan geopolitikası və neft. Bakı. 2000. 
35. Paşayev T.Ə. Azərbaycanda vergilər. Bakı. 2001. 
36. Şəkərəliyev A.Ş. Keçid iqtisadiyyatı və dövlət. Bakı. 2000. 
37. Səmədzadə Z.Ə. Dünya iqtisadiyyatı. Çin «iqtisadi möcüzə»si. Bakı, 2001. 
38. Səmədzadə Ş.Ə., Musayev V.R., Seyfullyev İ.Z. Sahibkarlığın əsasları. Bakı. 2002. 
 208
39. Алиев И.Г. Каспийская нефть Азербайджана. М.: Известия. 2003. 
40. Абалкин Л.И. Россия-2015: Оптимистический сценарии. М.: ММВБ. 1999. 
41. Абросимов А.А. Экология переработки углеводородных систем. М.: Химия. 2002. 
42. Агаева А.А. Экономическая эффективность геолого-разведочных работ на нефть и газ в 
Азербайджане. Баку. Элм. 1972. 
43. Бараз В.И. Добыча нефтяного газа. М.: Недра. 1983. 
44. Байбаков Н.К. Моя родина - Азербайджан. М.: ООО «Газоил пресс». 2001. 
45. Бекаев Л.С., Марченко С.В., Пинегин С.П. и другие. Мировая энергетика и переход к 
устойчивому развитию. Новосибирск. Наука. 2000. 
46. Богданчиков С.М., Перчик А.И. Соглашение о разделе продукции. М.: «Нефть и газ», 
1999. 
47. Бройде И.М. Финансы нефтяной и газовой промышленности. М.: Недра. 1990. 
48. Вернадский В.И. Научная мысль как планетарное явление. М.: Наука. 1977. 
49. Войтов А.Г. Экономика, М.: Маркетинг. 2000. 
50. Гаджиев Ф.Ш. Анализ использования призводственных мощностей в промышленности. 
Баку. Азербайджанское Государственное Издательство. 1993. 
51. Гараев И., Казымлы Х., Новрузова З. Теория цены и ценообразования. Баку. 2001. 
52. Гейм Дж.Б., Рич Р.К. Политология. М.: Издательство «Весь Мир». 1997. 
53. Голуба А., Струкова Е. Экономика природнах ресурсов. М.: 1998. 
54. Гумбатов Г.Г., Гаджизаде Н.А., Керимов К.С. Некоторые аспекты управления нефтяной 
промышленности в современных условиях. Баку. Элм. 2000. 
55. Гусейнов В.А. Каспийская нефть. Экономика и геополитика. M.: ОЛМА-ПРЕСС. 2002. 
56. Ермилов О.М., Миловидов К.Н.. Стратегия развития нефтегазовых компаний. М.: 1998. 
57. Забелин С., Кортен Д., Медоуз Д., Норберг-Ходж Х., Шуберт К. Глобализация или 
устойчивое развитие. М.: СоЭС. 1998. 
58. Зоря Е.И., Царатели Д.В. Инструменторий делового человека словарь-справочник. М.: 
Паритет Граф. 2000. 
59. Империя Нобелей: история о знаменитых шведах, бакинской нефти и революции в 
России /Брита Осбринк; Пер. со швед. Т.Доброницкой/. М.: Текст. 2003. 
60. Иностранные инвестиции и СРП в России: Законодательство, комментарии, судебная 
практика /Под ред. В.Г.Нестеренко/. М.: OOO «Нестор Академик Паблишерз» 2002. 
61. Ковалев В.В. Финансовый анализ: управление капиталом, выбор инвестиции, анализ 
отчетности. М.: Финансы и Статистика. 1996. 
62. Костельс Мануель. Информационная эпоха. Экономика, общества и культура. М.: ГУ 
ВШЭ. 2000. 
63. Кругман А.Р., Обстфельд М. Международная экономика: Теория и политика. М.: 
ЮНИТИ. 1997. 
64. Крюков В.А., Севастьянова А.Е., Токарев А.Н., Шмат В.В. Региональные аспекты 
реформирования налоговой системы в нефтегазовом секторе России Новосибирск. СО 
РАН. 2001. 
65. Кудинов Э.С. Экономические проблемы развития топливно-энергетического комплекса 
Росийской Федерации, в двух томах, М.: Недра. 1996. 
66. Кудров В.М. Мировая экономика, М.: Издательство БЕК. 1999. 
67. Кулиев Т.А. Регулируемая рыночная экономика. Бакы. 2000. 
68. Кулинцев И.И. Экономика и социология труда М.: Центр экономики и маркетинга-
1999. 
69. Линник Л.К. Налоговое регулирование при пользовании недрами в России и 
зарубежных странах. М.: ВНИИВС. 2002. 
70. Мирзаджанзаде А.Х. О пути в XXI век, Баку. ИПП «ОСКАР». 2001. 
71. Мирзаджанзаде А.Х., Алиев Н.А., Юсифзаде Х.Б., Салаватов Т.Ш., Шейдаев А.Ч. 
Фрагменты разработки морских нефтегазовых месторождений, Баку. Элм. 1997. 
 209
72. Мирзаджанзаде А.Х., Султанов Ч.А. Этюды нефтяной концепции Азербайджана, Баку. 
1994. 
73. Мурадов Ш.М. Проблемы занятости в Азербайджане в условиях глобализации. 
«Qloballaşma prosesində Qafqaz və Orta Asiya». Azərbaycan Respublikası prezidenti 
H.Ə.Əliyevin anadan olmasının 80 illik yubileyinə həsr olunmuş konfransın materialları. 
Bakı,. 2003. 
74. Мэтьюс М.Р., Перера М.Х.Б. Теория бухгалтерского учета. М.: Аудит. ЮНИТИ. 1999. 
75. Основы экономической теории. Политэкономия учебных род редакции Д.Д.Московина. 
М.: Наука. 2000. 
76. Нефтяная промышленность СССР. 1980 г. М.: ВНИИОЭНГ. 1981. 
77. Нефтяная промышленность Азербайджана за 50 лет Советской власти. Баку. АзНТО 
НГП. 1970. 
78. Нефть и газ на старте XXI века: Сборник. докладов. научно-технической конфепенции. 
Уфа. 2001. 
79. Николаева С.А. Принципы формирования и калкулиравания себестоимости, М.: 
Аполитики-Пресс, 1997. 
80. Никоненко И.С., Васильев Ю.Н. Газодобывающие предприятие как сложная система М: 
ОАО. Недра-1998. 
81. Нитецкий В.В., Зайнетдинов Ф.В. «Практикум общего аудита». М: ДЕЛО. 2000. 
82. Переработка нефти и рынок нефтепродуктов в России 1998г. Ежегодный справочных. 
М.: ИАЦ «КОРТЕС». 1999. 
83. Перчик А.И. Правовое обеспечение сырьевой безопасности: от стереотипов к 
реальности.М.: ГУП. 2003. 
84. Повестка дня на XXI век. М.: СоЭС. 1998. 
85. Пол Хейне. Экономический образ мышления. М.: «Дело». 1992 
86. Рогинский С.В. Государство и нефтегазовый комплекс: опыт Норвегии и России. М.: 
ИМЭМО РАН. 2002. 
87. Самоухин А.И., Шишов А.Л. Теория и практика бизнеса, М.: «Руская Деловая 
Литература». 1997. 
88. Самульсон П.Э., Нордхаус В.Д. Экономика, М.: «Вильямс». 2000. 
89. Сафаров Г.А. Экономические проблемы эффективности производства в 
нефтегазодобыче и методы их решения. Баку. Элм. 1997. 
90. Слуцкий М.Л. Внутренный аудит предприятие. Санкт-Петербург. «Феникс». 2000. 
91. Современные проблемы геологии нефти и газа / Отв. ред. Е.Б.Грунис, Н.А.Крылов. М.: 
Науч. мир 2001. 
92. Сорос Джордж. Кризис мирового капитализма. М.: ИНФРА-М. 1999. 
93. Сосна С.А. Концессионные соглашения: Теория и практика. М.: OOO «Нестор 
Академик Паблишерз». 2002.  
94. Социального-экономическая география зарубежного мира. М.: Крон-Пресс. 1998. 
95. Статистика. М.: ИНФРА-М. 2000. 
96. Тейл.Г. Экономические прогнозы и принятие решений. М.: Статистика. 1991. 
97. Тищенко В.Е. Организация, планирование и управление предприятия нефтяной и 
газовой промышленности, М.: Недра, 1986. 
98. Томсон Л.Д., Джонк М.Д. «Основы инвестирования». М.: Дело. 1999. 
99. Шаммазов А.М., Мастобаев Б.Н. Очерки по истории нефтяной индустрии СССР. Уфа. 
УГТУ. 1999. 
100.Щелкачев В.Н. Отечественная и мировая нефтедобыча. История развития, современное 
состоянии и прогнозы. М.: «Нефть и газ». 2001. 
101.Экономика предприятия. под редакцией проф. Н.А.Сафронова. М.: Юристъ. 1999. 
102.Юзбашева.Г.З. Структурная перестройка экономики Азербайджана на современном 
этапе. Баку.1997. 
 210
103.http://www.ek-lit.agava.ru/smitsod.htm. 
104.http://www.ek-lit.agava.ru/ricsod.htm. 
105..http://www.energystrategy.ru/journal.htm. 
106.http://www.Ilham-Aliev.com. 
107.http://www.kortes.com. 
108.http://www.socar-cc.com 
109.http://www.Neftegaz.ru. 
110.http://www.petroleum-economist.com. 
111.http://taxes.gov.az  
112.http://www.mfe.az 
113.http://www.worldoil.com. World  
114.http://www.citek.ru 
115.http://www. oil-industriu.ru 
116.Azərbaycan MEA - İqtisadiyyat xəbərləri. Ş.M.Muradov. Azərbaycanın əmək potensialı və 
ondan istifadənin sosial iqtisadi strategiyası. №3-4 Bakı. 2001. 
117.Azərbaycan neft təsərrüfatı. Rüstəmov R.İ. Neft müqavilələri ilə əlaqədar Azərbaycan 
Dövlət Neft Şirkətinin yenidən təşkili və inkişaf konsepsiyası. Bakı. 1996. №6. 
118.Azərbaycan neft təsərrüfatı. Hacızadə E.M. Milli energetik strategiya və onun formalaşması 
aspektləri. Bakı. 2003. №7. 
119.Известия НАН Азербайджана - серия экономики. Алескеров А.К., Ахвердова С.Г. 
Внешнеэкономические отношения Азербайджанской Республики с мировым 
сообществом. №1-2.  2001. 
120.Нефть Росси. Андрианов.В.В. Гадание на нефти. М.: №4. 2003. 
121.Нефтегазовая Вертикаль. Ходоровский М.М. Надо ждать удобных ситуаций. М.: №4, 
2003 
122.Нефтяное хозяйство. Иршинская Л.И. Оценка диверсификационных проектов 
нефтяной компании. М.: №3, 2003. 
 211
NEFT İQTİSADİYYATI SFERASINDA GENİŞ İŞLƏDİLƏN SPESİFİK 
İSTİLAH VƏ ANLAYIŞLAR LÜĞƏTİ 
 
Agent - /latınca  agent,  agentis  - mövcud hərəkətdə olan/  praktikada agetlər sövdələşmələri, 
kommersiya əməliyyatlarını yerinə yetirən icraçılardır. Agent konkret hüquqi və fiziki şəxs ola 
bilər. Hüquqi şəxs qisimli agent prinsipal , əmtəənin satışını reallaşdıran kommersiya agenti 
delkredere adlanır. 
 
«Ayı» - qiymətlərin eniş taktikası quran investor. 
 
Akkreditiv - pul sənədidir: hər hansı şəxsin adına yazılır və həmin şəxsin sənəddə göstərilən 
məbləği kredit müəssisəsindən, bankdan almaq hüququnu təsdiq edir. Akkreditiv müəyyən 
müddət üçün bankda açılır və adətən, müəssisə və təşkilatlar arasında nağdsız hesablaşmalarda 
və kommersiya əməliyyataları üzrə beynəlxalq hesablaşmalarda istifadə edilir. 
 
Aksiya /səhm/ - aksioner cəmiyyəti kapitalına məlum payın daxil edilməsini göstərən və qazanj 
payı - divident şəklində gəlirin hissəsini almağa ixtiyar verən qiymətli kağızdır. 
 
Aksiz vergisi - /lat. accidepe - kəsmək, biçmək/. Xüsüsi istehlak mallarının satıcıları tərəfindən 
dövlətə ödənilən vergi növüdür. Bu verciyə vətən və xarici mallar cəlb edilirlər. 
 
Akvatoriya - su hövzəsinin üst qatı və yaxud da onun ayrıca götürülmüş hissəsidir.  
 
Aleator sazişlər - risk edilmiş sazişlər deməkdir. 
 
Alpari - valyutanın, veksellərin və sair qiymətli kağızların bazar kursunun nominal dəyərinə 
uyğunluğunu əks etdirir. 
 
Alternativ xərclər - təsərrüfat fəaliyyətini həyata keçirmək üçün mövcud xərclərin sərf 
olunmasının iqtisadi cəhətdən nə dərəcədə əlverişli olub-olmamasının müəyyənləşdirilməsi 
zəruriliyindən irəli gəlir. İqtisadi ehtiyatları mümkün təsərrüfat fəaliyyətindən hansına yönəltmək 
məsələsi həll edilərkən alternativ xərclərdən istifadə edilir. Məsələn sahibkar öz pulunu müxtəlif 
cür, həm mövcud istehsalın genişləndirilməsinə, yenidən qurulmasına, texnika ilə yenidən 
təhcizinə, həm də yeni növ istehsalın təşkili üçün istifadə edə bilər. Seçmək üçün bu 
kəmiyyətlərin hər biri alternativ xərclər kimi müqayisə edilməlidir. 
 
Amalqamisiya - cəmiyyətlərin, korporasiyaların, birliklərin və digər təsərrüfat subyektlərinin 
vahid aksioner cəmiyyətində birləşməsi deməkdir. 
 
Amplituda - uzaqlaşma, vüsət, genişlik ölçü mənalarını ifadənləndirir. İqtisadi termin kimi də 
işlədilir. İqtisadi inkişafın amplitudası. 
 
Amortizasiya - əsas vəsaitlərin və digər aktivlərin istehsal olunan məhsulun xərclərinə hissəvi 
qatılması metodu olub, onların sonrakı istifadəsi üçün istehlak əvəzlənməsini təmin edir. Əsas 
vəsaitlərin köhnəlməsi fiziki və mənəvi olan iki aşınma formasında reallaşır. Fiziki aşınma əsas 
vəsaitlərin istehlak dəyərinin itirilməsi, əmək prosesində texniki-iqtisadi və sosial 
xarakteristikasının pisləşməsi və ya uzunmüddətli istifadəsiz qalması nəticəsində baş verir. Fiziki 
aşınma faktiki xidmət müddətinin normativ xidmət müddətinə nisbəti ilə ölçülür. 
 
Antiinflyasiya siyasəti - inflyasiyanın qarşısını almaq və onu tənzimləmək məqsədini güdür. 
Bunun üçün iki üsuldan: inflyasiyaya uyğunlaşmaq və sərt tədbirlər həyata keçirmək 
 212
üsullarından istifadə edilir. Birinci üsul məhsulların qiymətlərinin artmasına müvafiq olaraq əhali 
gəlirlərinin artırılmasını, ikinci üsul isə güzəştli kreditlərdən istifadə olunmasını, dövriyyəyə 
əlavə pul buraxılmasının məhdudlaşdırılmasını və sairi nəzərdə tutur.  
 
Antiklinal – neft-qaz yataqları yerləşən süxurların yığım formalarından biri olub, neftin 
toplanması üçün ən əlverişli forma hesab edilir. Antiklinal qarışıqlarala əlaqədar olan neft-qaz 
yataqları tektonik qırılmalarla pozulmamış və tektonik qırılmalarla pozulmuş inki növü vardır. 
Geoloji tapıntıda neft məhz antiklinal düzümda toplanır. 
 
Aralıq məhsul - gələcəkdə emal olunacaq və ya bir neçə dəfə təkrar satılacaq məhsul /iş, xidmət/ 
nəzərdə tutulur. Aralıq məhsul il ərzində maddi məsrəflərə yönəldilən ümumi ictimai məhsulun 
bir hissəsidir. İjtimai məhsulun qalan hissəsi isə son ictimai məhsulu əmələ gətirir. 
 
Arbitraj - qiymət fərqinə rəğmən mənfəətin alınması prosesi. Məsələn eyni səhmlər müxtəlif 
bircalarda eyni vaxtda fərqli dəyərdə satılır. Alış və satış fərqi isi digər bircaya nisbətdə mənfəət 
imkanlıdır. 
 
Arbitraj prosedurası - arbitraj araşdırmaları qaydası deməkdir. Ümumiyyətlə, arbitraj tərəflərin 
razılığı ilə, yaxud səlahiyyətli orqan tərəfindən yaradılmaqla əmlak mübahisələrinə və müqavilə 
qabağı mübahisələrə baxan orqandır. 
 
Artma - uçot dövrü qurtarmazdan əvvəl olmuş hadisələr və əməliyyatlar nəticəsində uçot dövrü 
qurtardıqdan sonra ödəniləcək və ya alınacağ gözlənilən məbləğlər deməkdir. 
 
Asfalt - dağ qətranı kimi bəlli olan asfalt, qədim yunan dilində sadəcə asfalt, romalıların dilində 
isə bitulin adlanır.  Təbii asfaltın aşkarlıq tarixi neftin tapıntısı qədər qədimdir. Qeyd olunmalıdır 
ki, ilk asfalt yollar XIX əsrin ortalarında Paris və Londonda salınmışdır.  
 
Aromorfaz - təkamül prosesində orqanizmin struktur və funksiyalarının mürəkkəbləşməsi 
mənasını verir. Aro-yüksəlmək,  morfoz – forma. Aromorfoz məncə yüksək forma deməkdir. 
İqtisadi terminologiyada işlədilir.  
 
Audit - /latınca  auditus - qulaq asmaq/ Bütün yoxlanış tipi və məqsədlərini ifadə edən auditin 
təyinatı son dərəcə genişdir. Predmetini maliyyə-mühasibat hesabatlarının faktları, əsas aparıcı 
qayəsini müstəqillik prinsipi təşkil edən audit, material-texniki, intellektual və mənəvi əlamətləri 
özündə cəmləşdirərək optimal dayanaqlı nəzarəti həyata keçirir. Korrupsiya ilə beynəlxal 
mübarizədə biznes şərtləri və qaydalarının dəyişməsinin siyasətdə də təzahür etməsi auditin 
praktiki reytinqini daha da yüksəltmişdir. Konkret şəxs - auditor adlanır. Audit ümumi təyinatda 
xarici, təşkilatdaxili, dövlət və digər formalaşmaqda olan subaudit təsinifata malikdir. Xarici 
audit müqavilə və könüllülük prinsipli, daxili audit mərkəzi orqanın təftişi, dövlət auditi isə 
müvafiq dövlət orqanlarının keçirdikləri auditdir. Parlamentlər yanında fəaliyyət göstərən 
Hesblama Palatası ən ali audit funksionallığına malikdir. 
 
Auksioan - /hərrac, latınca auctbo - onis – artırma, qiymətin artırılması yolu ilə satış/ əvvəlcədən 
müəyyən edilmiş yerdə və dövrdə bir sıra əşyaların ayrı-ayrı hissələrlə, şifahi ticarət yolu ilə 
ümumi aşkarlıq şəraitində satılması nəzərdə tutulur. Auksionun könüllü və məcburi növləri 
vardır. Könüllü auksion öz əmtəəsini daha sərfəli satmaq istəyən şəxslər tərəfindən təşkil edilir. 
Məcburi auksionlar isə məhkəmə və dövlət orqanları tərəfindən borclarını verə bilməyənlərin, 
yaxud vermək istəməyənlərin əmlakını, müsadirə edilmiş əmtəələri və yükləri, girov qoyulub 
vaxtında geri götürülməyən mülkiyyəti, haqqı vaxtında ödənilməyən əmtəələri və digər mal-
matiral qiymətlilərini satmaq məqsədi ilə təşkil olunur. 
 213
Autsayderlər - bir qayda olaraq, heç bir inhisarçı birliklərə daxil olmayan kiçik və orta 
müəssisələrdir. 
 
Avizo - bank, kommersiya, mühasibat təcrübəsində əsasən bir kontragentdən digərinə göndərilən 
hesablama əməliyyatlarının yerinə yetirilməsi haqqında rəsmi məlumatdır. 
 
Avtarkiya - öz gücünə istinadən iqtisadiyyat qurma. İqtisadiyyat model spektrində avtarkiya, 
açıq iqtisadiyyat və dünya bazarı kimi konfiquratik sistemə malikdir. 
 
Banklar - /italyanca banko – masa, oturacaq mənasını ifadə edir. İlk olaraq İtaliyada pulları 
skamiyalarda mübadilə edərdilər./ pul vəsaitlərinin toplanılması, kreditlərin verilməsi, pulla 
hesablaşmaların həyata keçirilməsi, dövriyyə üçün kredit vəsaitlərinin emissiyası, müxtəlif 
qiymətli kağızların buraxılması kimi funksiyaları yerinə yetirən xüsusi iqtisadi institutlardır. 
Adətən, banklar pul-kredit münasibətlərinin tənzimlənməsi yolu ilə kommersiya fəaliyyəti ilə 
məşğul olurlar. Həyata keçirdikləri əməliyyatların xarakterinə görə onlar emissiya və 
kommersiya, vəsaitlərin xarakterinə və verilən kreditlərin müddətinə görə uzunmüddətli və qısa 
müddətli kreditlər verən banklara, mülkiyyətin xarakterinə görə - dövlət, səhmdar, kooperativ, 
bələdiyyə və qarışıq banklara, təsərrüfat əməliyyatlarına görə - sənaye, ticarət, aqrar, beynəlxalq, 
əhaliyə xidmət edən /əmanət/ banklarına bölünür. Azərbaycanda bank sistemi üç əsas qrupdan: 
mərkəzi bankdan, kommersiya bankından və ixtisaslaşdırılmış maliyyə-kredit institutlarından 
ibarətdir. Hazırda banklar bəşəri sivliizasiyanın dəyərli iqtisadi texnoloji nailiyyəti olaraq, böyük 
tarixi tapıntılar sırasında dayanır. Dünyada saysız, hesabsız banklar içərisində orta hesabda 
yalnız iki mini etibarlılıq reytinqdə yüksəkdə dayanır. Siyahının önündə isə çoxmilyardlı 
kapitalla Almaniyanın Doyçe bankı on məşhur digər bankla birlikdə gedir. Pul qabı mənasında 
şərh edilən alman mənşəli birca isə banklara nisbətdə miqdar cəhətdən daha az saylıdır. 
 
Banknotlar - bazar iqtisadiyyatında emissiya bankları tərəfindən buraxılan faizsiz istiqraz 
kağızları olub, kredit pulların əsas növüdür. Banknotlar malların, veksellərin girov qoyulması ilə 
bankların ssuda əməliyyatları qaydasında buraxılır və ssuda müddəti qurtardıqdan sonra banka 
qaytarılır. Dövlət xərclərinin ödəmək üçün buraxılan banknotlar kağız pullara çevrilir. 
 
Bank-müxbir - başqa banklarla işgüzar əlaqələrdə olan və onların tapşırığı ilə müəyyən maliyyə 
əməliyyatlarını yerinə yetirən bankdır. 
 
Bank təminatı - pul öhdəliklərinin yerinə yetirilməsi üçün bank zəmanətidir. Bu o deməkdir ki, 
əgər müştəri göstərilən müddətdə borcunu ödəmirsə bank öhdəliyi öz üzərinə götürərək ödəməni 
öz hesabına icra edir. 
 
Barrel - neft və neft məhsullarının qeyri=metrik sistemdə ölçü vahididir. Barrel normal 
temperatur və təzyiq şəraitində 42 ABŞ qallonu - 158987 litr deməkdir. 1 barrel = 0,136 t. Neft,  
7,3 barrel = 1 ton neft, 6,29 barrel = 1 m3  təbii qaza bərabərdir. Azərbaycan nefti «Azərilayt»ın 1 
barreli 0,1365 tona bərabər tutulur. 
 
Barter sazişi - /fransızca barater  - dəyişmək/ əmtəəyə pulla ödənilməyən natural mübadilədə 
sahibkarlıq hüququ verməklə dəyərin və qiymətin balanslaşdırılması əsasında aparılan idxal-
ixrac əmtəə mübadiləsi əməliyyatıdır.  
Barca - sualtı təmir üçün qazma avadanlığı və nefti qısa məsafəyə daşımaq üçün özü hərəkət 
etməyən gəmi.   
 
 
 
 214
Bazar - ayrı-ayrı əmtəələr və xidmətlər üzrə satıcılarla alıcıların birgə fəaliyyəti mexanizmi 
olmaqla iqtisadi münasibətlərdə tələblə-təklifin məcmusu,  hər hansı əmtəə üzrə bir qrup 
adamların sövdələşməsi ilə baş verən sıx fəaliyyət münasibətləri və əmtəə və əmtəə-pul 
mübadiləsi formasıdır. Bazarın əmtəələr və xidmətlər bazarı, istehsal vasitələri bazarı, iş qüvvəsi 
bazarı, elmi-texniki işləmələr, innovasiya və patent bazarı, valyuta, maliyyə-qiymətli kağızlar 
bazarı, mənzil bazarı; informasiya məhsulları bazarı kimi növlərini fərqləndirirlər. Joğrafi 
vəziyyətinə görə bazarlar - müvazinətli bazar, əmtəə artıqlığı olan bazar, defisitli bazar, azad 
rəqabətli bazar, inhisarçı bazar, qarışıq və oliqapolik bazar, geniş çeşidli əmtəələr bazarı; qarışıq 
əmtəələr bazarı; topdansatış və pərakəndəsatış bazarlarına təsnifləşdirilir. 
 
Bazar qiyməti - bazarlarda tələb və təklifin qarşılıqlı təsiri və əlaqəsi nəticəsində əmələ gəlir. 
Tələb və təklif arasında tarazlıq səviyyəsinə uyğun qiymət, tarazlıq qiyməti adlanır. Tarazlığın 
səviyyəsi və qiyməti göstərir ki, bazarda bir-birinə qarşı əks qüvvələr kimi çıxış edən tələb və 
təklifin səviyyələri necə uyğunlaşmışdır. 
 
Bazar iqtisadiyyatı - azad təsərrüfatçılıq mənasını daşıyır. Bazar iqtisadiyyatının üç modelini 
fərqləndirirlər: 1) liberal bazar iqtisadiyyatı modeli - xüsusi mülkiyyətin iqtisadiyyatda payının 
çox olması və üstün mövqe tutması ilə, təsərrüfat qanunvericiliyinin bazar subyektlərinin tam 
sərbəstliyini təmin etməklə onların dövlət tərəfindən ola biləcək təsirindən qorunması ilə, dövlət 
tənzimlənməsinin məhdud xarakter daşıması və əsasən makroiqtisadi prosesləri əhatə etməsi ilə, 
əhalinin bir çox zəruri yaşayış problemlərinin həll edilməsindən dövlətin təjrid edilməsi ilə, 
sosial məqsədlərin həyata keçirilməsinə yönəldilən xərclərin qalıq xarakter daşıması ilə, ümumi 
milli məhsulda dövlət büdcəsinin payının az olması ilə və sairlə xarakterizə olunur; 2) sosial 
yönümlü bazar iqtisadiyyatı - çox və ya az dərəcədə dövlət sektorunun olduğu qarşılıqlı 
iqtisadiyyatın olması ilə, nəinki makroiqtisadi proseslərin, hətta bazar subyektlərinin 
fəaliyyətinin ayrı-ayrı sahələrinin dövlət tərəfindən tənzimlənməsi ilə, dövlət tərəfindən əhaliyə 
qeyri-istehsal sahəsindəki xidmətlərin pulsuz göstərilməsi, ailə gəlirlərindən asılı olmayaraq 
cəmiyyətin bütün üzvlərinin bu xidmətdən istifadə etməsi üçün sosial təminat yaradılması, hər 
bir vətəndaşa pulsuz təhsi, səhiyyə xidməti alması hüquqlarının həyata keçirilməsinə təminat 
verilməsi ilə, işsizlərin sayının minimuma endirilməklə əhalinin məşğulluğunun tənzimlənməsi 
ilə, ümumi milli məhsulun tərkibində dövlət büdcəsinin xüsusi çəkisinin çox olması və sair ilə 
səciyyələnir; 3) sosial-demokrat yönümlü bazar iqtisadiyyatı - sosial yönümlü bazar iqtisadiyyatı 
modeli ilə demək olar ki, eynidir. Buna baxmayaraq, bu model üçün dövlət mülkiyyətinin həddən 
artıq çox olması xarakterikdir. Bazar iqtisadiyyatının bu modeli ən çox İsveçrədə tətbiq 
olunduğundan ona bəzən İsveç modeli də deyilir. 
 
Bazar infrastrukturu - dedikdə, iqtisadiyyatın ümumi quruluşunun bazar sisteminə xidmət edən 
və onun fəaliyyəti üçün zəruri şərait yaradan tərkib hissəsi nəzərdə tutulur. Bazar 
infrastrukturunun ən mühüm tərkib ünsürləri kimi əmtəə, fond, valyuta və əmək bircaları, lizinq 
kampaniyaları, banklar, auksionlar, yarmarkalar çıxış edirlər. 
 
Bazar fondları - şəxsi istehlak üçün daxili bazarda əhaliyə təklif edilən malların məcmusudur. 
Onlar bir çox istehlak predmetləri üzrə  mal ehtiyatlarının əsas hissəsini, məsələn, mebellərin 
80%-dən çoxunu, dəri ayaqqabıların və tikiş məmulatlarının 90%-ni təşkil edir. Bazar fondları 
həcminə və strukturuna görə bir tərəfdən istehsal həcmi, mal təyinatı ilə, digər tərəfdən - əhalinin 
alıcılıq fondlarının həcmi ilə əlaqələndirilir.   
Benisifar - pulu akkreditiv və ya digər bank əməliyyatı üzrə alan. 
 
 
 
 
 215
Benzin - yüngül karbohidrogenlərin qarşışığı olub 30-250 dərəcə selsidə qaynayan mayedir. Onu 
neftin krenkinq üsulu ilə emalından alırlar. Benzinin keyfiyyəti onun oktanlıq dərəcəsi ilə 
ölçülür. Yüksək keyfiyyətli benzin əldə etmək üçün onu şaxtadan qoruyucu elementlərlə 
zənginləşdirirlər. Ən keyfiyyətli benzin qeyri-etil tərkibli benzindir. Benzinin iqtisadi həyatda 
oynadığı rol genişdir. Alman mühəndisləri Dayemler və Benz daxili yanma mühərrikini kəşf 
edənə qədər benzin təhlükəli tullantı olaraq heç bir əhəmiyyət daşımırdı. Onu sadəcə lüzumsuz 
çıxdaş kimi xarij edir və ya yandırırdılar. Müasir zamanda isə benzin mühüm xalq təsərrüfatı 
əhəmiyyəti olan enerjidaşıyıcısına çevrilmişdir. 
 
Beynəlxalq kredit - borc kapitalının ölkələr arasında hərəkəti və fəaliyyəti ilə əlaqədar olaraq 
verilən kredit növüdür. Kreditor və borc alan rolunda banklar, iri şirkətlər, xüsusi sahibkarlar, 
dövlət idarələri, hökumət, həmçinin beynəlxalq və regional təşkilatlar çıxış edə bilərlər. 
 
Bentonit – qazma qatışığına əlavə edilən təbii gil növü.  
 
Bitum - geoloji baxışda bitum bərk formalı qətranı xatırladır. Bu səbəbdən də onu qədim 
zamanlardaeləcə dağ qətranı da adlandırmışlar. O zamanlardan başlayaraq bitumdan inşaat 
materialı kimi istifadə olunmuşdur. Nisbətən yumşaq bitumlar dəyərli karbohidrogeni məmulatı 
hesab olunur. Nefti nemalı prosesində süni bitum da alınır. Ondan yoların çəklişində istifadə 
edilir. 
 
Biznes - /ingiliSCə bisinesse – məşqul, qayğılı/ gəlir götürməyə yönəldilmiş iqtisadi fəaliyyətdir. 
Miqyasına rəğmən nəzəri və praktiki təsnifata görə biznes kiçik, orta və böyük fəaliyyət 
qruplarına ayrılır. Hər bir biznes qrupu öz maraqlarından çıxış edərək müvafiq iqtisadi davranış 
münasibətləri və strategiya əsasında fəaliyyətini tənzimləyir. Böyük biznes dövlətin iqtisadi və 
texniki gücünü nümayiş etdirir. Orta biznes daxili iqtisadi konyukturadan asılı olaraq qrupu 
daxilində rəqabətə istinad edən prinsiplər əsasında təşəkkül tapır. Kiçik biznes isə əsasən daxili 
bazara köklənən əmtəə və xidmətləri reallaşdırır. Biznes istehsal, kommersiya və maliyyə 
növlərinə də ayrılır. 
 
Birbaşa istehsal xərcləri - müəssisənin çəkdiyi xərclərin bir hissəsi məhsulun hazırlanması 
prosesi ilə bilavasitə bağlıdır və birbaşa uçot metodu ilə ayrı-ayrı məmulat növlərinin maya 
dəyərinə daxil ola bilər. Birbaşa xərclərə aiddir: xammal və materialların alınmasına çəkilən 
xərclər, yarımfabrikatların kənardan satın alınmasına çəkilən xərclər, istehsal işçilərinin əsas və 
əlavə əmək haqqı, texnoloji alət və tərtibatların alınmasına və bərpasına çəkilən xərclər, yeni növ 
məhsul istehsalının mənimsənilməsi ilə əlaqədar olan xərclər və digər xüsusi xərclər.  
 
Birbaşa xarici investisiyalar - sahibkar kapitalının uzunmüddətli kapital qoyuluşunu təmsil 
edən investisiya formasıdır ki, bu, xarici əmanətçinin sərhəddən kənar müəssisələrinin fəaliyyəti 
üzərində nəzarətini təmin edir. Xarici müəssisələrin əldə etdiyi bütün gəlirlərin investor 
tərəfindən idarə olunmasına imkan yaradır.  
 
Birca - /alman sözü olub pul qabı və ya pul kisəsi mənasını ifadələndirir/ dedikdə əmtəələrin 
alqı-satqı prosesi ilə məşğul olan bazarın təşkilati forması nəzərdə tutulur. Bununla belə birca, 
bazarın digər növlərindən fərqli olan bəzi xüsusiyyətlərə malikdir. Məsələn, bircada alqı-satqı 
əməliyyatları bilavasitə istehsalçı və istehlakçı arasında deyil, öz əlində hər hansı bir əmtəəyə 
olan tələb və təklifi mərkəzləşdirilmiş vasitəçilər - ticarət agentləri, dəllarlar vasitəsilə həyata 
keçirilir. Bircalar digər bazar növlərindən, məsələn, yarmarkalardan və auksionlardan fərqli 
olaraq daim fəaliyyət göstərir, konkret iş yeri və iş saatı vardır. Bircalarda alqı-satqı 
əməliyyatları brokerlər və dilerlər tərəfindən həyata keçirilir. Bircanın əmtəə, fond, valyuta və 
əmək növlərini fərqləndirirlər. 
 216
Birca kursu - birca fondunda tədavüldə olan qiymətli kağızların dəyəridir. Birca kursu ssuda 
faizi səviyyəsi ilə həmin qiymətli kağızların gəlirlilik səviyyəsi arasındakı nisbətlə təyin olunur. 
 
Birca qiymətləri - ayrı-ayrı bircalar tərəfindən müstəqil surətdə təyin olunur. Bircalarda təyin 
edilən qiymətlər, keyfiyyəti, həcmi və göndərmə müddəti vahid şəklə salınmış şəraitdə həyata 
keçirilən real müqavilələrin qiymətləridir. 
 
Bonus - kontrakt sahəsindən istifadə hüququna malik olmaq üçün verilən haqq deməkdir. 
 
Bonifikasiya - əgər malın keyfiyyəti müəyyən edilmiş müqavilədəki keyfiyyətdən yüksək olursa, 
malın qiymətinə müqavilədə şərtləşdirilmiş əlavədir.  
 
Borc vəsaiti - müəssisənin dövlət və digər ixtisaslaşdırılmış banklarda müvəqqəti istifadə üçün 
aldığı pul vəsaitidir. Mövcud qaydaya uyğun olaraq borc vəsaiti yalnız müəyyən şərtlərlə, 
konkret məqsəd və müddət üçün verilir. Müddət nəzərə alınmaqla borc vəsaiti qısamüddətli və 
uzunmüddətli borclara bölünür. 
 
Briqada podratı - əməyin təşkili və stimullaşdırılmasının mütərəqqi formasıdır. Podrat briqadası 
müdiriyyət ilə briqada arasında bağlanmış müqavilə əsasında fəaliyyət göstərir. Briqada bodratı 
tikintidə, sənayedə, nəqliyyatda, kənd təsərrüfatında yaradılır. 
 
Broker - /ingilis və fransızca brocour vasitəçi, kiçik ticarətçi/ bircada əmtəə, qiymətli kağızlar 
və valyuta bircasında vasitəçilik edən şəxsdir. Broker ona almaq və satmaq tapşırığı verənin 
adından və onun hesabına fəaliyyət göstərir, vasitəçiliyə görə müəyyən gəlir əldə edir. 
 
Brokerac - bircada aksiyaların və ya başqa qiymətli kağızların sahibi və ya gələcək sahibinin 
tapşırığı ilə səhm və qiymətli kağızların alınması və ya satılması deməkdir.  
 
Büdcə - /latıca bulga, fransızca bougette - hər iki dildə kisə, sandıq/ cari il üçün gəlir və xərclərin 
pul ifadəsində hesablanmış nisbətdə bölgüsü sistemidir. 
 
Cari qiymətlər - müəyyən vaxt dövründə məhsul göndərişinin həyata keçirildiyi qiymətlərdir. 
Onlar bir müqavilənin yerinə yetirilməsi müddətində bazar konyukturundan asılı olaraq dəyişə 
bilərlər. 
 
Çarter - /latınca charta - kağız sənəd/ nəqliyyat vasitələrinin icarəyə verilməsi haqqında 
müqavilədir, fraxtı təstiqləyən sənəd. 
 
Çatdırılma məntəqəsi - karbohidrogenlərin sahildəki işlənmə və saxlanma terminalında 
qoyulmuş məsrəf ölçən cjhazın çıxış flansı və ya quyunun ağzı ilə həmin çıxış flansı arasında 
podratçının tövsiyyələri əsasında rəhbər komitə tərəfindən vaxtaşırı təyin edilən hər hansı digər 
nöqtə, yaxud nöqtələr deməkdir. 
 
Coğrafi /məkan/ vəziyyətinə görə bazarlar - Buraya yerli, regional, milli, iri regionlararası və 
dünya bazarları daxildir. Bunların bir-birindən olan fərqləri adlarındakı müxtəliflikdə aydın ifadə 
olunur.  
 
Çıxarıla bilən ehtiyatlar - hazırkı məqamda strukturda mövcud neft-qaz ehtiyatının çıxarıla 
bilən hissəsi. 
 
Çətin çıxarıla bilən ehtiyatlar - geoloji və rentabellik baxımdan çətin çıxarıla biləcək ehtiyatlar. 
 217
Debet - ikitərəfli cədvəl formasında olan mühasibat hesabının sol tərəfidir. Pul vəsaitlərinin, 
əmtəə-material sərvətləri /məsələn, hazır məhsul, bitməmiş istehsal, material, yanacaq və sair/ 
ehtiyatlarının vəziyyətini və hərəkətlərini qeyd etmək üçün istifadə olunan hesablarda debetdə 
hər ayın əvvəli üçün nəzərə alınan mövcud sərvətlər və ay ərzində onların daxil olması göstərilir.  
 
Debit - /fransızca debit - sərf/ vahid zamanda təbii və süni mənbələrdən alınan maye və qazın 
həcmi. Neft-qaz sənayesində geniş tətbiq olunur. Quyunun məhsuldarğının əsas göstəricisidir. 
 
Debitor - borclu deməkdir; hüquqi və fiziki şəxslərin müəssisəyə, təşkilata, idarəyə pul borcu ola 
bilər. Başqa sözlə, ünvanına yüklənib göndərilmiş malların dəyərini ödəməyən alıcı müəssisə, 
ezamiyyət və əməliyyat-təsərrüfat xərclərinə görə avans almış fəhlə və ya qulluqçu, aşkar edilmiş 
israfçılıq, əksikgəlmə və sair hallara görə haqq-hesab verən maddi məsul şəxs debitor ola bilər. 
 
Defisit - qıtlıq, nəyinsə azlığı, maliyyə sahəsində gəlirlər üzrə xərclərin artması nəticəsində zərər, 
çatışmama deməkdir. 
 
Deflyasiya - /latınca  deflatio - genişlənmə, şişirtmə/ artıq kağız pulların tədavüldən çıxarılması 
ilə pul kütləsinin azaldılmasıdır. Bu, əksər hallarda pul islahatlarından öncə baş verir. 
 
Depressiya - /latınca depressio - kiçilmə, dərinləşmə/ iqtisadi eniş prosesi İqtisadi tsikl dörd 
fazanı: eniş, depressiya, canlanma və yüksəlişi əhatə edir. Yüksəliş iqtisadi inkişaf əyrisinin 
yüksək nöqtəsi depressiya isə onun aşağı həddidir. Bununla belə qeyd olunmalıdır ki, ən müdrik 
depressiya iqtisadiyyat üçün gərəkli ola bilər. Belə vəziyyət iqtisadi sistemi daha səmərəli və 
canlı işləməyə vadar edir. Vurğulanmalıdır ki, depressiya yeni iqtisadi tsiklik başlanğıcıdır. 
 
Deklarasiya /bəyannamə/ - latınca ərizə, bəyannamə deməkdir. Deklarasiyanın gömrük 
/sərhəddi keçmək üçün qiymətli əşyaların adları, sayı, qiyməti, qablaşdırma növü və sairi 
göstərilməklə gömrükxanaya təqdim edilən ərizə/, poçt /sərhəddən kənara göndərilən pul və 
qiymətli paketlərə əlavə edilmiş poçt sənədi/ vergi /gəlirinin, əmlakının və sairin miqdarı 
haqqında verginin ödənilməsinə cəlb olunan şəxsin ərizəsi/ kimi növləri vardır. 
 
Dekompozisiya metodu - idarəetmə nəzəriyyəsində sistemin sadələşdirilməsi geniş təhlil 
obyekti kimi şərh olunur. Onun köməyi ilə sistem tərkib və sistemaltı hissələrə, məqsəd və 
məqsədaltı tapşırıqlara və digər törəmə qruplara bölünərək bir-birindən asılı olmadan həll edilir. 
Sonradan onlar arasında rabitə, uzlaşma aparılır. Bu sistemli təhlilin ikinci fazasında daha 
mühümdür. Burada sistemin elementlərinin qarşılıqlı əlaqəliliyi müəyyən edilir. 
 
Dekort - vaxtından əvvəl ödənilmiş məbləq üçün və ya malın kəmiyyəti və keyfiyyəti sazişin 
şərtlərinə uyğun gəlmədi hallarda həmin malın qiymətinə edilən güzəştlərdir. 
 
Demerc - gəminin limanda şərtləndirilmiş müqavilədən əlavə boş dayanması üçün yük sahibinin 
gəmi sahibinə ödədiyi cərimədir. 
 
Demonopolizasiya - tədarükçülərə öz şərtlərini diqtə edən bir məhsul istehsalçısının dövlət və ya 
başqa inhisarı ləğv etməsidir.  
 
Dempinq - /ingiliSCə dompen, dumpen – atmaq, düşmək, əldən salmaq/ qəsdən ucuzlaşdırılmış 
eksport-malların xarici bazarda daxili bazara nisbətən öz dəyərindən ucuz qiymətə satılmasıdır. 
 
Denonasiya – bir dövlətin o birisinə aralarında bağlanan müqavilənin ləğv edilməsi barədə 
xəbərdarlıq mənasını daşıyır. 
 218
Depozit - müəssisələrin və ayrı-ayrı fiziki şəxslərin, kredit banklarının müvəqqəti sərəncamına 
həvalə olunan pul məbləği və ya qiymətli kağızlardır. Əmanətə görə əldə edilən gəlir vergilərdən 
və rüsumlardan azaddır. Dövlət, əmanətin gizli saxlanılmasına, mühafizəsinə və ilk tələblə 
verilməsinə təminat verir. 
 
Deponent - latınca kənaraqoyma deməkdir. Məsələn, deponir olunan əmək haqqı üç il ərzində 
tələb olunmadıqda, büdcəyə keçirilir.  
 
Deponirləmə - kredit idarələrinə saxlanılmağa təhvil verilən pul məbləqləri, qiymətli kağızlar və 
sair sərvətlərdir. 
 
Deport - fond bircalarında qiymətli kağızların kurs fərqini almaq məqsədilə, onun kursunun 
aşağı düşməsinə çalışan alverçilərlə bir müddətə bağlanan birca sazişidir. 
 
Denominasiya - /latınca – denominatio adın dəyişməsi/ inflasiya zamanı hesablaşmaları 
sadələşdirmək üçün pulların dəyərin müvafiq əmsallar üzrə kiçildilməsi prosesi. 
 
Diler - dedikdə, fond bircasının agenti kimi ayrıca şəxs, firma nəzərdə tutulur. Əgər broker alqı-
satqıda yalnız vasitəçilik edir və buna görə gəlir əldə edirsə, diler həm də sonradan daha baha 
qiymətə satmaq məqsədilə qiymətli kağızlar alır. Bundan başqa, dilerlər bir-birilə, brokerlərlə, 
bilavasitə alıcı və ya satıcılarla sövdələşmələrə girə bilərlər. Bəzi hallarda ayrı-ayrı kommersiya 
bankları da diler kimi çıxış edə bilərlər. 
 
Dilerçilik – dəllal firmasının öz xüsusi vəsaitləri hesabına həyata keçirdiyi aksiyaların alınıb 
satılması üzrə əməliyyatlar mənasını daşıyır. 
 
Differensial kömrük tarifi – eyni mal və ya ərzaq üçün gömrük rüsumları müxtəlif vergi 
tarifləri üzrə alınır. 
 
Direkt-kost sistemi - xərcləri daimi və dəyişən sektorlara ayırır. Dəyişən və daimi xərclərin 
diferensasiyasından kənar vəhdəti klassik uçot sistemini və marcinal gəlirin formalaşmasını 
xarakterizə edir. Direkt-kost iqtisadi termin kimi maya dəyərinə yalnız birbaşa daimi xərclərin 
əlavə edilməsi zamanında yarandığından belə adlanış almışdır. Sonradan maya dəyərində dəyişən 
xərclərin qətiyyətli mövqe tutması bu adlanışda qeyri dəqiqliyi aşkara çıxarmışdır. İndi Qərb 
iqtisadi məkanında bu sistem yeni terminaloci məzmun alaraq dəyişən xərcləri ifadə edən  
«Verbil-kost» adlanır. 
 
Disfunksiya - funksiya pozuntusu deməkdir. 
 
Diversifikasiya - istehsalın bir-biri ilə əlaqəsi olmayan növlərinin eyni zamanda inkişafı 
deməkdir. 
 
Divident - /latınca dividendus - bölgüyə düşən/ vergiləri ödədikdən, istehsalın genişləndirilməsi 
üçün məbləğləri ayırdıqdan, ehtiyatlar doldurduqdan, istiqraz faiizləri verdikdən və direktorları 
mükafatlandırdıqdan sonra hər il səhmdarlar arasında bölüşdürülən səhmdar cəmiyyətlərinin 
gəlir hissəsi.  
 
Dizacio - pulların, veksellərin və digər növ qiymətli kağızların nominal qiymətlərinin bazar 
kursundan aşağı düşməsini xarakterizə edir. 
 
Dizel yanacağı - yüngül neft yanacağı. 
 219
Dotasiya - gəliri cari məsrəflərini ödəyə bilməyən müəssisələrə dövlət büdcəsindən ayrılan 
təxsisatlardır. Planlı-zərərlə işləyən müəssisələrin sayının azalması dotasiyanın həcmini azaldır. 
 
Doktrina - nəzəriyyədən fərqli olaraq əvvəlcə qoyulmuş prinsiplərdən real hadisə, proses, 
faktorlardan irəli gəlir. 
 
Dövlət krediti - borc verən və ya kreditor rolunda dövlət özü çıxış edir. Əsas formaları dövlət 
istiqrazlarından, qısamüddətli xəzinə öhdəliklərindən, əhalinin əmanət kassaları və banklar 
vasitəsilə dövlətin qiymətli kağızlarının alınması üçün xərclənən əmanətlərindən və sairdən 
ibarətdir. 
 
Dövriyyə vəsaitləri - istehsal dövriyyə fondları ilə tədavül fondlarının cəmindən ibarətdir. Bu 
nisbət 4:1-ə bərabərdir. 
 
Dövlətsizləşdirmə - birbaşa təsərrüfat idarəçiliyi funksiyalarının dövlətdən alınaraq, mülkiyyətin 
xarakterində heç bir dəyişiklik etmədən müvafiq vəzifələrin müəssisələrə verilməsi, şaquli 
təsərrüfat əlaqələrinin üfüqi təsərrüfat əlaqələri ilə əvəz olunmasıdır. Başqa sözlə, 
dövlətsizləşdirmə iqtisadiyyatda dövlətin rolunun azaldılması deməkdir.  
 
Ehtiyatlar - təsbit edilmiş vaxt ərzində yatağın kəşf olunmuş hissəsindən reallaşmış hasilat 
miqdarını hesaba almayan, kommersiya baxımından çıxarılması mümkün sayılan 
karbohidrogenlərin həcmini ehtiva edir. Ehtiyatlar kateqoriyasının təyinatında işləmə planı, 
hasilat proqnozu, fiskal şərtlər, hüquqi təminat və bazarla bağlı tələblər kimi onların iqtisadi 
qiymətləndirilməsi mühüm əhəmiyyət kəsb edir. Burada layihənin kommersiya baxımından 
luzumluluq və faydalığı ilə ehtiyatların təsdiq edilmə meyarları da şərtləndirilir. Ehtiyatlar 
öyrənilmə dərəcəsinə görə təsnifatı - ehtiyatlar A, V, S1, S2, resurslar S3,  D1,  D2  olaraq  yeddi 
kateqoriyaya bölünür. Resurslar – təsbit edilmiş vaxt ərzində qiymətləndirilərək yatağın kəşf 
olunmuş hissəsindən qalıq və ya hasil edilən karbohidrogenlərin çıxarıla bilən həcmi /kəşf 
edilmiş resurslar/ ilə kəmiyyəti qiymətləndirilərək hələ ki, aşkarlanmamış /kəşf edilməmiş 
resurslar/ karbohidrogenlərin cəmindən ibarətdir. 
 
Ekologiya - son bir neçə onillikdə meydanı genişlənsə də, elmi sferada onun ilk görüntüləri XIX 
yüzillikdə təzahür etmişdir. Yunan mənşəli ev, yaşayış yeri və bu kimi analoji anlamları 
ifadələndirən «ekos» məfhumunu ilk dəfə klassik darvinizm nümayəndəsi Ernest Hekkel 1866-cı 
ildə elmi dövriyyəyə buraxmışdır. Öncə bitkilərin, canlı orqanizmlərin həyat birliklərinin, ətraf 
mühit problemlərini tədqiqat predmeti seçən ekologiya, karbohidrogen erasının XX əsrdə 
yüksəliş tapan templəri və bu əsnada insanın təbiətə təsirinin artması fonunda ekosistemin və 
biosferin bütün qatlarını inhisara alan çağdaş bir elmə çevrilmişdir. Ötən əsrin 70-ci illərində 
Avroatlantik məkanda sənaye yenidənqurması epoxası ərəfəsində ekologiya predmet spektrini  
genişləndirərək  daha dolğun bəşəri və sosial mahiyyət kəsb etmişdir. Ekoloji problemlərin artan 
təsir gücü əksər elmlərin ekologizasiyasına  gətirmişdir. 
 
Ekspert qiyməti - bilavasitə ölçüyə gəlməyən proseslərin, hadisələrin kəmiyyətcə 
qiymətləndirilməsidir; mütəxəssislərin rəyinə əsaslanır. Rəyin dürüst olması ekspertin fərdi 
keyfiyyətindən asılıdır. Proqnozlaşdırma təcrübəsində fərdi və kollektiv ekspert qiymətlərindən 
istifadə olunur. 
 
Eksport /ixrac/ -  /latınca exporto - aparıram/ beynəlxalq ticarətin tərkib hissəsi olaraq 
əmtəələrin xaricə göndərişi. Müasir dünyada eksport prosesi əmtəə ilə yanaşı kapital, investisiya, 
xidmət sferalarını da əhatə etmişdir.  
 
 220
Eqalitarizm - dövlətdə yaşayan bütün vətandaşların faktiki material bərabərliyin  yaradılması  
cəhdi kimi baxılır.  
 
Elmi-texniki potensial - cəmiyyətin qarşısında duran elmi-texniki inkişaf vəzifələrinin həlli 
üçün nəzərdə tutulan kadr, maddi-texniki, informasiya və təşkilati ehtiyatların məcmusunu 
xarakterizə edir. Elmi-texniki potensialın inkişafı, ondan səmərəli istifadə, ETT-nin 
sürətləndirilməsinin, tədqiqatların intensivləşdirilməsinin, elm-texnika-istehsal tsiklinin 
qısaldılmasının mühüm şərtidir. 
 
Emissiya - dövriyyədə pul kütləsinin artmasına gətirib çıxaran pul nişanlarının dövriyyəyə 
buraxılması mənasını daşıyır. 
 
Enbarqo - dövlət hakimiyyəti tərəfindən qızılın, valyutanın, malların, sərvətlərin ixracı və 
idxalının qadağan edilməsi və ya digər dövlətə məxsus olan əmlakların saxlanılması, xarici 
gəmilərin öz ölkəsinin limanına daxil olmasının qədağan edilməsi deməkdir. 
 
Energetika ehtiyatları - dedikdə, xalq təsərrüfatında istifadə edilən enerji daşıyıcıları nəzərdə 
tutulur. Energetika ehtiyatları növlərinə görə /neft, neft məhsulları, qaz, hidroenerji, elektrik 
enerjisi və sair/, istifadəyə hazırlıq üsuluna görə /təbii, zənginləşdirilmiş, işlənmiş, başqa şəklə 
salınmış/, alınma üsuluna görə /kənardan, öz istehsalı/ və digər əlamətlərə görə təsnifləşdirilir. 
 
Enonometriya tətbiqi iqtisadi fənn kimi iqtisadi obyekt və proseslərin qarşılıqlı rabitəsini riyazi-
statistik və model kontekstində öyrənir. Enonometriya iqtisadi riyazi modelləri öyrənir ki, 
statistik səciyyə daşıyır və araşdımaqa imkan verir. Belə ki, hər dəyişən enonometrik modelə 
təyin olunmuş statistik indikator xasdır. Hansı ki bu və ya digər dəqiqlik ilə təsərrüfat 
mexanizminin hər hansı bir tərəfi ölçülür. Bu mexanizmlər üzərində qurulmuş modellər yüksək 
praktiki dəyərə malikdir. Bu modellər dövlətin iqtisadi siyasətinin qurulmasında, firmanın bazar 
strategiyasında istifadə olunur. Enonometrik axının görkəmli nümayəndələri nobel laureatları. 
R.Friş. Y.Tinberqen və V.Leyontev hesab edilirlər. V.Leyontevin xərclər-buraxılış modeli, 
R.Friş və Y.Tinberqenin tədqiqatları nəticələri, Kobba-Duqlasın istehsal funksiyası və digər 
miqyaslı ekonometrik işləmələr orta və uzun müddətli həcmli makro modellərin fundamental 
əsasını təşkil edir.   
 
Etatizm - fransızca «eta» sözündən yaranan, «etatizm» dövlət mənasını ifadə etməklə siyasi-
iqtisadi müstəvidə «dövlətçilik» anlamı kimi, tətbiqini tapır. Termin olaraq XIX əsrin sonunda 
isveç burcua liberalı Nyuma Dro tərəfindən ədəbiyyata gətirilmişdir. İlk başlanğıcda dövlət 
mərkəziyyətçiliyi prinsipi mənasında, sonradan, imperializm dövründə burcua dövlətinin iqtisadi 
funksiyalarının güclənməsi ilə əlaqədar olaraq kapitalist ölkələrinin təsərrüfatının inkişafında 
dövlətin iqtisadi siyasətinin rolunu səciyyələndirən istilah kimi istifadə olunmuşdur. 
 
Əlavə dəyər - dedikdə, istehsal prosesində yaradılmış məhsulun dəyərinə mövcud müəssisənin 
real payı başa düşülür. Başqa sözlə, müəssisənin işçilərinin əmək haqqı, mənfəəti və əsas 
fondların amortizasiyası əlavə dəyərin həcmini müəyyən edir. 
 
Əmək resursları  - müəssisənin potensial fəhlə qüvvəsini, personal muzdla işləyən daimi, qeyri-
daimi, ixtisaslı və qeyri-ixtisaslı tam, kadrlar isə əsas ixtisaslı ştat və daimi işçi heyətini əhatə 
edir. 
 
Əməliyyat şirkəti - podratçının adından neft-qaz əməliyyatları aparmaq üçün müəyyən 
məqamda təyin edilmiş şirkət deməkdir. 
 
 221
Əməliyyatlar məsrəfi - kontrakt sahəsində və ya onunla əlaqədar gündəlik neft-qaz 
əməliyyatları çərçivəsində bilavasitə, yaxud dolayısı ilə çəkilmiş məsrəflər, o cümlədən 
karbohidrogenlərin çıxarılmasına, təmizlənməsinə, oyadılmasına, təzyiq göstərilməsinə, 
toplanmasına, emalına, saxlanılmasına, hazırlanmasına, yola salınmasına və çatdırılma  
məntəqəsinədək nəql edilməsinə, texniki xidmətə və inzibati idarəetməyə çəkilən məsrəflər, 
habelə ləğv etmə işləri ilə bağlı ödənişlər deməkdir.  
 
Əmtəə bircası - nümunələr və standartlar əsasında topdansatış formasında, yəni iri həcmlərlə 
alqı-satqı əməliyyatlarını həyata keçirir. Əmtəə bircasında ticarət əməliyyatları onun ümumi 
yığıncağı tərəfindən təsdiq edilmiş ticarət qaydalarına uyğun aparılır. Konkret olaraq buraya 
sövdələşmələrin aparılması üsulları, əlaqələrin növləri, onların qeydə alınması və uçotu 
qaydaları, əmtəələrə məzənnə qoyulması qaydası, birca ticarəti pozmağa görə sanksiyalar və sair 
öz əksini tapır. 
 
Əmtəələr və xidmətlər bazarı. Buraya müxtəlif ərzaq məhsulları, şəxsi istehlak əmtəələri, 
məişət, kommunal, nəqliyyat xidmətləri, mədəniyyət, təhsil, səhiyyə üzrə pullu xidmət bazarları 
daxildir. 
 
Əsas istehsal fondları - istehsal potensialını təyin edən mühüm göstərici kimi, əmək 
vəsaitlərinin dəyərində əks olunur. Milli sərvətin çox dəyərli hissəsini təşkil edən əsas fondlar, 
həm də ümumi təkrar istehsal prosesinin həlledici şərti, əmək məhsuldarlığını, istehsalın 
səmərəliliyini, iqtisadi qüdrəti artıran mühüm amil kimi də çıxış edir. Onun spesifik əlaməti 
müəyyən istehsal tsikli ərzində aşınma ölçüsünə istinadən dəyərini tədricən hazır məhsulun 
üzərinə köçürülməsindədir. Bu çox dəyərli proses nəticəsində nizamnamə kapitalı avanslaşdırılır, 
əsas kapitalın pula, onun da yenidən əsas kapitala çevrilməsi reallaşır.  
 
Əsaslı məsrəflər - əməliyyat məsrəfləri istisna olmaqla kontrakt sahəsində və ya onunla əlaqədar 
çəkilmiş maliyyə məsrəfləri deməkdir.  
 
Faktorinq - maliyyə sistemidir, bu sistemə müvafiq olaraq, mal tədarükçüsü ödəmənin böyük 
hissəsini dərhal almaq, borcların tam ödəməsinə zəmanət vermək, hesabların idarə olunması 
xərclərini azaltmaq məqsədilə ilə faktorinq kompaniyalarının ticarət sazişləri üzrə qısamüddətli 
tələblərdə başqasına güzəştə gedir. Faktorinq üzrə kreditin müddəti, adətən, 90 gündən 120 günə 
qədər olur, faiz norması isə rəsmi uçot normasından 2-4% çoxdur. Faktorinq kompaniyalardan 
yığılan xidmətlərə görə ödəmə müqavilə dəyərinin 2%-nə qədərini təşkil edir. 
 
Fenomen - iqisadi hadisələrə hissi qavrayış fenomen adlanır. Məsələn pul münasibətləri. 
Fenomen elə qeyri-adi hadisədir. Ağılla dərk edilən hadisələr noumen adlanır. Məsələn qanunlar, 
trend, meyllər hansı ki konkrent siması yoxdur. Noumenlər iki yerə bölünür: qanunlar və sair.  
 
FİFO - /first-in-first-out/ vaxt üzrə ilkin alınmış istehsal ehtiyatlarının maya dəyərinə daxil 
edilməsi metodu.  
 
Fiksal inhisar - vasitəli vergi qoyulma formalarından biridir. Büdcə gəlirlərini almaq məqsədilə 
dövlətin istehsalat və hər hansı kütləvi istehlak mallarının satılması üzərindəki müstəqil 
hüququdur. 
 
Fiktiv kapital - kapitalist ölkələrində müəyyən gəlirə ixtiyarı olan müxtəlif növlü qiymətli 
kağızlardır.  
 
Fil yataqlar - super neft-qaz yataqları. 
 222
Firmanın reputasiyası - qudvil, daimi müştərilər dairəsi, ticari markası, personalın ixtisas 
dərəcəsi, istehsal üsulu, nou-xau, müəlliflik hüquqları səmərəli təşkilatın fəaliyyət atributlarıdır. 
 
Fond bircası - dedikdə, qiymətli kağızların /məsələn, səhmlərin, istiqrazların və sairin alqı-
satqısının həyata keçirildiyi bazar nəzərdə tutulur. Fond bircalarının əsas vəzifəsi qiymətli 
kağızların normal tədavülünün təmin olunmasından, məzənnənin müəyyənləşdirilməsindən və 
aşkarlandırılmasından, beləliklə də qiymətli kağız bazarının iştirakçılarına lazımi şərait 
yaratmaqdan və onların fəaliyyətini tənzimləməkdən ibarətdir. Fond bircasında qiymətli 
kağızların alqı-satqısı onlara olan tələb və təklifin təsiri altında tez-tez dəyişən birca kursu 
əsasında həyata keçirilir. 
 
Fors-major - müqavilələrə daxil olan və nəzərdə tutulmayan səbəblər üzündən öhdəliyi yerinə 
yetirmədiyinə görə məsuliyyətdən azad olmağı qabaqcadan nəzərdə tutan şərtdir. 
 
Forvard - çatdırılma müddətindən asılı olmayaraq qiymətləri təsbit edilən müqavilə forması. 
 
Franko - satış şərtinə görə satıcı malı müqavilədə müəyyən edilmiş yerə öz hesabına çatdırmağa 
zəmanət verir. Bu halda maşın qiymətinə onun gətirilmə və sığorta xərcləri daxil edilir, franko-
zavod, franko-yük maşını, franko-anbar və sairi fərqləndirilir. 
 
Franko-komissiya - hər hansı bir kommersiya tapşırığının pulsuz yerinə yetirilməsidir. 
 
Franşiza - sığorta müqaviləsinin şərti, buna əsasən sığortaçı müəyyən məbləqdən yuxarı 
olmayaraq zərərin əvəzini ödəməkdən azad edilir. 
 
Fraxt - /holland vrecht. vracht - yük və daşınma üçün haq/ gəmi icarəsi. Nəqliyyat vasitələri 
sahibinə yüklərin, yaxud sərnişinlərin daşınmasına görə verilən haq və hüquq. Fraxt anlayışı 
müxtəlif nəqliyyat vasitələri ilə həyata keçirilən daşımalara tətbiq edilsə də ən çox dəniz 
daşımalarında istifadə olunur 
 
Friksion işsizlik - zəruri və müəyyən mənada arzu olunan işsizlikdir. Adətən, friksion işsizliyə iş 
axtaranlar və əmək qabiliyyətli olanlar-aid edilir.  
 
Fyuçer sazişi - çatdırılma müddətləri müəyyən edilən müqavilə forması olaraq real malın mütləq 
alınmasını nəzərdə tutmayan əmtəə bircasında bağlanan razılaşma deməkdir.  
 
Hasilatın ümumi həcmi - neft-qaz əməliyyatları üçün işlədilmiş həcmlər çıxılmaqla hər hansı 
təqvim kvartalında kontrakt sahəsindən alınmış xam neft və sərbəst təbii qaz hasilatının ümumi 
həcmi deməkdir. 
 
Hesablama balansı - hər hansı bir ölkənin digər ölkələrdə müəyyən müddətə və ya müəyyən 
tarixə olan ticarət, kredit və başqa əlaqələri prosesində tələb və öhdəliklər həcmini əks etdirir. 
 
Həll ağacı - qəbul olunacaq qərar alternativləri və addımları məhdud olduqda tətbiq edilir. Çox 
addımlı qərar qəbulu prosesinin optimallaşdırılması həll strukturu, sxemi. Struktur problemlərin 
həllin təhlilində qəbul olunur. 
 
Holdinq - vahid strukturun birləşməsi, müəssisələrin səhmlər paketinə nəzarəti həyata keçirən 
idarəetməni təmin edən təşkilat formasıdır. Belə təşkilatın səciyyəvi xüsusiyyəti onun çoxamilli, 
kompleksli təsisat olunmasındadır. Holdinq dövləti və qeyri-dövləti sistem əsasında yarana bilər. 
 
 223
Holland sindromu - müxtəlif səviyyədə və müxtəlif illərdə  Norveç, İngiltərə, Meksikada 
yaşanmışdır. Şimal dənizində Hollandiyanın 1960-70-ci illərində təbii qaz hasilatına başlayaraq, 
sonradan artıq qazın ixracatını reallaşdırmış, ölkə büdcəsini və iqtisadiyyatını bilməyərəkdən 
təbii qazın inhisarına buraxmışdır. Təbii qaz hasilatı ilə bağlı yerdəyişməyə məruz qalmış gəlir 
artımı qeyri-ticari əmtəənin istehsal tələbi və artımının genişlənməsinə gətirmiş, ənənəvi ixracat 
yönümlü emal sənayesi sahələrində istehsalın məhdudlaşdırılmasını və ölkədə çatışmayan 
əmtəələrin idxalının yüksəlişinə səbəb olmuşdur. Dünya bazarına çıxış və ondan aslılıq şəraitində 
qiymət meylləri ölkəni çətin vəziyyətə düçar etmişdir. Böyük sosial problemlərlə müşayiət 
olunan vəziyyət əhalinin gəlirlərinin aşağı düşməsini  törətmişdir. Vəziyyətdən çıxışda isə 
yenidən qeyri-ticari əmtəə istehsalının məhdudlaşdırılmasına və resursların xammal ixracatı 
sahəsindən əks axını əvvəlki vəziyyətə qayıdışına səy edilmişdir. 
 
Horizont - ardıcıl mərhələdə bir və ya bir neçə süxur qatının yaranışı.  
 
Xalis Milli Məhsul /XMM/ - milli iqtisadiyyatın real göstəricisi kimi il ərzində istehsal və 
istehlak etdiyi əmtəə və xidmətlərin dəyərini əks etdirir. Deməli, ÜDM və ÜMM-dən il ərzində 
tutulmuş amortizasiya ayırmalarını çıxdıqdan sonra yerdə qalan hissəyə XMM deyilir.  
 
Xarici effektlər - üçüncü tərəfə xeyir və zərər gətirən fəaliyyət. Zərər aspekti daha çox ekologiya 
ilə bağlıdır. Müsbət aspektlər isə daha çox sosial sahəni əhatə edir. Xarici effektlərlə bağlı 
problemin həllinə iki cür yanaşma var. İqtisadi rifah nəzəriyyəsinin banilərindən biri pofessor 
A.Piqu /1877-1959/ problemin həllində vergi kontekstində dövlətin rolunda, neoinstutisonolist 
R.Kouz /1910/ isə məsələyə bazar münasibətlərinin genişləndirilməsi və onun daxil etdiyi 
transsaksiyon xərclər alətində həllini görür.  
 
Xarici ticarət balansı - müəyyən müddətə ölkəyə ixrac və idxal edilən malların dəyərinin 
nisbətini xarakterizə edir. 
 
Xecirləmə - valyuta riskinin sığorta edilməsinin müxtəlif metodlarını qeyd etmək üçün bank, 
birca və kommersiya təcrübəsində istifadə olunan termindir. 
 
Xərclər-buraxlış - riyazi-iqtisadi modeli istehsal və məhsul bölgüsünün sahələrarası balansına, 
konkret olaraq isə məhsulun dəyəri ilə onun buraxlışının pul ifadəsində xərclər məbləğinin 
müqayisəsinə əsaslanır. 
 
Xraizmatik liderlər: - imkanları transsaksiyon rəhbərlərdən üstün olan bu tip liderlər işçiləri adi 
səviyyədən çox daha intensiv əməklə yüksəltmək bacarığına malikdirlər. Xraizmatik liderliyin 
mənbəyini əsas üç prinsip təşkil edir ki, bunlar da aşağıdakılardır: işçilərə gələcək görünüşün 
dəqiq bölgüsünü vermək; kollektivin müdafiə etdiyi korparotiv dəyərlər yaratmaq; işçilərlə 
qarşılıqlı etibarı təlim etmək. Tereza ana, Martin Lüter Kinqlə yanaşı Adolf Hitler də xraizmatik 
liderlər kateqoriyasına aid edilir. Xraizmatik liderlik sovet cəmiyyətində də, xüsusən təsərrüfat 
rəhbərlərinin partiya funksionerlərinin simasında da intişar tapmışdır. 
 
İdarəetmə uçotu - maliyyə uçotunun genişləndirilmiş formasıdır. İdarəetmə uçotunun məqsədi 
rəhbərliyi idarəetmə qərarlarının qəbul edilməsində lazımi informasiyalarla təmin etməsi təşkil 
edir. Bu uçot təşkilatda mövcud mühasibat sisteminə paralel şəkildə və əlavə məlumatların 
istifadəsi ilə mühasibat uçotu sistemi çərçivəsində formalaşır. 
 
 
 
 
 224
İqtisadi artım - həyat səviyyəsinin yüksəldilməsinə imkan verən, kəmiyyətcə çox və keyfiyyətcə 
yaxşı əmtəə və xidmətlərin istehsalı nəzərdə tutulur. İqtisadi artım müəyyən müddət ərzində 
istehsal edilmiş ümumi milli məhsulun və ya xalis milli məhsulun faizlə artımını və ya onların 
adambaşına düşən kəmiyyətini əks etdirir və ekstensiv və intensiv inkişaf yollarla əldə edilir. 
 
İqtisadi sistem - iqtisadiyyatın başlıca probleminin həllinin təşkili və idarə edilməsinə görə, 
mövcud məhdud resurslardan istifadə olunması səviyyəsinə görə, həmçinin cəmiyyət və onun 
üzvlərinin tələbatının ödənilməsinə görə, bir-birindən fərqlənən iqtisadi şəraitin və amillərin 
məcmusudur. İqtisadi sistemin dörd növünü - bazar, inzibati-amirlik, qarışıq və ənənəvi növlərini 
fərqləndirirlər. 
 
İqtisadi artımın bazar sistemi - insanların fəaliyyətinin əlaqələndirilməsi, onların aktivliyinin 
artırılması və tələbatlarının ödənilməsi üçün iqtisadi resursların səmərəli seçilməsinə və 
istifadəsinə imkan verir. Bazar sisteminin ən vacib ünsürləri tələb, təklif, qiymət və rəqabətdən 
ibarətdir. Bu ünsürlərdən birinin mövcud olmaması bazar sisteminin fəaliyyətini dayandırır və öz 
yerini digər sistemə verir. 
 
İqtisadi artımın qarışıq sistemi - resursların bölgüsünün müxtəlif formalarının tətbiqinə 
əsaslanır. İnzibati sistemdə resursların bölgüsündə mərkəzi plan orqanları, bazar sistemində 
sahibkarlar, qarışıq sistemdə isə həm mərkəzi plan orqanları, həm də sahibkarlar iştirak edirlər. 
Bu sistemin spesifik xüsusiyyəti ondan ibarətdir ki, iqtisadiyyat nə özü-özünə tənzimlənir, nə də 
ki, mərkəzləşdirilmiş formada həyata keçirilir.  
 
İqtisadi artımın ənənəvi sistemi - dedikdə, milli adət və ənənələrə, həmçinin etik qaydalara və 
dini etiqadlara əsaslanaraq iqtisadiyyatın inkişaf etdirilməsi prosesi nəzərdə tutulur. 
 
İqtisadiyyatın sektorları - 1.Kənd, meşə təsərrüfatı, ovçuluq, balıqçılıq. 2.Sənaye və tikinti. 
3.Xidmətlər, ticarət, nəqliyyat, rabitə, təhsil, elm və sair. Çox vaxt birinci və ikinci sektorlar 
material istehsal sektoru adlanır. Bunula belə sektorlar real və maliyyəyə bölünür. Real sektor 
əmtəə və xidmətləri əhatə edir. Beynəlxalq çevrədə iqtisadiyat dicər 3 sektorda tərənnüm olunur. 
1.Dövlət. 2.Özəl-kommersiya. 3.Mənfəət götürməyən üçüncü sektor adlanan qeyri-hökumət 
təşkilatları qrupu. 
 
İqtisadiyyat elminin şəcərə düzümü - /ekonomika/ /yunanca oikonomike ev təsərrüfatının idarə 
olunması sənəti/ İqtisadiyyat elminin məzmun alması prosesi Avropa müstəvisində orta əsrlərdən 
start götürür. İngilis Ulyam Petti /1623-1687/ siyasi statistikanın yaradıcısı iqtisadiyyatın 
Kolombu adlanır. İlkin kapital yığımının qanunauyğunluqlarını öyrənən iqtisadi təlim - italyanca 
sətri mənası tacir anlamını verən merkantalizm iqtisadi münasibətlərin dövlət tənzimlənməsi 
tərəfgirliyindən çıxış edir. Məhdudiyyətlərlə müşayiət olunan merkantalizmə Fransada daha çox 
riayət olunmuşdur. İqtisadi nəzəriyyənin genoloci şəcərəsi öz kökünü digər istiqamətdə Fransua 
Kene /1694-1774/ simasında fiziokratlar adlanan fransız iqtisadçılarının yeni iqtisadi məktəbin 
yaranması ilə tapır. F.Kene ilk makroiqtisadi modelin yaradıcısı kimi, fiziokratlar və 
merkantalistlərdən fərqli olaraq özünü iqtisadçı adlandıran ilk alim olaraq iqtisadi tədqiqatı 
tədavül sferasından istehsala gətirərək kapitalist istehsal sisteminin elmi təhlilinin əsasını 
yaratmışdır. Hər iki mərhələdən bəhrələnən şotland Adam Smit /1723-1790/ iqtisad elmində 
inqilab edərək, klassik siyasi iqtisadın təməlini qoymuşdur. David Rikardo /1772-1823/, Tomas 
Maltusun /1766-1834/ simasında şəcərə sağ və sol qollara ayrılmışdır. Rikardo təlimi sonradan 
həm marksist, həm də neoklassik nəzəriyyənin təməlində dayanmışdır. Maltusdan isə Kenenin 
nəzəriyyəsi qidalanmışdır. Bu şəcərə yenidən müasir iqtisadi nəzəriyyə sosialist iqtisadiyyatı və 
keçid iqtisadiyyatı əlaqəsində yaxınlıq əldə etmişdir. 
 
 225
İmitasiya - bədəl, bənzətmə, saxta.  
 
İmport - /latınca importo - daxil edirəm/ görünən, görünməyən və kapitalın importu adlanan üç 
böyük kateqoriyaya ayrılır. Görünən import real əmtəələrin hərəkəti kimi xarijdən alınan 
məhsulların ölkəyə gətirilməsi və daxili bazarda satılmasını ifadə edir. Görünməyən import isə 
xidmətlər sferasında ehtiva olunur. Buraya konkret olaraq ölkə vətəndaşlarına xarici 
kompaniyaların xidmətlər göstərməsi, xarici banklara pul qoyuluşları, xarici firmalardan alınan 
turist yollanışlarının alınması və digər müvafiq təyinatlı xidmətlər aiddir. Kapital importuna isə 
xarici investorların milli müəssisələrin səhmdarlarına çevrilməsi, onların müvafiq istiqamətli 
müxtəlif layihələrdə investisiya qoyuluşları ilə çıxış etmələri şamil olunur. Bütün import 
kateqoriyaları eksportla birlikdə ölkənin tədiyyə balansını təşkil edirlər. Ticarət balansına isə 
eksport və importun ilk iki kateqoriyası aid olunur. Müsbət ticarət balansı ölkənin iqtisadi 
vəziyyətinin yaxşı olduğunu ifadə edir. Bu sırada Yaponiya ölkəsi ənənəvi olaraq yüksək müsbət 
balansa - profisitə malikdir.  
 
İnhisar - /monopoliya/ -  /yunanca monos - vahid, + poleo - satıram/ rəqabət meydanında tək 
hakimiyyətlik. 
 
İndeksasiya - inflyasiya şəraitində pul tələblərinin və müxtəlif gəlirlərin real miqdarını saxlama 
xüsusiyyətdir. 
 
İnnavasiya - texnika və texnologiyanın yeni növlərini təmin edəcək bir proses kimi vəsaitlərin 
iqtisadiyyatda yerləşdirilməsi deməkdir. Geniş mənadə innovasiya elmi-texniki, intellektual 
potensialı səfərbər edərək səmərəliyin və digər iqtisadi fərqlənmələrə nail olmanı əhatə edən 
tədbirlər sistemidir. Texnologiya istehsalı sferasında və idarəetmədə yeni yaranışları ifadə edən 
latın mənşəli isim kimi innovasiya /latınca innovare/ yeniləşmə mənasında interpretasiya olunur. 
İlk dəfə innovasiya termini Amerika iqtisadçısı Yozef Şumpeterin /1883–1950/ 1912-ci ildə 
yazdığı «İqtisadi inkişaf nəzəriyyəsi» əsəri ilə dövriyyəyə çıxarılmışdır. İnnavasiya anlayışını 
ixtira və kəşf terminlərindən fərqlənir. Burada ümumiliklər qədər də yetərli müxtəlifliklər vardır. 
Kəşf və ixtira əvvəllər mövcud və ijtimayiət üçün aşkar olmayan, kordinal və inqilabi 
mexanizmləri ifadə edərək yeni fundamental həqiqətlərin təsdiqinə əsaslanır. Məqsədyönlü, 
dəqiqləşdirilmiş, kollektiv nəticənin məhsulu olaraq innovasiyanın məramı daha çox praktiki 
tətbiq səciyyəlidir. İqtisadi inkişafın ölçüsü artdıqca innovasiya anlayışı daha məzmunlu 
əhəmiyyət kəsb edir. İnnovasya əvvəllər yalnız texnologiya sferası ilə məhdudlaşırdısa, müasir 
zamanda o, istehsal idarəeməsinin təşkilatı metodlarını da əhatə dairəsinə qatmışdır.  
 
İnsan kapitalı - insanın gələcək əmək gəlirlərinin çıxılmış dəyəri. Bilik, ixtisas, səriştə, təhsil 
insan kapitalının indikatorlarıdır. 
 
İnstitutsional - anlayışı X1X əsrin axırı və XX əsrin əvvəllərində ABŞ-da yaranmışdır. 
İnstitutsional latın sözü olan «institut» ifadəsindən əmələ gəlmişdir və bu ad altında cəmiyyətdə 
qəbul olunmuş, həmçinin qanun formasında məhkəmləndirilmiş müəyyən adətlər, qaydalar və 
təsisatlar nəzərdə tutulur. İnstitut anlayışı olduqca genişdir, o həm dövlət, korporasiya, həmkarlar 
təşkilatı kimi, həm rəqabət, inhisar, vergi kimi, həm sabit təfəkkür tərzi kimi və həm də hüquqi 
normalar kimi şərh edilir. 
 
İnstitusionalizm - müasir mərhələdə postsosialist transformasiyasının nəzəri mənbəyi kimi də 
baxılır. O, iqtisadi təfəkkür və düşüncəni istiqamətləndirir. Burada iqtisadi qərarların qəbulunda - 
institutlar, dövlət, qanunçuluq, ictimai təşkilatlar, strukturlar, ənənə və sair iqtisadi, qeyri-iqtisadi 
xarakterli təsisatlar mühüm rol oynayaraq, iqtisadi münasibətlər şəbəkəsində əhəmiyyətini 
nümayiş etdirir. İqtisadi münasibətlərin subyektlərini, şəxsi maraqlarını öyrənməyə etiraz edən 
 226
institusionalizm ictimai motivlərə, insanların davranışlarına üz tutur və bazarın avtomatik 
tənzimlənməsi konsepsiyasını tənqid edir.  
 
İnstitutsional işsizlik - əmək bazarının qeyri-səmərəli fəaliyyəti zamanı əmələ gəlir, yəni boş iş 
yerləri haqqında tam informasiya verilməyəndə informasiya sistemi işsizlik səviyyəsini olduğu 
kimi əks etdirmir. Belə bir şəraitdə işsizlərə yardım artırılır və gəlirlərə görə vergilər isə aşağı 
salınır. 
 
İnteqrasiya - /latınca integratio - bərpa olunma, integrationis - tam, vahid/ Müasir dünyada  
ölkələrini təsərrüfatlarının obyektiv birləşmə prosesi. Onun ali məqsədi iqtisadi artım teplərin 
davamlılığına rəğmən əldə olan resusurslardan maksimal dərəcədə effektli istifadəni təmin 
etməkdir. İnteqrasiya mühüm forması kimi ölkə təsərrüfatının beynəlmiləlləşməsi nəticəsində 
onun dünya təsərrüfatının bir hissəsinə çevrilməsidir. İnteqrasiyanın əlaməti kimi iqtisadiyyat 
sferasında ümumi siyasətin formalaşdırılması və reallaşdırılmasıdır. Beynəlxalq iqtisadi 
inteqrasiya əsas beş mərhələdən keçir: azad ticarət zonası, gömrük ittifaqı, ümumi bazar, iqtisadi 
ittifaq və iqtisadi və valyuta ittifaqı. Müvafiq inteqrasiyanın beş pilləsini hələlik Avropa Birliyi 
keçmişdir. 
 
İntervensiya - /latınca interventre - qarışmaq/ bu termin iqtisadi sferaya siyasətdən daxil 
olmuşdur. İqtisadiyyatda intervensiya təsərrüfat və iqtisadi həyata məqsədyönlü təsir, dövləti 
müdaxilə ilə bağlıdır. Dövlətin iqtisadi intervensiyası özəlləşdirmə, reprivitizasiya,  defelyasiya 
və sair iqtisadi alət və mexanizmlərlə reallaşdırılır. İntervensiya olmadan dövlət iqtisadiyyatda 
təzahür edən disproporsiyaları tənzimləyə və təjrid edə bilməz. İqtisadi liberalizmin banisi nobel 
laureatı Fridrix fon Xayek dövlətin iqtisadiyyata müdaxiləsinin qəti əlehdarı kimi tanınır. 
Özünün bu sahədəki, radikalizmində alim dövlətin hətta kredit-pul siyasətindən çəkinməyi 
tövsiyyə etmiş, pulların buraxılışı, emissiyasını şəxsi əllərə verilməsi təşəbbüsündə bulunmuşdur.  
 
İnteqrir İdarəetmə Sistemləri /İİS/ - kompyuter texnikası vasitələri və müvafiq proqramlar 
əsasında qurulur, istehsal prosesin optimallaşdırılmasında, əksər texniki problemlərin həllində və 
eyni zamanda daxili audit şəbəkəsinin təkmilləşdirilməsi məqsədini daşıyır. Bu effektivlik 
istehsal və idarəetmə prosesinə lazım olan bütün mümkün informasiyaları vahid bazada 
akkumlyasiya edərək idarəetmə sisteminin səmərəliliyini qaynaqlandırır. İİS sistemində 
məlumatlar mübadiləsinin biznes-sistem və Avtomat İdarəetmə Sistemləri /AİS/ arasında şaquli 
kəsişmələri vardır.   
 
İnflyasiya - /latınca inflatio - şişirtmə/  dövriyyədə olan kağız pul kütləsinin artımı nəticəsində 
pulların dəyərinin kəskin aşağı düşməsi prosesi. Hiperinfilyasiya inflyasiyanın son kəskin 
tuğyanıdır. Termin ilk dəfə Şimali Amerkada 1861-1865-ci illərdə baş verən vətəndaş 
müharibəsində işlədilmişdir. Sonrada inflyasiya termini Avropada geniş yayılmışdır. Lakin 
infilyasiyanın tarixi pulların meydan gəldiyi zamanlarla hesablanır. İnflyasiya mürəkkəb sosial-
iqtisadi hadisə olub, hər bir ölkənin iqtisadiyyatında ciddi problem kimi çıxış edir. O, 
iqtisadiyyatda hər hansı bir səbəbdən yaranan və davam edən bərabərsizliyin göstəricisidir. 
Başqa sözlə, bilavasitə kağız pulun hərəkəti ilə bağlı olan və yaranan bir prosesdir. İnflyasiyanın 
əsas səbəbləri büdcə kəsirinin mövcudluğu, pul tədavülü qanununa əməl olunmaması, sərmayə 
qoyuluşlarının həcmi, əmək haqqının əmək məhsuldarlığına nisbətən üstün artması, pul-kredit və 
vergi sahəsində düzgün olmayan siyasətin aparılmaması, azad rəqabətin inhisarla əvəz olunması, 
iqtisadiyyatın hərbiləşdirilməsi və xarici-iqtisadi amillər əks etdirir. 
 
İnformasiya məhsulları bazarı - Bu xüsusi növ bazardır və buraya kitabların, qəzetlərin, 
şəkillərin, müxtəlif yönümlü reklamların və digər bir sıra informasiya məlumatlarının alqı-satqısı 
daxildir. Bu bazara intellektual səciyyəli məhsullar bazarı da deyilir. 
 227
İnsayder - maliyyə və digər bu kimi informasiyalara girişi olan fərd.  
 
İnteraktiv lider - konsensus şəraitində işləməyə meylli olan interaktiv rəhbərlər əsasən qadınları 
əhatə edir. 
 
İnvestisiya - /latınca investment geyindirmək mənasında/ ən ümumi formada investisiya pulların 
daha böyük pullar əldə edilməsi məqsədi ilə istifadəsidir. Pulların daşınmaz əmlaka sənaye və 
xidmətlər sferasına qoyuluşu bir başa investisiya adlanır. Belə hal investora müəssisənin idarə 
edilməsi və nəzarətinə imkan verir. Portfel investisiyalar isə müəssisələrə bir başa nəzarət 
etməyə imkan vermir. Belə halda investor səhm sahibi olmaqla mənfəət dividenti əldə edir. 
İnvestor rolunda dövlət, özəl kompaniya və ayrıca biznesmen iştirak edə bilər. Buna görə də 
investisiyalar dövlət və özəl kateqoriyalara bölünür. 
 
İnvariant- dəyişməz kəmiyyət, miqdar.    
 
İnzibati-amirlik sistemi - iqtisadiyyatın idarə edilməsində və planlaşdırılmasında sərt 
inzibatçılığa üstünlük verilən, təsərrüfat subyektlərinin hüquqları məhdudlaşdırılılan iqtisadi 
sistem. Əvvələr keçmiş SSRİ-də, Şərqi Avropa ölkələrində, hazırda isə Kubada və bir sıra Asiya 
dövlətlərində fəaliyyət göstərir. 
 
İpoteka - əmlakın, yəni torpağın, evlərin və digər tikililərin girov qoyulması olub borc pul üçün 
təminat rolunu oynayır.   
 
İpotka krediti - əmlakın girov qoyulması əsasında verilən kreditdir. Kredit verənlərin 
mənafeyini təmin etmək məqsədilə girov qoyulmuş əmlakın, alınmış borc ödənilənə qədər, 
satılmasına qadağan qoyulur və bu haqda ipoteka katabında qeydiyyat aparılır. Alınmış borc və 
onun faizi vaxtında ödənilməzsə, gtrov qoyulmuş əmlak üzərində mülkiyyət hüququ kreditora 
keçir. 
 
İsteblişment - cəmiyyətdə dayanaqlı, möhkəm vəziyyət. İqtisadi, ictimai institutların və 
təşkilatların cəmiyyətdə üstün hakimiyyəti. 
 
İstehlak edilmiş milli gəlir - dedikdə, il ərzində istehsal edilmiş milli gəlirdən təbii fəlakətin 
törətdiyi itgilərin, məhsulların saxlanılmasındakı ziyanların, xarici ticarət saldosunun fərqinin 
çıxılması başa düşülür. 
 
İstehsal faktorları - istehsal xərcləri deməkdir. 
 
İstehsal edilmiş milli gəlir - dedikdə, il ərzində yeni yaradılmış əmtəə və xidmətlərin ümumi 
həcmi başa düşülür. 
 
İstehsal vasitələri bazarı. Buraya əmək predmetləri və əmək vasitələri, onların tərkibinə daxil 
olan bütün kompleks şeylər daxildir. Məsələn, daşınmaz əmlaklar, əmək alətləri, xammal və 
materiallar, energetika resursları, faydalı qazıntılar bazarı. 
 
İstehsal xərcləri - məhsul /iş, xidmət/ hazırlanmasına çəkilən canlı və maddiləşmiş əmək 
məsrəflərinin məcmusudur. Əmtəə-pul münasibətləri şəraitində dəyər formasında çıxış edir. 
İjtimai istehsal xərcləri və müəssisənin əmtəə istehsalına çəkdiyi pul məsrəfləri fərqləndirilir. 
İjtimai istehsal xərclərinə istehlak edilmiş istehsal vasitələrinin keçirilmiş dəyəri və bütün yeni 
yaradılmış dəyər daxildir. Bu xərclər əmtəə dəyərinə bərabərdir və əmtəənin qiymətini 
müəyyənləşdirərkən nəzərə alınır. Müəssisənin əmtəə istehsalına çəkdiyi pul məsrəfləri əmtəənin 
 228
dəyərindən azdır. Bu xərclər məhsulun maya dəyəri kimi çıxış edir; maya dəyərinə isə istehlak 
edilmiş maddi ehtiyatlara və işçilərin əməyinin ödənilməsinə çəkilən xərclər daxil edilir. İstehsal 
xərclərinin birbaşa, dolayı, şərti-dəyişən, şərti-daimi, əsas, əlavə, sadə, kompleks, son hədd 
növlərini fərqləndirirlər. 
 
İstehsal dövriyyə fondları - istehsal ehtiyatları, bitməmiş istehsal, özü ehtiyacları üçün istehsal 
edilmiş yarımfabrikatlar /detal, yığma, konstruksiya və s./ və gələcək dörün xərclərinin /yeni 
məhsul istehsalı üçün xərclər-bu xərclər gələcəkdə istehsal olunacaq məhsul xərclərinə aid 
edilir./ cəmində ehtiva olunur. 
 
İşlənməyən təsdiqlənmiş kəşfiyat ehtiyatları - xüsusi kapital qoyuluşları tələb etməyən 
mövcud quyularda olan ehtiyatlar.  
 
Kampaniya - hər hansı bir aksiya keçirməyin tədbirlər kompleksi. 
 
Kanselinq – kirayə edilmiş gəminin yüklənməsi üçün limana gəlişinin son müddəti. Vaxt 
keçdikdə kirayəçinin müqaviləsini və həmçinin müqavilə aktını pozmağa ixtiyarı vardır. 
 
Kapital - latın və alman dilində baş əmlak mənasını ifadələndirir. 
 
Kapitalizm - /latınca capitalis - baş, əsas, başçı/ şəxsi mülkiyyət və azad rəqabətin hökm 
sürdüyü iqtisadi sistem.  Daha çox Avropa, ABŞ, Yaponiya, Avstraliyada intişar tapmışdır. 
Kapitalizm termini digər iqtisadi termin kapitaldan başlanğıc alır. Onun ilk əlamətləri Qədim 
Romada müşahidə olunmuş və ticarətin, sənayeləşmənin, bank işinin təşəküllü ilə XV əsrdə daha 
təzahürlü gerçəkliyə çevrilmişdir. XVII əsrin sənaye inqilabı kapitalist münasibətlərinin 
inkişafında yeni amil olmuşdur. Kapitalizm azad sahibkarlıq və yaxud «xalis kapitalizm» 
formasında nisbətən XIX əsrdə Böyük Britaniya iqtisadiyyatında görünmüşdür. 
 
Karbohidrogen – molekulları yalnız karbon və hidrogen atomlarından ibarət üzvü birləşmələr. 
Neft, təbii qaz və kondensat karbohidrogenlər sinfinə aiddir. 
 
Karbohidrogenli qaz - tərkibində karbohidrogenli qarışıqların 50%-dən çox olduğu təbii qaz. 
 
Kerosin - nefti nemalı prosesində qazoyl və qaz formalı komponetlər arası alınan yüngül 
distilyat.  
 
Kleymslər - tədarük edilmiş malların vəziyyəti və ya keyfiyyəti ilə əlaqədar çatışmazlıqlarda 
alıcının satıcıya iddiaları, tələbləri və şikayətləri deməkdir. 
 
Klirinq - qarşılıqlı tələb və öhdəliklərin hesablanması yolu ilə nağdsız hesablamalar sistemidir. 
Ölkə daxilində klirinq, hesablama ödəmələri vasitəsilə yerinə yetirilən banklar arasında nağdsız 
hesablamalar sistemini özündə əks etdirir. Xüsusi olaraq beynəlxalq hesablamalarda yaranan 
klirinqlər dövlətlər arasında bir-birinə olan borclarının ödənişi haqqında razılaşmalar formasında 
həyata keçirilir. Klirinq qarşılıqlı tələblər hesablamaları yolu ilə xarici ticarət əməliyyatlarında da 
tətbiq olunur. 
 Kobba-Duqlas modeli - istehsal həcminin istehsal əsas faktorları-əmək və kapitaldan aslılığını 
ifadə edir. Bu modelə görə istehsal həcmi iki faktorla kapital /istifadə olunan istehsal vasitələri/ 
və əməyin miqdarı ilə təyin olunur. 
 
Kommersiya - /latınca com - birlikdə, əlaqəli merx/mercisrı/ əmtəə və xidmətlər ticarəti.  
 
 229
Kommersiya krediti - haqqının ödənilməsi müddəti təxirə salınmaqla bir sahibkar tərəfindən 
digərinə əmtəələr formasında verilən kreditdir, borcdur. Onun obyekti əmtəə kapitalıdır. O, 
bilavasitə dövriyyə prosesinə, əmtəələrin istehsal sferasından istehlak sferasına doğru hərəkətinə 
xidmət edir. Kommersiya kreditinin məqsədi əmtəələrin və onlarda maddiləşmiş mənfəətin 
reallaşdırılmasını sürətləndirməkdir. Kommersiya kreditinin əsas aləti vekseldir. 
 
Kompaniya - /latınca som-s, birlikdə + panis - çörək/ iqtisadi termin, firma təşkilat. 
 
Kompressor - quyuya vurulmaq üçün sıxılmış qaz istehsad edən xüsüsi qurğu. 
 
Kompensasiya sazişi - malların qarşılıqlı tədarükü və ya hər hansı digər formada kontragentlərin 
marağının qarşılıqlı təmin edilməsi deməkdir. Kompensasiya sazişləri əsasında bağlanmış 
müqavilədə ödəmələr qismən valyuta ilə, qismən də malın qarşılıqlı tədarükü ilə bir müqavilə 
çərçivəsində əvvəlcədən nəzərdə tutula bilər. Kompensasiya sazişlərini adi barter yolu ilə 
maldəyişmədən fərqi bundan ibarətdir. 
 
Konosament - dəniz daşımaları müqavilələrinin şərtlərini əhatə edən sənəddir.  
 
Konsaltinq - satıcı və alıcılara müəssisələrin iqtisadi fəaliyyəti haqqında məsləhət vermə 
mənasında işlədilir. 
 
Konsiqnasiya - sərhəddən kənarda malların komsiyon satışı formasıdır. 
 
Konsorsium – kommersiya iştirakçılarının təşkilati-hüquqi birlikləri formalarından biridir. 
 
Konsern - mülkiyyətin və nəzarətin vəhdətini xarakterizə edən birləşmə formasıdır. Konsernə 
daxil olan müəssisələr sərbəst deyillər, onlara konsernə başçılıq edən baş təşkilat tərəfindən 
nəzarət olunur. 
 
Konsern - müstəqil müəssisə və təşkilatların birliyi olub, ümumi iştirakçılıq sistemi ilə maliyyə 
resurslarını və istehsalı reallaşdıraraq, iştirakçı tərəfləri «şaquli» və ya «üfiqi» formada 
birləşdirir. Şaquli birlik istehsal prosesini rabitəli xarakterlə bağlılıqda olan müəssisələr, üfiqi 
birlik isə qarşılıqlı əlaqəliyi olmayan müxtəlif sahələrin, təşkilatların birləşməsidir. Konsern həm 
də öz növbəsində hüquqi şəxs olmaqla, səhmdar cəmiyyət holdinq, şaquli və üfiqi  inteqrasiya 
olunan qürumlara bölünür. 
 
Konsessiya - iqtisadi anlamda dövlət və ya bələdiyyəyə mənsub təbii sərvətlərin, müəssisələrin 
və digər təsərrüfat obyektlərinin təsibit olunmuş müddətdə müqavilə əsasında istismara verilməsi 
formasıdır. 
 
Kontrakt sahəsi - təsviri və konturları əhatə edən sahə deməkdir. Bu sahə özündə bağlanmış 
kontraktın qüvvədə olacağı müddət ərzində hər vaxt işlənilə bilən sahədən tutmuş qazmanın 
texniki cəhətdən mümkün olan bütün dərinliklərinədək olan işləri əhətə edir. 
 
Kontokorrent - vahid hesabdır ki, bankın müştəri ilə bütün əməliyyatları nəzərə alınır. 
Kontokorrent bir tərəfdən bank ssudalarını və müştərilərinin hesabından onun tapşırığı ilə bütün 
ödəmələri, digər tərəfdən isə müştərilərdən banka daxil olan əmanət, ssudanın qaytarılması və 
sair kimi mədaxil olan vəsaitləri özündə əks etdirir. 
 
Kontroferta - ilk təklifdə göstərilən şərtlərlə deyil, digər şərtlərlə müqavilə bağlanması təklifinin 
qəbul edilməsi haqqında müraciətdir. 
 230
Konvensiya rüsumları - dövlətlər arasında müqavilə və ya sazişlər üzrə müəyyən olunan 
kömrük rüsumları mənasını dayışır. Konvensiya rüsumlarının stavkaları müəyyən bir qayda 
olaraq, dövlət tərəfindən birtərəfli qaydada müəyyən edilmiş adi kömrük tarifi stavkalarından 
aşağı olur.  
 
Köçürmə veksel - bir şəxsin /kreditorun/ digərinə müəyyən məbləğin üçüncü şəxsə verilməsi 
haqqında yazılı əmrini özündə əks etdirir. Köçürmə vekseli verən şəxs - trassant, ödənişi həyata 
keçirməli olan şəxs - trassat, pulu almaq hüququ verilən şəxs isə remitent adlanır. Köçürmə 
vekselin obyekti əmtəə kapitalıdır. 
 
Kotirovka - fond bircalarında qiymətli kağızların kursunun müəyyən olunması, mal bircalarında 
mallara qiymət qoyulması və onların birca bülletenlərində dərj olunmasıdır. 
 
Kovernot - broker tərəfindən sığortaya verilən arayışdır ki, burada riskə gedən sığorta idarələrini 
göstərməklə, onların sığorta müqavilələrinin bağlanması təsdiq olunur. Kovernotun verilməsi 
brokeri sığortacıya sığorta cəmiyyətinin polisini təqdim etməkdən azad etmir. 
 
Kredit - /latınca creditum -  o, inanır, o borc verir/  faiz ödəmək şərtilə pul və ya əmtəə 
formasında verilən borcdur. Kreditin hərəkəti zamanı kreditorla borc alan arasında müəyyən 
iqtisadi münasibətlər baş verir. Kreditin iki növünü: qısamüddətli və uzunmüddətli növlərini 
fərqləndirirlər. Kreditin dövlət, kommersiya, veksel, istehlak, ipoteka, kommunal, kənd 
təsərrüfatı və beynəlxalq formaları vardır. Müasir dünyada kredit borc kapitalının hərəkətinin bir 
forması və biznesin inkişaf stimuludur. Bazar iqtisadiyyatında bütün təsərrüfat fəaliyyəti kredit 
sistemi üzərində qurulur.  
 
Krekinq - İngilis mənşəli krekinq sözü tərcümədə /cracking/ ayrılma mənasını ifadə edir. Termik 
və katalik olaraq krekinq prosesi iki tiplidir. Termik krekinq 550 dərəcə və 4-6 atmosfer 
təzyiqlərdən aparılır. Katalik krekinqdə isə katalizatorlardan istifadə olunur və proses 500 dərəcə 
istilik altında həyata keçirilir. Emalın hansı tip üzrə aparılmasının səmərəliliyini mütəxəssislər 
müəyyən edirlər. Emal prosesində neft 300-360 dərəcə qızdırdıqda qaynayır, ən aşağı qatda 
mazut, ən yüksəkdə benzin buxarı, növbəti pillədə qazoyl, 170-230 dərəcədə isə kerosin və 
liqroin yığılır. İlk emalda neftdən 5%-ə qədər, emal keçdikdən sonra mazutdan yüksək təzyiq 
altında 50 atmosferdə, 450-500 dərəcə temperaturda benzin alınır. 
 
Kros-kurs - bir valyuta kursunun bir valyuta kursunun digər valyuta kursuna olan nisbəti 
əsasında müəyyən edilən iki valyuta kursları arasındakı əlaqə deməkdir. 
 
Kupon - kağızın kəsilmiş talonudur. 
 
Kupyur - kağız pullarda, banknotlarda, istiqraz vərəqələrində və digər qiymətli kağızlarda 
göstərilən nominal dəyərdir. 
 
Kurs - aksiyalar, istiqraz vərəqələri və başqa qiymətli kağızların alış və satış qiymətləridir. 
 
Kvazi pullar - Beynəlxalq valyuta fondunun metodologiyasına görə kommersiya banklarında 
olan müddətli və zəmanətli əmanətlərdə nağdsız formada pul vəsaitləri mənasında işlədilir. 
 
Qaz anbarları - İlk yeraltı qaz anbarları ABŞ-da intişar tapmışdır. Artıq XX əsrin 70-ci illərində 
ABŞ-da belə anbarların sayı 200-ü və orada saxlanılan qaz həcmi 125 milyard m3-i aşmışdır. 
SSRİ-də ilk yeraltı qaz anbarı 1958-ci ildə Kuybışev şəhərində tükənmiş qaz yatağında 
düzəldilmişdir. Respublikamızda isə artıq bir neçə onillikdir ki, təbii qazın müvafiq üsulla 
 231
saxlanılması Bakı şəhəri yaxınlığında təşkil edilmiş Qaradağ və Qalmaz iri yeraltı qaz anbarları 
vasitəsi ilə həyata keçirilir. Bu anbarların  ümumi aktiv həcmi 3 milyard kub metridir. 
Ümumiyyətlə, yeraltı qaz anbarlarından iri qaz yataqlarının mövcud olduğu yerlərdə istifadə 
edilir. Bu zaman həmin yataqların hermetivliyi ciddi nəzərə alınmalıdır. Əks halda yerdə vurulan 
qaz kənara çıxdıqda böyük itgilərə səbəb ola bilər. Nəzəri-elmi əsaslandırma və sınanmış 
praktikaya görə meqapolislərdə, ümumiyyətlə, energetik ehtiyacları təbii qaz istehlakına 
standartlaşdırılmış şəhərlərdə bu yanacaq növünə olan tələbin 10% miqdarında anbar ehtiyatının 
olması zəruridir.  
 
Qazholder - qazı toplamaq, saxlamaq və qaz kəmərlərinə, yaxud qaz emalı qurğularına vermək 
üçün stasionar polad quruluş. Qaza tələbat azaldıqda artıq qaz qazholderə yığılır və tələbat 
artıqda işlədilir. Lakin miqyas artıqca qazholderlərin imkanları məhdudlaşır. Daha böyük həcmli 
qazların saxlanması üçün yeraltı qaz anbarlarından istifadə edilir. 
 
Qazıma - neft-qaz və kondensatın hasilatı üçün yer qabığının süxurlarının qazıma aləti ilə 
dağıtmaqla quyu. Lağım və şaxta lüləsinin qazılması prosesi.  
 
Qazıma qurğusu - qazma prosesini tam miqyaslı aparmaq üçün xüsusi avadanlıqlarla təhciz 
olunmuş qurğu. Müasir dəniz qazma qurğularının nomenklatur təsnifatı genişdir. Buraya daha 
mütərəqqi və intişar tapmış standartlı FPS - üzən istismar sistemi, FPSS  - yarım daldırılmış 
istismar sistemi, TLP - dartılan dayaqlı platforma. FPSO - neft hasilatı, saxlama və 
məhsuldarlığı yüksəltmə  qurğusu və digərləri də daxildir. 
 
Qazkondensat – təbii qaz birləşmələrinə malik maye karbohidrogen. 
 
Qazoyl - neftin emalı zamanı sürtgü yağları ilə kerosin arasında aralıq komponent. Dizel 
yanacağının alınmasında istifadə edilir. 
 
Qeyri-bazar sektoru – bazar sferasına istinad olunan qeyri-səmərəli təşkilatlar, zərərlə 
işləyənlər mənfi yönümlü əlavə dəyər yaradanları əhatə edir. 
 
Qeyri-maddi aktivlər - uzun müddətli istifadə üçün nəzərdə tutulmuş hər bir material-əşya 
mahiyyətinə malik olmayan, lakin dəyər qiyməti olan gəlir gətirən hüquqi vəsaitlərdir. Bunlara 
aşağıdakılar aiddir: elmi nailiyyət, ədəbiyyət, incəsənət üzrə müəlliflik və şəriklilik hüququ, 
elektron-hesablayıcı kompyter proqramları, patent ixtira, seleksiya nailiyyətləri, faydalı 
modelləşdirmə hüququ, ticarət-xidmət nişanları, lisenziyalar, «nou-xau» torpaq sahələrindən, 
təbii ehtiyatlardan istifadə hüquqları, təşkilatı xərclər, firmanın qiyməti və sair. 
 
 
Qiymət - əmtəənin dəyərinin pulla ifadəsidir. Əmtəənin dəyərini pulla ifadə etmək üçün nağd 
pulun olması heç də zəruri deyildir, yəni dəyərin pulla ifadə edilməsi ideal xarakter daşıyır. 
Əmtəənin dəyərinin pulla ifadə olunması nəinki keyfiyyət, eyni zamanda kəmiyyət 
müəyyənliyinə də malikdir. Mövcud əmtəələrin miqdarı müəyyən miqdarda qızıl kəmiyyətinə 
bərabər olmalıdır. Əmtəələrin və qızılın kəmiyyət ölçüsü pulun texniki funksiyası olan qiymətlər 
miqyası ilə əlaqədardır. Dəyərin azalması ilə, bir qayda olaraq, malın qiyməti də azalır, onun 
artması ilə isə artır. 
 
Qiymətin növləri - olduqca müxtəlifdir və belə bir hal onların təsnifləşdirilməsini zəruri edir. 
Adətən, qiymətlər xidmət etdiyi iqtisadi dövriyyənin xarakterinə, franko növlərinə, fəaliyyət 
müddətinə, ərazi əlamətlərinə, təsbit olunması qaydalarına görə təsnifləşdirilir. Xidmət etdiyi 
iqtisadi dövriyyənin xarakterinə görə qiymətlər sənaye məhsullarına olan topdansatış qiymətləri, 
 232
tikinti məhsullarının qiymətləri, yük və sərnişin nəqliyyatı tarifləri, pərakəndəsatış qiymətləri, 
kənd təsərrüfatı məhsullarının satınalınma qiymətləri və əhaliyə pullu xidmətə olan tariflərə 
bölünür. Franko növlərinə görə qiymətlər franko-anbar, franko-vaqon və digər bu kimi formada 
fəaliyyət göstərirlər. Fəaliyyət müddətinə görə qiymətlərin sabit, cari, sürüşkən, mövsümi, 
mərhələli növləri fərqləndirilir. Müəyyən edilməsi qaydasına görə təsbit edilən, müqavilə, 
tənzimlənən və sərbəst qiymətlər fərqləndirilir.  
 
Qızıl kəsim – «ilahi proporsiya». Parçanın bütün uzunluğunun onun böyük hissəsinə olan 
nisbəti, onun da böyük hissəsinin kiçiyinə nisbətinə bərabərdir. 0,618 və ya təxminən  5\8. 
Appollon Belvoderskiyin heykəli Parfeon və ümumiyyətlə əksər kitabların perepletu qızıl 
kəsimdədir. 
 
Qloballaşma - /latınca  globus - kürrə/ dünya təsərrüfatının, əmtəə və xidmətlərin, kapital və işçi 
qüvvəsinin, biliyin təcəssümündə vahid bazara çevrilməsi. Mahiyyətcə beynəlmilləşmənin 
yüksək fazası kimi o, həm də müəyyən mənada dünyada yoxsulluğun artmasına zəmin yaradır və 
bu əsnada yerlərdə çoxlu protestlərlə müşayiət olunur. Qloballaşdırma həm də  daha çox kriminal 
sindikatlara gəlir gətirir. Son illərdə dünyanın əksər regionlarında, xüsusən Avroatlantik 
məkanda, hətta bir çox üçüncü ölkələrdə belə qloballaşma obrazlı deyimində xalq tərəfindən 
daşqalaq edilir. Qloballaşma və ya franız kökdə mondializm «ənənəviçiliklə» əks qütbdə dayanır. 
Mondinalizmin məqsədini yalnız qlobal ideoloji məkfurədə, irqi, milli dini təsnifat olmadan və 
sonda hətta cinsi bölgüyə də etiraz edən prinsiplər təşkil edir. Əlbətdə burada etiraz  ediləcək 
çılğın məqamlar yetərlidir. 
 
Qlobalistika - qloballaşmanı tədqiq edən elm sahəsi. 
 
Qudvil - firmanın işgüzar reputasiyası və ya onun bazar qiyməti ilə balans dəyərinin fərqi.  
 
Quyunun əsaslı təmiri – tikilmiş quyunun təmizlənməsi və bərpası üçün təkrar girişli təmir. 
 
Quyunun karotacı - qazma zamanı quyu haqqında tam informasiyanın alınması prosesi. Belə 
informasiya qazması keçilmiş quyu və süxur haqqında mükəmməl geoloji məlumat verir. 
 
Laq - vaxt etibarı ilə bir hadisənin onunla bağlı digər hadisəyə nisbətən geridə qalmasını, yaxud 
onu ötüb keçməsini əks etdirən göstəricidir. 
 
Leveric - geniş iqtisadi ampulada çıxış edən leveric anlayışı əsasən təsbit olunmuş və olunmamış 
gəlirlərdə, qiymətli kağızlara kapital qoyuluşuna, əmtəə ehtiyatlarının kapital məbləğinə, xüsusi 
kapitalın borc kapitalına nisbəti kimi çoxməzmunlu mahiyyət daşıyır. Leveric həm də təşkilatın 
investisiya siyasətinin səmərəliliyinin, maliyyə və istehsal riskinin dərəcəsini qiymətləndirən 
iqtisadi metoddur. Praktiki prizmada levericə istehsal-maliyyə fəaliyyətinin nəticələrinin nisbi 
dəyişməsinə təsir edən iqtisadi alət kimi də yanaşılır. Çoxnövlü olmasına baxmayaraq, əsasən üç 
- istehsal, maliyyə və maliyyə-istehsal formasında çıxış edir.  
 
Ləğvetmə işləri fondu - ARDNŞ ilə podratçı arasında razılaşma əsasında yaradılır. Bu fonda 
qoyulmuş bütün pul vəsaitinin əvəzi əməliyyat məsrəfləri üzrə ödənilir. Ləğvetmə işləri 
fondunun həcmi bütün əsaslı məsrəflərin 10%-dən artıq ola bilməz. 
 
Loqistika - material təminatının bütün sferasını: qablaşdırma, hazır məhsul, istehlakçıya 
çatdırma və sair əhatə edən nəqliyyat, təchizat, ehtiyatlara nəzarət informasiyaların işlənməsi 
sahəsində planlaşdırılmanın tərkib hissəsini olan təlimdir. Loqistik xərclər, loqistik zəncir, 
loqistik əməliyyat, informasiya axını, loqistikanın əsas tədqiqat obyektlərindəndir. 
 233
Liberal, Liberalizasiya  - /latınca libiral liberalis – azad, libiralizm liberalis müstəqil/ latın 
mənşəli liberal isminin paronimləri liberalizasiya və liberalizm bir başa tərcümədə azad mənasını 
ifadə edir. Lakin bu istilahlar iqtisadi sferada ayrı-ayrı anlayışlarda təcəssüm olunur. 
Liberalizasiya azad ticarətdə meyl artımını, liberalizm isə bazar iqtisadiyyatının bazisi olmaqla 
bu prosesləri öyrənən iqtisadi nəzəriyyəni tərənnüm edir. İqtisadi müstəvidə liberalizasiya bazar 
iqtisadiyyatının alternativ ifadə variantında da işlənilir. Liberalizm isə sərt dövlət tənzimlənməsi 
siyasəti «komanda iqtisadiyyatı» terminin antonimi kimi də çıxış edir. İqtisadi liberalizm XVIII 
əsrdə Adam Smit təlimindən başlanğıc alır. XX əsrin 30-cu illərində Böyük depressiyadan sonra 
isə onun yeni formatlı axını, neoliberalizm meydana gəlmişdir. Bu isə o deməkdir ki, biznes 
sferasında böhrandan çıxmağın oyun qaydalarını dövlət müəyyən edir. Müasir zamanda 
liberalizm anlayışı əhəmiyyətli dərəcədə təbəllüdatlara uğramışdır. Lakin onun şəxsi mülkiyyət, 
azad sahibkarlıq və azad rəqabət kimi əsas prinsipləri dəyişməz olaraq qalır.  
 
LİBOR - London banklararası depozitlər bazarında dollar təklifləri dərəcələrinin orta ədədi 
qiyməti kimi hesablanan faiz dərəcəsi deməkdir. Bu dərəcə hər gün Londonun «Faynenşl 
Tayms» qəzetində dərj edir. 
 
LİFO - /last-in-first-out/ vaxta görə sonuncu alınmış istehsal ehtiyatlarının maya dəyərinə daxil 
edilməsi metodu.  
 
Likvidlik - mövcud borcların vaxtında ödənilməsi, balans aktivlərinin pul öhdəliklərinə 
çevrilməsi bacarığı ilə ölçülür və qısa müddətli borcların, onun dövriyyə aktivləri ilə ödəniş 
ölçüsünü əks etdirir. Təşkilatın real vəziyyəti ümumi göstəricilər üzrə illik yekunlar - mühasibat 
balansı əsasında təhlildə qiymətini alır. 
 
Lizinq - /latınca laxare - azad etmək/ dedikdə, istehlakçının sifarişi əsasında əmlakı satın 
almaqla onu istehlakçıya vermək məqsədilə həyata keçirilən xidmət növü nəzərdə tutulur. Lizinq 
müqaviləsinin obyekti kimi istehsal vasitələri - istehsal təyinatlı binalar, maşınlar, dəzgahlar, 
nəqliyyat vasitələri və digər əmlak ola bilər. Lizinq müqaviləsinin subyektləri öz əmlakını lizinq 
müəssisələrinə satan hüquqi və fiziki şəxslər, əmlakı satın almaqla onu icarəyə verən lizinq 
müəssisələri, əmlakı icarəyə götürən hüquqi və fiziki şəxslərdən ibarətdir. Lizinq iştirakçısı kimi 
üç tərəf - satıcı, lizinq müəssisəsi və icarəçi çıxış edirlər. 
 
Lisenziya - /latınca ixtiyar, icazə deməkdir/ ayrı-ayrı şəxslərin və təşkilatların patentlə mühafizə 
olunan ixtiralardan, texniki biliklərdən, təcrübədən, istehsal sirrindən, ticarət markasından 
istifadə etmələrinə verilən icazədir.  
 
Maastrix meyarları /maastrix sazişləri/ - Avropa Birliyinə daxil olmaq istəyən dövlətlər üçün 
yerinə yetirilməsi zəruri olan iqtisadi şərtlər kompleksini ifadə edir. Şərtlər kompleksinə aşağı 
inflyasiyaya nailolma, dövlət maliyyəsinin normallaşdırılması, dayanaqlı valyuta kursları və 
müvafiq kiçik faizlər şamildir. Bu tələblər AB sazişinin təsbit olunmuş tələblərində və onun 
protokollarında əksini tapmışdır. 
 
Makler - fond, mal və valyuta bircalarında sazişlərin bağlanmasında vasitəçi deməkdir. 
 
Makroekonomika – lakonik interpretasiyada milli iqtisadiyyat. Hər bir ölkənin və regionun 
iqtisadiyyatının bütövlükdə öyrənilməsi, araşdırılması və təhlili. Makraiqtisadiyyat səviyyəsində 
cəmiyyətin, ölkənin, milli iqtisadiyyatın, ən başlıca iqtisadi normaları dayanır. Burada ictimai 
məhsulun məcmuu, milli gəlirin kəmiyyəti, onların artımı və bölgüsü, sosial tələbatların 
ödənilmək səviyyəsi kimi problemlər öyrənilir. 
 
 234
Maliyyə - /fransızca financia əldə olan vəsait, kəlir/ pul vəsaitləri fondlarının bölgüsü, yenidən 
bölgüsü və istifadəsi ilə əlaqədar yaranan münasibətlər sistemidir. Bu münasibətlər dövlətlə 
hüquqi və fiziki şəxslər, hüquqi şəxslər, həmçinin dövlətlər arasında baş verə bilər.  
 
Maliyyə dayanaqlığı - səmərəli ödəniş sisteminin yaradılması, kreditorlar. büdcə ilə 
hesablaşmalarının optimal sxem üzrə aparılması əsas konturagentlərlə operativ qarşılıqlı təmas, 
iqtisadi alətlərindən rasional istifadə maliyyə möhkəmliyini gücləndirən şərtdir. 
 
Maliyyə məsrəfləri - LİBOR məbləğinin dördə biri hissəsinin üstəgəl illik 4%-in hər təqvim 
kvartalının axırında əsaslı məsrəflərin və əməliyyat məsrəflərinin ödənilməmiş saldosu ilə hasili 
deməkdir.  
 
Maliyyə planı - məqsədi maliyyə resurslarının mümkün həcminin təyinatı, maliyyə göstəriciləri 
üzrə ehtiyat və kapitalın proqnozlaşdırılmasıdır. Maliyyə planlaşdırılmasının mühüm cəhəti 
təsərrüfatlaşan obyektin gəlir və xərclər mərkəzini təyin edən strategiya ilə bağlıdır. Gəlir 
mərkəzi təsərrüfatlaşan subyektə maksimal mənfəət gətirən bölməni əhatə edir. Xərc mərkəzi isə 
az rentabelli qeyri-kommersiya xarakterli, lakin təsərrüfat-ticarət prosesində mühüm rol oynayan 
bölmədir. Bir çox Qərb firmaları maliyyə planlaşdırılmasında «iyirminin-səksənə» qaydasına 
üstünlük verirlər. Burada 20% kapital xərci, 80% mənfəət verməlidir. Qalan 80% kapital isə 20% 
mənfəətə bərabərdir. Bu prinsip köhnə istismar sahələrində maliyyə və mənfəət  planlaşmasında 
rəhbər tutulması, müvafiq mədən komplekslərində eksperiment layihələrin tətbiqində sınanması 
da məqbul hesab edilməlidir. Qəbul olunmuş praktikaya görə maliyyə planlaşdırılması, adətən 
beşillik müddətə müəyyən edilir. Bununla yanaşı perspektiv, cari və operativ planlaşdırma da 
həyata keçirilir. 
 
Maliyyə resursları təşkilatın cari və geniş təkrar istehsal xərclərini və habelə maliyyə 
öhdəlikləri, iqtisadi stimullaşdırmanı nəzərdə tutan sərəncamda olan pul vəsaitləridir. 
 
Maliyyə uçotu - maliyyə-mühasibat hesabatlarının tərtibi üçün lazımı məlumatların alınması 
uçotu. Bu üçot məlumatları həm daxili və həm xarici informasiya istifadəçiləri üçün də gərəkli 
hesab olunur. Maliyyə uçotunda təsərrüfat əməliyyatları yalnız pul ifadəsində mühasibat uçotu 
hesablarında baş verən tarixə yazılır. Bu uçotun mühüm prinsiplərindən biri maliyyə 
hesabatlarının təqdim edilməsinin daimliyi və dövrülüyüdür. 
 
Maye və sıxılmış qaz - Maye qaz əsasən propan-butan qazlarının mayeləşməsindən alınır. 
Propan və butan, o cümlədən, onların qatışıqları bir neçə atmosfer təzyiqində çox asanlıqla maye 
halına keçirirlər. Qazlardakı bu xüsusiyyət qaz sənayesinin ayrıca bir sahəsinin yaranmasına 
səbəb olmuşdur. Propan-butan qarışığı adi otaq temperaturunda 3-5 atmosfer təzyiqində maye 
halındadır. Daha dəqiq isə propan üçün 25 selsi hərarət və 10 atmosfer təzyiq, butan üçün isə 
eyni hərarətdə 2 atmosfer təzyiq lazımdır ki, onlar  maye halına keçsinlər. Butan-propan 
qarışığının istilikvermə qabiliyyəti metan qazından üç dəfə yüksəkdir. Propan və butan qazalin 
və neftayırma zavodlarında istehsaldan keçərək alınır. Belə sıxılmış qaz maye qaz adlanır və 
xüsusi hermetik balonlara yığılaraq istehlak olunur. Bundan başqa təbii metan qazını  sıxmaqla 
maye halına gətirmək mümkündür. Bunun üçün onun soyudulmasına ehtiyac vardır. Soyutma 
proseslərə ammiyak və etilen kimi reagentlərdən istifadə olunur. Təbii metan qazının 
sıxılmasında drossellənmə metodundan istifadə olunur. Drosellənmə qazın maye seli kanalının 
daralmış hissəsindən keçərkən təzyiqin azalması effektidir. Əsasən bu metoddan qazların mayeyə 
çevrilməsində istifadə olunur. Maye qaz ətraf mühitin hərarətindən asılı olaraq ya buxarlanır, ya 
da maye halına keçir və qaz halına keçdikdə 230-270 dəfə öz həcmini artırır. Bu propan-butan 
qaz qarışığının 1 m3-in orta istiliktörətmə qabiliyyəti 25 min kilokalori təşkil edir. Maye qazdan 
səmərəli istifadə etmək üçün qazın temperaturu mənfi 20-250 selsiyə qədər aşağı salınır və onun 
 235
tərkibinə tələb olunan  qədər hava vurmaqla hava-qaz qarışığından ibarət təbii qazı əvəz edən 
yanacaq qazı alınır. Alınan qazın istiliktörətmə qabiliyyətinə görə fərqlənmir və bu hava-qaz 
qarışığını istənilən mümkün ərazində xüsusi qurğularda istehsal edərək mövcud qaz şəbəkələrinə 
vermək mümkündür. 
 
Marketinq - /latınca mercare - ticarət, alış veriş etmək/ menejmentin yaradıcılıq funksiyası 
olmaqla firma xaricində yaranan meyllərin, onun istehsal tələblərinə təsir edən amillərin 
məcmusudur.  Bir sənət kimi, marketinq istehlakçıya yüksək tələbli əmtəə və xidmətlərin 
təklifini verməklə, qiymətin düzgün təyin olunmasını, satış kanalını seçmək və reklamı təşkil 
etməni gerçəkləşdirir. Obrazlı deylimdə əgər bazar alıcı və satıcının görüş yeridirsə, marketinqin 
fəaliyyəti onların görüşünə kömək etməkdən ibarətdir. Konkret bazarın problem və 
perspektivlərini, tələblərini  kompleks öyrənmək, müəssisənin imkanları çərçivəsində əmtəə 
assortimentini planlaşdırmaq, bazar tələbi ilə müəssisə imkanlarının üst-üstə düşməsi ilə tələbi 
formalaşdırmaq, satış tədbirlərini və əməliyyatlarını təmin etmək, planlaşdırmaq marketinqin 
əsas funksiyalarını ehtiva edir. 
 
Marca - malların qiməti, qiymətli kağızların kursu və sair göstəricilər arasındakı fərqi qeyd 
etmək üçün ticarət, birca sığortası və bank təcrübəsində işlədilən termindir. Ticarət təcrübəsində 
marca dedikdə, adətən, malların alınma qiyməti ilə satılma qiyməti arasındakı fərqi nəzərdə 
tutulur. 
 
Medio - latın sözü olub, birca sazişlərinin ayın ortasına yerinə yetirilmə müddətidir. 
 
Memorandium – xarici ticarət təcrübəsində yaddaş qeydiyyatıdır. 
 
Menecer - /mürəkkəb ingilis sözü istehsal və insanları idarəetmə fənləri ifadə edir/  idarəetmə 
mənasını daşıyır. Top menecer isə baş menecer.deməkdir. 
 
Meqaekonomika /interekonomika/- dünya təsərrüfatı. 
 
Mezoekonomika - makroiqtisadiyyatın yarımsistemləri olub, bir-biri ilə üzvi bağlı sahələr 
kompleksidir. Məsələn, aqrar-sənaye kompleksi, aqrar-biznes, hərbi-sənaye kompleksi və sair. 
Bunların maddi əsasını əmək bölgüsü və kooperativləşmə təşkil edir. 
 
Meta - sazişin şərtlərinə müvafiq olaraq, onun iştirakçılarının gəlirləri və ziyanları tən yarı 
bölünməsi mənasını daşıyır. 
 
Mənfəət - müəssisənin ən mühüm sərvəti, əlavə və ehtiyat enerji qaynağı kimi bazar 
münasibətləri şəraitində iqtisadi səmərəni, maliyyə resurslarının, müxtəlif təyinatlı fondların 
fundamental əsasını təşkil edir. Gəlirlərdən xərclər çıxıldıqda mənfəət yaranır. Bazar 
iqtisadiyyatı şəraitində mənfəətin əldə edilməsi istehsalın bilavasitə məqsəd və məramında ifadə 
olunaraq onun sonrakı davamlı fəaliyyətinin qarantı, rəqabət və riski mülayimləşdirən faktor 
kimi çıxış edir. Fəaliyyət nəticəliyindən asılı olaraq mənfəət əsas və ondan kənar reallaşmadan 
əldə edilən və sair daxilolmalar, cərimələr, müamilələr, valyuta məzənnəsi kimi, kateqoriyalara 
bölünür. Bununla belə, mənfəətin əldə edilməsi başlıca şərt olsa da, onun təminat perspektivi 
həmişə müsbət nəticəli olmur. Maya dəyəri ölçüləri daxilolmaları üstələdikdə, maliyyə nəticəliyi 
mənfəətin əksinə olaraq zərərlə bitir. Məhz buna görə də, planlaşdırma pozitiv istiqamətlə yanaşı 
neqativ amilləri də nəzərə almalıdır. 
 
Mənfəət karbohidrogenləri - əməliyyat məsrəflərinin əvəzi ödənilməsi üçün lazım olan xam 
neftin və sərbəst təbii qazın miqdarıdır. 
 236
Mərhələli qiymətlər - əvvəlcədən müəyyən edilmiş şkala üzrə məhsulların ardıcıl aşağı salınan 
hədləridir, qiymətləridir. 
 
Məsrəflərin əvəzinin ödənilməsi - podratçının neft-qaz əməliyyatlarına məsrəflərinin əvəzinin 
ödənilməsi üçün kontrakt sahəsində hasil edilmiş karbohidrogenlər payının podratçıya ayrılması 
prosesi deməkdir. Əvəzi ödənilən məsrəflər dedikdə, gələcəkdə əvəzi ödənilməsi məsrəflər, əvəzi 
ödənilmiş dedikdə isə əvəzi ödənilib qurtarmış məsrəflər nəzərdə tutulur. 
 
Mikroekonomika - lakonik interpretasiyada ukladların iqtisadiyyatı. İstehsalın, xidmətin 
müəssisə, firma səviyyəsində araşdırılması, təşkili və idarəedilməsi deməkdir. İqtisadiyyatın 
özəyini təşkil edən müəssisə, firmada istehsal və xidmətin daha səmərəli qurulması məqsədləri 
seçilir, az xərclərlə daha çox və keyfiyyətli məhsul buraxılışına çalışılır. Bu dairədəistehsal 
xərcləri. Mənfəət, qiymət. Əmək haqqı, tələb və təklif kimi iqtisadi amillər və kateqoriyalardan 
daha konkret şəkildə istifadə olunur və idarəetmədə daha çevik formalar seçilir. 
 
Miqrasiya - /latınca migratio - köçmə, yerləşmə/ insanların bu və ya digər səbəblərdən bir 
yerdən başqa yerə  köçməsi prosesi.  Öz ölkəsindən getmə emiqrasiya əks proses isə immiqrasiya 
adlanır. Miqrasiya daxili və xarici növlərə malikdir. Onun səbəbləri müxtəlif ola bilər. Əksərən 
iqtisadi vəziyyətlə bağlıdır. 
 
Motivasiya - psixoloqlar motivasiyanı daxili və xarici olmaqla, iki hissəyə ayırırlar. Daxili 
motivasiya özünün imkanlarını reallaşdırmaq, bilik və bacarığını inkişaf etdirməklə əlaqəlidir. 
Xarici motivasiya isə kənar faktorların, əsasən əmək şəraiti, sosial təminatlar, karyera, 
mükafatlandırma ilə bağlıdır. Motivasiyanı stimul və motivlər əhatə edir. Stimul adətən, maddi 
təminatla əmək haqqında ifadə olunur. Motivə isə daxili təhriketmə gücü, istək, orientasiya və 
sair aiddir. Təcrübə göstərir ki, səmərəlilik burada hər iki faktorların müvafiq toplumunda daha 
yüksəkdir. 
 
Monoqram - müəssisənin müəyyən institutların standartlarına uyğun müvafiq icazəsi ilə məhsul 
istehsal etmək səlahiyyəti verilən imtiyaz və reytinqdir. O, istehsal məhsulunun birbaşa 
beynəlxalq bazara çıxışında əhəmiyyət kəsb edən sertifikat nümunəsidir.  
 
Monopsoniya qeyri-təkmil rəqabətdə bir alıcıya qarşı çoxlu satıcının durması və ya başqa 
ifadədə ancaq bir istehlakçının bazarı forması. Bu zaman qiyməti alıcı qoyur. Onun maraqlı 
cəhəti isə monopoliya ilə monopsoniyanın eyni vaxtda, eyni məkanda görünməsidir. 
Ümumiyyətlə, praktiki prizmada xalis monopoliya və xalis monopsoniya uzlaşması nadir 
hadisədir.  
 
Mühasibat uçotu - /ərəbcə mühasib saymaq mənasını ifadələndirir. Mühasib termini bir sıra 
dillərdə, o cümlədən rus dilində buxqalter kimi işlənir. Buxqalter alman dilində «kitiab saxlayan» 
mənasını verir/ müəssisənin təsərrüfat vəsaitini və vəsaitin mənbəyini müəssisənin təsərrüfat 
fəaliyyəti və onun nəticələri, hesablaşma, kredit və maliyyə münasibətlərini özündə əks etdirir. 
Mühasibat uçotunda təsərrüfat əməliyyatları icrasının müşahidə vasitəsi sənəddir. Mühasibat 
uçotu statistik və operativ uçotdan uçot məlumatlarının işlənməsi və istifadə edənə ötürülməsi ilə 
fərqlənir. Təsərrüfatlaşan subyektdə mühasibat uçotu təsərrüfat fəaliyyətdən başqa onun ictimai 
tərəfini öyrənən statistik uçotdan dar, təsərrüfat fəaliyyətinin yalnız ayrı-ayrı tərəflərini öyrənən 
operativ uçotdan geniş imkanlara malikdir. Müəssisənin təsərrüfat əməliyyatlarının 
öhdəliklərinin və əmlakı haqqında məlumatlar mühasibat uçotunda əhatəli və fəsiləsiz olmalıdır. 
Belə vəziyyət statistik və operativ uçotda məcburi deyildir. 
 
 
 237
Mövsümi qiymətlər - müəyyən vaxt /mövsüm/ müddətində fəaliyyət göstərirlər və həmin 
mövsüm ərzində dəyişməz qalır. 
 
Müqavilə qiymətləri - tərəflərin razılığına görə, bir qayda olaraq, dövlətlərarası və ya 
hökumətlərarası ticarət müqavilələri əsasında müəyyən edilir. Onlar müvafiq göndərmə və 
ödəmə şərtləri ilə müəyyən keyfiyyətli əmtəəyə həqiqi qiymət səviyyəsini əks etdirir. Lakin, 
müqavilə qiymətləri haqqında məlumatlar kommersiya sirri olduğundan onlar haqqında məlumat 
əldə etmək çətin olur.  
 
Müəssisənin topdansatış qiyməti - məhsul istehsalçılarının istehsal etdikləri məhsulu 
istehlakçılara satdığı qiymətlərdir. Müəssisə və təşkilatlar öz məhsullarını reallaşdırarkən öz 
istehsal və reallaşdırma xərclərini ödəməli, həmçinin bazarda fəaliyyət göstərməyə imkan verən 
mənfəət əldə etməlidirlər. Odur ki, müəssisənin topdansatış qiymətinin kəmiyyəti xərclərin 
həcmindən /maya dəyərindən/, mənfəətdən, qiymətə əlavələrdən /güzəştlərdən/ və əlavə dəyər 
vergisindən ibarətdir.  
 
Müflisləşmə - borclunun borc öhdəçiliyini yerinə yetirə bilməməsinin məhkəmə yolu ilə 
müəyyənləşdirilməsidir. Müflisləşmənin rəsmi şəkildə elan olunduğu gündən borclu öz əmlakını 
müstəqil şəkildə idarə etmək və sərəncam vermək hüququndan məhrum olur. 
 
Müstəqil tarif - başqa dövlətlərlə müqavilə bağlamadan hər hansı dövlətin birtərəfli tərtib etdiyi 
gömrük rüsumu. 
 
Nağdsız hesablaşma - kredit müəssisələrində hesaba köçürmələr və qarşılıqlı tələblərin hesabı 
deməkdir. 
 
Neft - türk mənşəli isim kimi dünyanın bir çox məmləkətlərində neft, Avropa arealında isə 
müasir məqamda petroleum adlanan korbohidrogen tərkibli, təbii aqreqat halı maye strukturlu 
olan üzvi maddənin tarixi qədim və zəngindir. Neft işıltı mənasını verən qədim fars mənşəli söz 
nafta kimi də interpretasiya olunur. Əsasən qonur-qara, sarı-yaşıl çalarlı, müxtəlif konsistenli, 
uçucu və qaz quruluşlu maddələri özündə cəm edən, çox zaman texniki interpretasiyada dağ yağı 
və ya dağ qətranı da adlanaraq şərhi verilən neftin qəbul olunmuş nəzəriyyəyə görə maqmatik 
proseslər nəticəsində yüksək temperatur və təzyiqin təsirilə çökmə süxurlarında səpələnən üzvi 
maddələrin qalıqlarından əmələ gəlməsi ehtimal olunur. Lakin neftin mənşəyi haqqında 
mübahisələr doğuran müxtəlif hipotetik yanaşmalar mövcuddur. Çağdaş zamanda tellurik qeyri-
üzvi, kosmik, bitki qalıqlarından yaranış üzvi, heyvan qalıqlarından yaranış üzvi qəbul edilən 
dörd istiqamət əsas götürülür. Vulkanik hərəkətlər nəticəsində, yüksək temperatur şəraitində 
buxar və karbon qazının, kömür anhidridi və qələvi metalların qovuşması ideyasına köklənən 
tellurik qeyri-üzvi hipoteza Q.Devi, D.Mendeleyev, P.Bertelo tərəfindən irəli sürülərək inkişaf 
etdirilmişdir. Kosmoqonik  hipotezaya /İ.Kant, P. Laplas/ görə isə neftin yaranışı yer qabığının 
dərinliklərində toplanan ağır metalların yüksək təzyiq altında su çatlarını keçərək formalaşması 
və karbohidrogen tərkibli maddələrin qaz halından mayeyə keçidi kimi  təzahürlərlə bağlıdır. 
A.Lekerye, C.Dobrenin və başqalarının bitki qalıqlarından yaranış üzvi nəzəriyyəsinə görə torfun 
qonur kömürə, onun daş kömür və antrasitə keçidi, növbəti mərhələdə karbohidrogen ayrılmaları 
ilə neftin əmələ gəlməsini şərtləndirir. Heyvan qalıqlarından yaranış üzvi hipoteza isə 
A.Enqelerin təcrübələrindən sonra daha da möhkəmlənmişdir. 
 
 
 
 
 
 238
Neft-qaz əməliyyatları - karbohidrogenlərin kəşfiyyatı, qiymətləndirilməsi, işlənməsi, 
çıxarılması, hasilatı, sabitləşdirilməsi, hazırlanması, oyadılması, təzyiq göstərilməsi, toplanması, 
saxlanılması, yüklənib göndərilməsi, çatdırılma məntəqəsinədək nəql edilməsi və kontrakt 
sahəsində hasil edilmiş karbohidrogenlərin marketinqi və kontrakt sahəsində ləğetmə işləri ilə 
bağlı bütün əməliyyatlar deməkdir. 
 
Neftliqazlı əyalət - neftliqazlı sahələrin birliyi. 
 
Neft quyusu - neft-qaz və kondensatın hasilatı üçün qazılan spesifik quyu. Dünyada ən dərin 
quyu 1985-ci ildə 12261metr olmaqla Rusiyada Kola yarımadasında qazılmışdır. İlk dəniz 
quyusu isə 1896-cı ildə ABŞ-da Kaliforniyada qazılmışdır. O, 250 metr sahildən kənarda 
qazılmışdır. İlk platformada qazılan quyu isə 1932-ci ildə Abşeronda qazılmışdır.  
 
Neft-qaz əməliyyatları məsrəfləri - əməliyyat məsrəfləri və əsaslı məsrəflər deməkdir; neft-qaz 
əməliyyatları məqsədləri üçün podratçının faktik çəkdiyi bütün məsrəfləri əhatə edir.  
 
Neft kimyası – neft və neft məhsullarının öyrənən kimya sahəsi. 
 
Neft yataqları - formalaşmış təsnifata görə neft-qaz rayonları, zona, sahə və hövzələrə (bir neçə 
min km2-dən 1 milyon km2-ə) bölünür. 
 
Neftin marker növləri – Neft yüngül /0,65-0,87/ q/sm/, orta /0,871-0,910/ və ağır /0,910-1.05 
q/sm/ kimi qruplaşdırılır. İstilik qabiliyyəti 43,7-46,2 mc/kq/10 400-11 000 kkal/kq. Tərkibindəki 
kükürdün miqdarına görə neft azkükürdlü /0,5%-ə qədər/ kükürdlü /0,5-2%/ və yüksək kükürdlü 
/2%-dən çox/. Tarixə nəzər yetridikdə görərik ki, haçansa bazarda neftin qiymətinin ABŞ-ın çox 
məşhur neft oliqarxı «Standartoyl» müəyyənləşdirirdi. Sonradan ABŞ-da bu işi Texas dəmiryolu 
komitəsi, digər ölkələrdə isə neft inhisarçıları müəyyən etdilər. Bir qədər sonra isə 
qiymətqoymada hakimiyyət OPEK-in alinə keçdi. İndi isə belə təyinat hər gün ani olaraq 
vurğulandığı kimi, aparıcı neft birjalarının ticarət zalında, açıq bazarda treyderlərlə alıcıların 
birbaşa qarşılıqlı təmasında, Yer kürəsinin müxtəlif ərazilərindən kompyuter akranlarına gətirilən 
üsul və vasitələrlə həll edilir. IPE Avropa üçün brent, Asiyada SİMEX Sinqapur-Dubay, 
Amerikada isə NYMEX Nyu-York-Qərbi Texas qarşılıqlı marker növünün satışını reallaşdırır. 
Bununla belə, bu əsas neft markerləri ilə yanaşı digər əhaliddə növlər də mövcuddur. Layt 
markasından olan bizim vətən nefti isə dünya bazarlarına «Yurols» adlı Rusiya neft qarışığı 
toplumunda xüsusi «Azərilayt» adı ilə çıxarılır. İrili-xırdalı olmasına baxmayaraq, fərqli növlər 
qlobal bazarda neftin qiymətləndirilməsində iştirak etmirlər. Səudiyyə Ərəbistanının bənzərsiz 
neft nəhəngi «Qafar» yatağından dünya neftinin 75-nin hasil edilməsinə baxmayaraq, «yüngül 
ərəb nefti» kimi adlanan bu növün qiymətyaratmada marker nümünəsi titulu yoxdur. Ümumi 
götürüldükdə dünya bazarənda brent markalı neft dominant üstünlüklərə malikdir. 
 
Neft quyularının təsnifatı - 1.Dayaq - strukturun geoloji quruluşunun təyinatı üçün qazılır. 
2.Axtarış quyuları - münasib neft yataqlarının ətrafında qazılır. 3.Kəşfiyyat - aşkarlanmış 
yataqlarının sərhədləri müəyyənləşdirmək üçün qazılır. 4.İstismar quyuları. 5.İnceksiya 
 
Neft tankeri - neft daşıyan xüsusi gəmi. Dünyada ilk neft tankeri 1878-ci ildə «Zaroastr adlı 
tanker Xəzərdə hərəkət etmişdir. İlk okean tankeri isə 3 min ton tutumlu Almaniyanın Qlyukauf 
gəmisi olmuşdur. Əsl tanker bumu XX əsrin ortalarında başlamışdır. Fransızlar tutumu 550 min 
ton olan fransız gəmisi inşaa etmişlər, sonralar isə yapanlar 565 min ton olan tanker düzəltmişlər.  
 
 
 
 239
Neftin hasilat metodları – əsasən 3 tipik forması 1-ci, 2-ci və 3-cü metodları vardır. Birinci 
yalnız təbii yolla hasilat. İkinici lay təzyiqini sünü yollarla artırmaqla hasilat. Üçüncu xüsusi 
reagentlər və texnologiyalar vasitəsi ilə hasilat.  
 
Neftliqazlı rayon - eyni şarit və düzümdə olan yataqlar birləşməsi. 
 
Neftliqazlı sahə - neftliqazlı rayonların birliyi. 
 
Neoliberalizm - iqtisad elmində istiqamət - iqtisadiyyatın özünün tənzimlənməsi və artıq 
nizamlanmasını rədd edən prinsip əsasında qurulur. Milton Fridmen, Fridrix Fon Xayik və 
Almaniyanın müharibədən sonrakı baş naziri Lüdviq Erxartın kimi tanınmış neoliberalların 
nəzəri postulatları reyqanomika və tetçerizm adlanan kursların formalaşmasında istifadə 
edilmişdir. 
 
Nəqletmə kəməri - neft neft məhsulları və təbii qazın nəql etmə sistemi. İlk neft nəqletmə 
kəməri 1865-ci ildə «Standartoyl» Şirkətinin ABŞ-ın dəmiryol maqnalılarının asılılığından 
qurtarmaq üçün salınmışdır. 1897-1907-ci ildə Bakı və Batumi arasında salınmış neft kəməri 
zamanın ilk və nəhəng gəmilərdən sayılırdı. Hazırda dünyada ən nəhəng neft nəql kəməri 
uzunluğu 5300 kilometr olan 1964-81-ci ildə salınmış dostluq neft kəməridir. 
 
«Nobel qardaşları yoldaşlığı» şirkətini – İsveçli biznesmenlər Lüdviq, Robert və Alfred Nobel 
qardaşlarının 1879-cu ildə, Bakıda yaratdıqları dünyada ilk şaquli inteqrasiya olunan kompaniya. 
Dünyada ilk neft tankeri, dəmiryolu sisternləri, metal neft saxlama rezervuarları nobel qardaşları 
tərəfindən düşünülmüş və ixtira olunmuşdur. 
 
Nou-Xau - beynəlxalq sazişlərin obyekti olan texniki biliklərin müxtəlifliyini səciyyələndirən 
ifadədir. Geniş mənada «nou-xau» - texniki biliklərin, istehsalatın xüsusi bacarıq və sirlərinin 
məcmusudur və patent müdafiəsi ilə təmin edilməmiş ixtiraların həyata keçirilməsidir. 
 
Offoşor - /ingiliSCə of/off - ordan, schore - sahil, tam mənada sahildən kənar/ termin II Cahan 
savaşından sonra Qərbi Avropa ölkələrinə ABŞ-ın «Marşal» planı üzrə yadımı nəticəsində 
yaranmışdır. Bu plana görə ABŞ-la aktiv əməkdaşlıq edən ölkələrə yardım edilmiş, istehsal 
etdikləri mallar dollar hesabı ilə alınmış və onların büdcə təsisatları subsidiyalar, istiqrazlar 
vasitəsi ilə müdafiə olunmuşdur. Müasir zamanda offoşor terminindən kontinetal şelfdə neft-qaz 
hasilatını reallaşdıran kompaniyalar daha çox istifadə edirlər. İqtisadçılar isə geniş mənadə 
offoşor terminindən azad iqtisadi və maliyyə zonaları kontektsində istifadə edirlər.   
 
Oliqopsnoiya - Pay bölgüsü genişliyi bazar qiymətlərinin dəyişməsində əks olunan bir neçə 
alıcının iştirak etdiyi sahəvi bazar tipi. 
 
Onkol saziş - malın tədarük edilməsi sazişi şərtlərinə görə alıcıya ixtiyar verilir ki, onun  seçib 
götürdüyü mala, alıcının malı seçdiyi gün, bu mala təcili bircanın müəyyən etdiyi qiymətə 
müvafiq olaraq özü qiymət təyin etsin. 
 
Opsion - dəniz daşımalarının yüklənməsi və ya boşaldılması şərtləridir.  
 
OPEK - neft ixracatçısı ölkələri təşkilatı. Dövlətlərarası iqtisadi-siyasi təşkilat kimi 1960-cı ildə 
Bağdatda təsis olunmuşdur. Təşkilatın nizamnaməsi 5 il keçdikdən sonra Karakasda qəbul 
edilmişdir. OPEK-in məqsədi təşkilat üzvi ölkələrin neft siyasətinin unifikasiyası. Səmərəli 
istehsal və ticarətin təşkili, dünya neft qiymətlərinin tənzimlənməsi, ekoloji missiya və sair  təşkil 
edir. Hazırda OPEK-ə 12 dövlət: Əlcəzair, Venesuella, Qabon, İndoneziya, İraq, İran, Qatar, 
 240
Kuveyt, Liviya, Niqeriya, Birləşmiş Ərəb Əmirlikləri və Səudiyyə Ərəbistanı daxildir. Digər 
ölkələrin assositativ üzvülüyü OPEK nizamnaməsində əksini tapmışdır. 
 
Operativ uçot - daxili üçot sistemidir. O, təsərrüfat proseslərinə nəzarət və onları operativ idarə 
etmək üçün aparılır. Muqavilə prosesi və öhdəlikləri marketinq, iş və xidmətlərin hazırlanması 
operativ uçotu səciyyələndirən cəhətlər sırasındadır. 
 
Optimallaşma - ən yaxşı seçim.  
 
Ortaq şirkət - elə şirkət və ya hər hansı hüquqi şəxsdir ki, göstərilən tərəf həmin şirkətin və ya 
hər hansı digər hüquqi şəxsin ümumi yığıncağında səslərin 50%-dən çoxunu təmin edən 
səhmlərin bilavasitə və ya dolayısı ilə sahibidir. 
 
Overdraft - cari hesabdan ayrıca ödəmələr formasında bankın bu hesab sahibinə verdiyi kreditin 
məbləğidir. Belə kreditin miqdarı, onun təminat forması, ödənişlərin müddəti və digər şərtlər 
bank və cari hesab sahibi arasındakı razılaşmalar üzrə aparılır. 
 
Overtaym - gəminin yüklənməsi və boşaldılması ilə bağlı nəzərdə tutulmuş iş vaxtından əlavə 
vaxtlara görə işçilərə verilən haqqdır. 
 
Ödəmə balansı - hər hansı bir ölkəyə xarijdən daxil olan valyuta gəlirləri ilə elə həmin ölkənin 
müəyyən müddət vaxt keçdikdə icra etdiyi ödəmələr arasındakı qarşılıqlı münasibətdir. 
 
Ödənişqabiliyyətlilik - mühüm maliyyə iqtisadi amil kimi daha çox çəkiyə malikdir. O, 
operativlik, manevrliliyin təminatçısı kimi çıxış edərək istehsalın fasiləsizliyini, səmərəliliyi, 
uzun və qısa müddətdə öhdəliklərin reallaşdırılmasını gerçəkləşdirir və maliyyə riski, iflas 
ehtimallığını ölçüləndirən əlavə kapitalın cəlbedilməsi imkanlarını səciyyələndirir. 
 
Ödəməmələr - real bazar ölkələrində sürəkli borclar terminologiyada təsbit olunmur. Milli 
iqtisadiyyatda işlədilən «ödəməmələr» və «qeyri-ödənjlər» termini də Sovetlər İttifaqının 
maliyyə sistemindən miras qalmış vaxtı ötmüş debitor və kreditor borclarını mənalandıran rus - 
«neplateci» sözünün milli tərcümə variantıdır. Lakin onun ensiklopedik interpretasiyası isə 
borclunun kreditorla hesablaşmadan, o cümlədən, akseptdən, vekseldən tədiyyəçinin imtina 
etməsi, digər anlamda ödəmə və ayırmaların daxil olmamasını ifadələndirir.  
 
Ökzülər - qiymətli kağızların və valyutaların artırılma kursunda iştirak edən birca dəllalları 
sazişlərinin icra ecilməsi anında səhmlərin artırılma kursu hesabına, yəni gəlirin kurs fərqindən 
çıxarılması məqsədilə sazişlərin bağlanılmasında qeyd olunmuş kurs üzrə səhmlər alırlar. Bu 
termin öküz buynuzlarının zərbəsi istiqamətinə bənzətmə yolu ilə, yəni aşağıdan yuxarıya 
yaranmışdır. 
 
Özəlləşdirmə /privitizasiya/ - /latınca privatus - şəzsi/ dövlət mülkiyyətini şəxsi əllərə 
verilməsi. Milliləşdirmə prosesinin əksi. 
 
Panel tədqiqatlar - sadə interpretasiyada tədqiqat aparmaq üçün seçilmiş insanlar qrupu. Burada 
mahiyyəti ondan ibarətdir ki, müəyyən zaman kəsiyində fasiləsiz olaraq hər bir komanda 
üzvündən fasiləsiz informasiya alınsın.  
 
Pablik rileyşnz - /rublic realations ingilis dilindən tərcümədə «ictimai əlaqələr», «ictimai 
münasibətlər», «kütlə üçün hekayət» kimi, mənaları ifadələndirir/ yaranışı və inkişafı cəmiyyət 
qanunları, ictimai ənənə və tələblərlə şərtlənmişdir. ABŞ-da geniş intişar tapan demokratik 
 241
prinsiplər və vətəndaş cəmiyyətinin yetginliyi pablik rileyşnzin yaranış zərurətini diqtə 
etmişdir.Firma ilə cəmiyyət arasında idarə edilən kommunikasiya prosesi kimi, pablik rileyşnz 
ictimaiyyətə sosial lüzumlu, təbliğat xarakterli olmayaraq özünün fəlsəfi qayəsi, kommersiya və 
digər məqsədləri informasiya edir. Burada başlıca şərtlərdən biri də ictimaiyyətlə əlaqələrdə milli 
mentalitet elementlərinə müvafiq olan əlaqələr sistemini yaratmaqdan ibarətdir.  
 
Parafirləmə - iştirakçıların nümayəndələri tərəfindən razılaşdırılmış mətnlərin axırında, bəyən 
onun hər bir vərəqində müqavilələr, danışıqlar nəticəsində işlənmiş razılaşmanın təsdiq edilmə 
formasıdır.  
 
Paritet - latınca bərabərlik deməkdir. 
 
Paritet İstehlak Qabiliyyəti /PİQ/ - müxtəlif ölkələrin valyutalarının, pul vahidlərinin müqabil 
nisbəti. Əsas əmtəə və malların alışı üzrə təyinat tapır. 
 
Patent - ixtiraya verilmiş və mühafizə obyektinin müəyyən müddət ərzində istifadəsində patent 
sahiblərinin qeyri-adi hüququnu təsdiq edən mühafizə sənədidir.  
 
Patent rüsumu - ixtiraların sənaye nümunələrinin, faydalı modellərin patentləşdirilməsi ilə, 
həmçinin patent qanunları əsasında müəyyən edilmiş qaydada və miqdarda ticarət nişanlarının 
qeyd edilməsi ilə əlaqədar funksiyaları yerinə yetirilməsinə görə patent idarəsindən alınan 
yığımdır. 
 
Pərakəndə satış qiymətləri - qiymətlərin əmələ gəlməsi prosesinin son mərhələsinin nəticələri 
və xalq istehlakı məhsullarının faktiki satış qiymətləridir. Bu qiymətlərlə məhsullar birbaşa 
istehlak sferasına daxil olur. Pərakəndəsatış qiyməti kəmiyyətcə sənaye topdansatış qiyməti ilə 
ticarət əlavələrinin /güzəştlərinin/ məcmusundan ibarətdir. 
 
Podratçı - birlikdə bütün podratçı-öhdəlik götürmüş tərəflər deməkdir. Subpodratçı podratçı və 
ya əməliyyat şirkəti ilə birbaşa və ya vasitəli müqavilə üzrə, yaxud onların adından tərəflər 
arasında bağlanmış sazişlə əlaqədar mallar göndərən, işlər görən, yaxud xidmətlər göstərən hər 
hansı fiziki və ya hüquqi şəxs deməkdir. 
 
Polifuksional -  /poli- çaxlu mononun əksi/ -çox və geniş funksional mənasını ifadələndirir. 
 
Preferrensiyalar - ayrı-ayrı ölkələrin və ya bir ölkənin malları ölkəyə idxal edildikdə onların bir 
hissəsinə və ya hamısına münasibətdə dövlətlər tərəfindən təyin olunmuş xüsusi, imtiyazlı daha 
üstün gömrük rüsumlarıdır. 
 
Prinsip - latınca əsas, başlanğıc deməkdir. 
 
Prioritet – üstün, öncə deməkdir. 
 
Prifiks - müəyyən edilmiş elə bir qiymətdir ki, onu aşağı salmaq və ya yuxarı qaldırmaq olmaz. 
 
Prokurist - bəzi ölkələrdəki ticarət müəssisələrinə vəkil edilmiş istənilən hər cür sazişləri 
bağlamaq üçün qeyri-məhdud səlahiyyəti olan şəxsdir. 
 
Prolonqasiya - müqavilənin, razılaşmaların iş müddətinin uzadılması mənasını daşıyır. 
 
 
 242
Protekrat - iqtisadi, siyasi asılılıq formasıdır, yəni hər hansı bir ölkə öz müstəqilliyini 
saxlamaqla daha böyük dövlətdən asılı olur. 
 
Proteksionazm - xarici malın birbaşa və vasitəli məhdudlaşdırılmasının müxtəlif formalarından 
istifadə edilməklə milli iqtisadiyyatın sahələrini xarici rəqabətlərdən mühafizə məqsədi ilə 
aparılan siyasətdir. 
 
Prodakşin şerrinq - neftqazçıxarmada xarici kapitalın cəlbində geniş yayılmış xüsusi forma 
hasilatın pay bölgüsü haqqında sazişdir. Belə əməkdaşlıq bir çox ölkələrdə, xüsusən də Rusiyada 
tətbiq edilir. Bu ölkədə «Prodakşin-şerrinq», hasilatın pay bölgüsü üzrə əməkdaşlıq müvafiq adla 
ifadə olunan 1995-ci ildən fəaliyyət göstərən xüsusi qanunla tənzimlənir. Mövcud praktikaya 
əsasən belə fəaliyyət aşağıdakı nəzəri sxem üzrə təsbit olunur. Neft hasil edən müəssisə dövlətlə 
sazişə girərək bir çox ödənişlər və vergilər müqabilində hasil edilən məhsulun pay bölgüsü 
imkanını qazanır və yalnız mənfəətdən vergi ödəyir. Hər bir saziş yerli şəraiti nəzərə almaqla 
fərdi xüsusiyyətli tərtib olunur. İnvestorun payına düşmüş hasil edilən neft həm daxili, həm də 
xarici bazarda reallaşa bilər. Mübahisələr iqtisad məhkəmələrində həllini tapır. 
 
Proteksionizm - /latınca protectio - himayəçilik, müdafiə/ iqtisadi himayəçilik. Milli biznesin 
xarici bazarlarda genişlənməsi şəraitinin yaradılması.  
 
Pul - istehsal olunan əmtəələrin dəyərinin və xidmətlərin /işlərin/ ifadə olunması formasıdır. Pul 
vasitəsilə əmtəələr və xidmətlər dəyişdirilir. Tarixən əmtəə tədavülündə ümumi ekvivalent kimi 
pul rolunu duz, dəri, fil sümüyü və sair oynamışdır. Daha sonralar gümüş, qızıl və kağız pullar 
meydana gəlmişdir. 
 
Rabat - iri dəstələrdə /partiyalarda/ alınan malları təqdim etdikdə malın qiymətindən aşağı 
enmək mənasında işlədilir. 
 
Radikal iqtisadi keçid - Şərqi Avropa ölkələrində neoliberal əsaslara söykənən intensiv, 
xüsusən də Polşada klassik formada «şok terapiyası», Çin və Macarıstanda təkamüllü evalyusiya 
«qradualizm», MDB məkanında da, o cümlədən, Azərbaycanda da /1992-1993-cü illərdə/ «şok 
terapiyası» yönümdə bazara tez radikal keçid tendensiyası yaşanmışdır.  
 
Rielter - daşınmaz əmlak satan.  
 
Reytinq - sinfə, dərəcəyə aid olan qiymətdir. 
 
Refinansə - yeni qiymətli kağızların buraxlışı ilə köhnə borcların bağlanışının invesitiya sxemi. 
 
Reklam - malların satış bazarlarında alıcılara təsir vasitəsidir. 
 
Reklamasiya - tədarük edilən məhsulun və ya görülən işin lazımsız keyfiyyətinə və ya növünə 
dair şikayət ərizəsidir. 
 
Rekvizit - saziş və ya sənədin tərkibində formal elementlərin yekunu. Bu elementlər olmadıqda 
onların hüquqi qüvvəsi itir. 
 
Rekvirent - notariusa vekseli protest etmək tələbi ilə müraciət edən veksel sahibidir. 
 
Remiz - birca dəllalları və qiymətli kağız alıcıları arasında vasitəçi olmaq istəyən şəxsə birca 
dəllalları tərəfindən verilən komissiyon mükafatıdır. 
 243
Remiza - köçürmə vekseli yolu ilə pulların ödənilməsidir. 
 
Remissiya -  hesab üzrə ödəmələrdə edilən güzəştlərdir. 
 
Remitent - xeyrinə ilk köçürmə vekseli /tratta/ yazılan şəxsdir.  
 
Renovasiya  - təzələmə, yenidən başlama deməkdir. 
 
Renta - iqtisadi kateqoriya kimi, yaranışının feodal cəmiyyətində təşəkkül tapdığı qəbul edilən 
rentanın sosial iqtisadi təbiətini, kəndlinin izafi məhsulveriminin torpaq mülkiyyətçisinin 
mənimsəməsi forması təşkil edir. İqtisadi məzmun daşımaqla təbii ehtiyatlarla bağlı əldə edilən 
gəlirdə ifadə olunan renta, iqtisadçı təfəkküründə məhdud ehtiyatlar kontekstində torpaqdan və 
digər təbii resurslardan istifadə haqqının qiymətini xarakterizə edir. Məhz torpağın, təbii 
resursların unikal təklifliliyi şərti, onların təsbit olunmuş miqdarı renta tədiyyələrini əmək haqqı, 
mənfəət və faizlərdən ayıran xüsusiyyətdir. Torpaq təbiətin ödənişsiz sərvəti kimi istehsal 
xərcləri ilə ilk baxışda heç bir funksional əlaqəsi olmasa da, onun münbitliyinin doğurduğu renta 
ödənişləri fərdi istehsalçı üçün xərclər yaradar. İjtimaiyyət üçün konkret olaraq xərc hesab 
edilməyən renta məhsul artıqlığı təsəvvürünü canlandırsa da istifadənin alternativ variantları 
müqabilində o, məhz ödənişlərin xərcləri kimi çıxış edir. Renta mükafat olmaqla xərclərin dəyəri 
ilə bazar qiymətləri arasında fərq kimi, böyük səylərin, ustalığın nəticəsi deyil, sadəcə səxavətli 
irsiyyətdən qaynaq alır.  
 
Rentinq - qısamüddətli avadanlığı almağa icarədarın ixtiyarı olmadan maşın və avadanlıqların 
icarəyə verilməsi mənasında işlədilir. 
 
Represamiya - bir dövlət tərəfindən başqasının qeyri-qanuni hərəkətlərinə cavab olaraq tətbiq 
edilən məcburi sanksiyalardır. 
 
Report - müəyyən müddətdən sonra almaq öhdəçiliyilə yeni, daha yüksək kursla qiymətli 
kağızların satılması üzrə təcili birca sazişidir. 
 
Repyutinq - istehsalçının kompleks hərəkətlər və ya işgüzar reputasiya mexanizminin yaratmağı 
repyutinq adlanır. Repyutinq stil, imij, işgüzar reputasiya və qudvil /reputasiyanın qiyməti/ kimi 
komponentləri əks etdirir. Məqsədini müştərini anlamaq, onun arzu və tələblərini öyrənmək 
məramları təşkil edən repyutinqə, həm də «menejment-marketinq-repyutinq» formalı bazar 
mexanizminin zəncirini yaradan tərkib hissə kimi də təyin vermək olar. Təşkilatın 
reputasiyasının qiyməti çox yüksək ola bilər. Belə ki, «Koko- Kola» kompaniyasının ticarət 
nişanı 3 milyard, «Kemel» firmasını 2,5 milyard, Kristal zavodunun «Staliçnaya» arağını isə 100 
milyon dollar qiymətləndirir. Elə sahibkarlar vardır ki, onların faksimilinin qiyməti milyon 
dollarlar məbləğində dəyərləndirilir və bəzən bu məbləq məxsusi material aktivlərini belə bir 
neçə dəfə üstələyir. 
 
Restruktizasiya - iqtisadi səmərəni və bazar rəqabətinin yüksəldilməsi istiqamətində geniş 
dairəli tədbirlər sistemi. Restruktizasiyanın çoxşaxəli metodları daha çox təşkilati və maliyyə 
elementlərini cəm edən qruplar üzrə ümumiləşir. 
 
Retorsiya - hüquqlarının toxunulmasına cavab olaraq, bir dövlətin digər dövlətə və ya onun 
vətəndaşına məhdudlaşdırıcı tələblərin tətbiq edilməsidir. 
 
Retorno - sığortaçı ona verilən hüquqa əsasən bağladığı sığortadan imtina etdikdə, sığorta edən 
idarə tərəfindən tutulan sığorta mükafatının hissəsidir. 
 244
Resipient - hər hansı gəlir əldə edən dövlət, fiziki və hüquqi şəxs. 
 
Revalvasiya - pul vahidindəki qızıl tərkibinin rəsmi surətdə artırılması və ya başqa ölkələrin 
xarici valyutalarına münasibətdə milli valyuta kursunun artırılmasıdır. 
 
Rəqabət - /latın latın sözü olub «toqquşma» və ya «bəhsləşmə» mənasını daşıyır/ nəticəsində 
istehsalçı və istehlakçılar bərabər imkanlara malik olmalarına baxmayaraq, bu imkanlardan daha 
səmərəli istifadə etməklə qalib gəlmək istəyi həmişə onları istehsalın nəticəsini yaxşılaşdırmağa 
stimullaşdırır. Rəqabət bir tərəfdən istehsalçıların öz aralarında, ikinci tərəfdən, istehsalçılarla 
istehlakçılar arasında, üçüncü tərəfdən isə istehlakçıların öz aralarında mənafelərinin reallaşması 
uğrunda mübarizəsini əks etdirir.  
 
Riqidlik - /latınca rigidus hərfi tərcümədə bərklik, möhkəmlik kimi məna daşıyır/ iqtisadi 
sistemin, əmtəə və xidmətlərin yüksək dayanaqlıqlı istehsal xərcləri ilə xarakterik olan 
vəziyyətidir. Müxtəlif elm sahələrində onun tətbiq mahiyyəti də fərqlidir. Koqnitiv, effektli və 
motivasiyalı təsnifatda yeni situasiya tələblərinə, proqram dəyişikliklərinə hazırsızlıq kimi 
mahiyyət daşıyan riqidliq, tam üst-üstə düşməsə də çox zaman konservatizmlə də paralel 
anlaşılır. Müasir iqtisad elmində də riqidlik spesifik məzmunda dövriyyə çıxır.  Riqidlik iqtisadi 
düşərgədə digər mənada istehsal xərclərinin qiymət dəyişməsinə verdiyi reaksiyasıdır. O, 
monetar amillərin təsiri ilə yaranan qısamüddətli mərhələdə qiymətlərin qeyri-elastikliyində də 
fərqli xüsusiyyətə malikdir. Burada qeyd olunan yüksək dayanaqlı xərclər o, xərclərdir ki, 
onların ayrı-ayrı məsrəf elementlərini və ümumi strukturunu endogen təsirlər vasitəsilə kiçicik 
azaldılması mümkün deyildir. 
 
Risk - /portuqal sözüdür. Dənizçilər gəmidə təhlükə yaranda, qaya və rifıləri görəndə risk 
deyiblər/ təssərrüfat həyatında müəyyən qərar və hərəkətlər nəticəsində mənfi təzahürlü 
hadisələrə qarşılaşma ehtimalını şərtləndirir. Uğuru əldən vermək, çətin vəziyyətlə rastlaşmaq, 
mənfəət əvəzinə  zərər çəkmək riski səciyyələndirən cəhətlərdəndir. Siyasi, maliyyə, iqtisadi, 
bank, kredit, valyuta, faiz və dicər bü kimi növləri vardır. 
 
Royalti - lisenziya razılaşmalarının fəaliyyəti dövründə lisenziat tərəfindən hazır məhsulun 
qiymətindən ayırmalar şəklində, ya da məhsul vahidindən yığım formasında verilən mükafatdır. 
 
Roma klubu - məqsəd və məramı kürreyi ərzin resurslarının fiziki məhdudluğu ilə bağlı «bəşəri 
çətinliklər»in elmi təhlilini aparmaq, planetar kritik situasiyalarda «həyəcan təbili» səsləndirmək, 
«işlərin idraklı gedişinə» nail olmada ictimaiyyətə «qlobal tarazlığın» əldə edilməsində hansı 
ölçü və tədbirləri gerçəkləşdirmək yollarını göstərmək və habelə ümumilikdə problemin həllində 
müvafiq metodika vermək dayanır. Siyasi doktrinalar formalaşdırmayan elm, təhsil, ətraf mühit 
və iqtisadiyyatla bağlı aktual məsələlər üzrə dialoqa çağırış edən Roma klubu bəşəriyyət 
qarşısında dayanan çətin problemləri aşkarlaması və onun həlli strategiyasını işləmək kimi, 
şərəfli missiyanı həyata keçirir. «Qlobal düşün lokol hərəkət et» prinsipini 30 ildən çox rəhbər 
tutaraq 1968-ci ildən fəaliyyət göstərən klubun üzvləri sırasında çoxsaylı sahibkarlar, siyasi 
xadimlər, alimlər, etibarlı ekspertlər, mədəniyyət nümayəndələri, yüksəkvəzifəlilər vardır.   
 
Sabit qiymətlər - müəyyən müqavilə üzrə məhsul göndərişi müddətində dəyişmirlər. 
 
Sadə veksel - borc verən tərəfindən kreditorun adına verilmiş, üzərində məbləği, verilmə yeri, 
ödəniş vaxtı göstərilmiş veksel öhdəliyidir. 
 
Saldo - müəyyən aralıq vaxtda pul daxilolmaları ilə xərcləri arasındakı fərqdir. Beynəlxalq 
hesablaşmalarda saldo idxalatla ixracatın həcmi arasındakı fərqdir. 
 245
Sanasiya - iqtisadi böhranlar dövründə müəssisələrin iflasının qarşısını almaq və ya rəqabətçilik 
qabiliyyətini artırmaq məqsədilə, onların maliyyə vəziyyətini yaxşılaşdırmaq üzrə aparılan 
tədbirlər sistemidir. Başqa sözlə, sanasiya müəssisənin maliyyə durumunun sağlamlaşdırılması 
deməkdir. 
 
Saziş - tərəflərin qarşılıqlı surətdə razılaşdıra və imzalaya biləcəkləri hər cür yazılı əlavələr, 
təzələmələr, əvəzetmələr və ya dəyişdirmələr deməkdir. 
 
Sensor – hiss edən. 
 
Sertifikat - bu və ya başqa faktı təsdiqləyən sənəddir. Müxtəlif mənalarda işlədilir. Məsələn 
sertifikat malın hansı ölkədən gəlməsini göstərir, sığortalı sertifikatı sığorta müqaviləsi şərtlərini 
saxlayır. Çəkili sertifikat malın hər dəstinin çəkisi göstərilməklə onun təsnifatlı cədvəli qurulur, 
keyfiyyət sertifikatı malın keyfiyyətini təsdiqləyir. 
 
Servis rəhbərlər - ideya məqsədləri ilə yanaşı, daha çox öz işçilərinin tələblərini ödəməyə sərf 
etməklə fərqlənirlər. 
 
Səhmdar Cəmiyyət - öz səhmləri müqabilində məsuliyyəti nəzərdə tutan geniş əməkdaşlıq 
formasıdır. Onun ilk təzahürü İngiltərədə 400 il öncə düz 1600-cü ildə görünmüşdür. Böyük 
tarixi yol keçən səhmləşmə prosesi postsovet məkanında iqtisadi yeniləşmədə ən geniş yayılan və 
əhəmiyyəti ilə seçilən struktur forması olmuşdur. Bununla belə, səhmdar cəmiyyət  imkan  verir 
ki, onun iştirakçılarının maraqları baxımından resursların daha səmərəli istifadə edilsin. Səhmdar 
cəmiyyət dünya praktikasında bazar təsisatlı iri müəssisənin əsas təşkilat forması kimi çıxış edir. 
O, özəl mülkiyyətin birliyi əsasında iqtisadiyyatın təşkilində mühüm iqtisadi mexanizmdir.  
 
Sənaye ehtiyatları - neft-qaz yataqlarının layihələşdirilmiş işləmə ehtiyatları. 
 
Sənayenin topdansatış qiymətləri - istehsalçı müəssisələrin və yaxud topdansatış təşkilatlarının 
məhsullarına görə ödədikləri qiymətlərdir. Bu qiymətin tərkibinə müəssisənin topdansatış 
qiyməti, təchizat-satış əlavələri /güzəştləri/, aksiz və əlavə dəyər vergisi daxildir. 
 
Sərbəst dönərli valyuta - dollar və yaxud beynəlxalq bank aləmində hamılıqla qəbul edilmiş 
digər sərbəst dönərli xarici valyuta deməkdir. 
 
Sərbəst təbii qaz - təbii səmt qazı olmayan təbii qaz deməkdir. 
 
Şərti yanacaq - 1 ton şərti yanacaq /şy/ dünya standartı 7000 k\k ABŞ-da və Qərbdə orta 
energetik tələbat k\k ilə ölçülür. 1 ton neft 1,43 ton şəti yanacağa bərabərdir. 1000 m3 təbii qaz 
1,16 şy. Beynəlxalq Energetika Agetliyi /BEA -Paris/ özünün nəşr etdirdiyi «Energetik 
statistika» bülletenində neftin qaza çevriliş əmsalını, ton ekvivalent neft /ten/ görə 1 ton neft = 
1,0-1,03 ten və əksinə 1000 m3 qaz = 0,9 ten kimi təsdiqləyir. 
 
Sindikat - sahibkarlar birliyidir. Bu birliyə daxil olan müəssisələrin istehsalat və hüquqi 
sərbəstliyini saxlamaqla, bütün kommersiya fəaliyyətini həyata keçirir. 
 
Sintetik neft - İlk dəfə sintetik nefti qonur kömürdən almışlar. I Dünya müharibəsində yanacaq 
qıtlığı keçirən almanlar bu texnologiyanı mükəmməl mənimsəmiş və yetərli miqdarda sintetik 
neft istehsalına nail olmuşlar. Hazırda sintetik neft istehsal xammalı çeşidini yanar şistlər də 
qoşulmuşlar. Onların planetdə ehtiyat miqyaslılığı neftdən 2-3 dəfə çoxdur. Hazırda yanar 
şistlərdən Braziliya, Kanada və digər ölkələrdə sintetik neft alınır. 
 246
Sığorta bazarı - maliyyə-pul münasibətlərinin xüsusi bir bölməsidir. Burada bazar 
münasibətlərinin obyekti kimi spesifik bir əmtəə alqı-satqı əməliyyatlarının iştirakçılarına 
göstərilən sığorta xidməti çıxış edir. 
 
Softlaşma - bir hadisə kimi qeyri-material resurslarının, o cümlədən, müxtəlif-servis xidməti, 
cəmiyyətin intellektual potensialı, işçi qüvvəsi və kadr hazırlığı konsaltinq, ekspert, idarəetmə 
sənətkarlığının iqtisadi inkişafın amilinə çevrilməsi kimi xarakterizə etmək olar. 
 
Solo-veksel - ödəməni icra etməyə borclu olan bir şəxsin imzası ilə vekseldir. 
 
Son hədd xərcləri - növbəti /sonuncu/ məhsulun hazırlanmasına sərf olunan xərclərin 
kəmiyyətini xarakterizə edir. Əgər məhsul istehsalı bir-bir artarsa, son hədd xərclərinin 
kəmiyyəti ümumi istehsal xərclərinin qonşu kəmiyyətlərinin fərqi kimi; yox, əgər məhsul 
istehsalı çox miqdarda artıqda isə həmin kəmiyyət ümumi xərclərin artım miqdarının məhsul 
buraxılışının sayının artmasına olan nisbəti kimi müəyyən edilir. 
 
Sovet neft hasilatının tarixi mərhələləri - 1.1919-28-ci illər - Qafqaz mədənlərinin bərpası, 
2.1929-40-cı illər - Qafqaz neftinin artımı və Volqa boyunda «1-ci Bakının açılışı», 3.1941-45-ci 
illər Böyük Vətən müaribəsi illəri - Volqa-Ural əyalətinin əhəmiyyətinin artımı, 4.1946-70-ci 
illər - Qafqaz yataqlarının potensialının bərpası və 2-ci Bakının, o cümlədən, yeni yataqların 
işlənməsi, 5.1971-ci ildən başlanır-Qərbi Sibir yataqlarının işlənməsi dövrlərini əhatə edir. 
 
Sövdələşmə qiymətləri - adətən, sövdələşmələr bağlanarkən tətbiq edilir. Bəzən faktiki 
sövdələşmə qiymətləri təklif qiymətlərindən xeyli fərqlənir. 
 
Spot - əmtəənin təcili verimi və ona müvafiq ödənişi əks etdirir. 
 
Ssuda - rus sözü olub elə kredit deməkdir. 
 
Staqnasiya - iqtisadiyyatada, ticarətdə sıfır, mənfi iqtisadi artım və ya durğunluq deməkdir. 
 
Staqflyasiya - iqtisadiyyatda istehsal səviyyəsinin inkişafının dayanmasının və hətta aşağı 
düşməsinin arasıkəsilməz qiymət artımının sürətləndirilməsi ilə əlaqələndirilməsidir. 
 
Standart-kost - daxili auditin tərkib hissəsi kimi, standart-kost smeta nəzarətini rəhbər tutur. 
Faktiki göstəricilərin təsbit edilmiş standartlarda smeta fərqliliyinin müəyyən olunması, mənfəət 
və xərclər baxımından mümkün korrektələrin qeydiyyatı standart-kost sisteminin ana xəttini, əsas 
struktur komponentini təşkil edir. 
 
Statika - sükunət, dinamika.  
 
Statistika - /italyanca  stato,  latınca status - dövlət/  iqtisadi informasiya və göstəricilərin 
toplanması, emali və təhlili prosesi. 
 
Statistik uçot - kütləvi müşahidə, müqayisə, qruplaşdırma, təhlil, statistik məlumatların alınması 
və işlənməsini ifadə edir. Burada ölçü sistemi çoxşaxəli və genişdir.  
 
Stividor - nəqliyyat-ekspeditor təşkilatları barədə tətbiq olunan ümumi addır. 
 
Stok-Not - eksportyor tərəfindən satışa təklif olunan meşə materiallarının bəzi növlərinin 
xüsusiyyətini xarakterizə edən ifadədir. 
 247
Strateji planlaşdırma - statistik, normativ, balans və ekspert metodlarını əks etdirən 
planlaşdırma strateji aspektdə komplekslilik, sistemlilik kimi prinsipal əsaslarda qurulan təyinatı 
ilə seçilir. Strateji planlaşdırma üç əsas mərhələdə: diaqnostika, məqsədlərin 
müəyyənləşdirilməsi və təyinatı, tədbirlərin - strategiyanın işlənməsi və reallaşmasında ehtiva 
olunur. Struktur işsizlik -  istehlak tələbinin tərkibində və istehsal texnologiyasında baş verən 
dəyişikliklər nəticəsində əmələ gəlir. Çünki belə dəyişiklik bəzi ixtisaslara olan tələbi azaldır və 
ya ümumiyyətlə heç tələb olmur.  
 
Subsidiya - /latınca subsidium - kömək, yardım/ milli istehsalın müdafiəsi və inkişafı üçün 
dövlətin ayırdığı vəsait. Dotasiya və qrant kimi növləri vardır. 
 
Subvensiya - yerli orqanlara və ya ayrı-ayrı təsərrüfat sahələrinə müəyyən məqsədlər üçün 
verilən dövlət maliyyə yardımı formasıdır. 
 
Subkomitent - istehsalçının malın satılmasını həvalə etdiyi şəxs. 
 
Sublisenziya - lisenziyaların üçüncü şəxsə satılmasında lisenziata verilən hüquqdur. 
 
Sürüşkən qiymətlər - uzunmüddətli istehsal dövrünə malik olan məhsullarla ticarət 
sövdələşmələrində istifadə edilir. 
 
Svift - beynəlxalq ödəmələri kompyüter şəbəkələri vasitəsilə həyata keçirməkdə 
avtomatlaşdırılmış sistemdir. 
 
Svop - ingiliSCə dəyişmə deməkdir, yəni müəyyən müddətdən sonra geriyə dəyişmək öhdəçiliyi 
ilə milli valyutanın xarici valyutaya dəyişməsi üzrə əməliyyat mənasını daşıyır və mərkəzi 
banklar arasında həyata keçirilir. Kontraktın xüsusi tipi. Burada hər iki tərəf müəyyən intervalda 
tədiyyə mübadiləsi edir. 
 
Şaquli İnteqrasiya olunan Təşkilat /ŞİT/- axtarış və kəşfiyyatdan son istehlakçıya - yanacaq 
doldurma məntəqəsinədək tsikli əhatə edən konqlomerat təşkilat. 1879-cu ildə Bakıda «Nobel 
qardaşları yoldaşlığı» Neft Şirkəti ilk ŞİT hesab olunur. 1882-ci ildə ABŞ-da «Standartoyl» 
timsalında bu nümunə təkrar olunmuşdur. Bir çox xüsusiyyətlərinə görə ARDNŞ-də ŞİT 
təyinatlıdır. 
 
Şirkətlər alyansı - üç tarixi mərhələni əhatə edərək: köhnə ittifaqlar - tarixi ənənəyə əsaslanır, 
ikinci dalğalı alyanslar - daha mütəşəkkil biznesə və idarəetmə mexanizmlərinə əsaslanır, 
şəbəkəli alyanslar - partnyorların sayı, ərazi müxtəlifliyi texnoloji həlqənin mürəkkəbliyi ilə 
fərqlənir və daha mükəmməl menecer hazırlığı tələb edir. Hər üç alyans növü zəmanəmizdə 
paralel inkişaf tapsa da daha çox strateji alyanslar adlanan ikinci və üçüncü növ alyanslar 
mütərəqqi hesab edilir. 
 
Taym-çarter - ticarət gəmisinin və ya onun hissəsinin müəyyən müddətə /adətən 12 aydan çox 
olmayaraq/ icarəyə verilməsi barədə dəniz müqaviləsidir. 
 
Taymşit - xarici dəniz daşımaları zamanı gəminin yüklənməsi və ya boşaldılmasına gedən 
faktiki vaxtın müddəti qeyd edilən dəniz sənədidir. 
 
Tantyema - gəlirdən faiz növündə səhmdar cəmiyyətinin, bankın, sığorta kompaniyalarının 
direktorlarına və ali qulluqçularına verilən mükafatdır. 
 
 248
Telyakel - mal gəlib çatdıqda və ya alıcıya təqdim edilməklə təhvil verildikdə, keyfiyyətdən asılı 
olmayaraq, onun axırıncı qəbul edilməsinə əsasən, beynəlxalq ticarətdə alış-satış müqaviləsinin 
şərtləri deməkdir. Belə şərtlər xüsusilə auksiyon satışlarında tətbiq olunur. 
 
Tender - müəyyən malın tədarükü və ya potensial iştirakçılara ticarət təşkilatları tərəfindən 
göndərilən müəyyən xidmətlərin yerinə yetirilməsi barəsində təklifləri əks etdirən sənəddir.  
 
Təbii qaz - yanacaq növü kimi ekoloji üstünlüyü ilə yanaşı, həm də əksər texniki-iqtisadi 
imkanları, energetik qüvvəsilə də digər karbohidrogen resurslarına nisbətdə fərqli mövqedədir. 
Yanarkən hiss verməməsi, tullantı yaratmaması, məşəlinin asanlıqla tənzim olunması, müxtəlif 
görüntü hallarına salınması və bu baxımdan da atmosferə, ətraf mühitə zərərlər gətirməməsinin 
minimallığı onun ekoloji aspektdə cəlbediciliyini artıran xüsusiyyətidir. Rəngsiz və çox zaman 
da qoxusuz olan təbii qazın texniki-iqtisadi parametrləri müqayisəli təhlil obyektinə çevrildikdə 
ekoloji və energetik keyfiyyətlərilə bərabər bu, üstünlüyü işıqlandıran fiziki xüsusiyyətləri də önə 
çəkilir. Karbohidrogenli əqrabaları arasında ən yüksək istiliktörətmə qabiliyyətliliyi ilə fərqlənən 
təbii qaz müvafiq gücü torf və yanar şistlərdən 3-4, oduncaq və daş kömürdən 1,5 dəfə, neftdən 
isə orta hesabla 1000 kilokalori artıq miqdarlıdır. Konkret olaraq təbii qazın istiliktörətmə gücü 
orta göstəricidə 12000 kkal\kq hesablanır. Qazın 2000 dərəcə selsili yüksək istilikvermə 
qabilliyyəti onun keyfiyyətli energetik və texnoloji səmərəli yanacaq növü kimi geniş  tətbiqini 
təmin etmişdir. Təbii qaz sərvətləri üç kateqoriyada qazlı yataqlarda olan təbii qaz, səmt qazı və 
qazkondensat klassik təsnifatı vardır: Dünyanın ən iri təbii qaz hasilatçısı Rusiyada səmt qazının 
payı 10-15%, respublikamızda isə 3-4% təşkil edir. Səmt qazın həcmini neftin tərkibindəki 
miqdarı ilə ölçürlər. Praktikada əsasən 1ton neft=200 kub metr qaz formulundan istifadə olunur. 
Neftli qaz və yaxud səmt qazı neftlə birgə hasil edildiyindən neft ehtiyatlarının və hasilatın artımı 
dinamikasına təsir edir. Hesablamalar göstərir ki, kapital qoyuluşlarının səmərəliliyi neftli qazın 
yığımı və emalının təşkilində təbii qaza nisbətdə yüksəkdir. Neftli qazdan alınan əmtəəlik  
məhsulun orta yağlılığı təbii qaza nisbətdə  2,2-2,4 dəfə çox və bu məhsulun alınmasında kapital 
qoyuluşu təbii qaza nisbətdə 2,1-2,3 dəfə azdır. Əlahiddə qaz və qaz kondensatı yataqlardan hasil 
edilən təbii qazdan fərqli olaraq neftli qaz etan, propan-butan və pentan fraksiyalı tərkiblərlə 
daha zəngin səciyyəvidir. Əksər yataqlarda neftli qazın 60-70%-ni müvafiq fraksiyar təşkil edir. 
Bu xüsusiyyətli neftli qaz yanacaq dəyəri ilə yanaşı xalq təsərrüfatının müxtəlif sahələrində daha 
əhəmiyyətli xammal kimi qiymətləndirilir. Neft qazından alınan sıxılmış qaz kimya sənayesinin 
əsas xammalıdır və burada neftli qazı təbii qazla əvəz etmək qeyri mümkündür. Bununla belə, 
bütün sıxılmış qazlar da yüksək iqtisadi əhəmiyyətli material kimi, olefin karbohidrogenlər, 
xüsusən də, etilen, propilen və butilenin alınmasında piroliz xammalını təşkil edir. Neftli qaz 
mühərrik yanacağının istehsalında, həmçinin lay təzyiqinin saxlanılmasında da  əhəmiyyətlidir. 
 
Təbii işsizlik - əhalinin təbii artımı ilə bağlıdır. Bu növ işsizliyin aradan qaldırılması üçün 
əhalinin səmərəli artımı təmin edilməlidir və iqtisadi sabitlik bu artıma uyğun olmalıdır. Belə bir 
ideal səviyyəyə uyğun gələn işsizliyə təbii işsizlik deyilir. 
 
Tədiyyə balansı - əmtəə, kapital və xidmət ixracı idxal ilə birlikdə ölkənin tədiyyə balansını 
təşkil edir.  
 
Təklif - dedikdə, satıcının müəyyən dövr ərzində hər hansı bir əmtəəni müəyyən qiymətə, 
müəyyən kəmiyyətə satmaq arzusu və imkanı başa düşülür. Təklifin əsas hissəsini əmtəə təklifi 
təşkil edir və o, bazarda əhalinin ödəmə qabiliyyətli tələbinə qarşı durur. Təklif istehsalla bağlı 
olsa da, o, öz həcminə görə istehsaldan azdır. 
 
 
 
 249
Tələb - dedikdə, alıcının müəyyən dövr ərzində hər hansı bir əmtəədən müəyyən qiymətdə və 
kəmiyyətdə əldə etmək arzusu və ya imkanı nəzərdə tutulur. Tələb alıcıların tədiuyə qabiliyyəti 
ilə məhduddur, o müəyyən pul vasitələri ilə təmin olunur və əhali lazımi hallarda həmin pul 
vasitələrini əmtəə /xidmət/ alınması üçün sərf edir. Tələb istehsalla bilavasitə əlaqədar 
olduğundan, istehsaldan əvvəl mövcud olmur. 
 
Təqvim ili - Qriqori təqvimi üzrə yanvarın 1-dən başlanan və ondan sonrakı dekabrın 31-də 
qurtaran 12 ardıcıl aydan ibarət dövr deməkdir. 
 
Təşkilati struktur - təsərrüfatlaşan obyektə çoxşaxəli təşkilati strukturlar xasdır. Beynəlxalq 
təcrübəyə müvafiq departamentləşmədə törəmə istehsal qurumlarını əhatə edən xətti, yaxud 
iyerarxik, aparıcı şöbələr prinsipində xüsusiləşən funksional və nəhəng təşkilatlara xas menecer 
idarəetməsinə əsaslanan diviziyon, xarici təsirlərə, yeniləşməyə meyli ilə fərqlənən adaptiv - 
yaxud üzvü strukturlar təsnifatı vardır. Digər bir təsnifatda adi şöbə bölgüsü - funksional ənənəvi 
joğrafi və məhsul buraxılışı üzrə qruplaşmış diviziyon və bunların vəhdətini əks etdirən matrissa 
strukturu ilə yanaşı komandalı - xüsusi tapşırıqları koordinasiya edən və daha çox beynəlxalq 
əlaqələrdə əhəmiyyətli olan broker tənzimli şəbəkəli strukturlar da mövcuddur. Hər bir struktur 
özünəməxsus təşkilata müvafiqdir və burada müsbət və mənfi cəhətlər mümkün və yetərli ola 
bilər. Kiçik müəssisələrə xətti quruluş istisna olmaqla, bütün digər təşkilatlarda bu strukturların 
heç biri xalis şəkildə idarəetmə mexanizminə çevrilmir. Bununla belə, əksər müəssisələr qarışıq 
idarəetməni həyata keçirirlər. 
 
Tədavül sferası - kapital və istehsal fondlarının dövriyyəsidir. Merkantelizmə görə sərvətlər 
tədavül sferasında ticarətdə baş verir. 
 
Tədavül fondları - anbarda hazır məhsul, yüklənmiş və yolda olan məhsul, pul vəsaitləri və 
məhsul istehlakçılarının hesablarında olan vəsaitlərin cəmindən ibarətdir. 
 
Təsdiqlənmiş /subuta yetmiş/ yataqlar - fiziki ölçüləri və ehtiyatları qiymətləndirilmiş neft-qaz 
yatağı.  
 
Təsdiqlənmiş /subuta yetmiş/ ehtiyatlar -  geoloji və texniki informasiyalar əsasında iqtisadi 
cəhətdən mümkün çıxara biləcək karbohidrogen ehtiyatları. 
 
Təsdiqlənmiş kəşfiyyat ehtiyatları - mövcud quyulardan mümkün iqtisadi üsullarla hasil edilə 
biləcək ehtiyatlar. 
 
Təsdiqlənmiş kəşfiyyat işləmə ehtiyatları - kəşf olunmuş və işləmə prosesində olan və ya 
xüsusi texnologiyalarla mövcud quyulardan hasil edilən ehtiyatlar. 
 
Ticarət balansı - əmtəə və xidmətlərin ixracı və idxal birlikdə ölkənin ticarət balansını təşkil 
edir. 
 
Traktasiya - sazişlərin bağlanmasında əlaqədar olanların, alıcıların və ya satıcıların imkanını 
aydınlaşdırmaq məqsədilə malın satılması və ya alınması haqqında ilkin təklif deməkdir. 
 
Transaksiya - siyasi-hüquqi saziş, sövdə, qarşılıqlı güzəşt, hər hansı məqsəd üçün icra olunan 
bank əməliyyatı, pul vəsaitinin köçürülməsidir. 
 
 
 
 250
Transsaksiyon rəhbərlər: - işçilərə tapşırıqları izah etmək, mükafatlandırma, sosial tələbləri 
ödəmək qayğısı transsaksiyon rəhbərə xas olan xüsusiyyətlərdəndir. Əməksevərlik, təmkinlilik, 
açıqdüşüncəli səmərəli fəaliyyətlə iftixaretmə, qaydalara, normativlərə nöqsansız riayət, təşkilat 
qarşısında borcu fədakarlıqla yerinə yetirmək transsaksiyon rəhbərin xarakter arsenalını təşkil 
edən elementlərdəndir. 
 
Transformasiya olunan liderlər - menecerlər və təşkilat rəhbərləri istehsal funksiyalarını yerinə 
yetirməklə məşğul olsalar da, bəzən bu iki işin bir əldə cəmlənməsinə zərurətlər yaradır. Bu 
tələbləri transformasiya olunan liderlər yerinə yetirirlər. Bir növ xraizmatik liderləri xatırlasalar 
da əsasən strateji dəyişikliklər zamanı rəhbərliyə cəlb edilirlər. 
 
Transfert - pulun bir maliyyə idarəsindən başqasına və ya ölkədən ölkəyə köçürülməsi 
deməkdir. 
 
Transmilli Korporasiyalar /TMK/ -/latınca trans dolayı, sərhəddən kənar, natio - irq, millət, 
corporatio - birlik/ konqlamerant, çoxmilli, multnasional, transnasional qlobal korporativ, 
xüsuslu nəhəng beynəlxalq qurumlar. Təsiredici nüfuzları, çoxmilyardlıq investisiyon qüdrətləri 
ilə qloballaşma prosesini stimullaşdırırlar. Hərtərəfli mühafizə sistemləri, yüksək maddi-texniki 
baza ilə təhciz edilmiş elmi-tədqiqat institutları, laboratoriyaları, konstruktor büroları TMK-nın 
artan potensialını, rəqabət qüdrətini təmin edir. Belə strateji istiqamət milli kapitalın fəaliyyətinin 
beynəlmiləlləşdirilməsi, transmilli kapitalın  maraqlarının qloballaşması ilə və əvəzlənməsini 
gerçəkləşdirir. Hazırda dünya təsərrüfatının mühüm mexanizmi kimi onlar ÜDM-in 20-25%-nə 
malik olmaqla beynəlmilləşmənin əsas hərəkətverici qüvvəsinin özəyində dayanırlar. 
 
Trassant - köçürmə vekseli-traktını verən şəxs. 
 
Trassat - köçürmə vekseli-tratta üzrə ödəməyə borclu olan şəxs. 
 
Tratta - köçürmə vekselidir. 
 
Tranzit - /latınca transitus - keçmə/ sərnişin, yük və əmtəələrin bir məntəqədən digərinə üçüncü 
məntəqə vasitəsi ilə daşınması.  
 
Triplikat - sənədin üçüncü nüsxəsi.  
 
Tsiklik işsizlik - istehsal durğunluğu zamanı özünü büruzə verir. Əmtəələrə və xidmətlərə olan 
məcmu tələb azaldıqda məşğulluq ixtisara salınır, işsizlik isə artır. Bəzən bu növ işsizliyi tələb 
defisitliyi işsizliyi də adlandırılır.  
 
Uçot - təşkilatın təsərrüfat həyatında bütün sisteminin ümumi görünüşünü səciyyələndirən vasitə 
kimi, çıxış edir. Uçot işi cəmiyyətin hesablaşma apardığı erkən zamanlardan, təxminən 6 min il 
öncə mövcud olsa da, ikili yazılış sistemi üzərində qurulan mühasibat uçotunun ilk siptomları 
XIII əsrdə İtalyan riyaziyyatçısı Luka Poçollinin /1445-1517/ «Hesabın, həndəsənin məbləği, 
nisbətlər və münasibətlər» əsərində görünmüşdür. Uçotun təşkilində hazırda dördpilləli: birinci 
pillə qanunlar, ikinci standartlar, üçüncü metodik göstərişlər, dördüncü işləmə sənədlərini əhatə 
edən normativ sənədlər məcmuyu mövcudur. Bazar iqtisadiyyatı sistemində uçotun əsas beş 
növü və foması maliyyə. idarəetmə, statistik, operativ və mühasibat uçotu.  
 
Üçüncü tərəf - elə fiziki və ya hüquqi şəxs deməkdir ki, o, tərəf və ya hər hansı tərəfin ortaq 
şirkəti deyil. 
 
 251
Ultimo - bank təcrübəsində ayın, rübün və ya ilin axırıncı gününü bildirən termindir. 
 
Unifikasiya - müxtəlif növ məhsulların, hissələrin, qovşaqların və digər konstruksiya 
elemetlərinin, tətbiq edilən materialların, texnoloji proseslərin səmərəli şəkildə eyni hala 
salınmasının təmin edilməsidir. Unifikasiya istehsalın seriyalılığının yüksəldilməsinə, yüksək 
məhsuldar və avtomatlaşdırılmış vasitələr və onları hazırlayan mütərəqqi texnologiyalar tətbiq 
edilməsinə, istehsalın ixtisaslaşdırılması və kooperativləşdirilməsinin dərinləşməsinə səbəb olur. 
Unifikasiya nəticəsində əmək və maddi ehtiyatlara qənaət edilir, yeni məhsul növlərinin 
işlənilməsi və mənimsənilməsi vaxtının və onun hazırlanmasının istehsal tsiklinin müddəti 
qısaldılır, əmək məhsuldarlığı, məhsulun keyfiyyəti və istehsalın səmərəliliyi yüksəldilir. 
 
Ümumi gəlir - maddi istehsal xərcləri ilə mədaxil arasındakı fərqdir. Əmək haqqını və təmiz 
gəliri özündə birləşdirir. 
 
Ümumi daxili məhsul /ÜDM/ - ümumi milli məhsul kimi, istehsal və xidmət sferasının 
nəticəsini əks etdirir. O, il ərzində iqtisadiyyatda son məhsul və xidmətlərin həcminin dəyərini 
göstərir.  
 
Ümumi daxili məhsulun deflyator indeksi - ABŞ-ın ümumi məhsulu üçün qiymətlər 
deflyasiyasının indeksi deməkdir və o ABŞ Ticarət Nazirliyinin İqtisadi Təhlil Bürosu tərəfindən 
«Müasir təsərrüfat fəaliyyətinin ijmalı» adlı kvartallıq nəşrdə elan edilir.  
 
Ümumi milli məhsul /ÜMM/ - mövcud ölkədə və onun xaricində öz daxili resursları hesabına il 
ərzində istehsal olunan bütün son hazır əmtəələrin və xidmətlərin dəyərinin məcmusudur. 
 
Urbanizasiya - şəhərlə bağlı olan cəmiyyətin inkişafında şəhərlərin rolunun artmasını göstərən 
tarixi proses olub, əhalinin sosial-peşə, demoqrafik strukturunu, həyat tərzini, mədəniyyətini, 
məhsuldar qüvvələrin yerləşdirilməsini, məskunlaşması məsələlərini özündə birləşdirir. 
 
Utlitar yanaşma - faydalılıq nöqteyi nəzərindən yanaşma. 
 
Valyuta - hər hansı dövlətin pul nişanəsidir. Məsələn, Azərbaycanda - manat, Türkiyədə –lirə, 
ABŞ-da - dollar, Rusiyada - rubl valyutadır. Xarici dövlətlərin pul nişanı, həmçinin xarici pul 
vahidləri ilə ifadə olunan beynəlxalq hesablaşmalarda tədavül və ödəmənin kredit vasitəsi xarici 
valyutadır. Valyuta münasibətləri nisbi müstəqilliyə malik olub, tədiyə balansı, valyuta kursu, 
kredit və əməliyyatlar üzrə hesablaşmalar vasitəsi ilə həyata keçir. Valyuta münasibətləri ayrı-
ayrı ölkələrin iqtisadi inkişaf səviyyələrinin və onlar arasındakı beynəlxalq iqtisadi 
münasibətlərin təkmilləşdirilməsində əsas rol oynayır. Valyutalar işlənmə qaydasından asılı 
olaraq tam çevrilən, qismən çevrilən və çevrilməz valyutalara ayrılır. Yevro, ABŞ dolları 
supervalyuta hesab olunur. 
 
Valyuta və qiymətli kağızlar /maliyyə/ bazarı. Buraya valyutaların, səhmlərin, istiqrazların, 
çeklərin, akkreditivlərin, veksellərin və digər pul öhdəliklərini yerinə yetirən bilən qiymətli 
kağızların sərbəst alqı-satqısı daxildir. 
 
Valyuta bircası - valyuta kursu əsasında iki bir-birindən fərqli pul vahidlərinin mübadiləsini 
həyata keçirir. Valyuta bircasında həm azad, həm də rəsmi valyuta kursu fəaliyyət göstərir. 
Rəsmi valyuta kursu əsasında dövlətin bütün valyuta əməliyyatları aparılır. Bu kurs həm də 
valyuta bircalarının iş saatından kənar vaxt ərzində də həyata keçirilən bütün valyuta 
əməliyyatları üçün əsas meyar hesab edilir.  
 
 252
Veksel - qanunauyğun formada tətbiq olunmuş və onun sahibinə müəyyən müddət keçdikdən 
sonra üzərində göstərilən məbləği ödəməyi öhdəsinə götürən şəxsdən şəksiz tələb etmək hüququ 
verən xüsusi yazılı borc öhdəliyidir.  
 
Veksel krediti - banklar tərəfindən veksel sahiblərinə və təchizatçılar tərəfindən alıcılara verilən 
kredit növüdür. Bu növ kredit fəaliyyətdə olan sahibkarların əmtəələrin reallaşdırılması 
prosesində bir-birinə verdikləri kommersiya kreditinin inkişafı nəticəsində meydana gəlmişdir. 
Onlar hesablaşmalar üçün nağd pul əvəzinə borc öhdəliklərindən, yəni veksellərdən istifadə 
edirlər. Veksellər sadə və köçürmə veksellərə ayrılır. 
 
Vertlyuq – qazma kolonu və ya borusunun fırlanan birləşməsi. 
 
Verifikasiya  prinsipini - biliyi təcrübə, müşahidə və eksperimentin verdiyi məlumatlarla 
tutuşdurmaq yolu ilə yoxlamaq.   
 
Vəhşi pişik» - Amerikan neftçilərinin 19-cu əsrdə dövriyyə buraxdığı carqon ehtimalla qazılmış 
quyu adlanırdı. 
 253
РЕЗЮМЕ 
 
Начало освоения крупных перспективных углеводородных ресурсов Каспия 
заложило основу новой эры в возрождении национальной экономики и привело к 
разработке нефтяной стратегии республики. На фоне новой геополитической ситуации 
начатые реформы в нефтяном секторе, потерпев значительные усовершенствования, ныне 
вступают в более активную стадию. В этой связи возрастает актуальность усиления 
разработки научных базовых основ в экономической модернизации нефтяном хозяйстве 
республики. Исходя из сложившейся реальности авторы монографии «Модернизация 
экономической структуры нефтяного хозяйства» Э.М.Гаджизаде и З.С.Абдуллаев 
провели соответсвующие исследования и анализ дальнейшего реформирования 
нефтегазового комплекса страны и модификаций её экономической системы. Для более 
рациональной организации призводства в исследовательской работе разработаны 
приоритеты концепции управления и государственного урегулирования отрасли, 
рекемендованы альтернативные рыночные механизмы в усовершенстованияипроведенных 
экономических реформ. 
В достижении намеренных целей авторы в системном и ситуационном подходе, в 
принципах верификации провели собственные расчеты в контексте сравнительного и 
корреляционного анализа. Исследованы проявления и перспективные особенности 
углеводородной эпохи, значения нефти и газа, геоэкономические аспекты и размещение в 
мире углеводородных ресурсов. Проведён ретросепктивный обзор нефтегазовой 
промышленности Азербайджана, роль национальной нефтяной стратегии в обеспечение 
улучшения и усиления рентабельности комплекса. В работе показаны пути выхода на 
дальнейшее устойчивые развития, обеспечивающие экономический рост, разработку 
новых принципов хозяйствования, расширение инстутициональных реформ, 
формирование энергетической доктрины, индустриальной политики и концепции 
эффективного использования растущего газового потенциала. Указано и обосновано 
значение в реформировании национальной нефтяной промышленности, создания более 
эффективного инвеситиционного климата, привличения национальных 
предпринимателей, рационального использования средств нефтяного фонда. В 
обеспечение дальнейшего роста эффективности отрасли, соостветствующим 
национальным и государственным интересам, также проанализированы и обоснованы 
необходимость проведения новых структурных изменений в ГНКАР, превращение её в 
реальном корпоротивном фудаменте в полную вертикально-интегрированную 
организацию, даны конкретные научно-практические рекомендации усоверщенствования 
фискальной политики, применение иннавационных достижений и других прогрессивных 
экономичечких технологий. 
Монография состоит из 4-х частей и 12-и глав. Для болего разяснения отраслевых 
технико-экономичечких понятий в книге представлена эксклюзивный общирный словарь 
спецефических терминов. 
Полученные результаты в работе могут быть использованы не только в дальнейшей 
модернизации нефтегазового комплекса как ведущей, частичной, алтернативной основе, а 
также в проведении более широких исследований в этой области, подготовке нефте-
экономической литературы и учебных пособий. 
 254
«Modernization of economical structure of the oil industry» 
E.M.Hacizadeh, Z.A.Abdullayev  
 
SUMMARY 
 
The beginning exploration of great perspective hydrocarbon resources in the Caspian Sea 
have laid the base of the new age of reviving of the National Economy and creating the oil-
strategy in the republic. On a background of a new geopolitic situation the started reforms in oil 
sector, having sufferred significant improvements, nowadays enter more active stage. 
In this connection the demand of actual increase of the elaboration on the scientific bases in 
grounds in economical modernization in the oil-field economy of the republic. The authors of the 
monography carried out the corresponding researches and analyses for the further reforming of 
oil and gas complex of the country and modified its economical system. Alternative market 
mechanizm in improvement are proposed for this economical reforms for the further rational 
management of the economy in research works in elaboration in the field regulated .For more 
rational management of economy in this work the priority conception of management and state 
field regulation of the field the alternative marketing mechanism in the system of modifying of 
the stated economic reforms have been recomended. 
To achieve the intended goals carried out their own calculations in the context of 
comparative and correlation analyses. The fields of show and perspective peculiarities of 
hydrocarbon age, the significance of oil and gas, geoeconomical aspects of their distribution in 
the world have been studied. The retrospective survey oil and gas industry of Azerbaican, the 
role of the national Azerbaican, strategy in strengthening and improvement of the profitability  of 
the complex have done. The paper also sows the ways for future of sustaynable development that 
guarantees the economic rise, elaboration of the new principles of economy, the institutional 
reforms, formining of the energy doctrine, industrial policy and conception of an efficient 
utilization of increasing gas potential. 
The pecularities of efficiency in the national reforming of the oil industry, creation of more 
efficient investment climate, involwement of national rational utilization of the owner, rational 
utilization of petrol fund in supplying of the efficiency rate of the field as well as existing 
national and state interest as well as it is based on the necessity of change in SOCAR changing it 
real corporative fundament in full vertical-integrating base organization. The exact scientific-
practical suggestions of the fiscal policy, applying innovational achievements and other 
progressive economical technologies has been also stated. 
Monography consist of 4 parts and 12 chapters. For more explanation of the field technical 
volumable vocabulary specific term is presented. 
The obtained results can be used not only further modification of the oil and gaz complex 
but also as in carring out wider researches in this field, preparation of oil and gaz literature and 
trainig appliances. 
 
 
 
 
 
 
 
 
 
 
 
 
 255
 
Texniki redaktoru   Sevda Mikayılqızı 
 
Kompütür təttibatçısı  Allahverdiyev N.A. 
 
Korrektor    Mehdizadə S.A. 
 
 
 
 
 
 
 
 
 
Elşən Mahmud oğlu Hacızadə 
 
Zahid Süleyman oğlu Abdullayev 
 
 
NEFT TƏSƏRRÜFATININ  
İQTİSADİ STRUKTURUNUN MODERNİZASİYASI 
(monoqrafiya) 
 
 
 
 
 
 
 
 
 
 
 
 
Yığılmağa verilmişdir: 09.08.2003. Çapa imzalanmışdır: 21.08.2003. 
Formatı 60 x 84 1/16. Həcmi 32 ç.v. Sayı 300. Qiyməti müqavilə yolu ilə 
 
 
«Ziya-Nurlan» mətbəəsində çap edilmişdir 
