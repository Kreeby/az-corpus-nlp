 
İMRAN AXUNDOV 
 
 
 
 
 
 
 
 
 
       HÖKÜMƏ  
            QURBANOVA 
 
 
Monoqrafiya 
 
 
 
 
 
 
 
 
 
 
 
 
Bakı – Mütərcim – 2015 
 
 2 
 
 
 
 
Redaktor:   H. M. Nəbili 
əməkdar mədəniyyət işçisi 
 
 
 
 
 
 
 
İmran Axundov. Hökümə Qurbanova. Monoqrafiya. 
– Bakı: Mütərcim, 2015.  – 128  səh. 
 
 
 
 
Monoqrafiyada Azərbaycan səhnəsinin ən qüdrətli nümayən-
dələrindən biri SSRİ xalq artisti Hökümə Qurbanovanın böyük sə-
nətkarlıqla ifa etdiyi zəngin xarakterə malik olan obrazlar qalereyası 
tədqiqata cəlb olunaraq təhlil olunur. 
 
 
 
 
 
A
026
4702060000
 47-15 
 
 
© İ.Axundov, 2015 
 3 
GİRİŞ 
 
Hökümə Qurbanova Azərbaycan 
səhnəsinin ən nadir simalarından biridir. 
 
Fəlsəfə doktoru İmran Axundov 
 
 
Zaman yaradıcı insanın üzərinə böyük məsuliyyət qoyur. Bu 
məsuliyyət artdıqca sənətə olan məhəbbət də artır və ilahi sevgiyə 
çevrilir. Sənəti ilahi sevgiyə çatdıran nəhəng sənətkarlardan biri, 
mən deyərdim ki, birincisi də SSRİ xalq artisti Hökümə xanım Qur-
banovadır. 
“Onun səhnəmizə nisbətən gec gəlməsi, lakin tez parlaması, 
parlaq inkişaf yolu keçməsi, sənətin zirvələrinə sürətlə yüksəlməsi 
aktrisanın zəngin, orijinal istedad sahibi olduğunu, əməksevərliyini 
göstərir. Onun həyatı və yaradıcılığı səmərəli axtarışlar, gözəl tapın-
tılar, bədii nailiyyətlər yoludur” (16). 
Hökümə Qurbanova güclü xarakterə malik olan bənzərsiz səh-
nə ustası idi. Aktrisa ifa etdiyi hər hansı bir obrazı istedadının süz-
gəcindən keçirərək, yüksək bədii səviyyəyə qaldırmağı bacarırdı. 
“H. Qurbanova bir sıra rollarında belə parlaq ifaçılıq nümu-
nəsi göstərmişdir. Məhz bu zaman o, ixtiraçı, novator bir aktrisa ki-
mi diqqəti cəlb etmiş, teatrın sənətkarlıq səviyyəsinin yüksəlməsin-
də mühüm rol oynamışdır. Reyhan, Germiona, Bənövşə və b. on-
larca belə obraz buna misal ola bilər. O, bir tərəfdən öz yaradıcılıq 
təşəbbüskarlığı ilə, digər tərəfdən isə yaratdığı poetik təbiətli, gözəl 
mənəviyyatlı qəhrəmanları ilə nümunə olur” (1). 
Onun Azərbaycan, Rus və Qərbi-Avropa dramaturqlarının əsər-
lərində ifa etdiyi müxtəlif zamanların mürəkkəb xarakterli qəhrəman-
ları dünya teatrında yaradılan nadir obrazlardandır. Zaman keçdikcə 
bu obrazların şöləsi Azərbaycan mədəniyyətini işıqlandırmaqdadır. 
İstedad nadir bəxşişdir. O, hər adama verilmir. Ona daim qay-
ğı göstərmək lazımdır ki, xalqının başını uca etsin. O qayğıda, ge-
cəni gündüzə qatıb, çalışmaqdan ibarət olmalıdır. Hökümə Qurbano-
va bunu bacardı. İstedadı zəhmətlə birləşdirib, böyük sənət yaratdı. 
Və aktrisanın sənətinin alovu hələ də qəlbləri isidir. 
 4 
I FƏSİL 
HƏYATI VƏ AXTARIŞLAR DÖVRÜ  
(1913-1943) 
 
Azərbaycan tamaşaçılarının sevimlisi, 
öz parlaq istedadı ilə teatrımızın tarixinə 
yeni səhifələr yazmış Hökümə Qurbanova 
yaratdığı sənət nümunələri ilə hamını heyran edir. 
 
Cabir Səfərov 
 
 
SSRİ xalq artisti Hökümə Abbasəli qızı Qurbanova 1913-cü 
ildə iyun ayının 11-də Bakıda anadan olmuşdur. Hökümə xanımın 
anası Malikat Maqomayeva çeçen qızıdır, bəstəkar Müslüm Maqo-
mayevin bacısıdır. Atası Abbasəli Qurbanov isə bakılıdır. Abbasəli 
Qurbanov Şimali Qafqazda səfərdə olarkən Malikat xanımı bir məc-
lisdə görüb, bəyənmişdir. Onlar ailə qurduqdan sonra uzun müddət 
Müslüm Maqomayevin evində yaşamışlar. Müslüm bəy təbiətən 
xoşxasiyyət, qonaqsevər, tez ünsiyyət quran insan idi. Onun evinə 
ən çox o dövrün incəsənət və mədəniyyət xadimləri toplanardılar. 
Hökümə xanıma teatr sənətinə həvəs elə buradan başladı. 
H. Qurbanova teatra çox sonralar gəlib. Əlbəttə ki, dolayı 
yolla. Onun teatra gəlişinə Müslüm bəyin evində yaşaması böyük 
təkan vermişdir. 
Hökümə xanımın ilk rolu Telli olub, o da baş tutmayıb. 
Aktrisa xatirələrində yazır; “Mən teatra ilk dəfə dayımla, Müs-
lümbəylə getmişəm. Opera teatrına. Gördüyüm, dinlədiyim ilk ta-
maşa, əgər dolaşıq salmıramsa “Leyli və Məcnun” olub. Çünki xa-
tırlamağa başlayanda səhra, qayalıq, mağara mənim gözlərimdə can-
lanır... Ordan cır-cındır paltarda çıxıb ətrafı uzun-uzadı süzən pəj-
mürdə bir adamın yanıqlı səsi qulağımda səslənir. Ora ayaq açandan 
sonra o biri tamaşalara baxmışam: “Əsli və Kərəm”, “Şah İsmayıl”, 
“Aşıq Qərib”, “Arşın mal alan”. Bəzilərinə təkrar-təkrar. “Leyli və 
 5 
Məcnun”u elə o vaxt, yalan olmasın, dörd-beş dəfə dinləmişəm. 
Hüseynqulu Sarabskinin özünü Məcnun rolunda görmüşəm. Onun 
mağaradan çıxışını və səhrada şahnaz üstə oxuduğu qəzəli xatırla-
yanda indi də gözlərim yaşarır... Aktyorlardan Zülalov qardaşlarını, 
Hüseynağa Hacıbababəyov, Hənəfuş Terequlov, Məmmədtağı 
Bağırov yadımdadır. Aktrisalardan Sürəyya Qacarı Leyli rolunda, 
Sona Hacıyevanı Əsli rolunda yaxşı xatırlayıram” (16). 
Hökümə Qurbanovanın dram tamaşalarına sonralar gedib. 
Görkəmli səhnə ustası Ələsgər Ələkbərovla görüşəndən sonra. O, 
gənc və istedadlı aktyor Ə. Ələkbərovla nişanlı idi. 17 yaşından 
sənət meydanına gəlmiş Ələkbərov 19-20 yaşlarında indiki Kukla 
teatrının binasında yerləşən Bakı Türk İşçi Teatrında müxtəlif 
xarakterli mürəkkəb obrazlar yaratmışdır. Hökümə xanım ilk dəfə 
dram tamaşalarına bu teatrda baxıb. 
Hökümə Qurbanova yazır ki, “...dram aktyorlarından ilk gör-
düklərim kimdir. Kim mənə daha dərin təsir bağışlayıb. Mən ora bi-
rinci günlər ... əlbəttə, Ələsgərin həvəsinə gedirdim. Getdim, gör-
düm. Sevindim. Onu bir aktyor kimi də xoşladım, daha artıq sev-
dim. Amma mən orda ondan başqa aktyorlar, gözəl sənətkarlar da 
gördüm: Kazım Ziya, Cavadov, Gəraybəyli, Əzizə xanım, Fatma 
Qədri. Xüsusilə Fatma xanım mənə öz şirinliyi, məlahətli oyunu, 
təbii davranışı ilə dərin təsir bağışladı. “Hind qızı”ndakı Sürücü, 
“Qanlı səhra”dakı Fatimə indi də gözümün qarşısındadır. Sürücünün 
səhnəsinin önündə ay işığını andıran projektor altında, ağac dibində 
söylədiyi monoloq, ya onun Fatimə rolunda pərdə açılan kimi göz 
yaşı axıda-axıda “Hicaz” üstündə zümzüməsi indi də qulağımda 
səslənir... Gözəl aktyorlar, mənalı, məzmunlu tamaşalar görürdüm... 
Bunlarla, əlbəttə, sonrakı illərdə... Abbas Mirzə Şərifzadənin Elxan, 
Səyavuş, Maqbet obrazları, Mərziyə xanımın Sevil, Südabə, Solmaz 
rolları yaxşı yadımdadır. Yeva xanımı Solmaz rolunda heç unuda 
bilmirəm. Amma haqqında danışdığımız illərdə mən İşçi teatrına 
çox gedirdim. Mən tez bir zamanda o teatrın daimi tamaşaçısı 
oldum. Ələsgərlə bərabər onun işlədiyi İşçi teatrını da sevdim... 
 6 
... məni teatra gedən yollara yaxınlaşdıran ilk cığır Ələsgərlə 
və İşçi teatrı ilə tanışlığımdan başlayıb. 
... 1932-ci ildə İşçi teatrı artıq Gəncə şəhərinə köçürüldü. 
Ələsgərlə toyumuzdan sonra onunla bərabər mən də ora getdim... 
... Başqa ixtisas seçməyim təsadüf, ya tərəddüd nəticəsində 
baş verməyib. İndicə elə bunu demək istəyirdim. Bu işdəki son qə-
rarım özümün öz iradəmlə qəbul elədiyim şüurlu qərardır. Bir müd-
dət mən konservatoriyada da oxudum. Fortepiano şöbəsində. Uşaq 
yaşlarından buna həvəsim vardı. Hazırlığım da kifayət edirdi. Lakin 
bu fikirdən də daşındım... Nə pianoçu, nə də müəllimə olmadığıma 
peşman deyiləm” (16). 
Hökümə Qurbanova 1936-cı ildə Azərbaycan Dövlət Dram 
Teatrının (Akademik Milli Dram Teatr) yardım heyətinə işə qəbul 
olunub. 
“H. Qurbanovanın teatrı özünə peşə seçməsi bir təsadüflə bağ-
lı olsa da, bir həqiqətdir ki, o, səhnəyə gəlməyə özündə daxili ehti-
yac hiss etmiş, bu yolu şüurlu olaraq seçmişdir. Bəlkə də, Hökümə 
xanım öz fikrini, həyata, hadisələrə münasibətini aydın demək, bir 
sənətkar kimi dövrün aktual məsələlərini, Azərbaycan qadınının ağıl 
və zəkasının nəyə qadir olduğunu isbat etmək üçün bu formanı, bu 
yolu, bu sənəti seçmişdir” (12). 
Azərbaycanın teatr tarixi ilə məşğul olan mütəxəssislərin təd-
qiqatlarında qeyd edilir ki, H. Qurbanovanın ilk rolu S. Vurğunun 
“Vaqif” mənzum dramındakı gürcü qızı Tamara obrazı olub. 
Lakin apardığımız araşdırmalar nəticəsində, əlimə keçən 
proqramda göstərilir ki, Hökümə xanım ilk dəfə 1936-cı ildə 05 
oktyabrda Ağəli Dadaşovun quruluşunda C. Cabbarlının “Almaz” 
əsərində Sürmə rolu ilə səhnəyə çıxıb. 
1938-ci ildə H. Qurbanova əsas heyətə keçdi. Həmin ilin 05 
oktyabrında ilk dəfə tamaşaya qoyulan S. Vurğunun “Vaqif” mən-
zum dramında (rej. A. İsgəndərov) Tamara obrazını Hökümə xanım 
1939-cu il fevral ayının 01-də ifa etdi. 
Hökümə Qurbanova (Ələsgər Ələkbərovla nigahda olduğu 
üçün o dövrün afişa və proqramlarında Hökümə Qurbanovanın soy 
 7 
adı Ələkbərova yazılırdı) Qacar tərəfindən əsir götürülmüş gürcü 
qızı Tamaranın keçirdiyi iztirabları tamaşaçıya dəqiq boyalarla rəsm 
etdirirdi. 
Aktrisa özü qeyd edir ki; “Tamara rolunda ilk dəfə səhnəyə 
çıxmışam. Özü də hansı səhnəyə! Kimlər ilə! Bu bir səbəb. Tamara 
rolunu məndən əvvəl Barat Şəkinskaya oynamışdı. Gözəl oynamış-
dı, yüksək qiymət almışdı. O vaxt Barat xanım da gənc aktrisalar 
cərgəsində gedirdi. Amma teatra məndən neçə il əvvəl gəlmişdi və 
görkəmli mövqe tuturdu. Deməli, mən istər-istəməz bu ilk addımda 
özümdən təcrübəli bir aktrisa ilə müqayisə edilməli, özgə sözlə, ya-
rışmalı idim. Bu ikinci səbəb. Bunu da nəzərə alın ki, mən hazır, 
bitkin bir tamaşaya kiçik hazırlıqla, bir necə məşqdən sonra yolüstü, 
tələsik daxil olurdum. Bu da üçüncü səbəb. Bunların üçü bir yerdə 
ciddi məsuliyyət, böyük həyəcan demək idi. 
Birinci şərti məni əhatə eləyən aktyorların məharətində, kolle-
ktivin mənə qarşı gözəl, nəcib, qayğıkeş münasibətində görürəm. 
Mən tək deyildim. Teatra ayaq açan gənclərin sayı çox idi. Usta 
aktyorlarımız bizə həqiqətən böyük ehtiyatla yanaşır, gənclərə 
böyük qayğı göstərirdilər. Burdan keçəndən sonra ikinci şərti də 
əhəmiyyətli hesab eləyirəm. Bu rolda nə müvəffəqiyyət qazana bil-
mişəmsə, gecəni gündüzə qatıb çəkdiyim zəhmətin sayəsində qazan-
mışam. Tamara rolu mənim üçün bir növ “diplom işi” olub. Onu 
indi də əziz tuturam” (16). 
Əsərdə Tamara epizodik obraz olmasına baxmayaraq Hökümə 
xanım onu əsas rollar səviyyəsinə çatdırmağa nail olmuşdur. Onun 
Tamarası daxilən fəryad keçirən bir əsir idi. 
“O axşamkı “Vaqif” tamaşasında bütün tamaşaçıların diqqəti-
ni cəlb edən Hökümə xanım idi. Tamaşaçılar bu teatrın səhnəsində 
çıxış edən aktrisaları yaxşı tanıyırdı. Lakin bu təzə aktrisa onlara ta-
nış deyildi. Bu ilk tanışlıq isə çox sevindirici, çox maraqlı, çox ürək-
açan idi. 
Bir həqiqət var ki, bəzi aktyor və aktrisalar bu və ya digər 
tamaşada ilk dəfə çıxış edərkən heç kəsin diqqətini cəlb etmir, 
oyunları heç bir iz buraxmadan keçib gedir. Lakin Hökümə xanımın 
 8 
bu tamaşada oynadığı gürcü qızı Tamara əsas rollardan olmasa da, 
aktrisanın məharəti nəticəsində bu rol əsas rollar cərgəsinə daxil 
olmuşdu. Tamaşa salonu Tamaranın-Hökümə xanımın simasında 
azadlıq sevən gürcülərin azadlıq uğrundakı mübarizələrini diqqətlə 
izləyir, Tamaranın şəxsi taleyinə ürəkdən yanır, onun iniltilərinə, 
fəryadlarına şərik olurdular” (8). 
Gürcü qızı Tamara ilə Hökümə Qurbanova özünün həqiqi iste-
dad sahibi olduğunu sübut etmişdir. Böyük müvəffəqiyyət qazanan 
Tamara obrazından Hökümə xanım ruhlandıraraq, daha ciddi axta-
rışlar aparmağa nail olmuşdur. 
Teatr təhsili almamış Hökümə xanımın inkişafına müxtəlif xa-
rakterli obrazlar kömək olmuşdur. Belə obrazlardan biri də Tamara 
idi. Səhnəyə ilk dəfə qədəm qoyan bu aktrisa, aktyorluq sənətində 
böyük həyat yolu keçmiş Sidqi Ruhulla və Rza Əfqanlı kimi bir sə-
nətkarlara tərəf müqabili olması və onun ifasının alqışlanması, şüb-
həsiz ki, istedadın böyüklüyündən xəbər verirdi. 
“Hökümə Qurbanovanın ilk çıxışı iki cəhətdən əlamətdar he-
sab edilə bilər. Birincisi, səhnəyə yeni aktrisa gəlmişdi. Fitri isteda-
da malik, təbiət vergisilə zəngin, daxili və zahiri keyfiyyətlərinə 
görə cazibədar bir aktrisa. Adamı ilk görüşdən, aktyoru isə ilk çıxı-
şından tanımaq çətin olur. Lakin bununla belə ilk təəssürat çox şey 
deyə bilir. Hökümə Qurbanova “Vaqif” tamaşasına sonradan daxil 
olsa da səhnədə həyəcanlı və kövrək davransa da tamaşaya üzvi su-
rətdə daxil olub tamaşaçıların qəlbinə dərhal yol tapmışdı. Ona ba-
xanlar Vaqif, Vidadi, Eldar və Gülnarla yanaşı Tamaranın da obra-
zında xalq faciəsinin dürüst timsalını, emosional təmsilini görmüş-
lər. İkinci cəhət, daha çox subyektiv məzmun daşıyır. Çünki şəxsən 
aktrisanın özünün yaradıcılıq yoluna və sənətkarlıq simasının yaxın 
illərdəki formalaşma prosesinə aiddir. Gənc aktrisa bu balaca obrazı 
ifa edərkən onun faciə damarını düzgün tutmuş, ehtimal ki, instinkt 
gücünə tapdığı doğru açarla təkcə bu obrazı deyil, həm də öz 
gələcəyinin qapılarını açmış, ona xas və məxsus olan bir aləmin 
astanasına qədəm basmışdır”(16). 
 9 
“Gənc aktrisa Hökümə xanım bu balaca obrazın faciə dama-
rını tutmuş, onun açarını tapa bilmişdi. Bizə belə gəlir ki, həmin 
açar eyni zamanda aktrisaya xas və məxsus olan səhnə aləminin 
qapılarını da onun üzünə açmışdır. 
Bu aləm yüksək dramatizm və faciə aləmidir. 
Tamaradan sonra aktrisanın müxtəlif janrlarda, müxtəlif 
rollardakı çıxışları, onun uzun və zəhmətli axtarışları onu ilk təməl 
daşının (Tamara obrazının) üstündə yüksələn bir zirvəyə gətirib 
çıxarmışdır” (15). 
Hökümə Qurbanova 1939-1943-cü illərdə S. Rəhmanın “Toy” 
komediyasında Zinyət (rej. M. Haşımov, 28.04.1939); C. Cabbarlı-
nın “Od gəlini” faciəsində Solmaz (rej. İ. Hidayətzadə, 29.09.1939); 
N. Vəzirovun “Müsibəti Fəxrəddin” faciəsində Gülbahar (rej. S. Tu-
rabov, 18.03.1940); S. Rüstəmin “Qaçaq Nəbi” mənzum dramında 
Həcər (rej. İ. Hidayətzadə, 26.09.1940, aktrisa bu obrazı sonralar ha-
zırlayaraq ansambla daxil olmuşdur), M. Təhmasibin “Bahar” pye-
sində Laçın (rej. Ə. Şərifov, 10.10.1940); S. Rəhmanın “Xoşbəxtlər” 
komediyasında İnci (rej. A. İsgəndərov və Ş Bədəlbəyli, 
23.01.1941); Kondrat Krapivanın “Son gülən” əsərində Gülşən (tər-
cümə və təbdil edən Mir Cəlal, rej. Ə. Şərifov, 27.03.1941); S. Vur-
ğunun “Fərhad və Şirin” mənzum faciəsində Məryəm (rej. A. İsgən-
dərov, 06.11.1941); M. Hüseynin “Nizami” dramında Afaq (rej. A. 
İsgəndərov, 16.08.1942); C. Cabbarlının “Almaz” əsərində Yaxşı 
(rej. S. Turabov, 10.01.1943); R. Rzanın “Vəfa” pyesində Vəfa (rej. 
A. İsgəndərov və Ə.Şərifov, 07.05.1943); S. S. Axundovun “Eşq və 
intiqam” faciəsində Zəhra (rej. Ə. Ələkbərov, 01.10.1943) obraz-
larını ifa etmişdir. 
1939-cu ildə aprel ayının 28-də H. Qurbanova Məhərrəm 
Haşımovun quruluşunda S. Rəhmanın “Toy” komediyasında Zinyət 
obrazını ifa etdi. 
Bu komediyada iki qüvvə mübarizə aparır-yenilik və köhnəlik. 
Yeniliyə Zinyət (Hökümə Qurbanova), Şeyda (Atamoğlan Rzayev), 
Surxay (Süleyman Tağızadə), köhnəliyə isə Kərəmov (Mirzağa 
Əliyev), Mirzə Hüseyn (Məmmədəli Vəlixanlı) və b. başçılıq edirdi. 
 10 
Əsl xalq yumoru ilə zəngin olan bu komediyada çox maraqlı komik 
vəziyyətlər var idi. 
H. Qurbanova Zinyətin xarakterini düzgün dərk etmiş, onu 
maraqlı mizanlarla zənginləşdirmişdir. Aktrisa bu obrazı ifa edərkən 
şarjdan və şit hərəkətlərdən qaçmış, gələcəyə nikbin baxan, zəhmət-
keş bir qız obrazı yaratmağa müvəffəq olmuşdur. Zinyət-Qurbanova 
ətrafında baş verən hadisələrə öz münasibətini bildirən kolxozçu qız 
idi. Zinyət-Hökümə xanım münasibətini iki yerə ayırırdı. O, 
dostlarına qarşı mehriban, Kərəmov kimilərə qarşı amansız idi. H. 
Qurbanova kinayəni iki yerə məharətlə ayıra bilirdi. Aktrisa Kərə-
mova qarşı qatı kinayə bəsləyirdisə, dəmirçi Musaya qarşı bəslənən 
kinayə satirik xarakter daşıyırdı. 
“Realist həyat hadisələrində açıq komizmə geniş meydan açan 
Məhərrəm Haşımovun rejissor niyyətini aktyorlardan Sidqi Ruhulla 
(Dəmirçi Musa), Hökümə Ələkbərova (Qurbanova – İ.A) (Zinyət), 
Əzizə Məmmədova (Zalxa) ... məharətlə təcəssüm etdirə bilirdilər” 
(19). 
Aktrisa Zinyəti duyan, düşünən, sevən bir gənc kimi ifa edirdi. 
Onun Zinyəti işgüzar olmaqla yanaşı sevməyi də bacarırdı. Səhnədə 
ilk addımlarını atan Hökümə Qurbanova “Toy” komediyasında 
Zinyət obrazını yaradarkən SSRİ xalq artistləri Mirzağa Əliyev, 
Sidqi Ruhulla (dəmirçi Musa) və başqa görkəmli səhnə xadimləri ilə 
tərəf müqabili olmuş, onlarda sənətin sirlərini mənimsəmişdir. 
1939-cu ildə sentyabr ayının 29-da Hökümə xanıma                   
C. Cabbarlının “Od gəlini” faciəsində (rej. İ. Hidayətzadə) mürək-
kəb və ziddiyyətli Solmaz obrazı tapşırılır. 
“Solmaz rolu da səhnəmizin qüdrətli aktrisalarının, o cümlədən 
Mərziyə xanımın və Yeva xanımın repertuarını bəzəmiş, onların si-
masında şöhrətli ifaçılarını tapmışdır. Belə sələflərə ləyaqətli varis ol-
maq, onlardan sonra rolun ifasına yenilik gətirmək, təzə fikir, təzə söz 
demək o qədər də asan deyil. Hökümə Qurbanova bu təsadüfdə də 
çətin yolu üstün tutmuş, təkrardan və təqliddən uzaq olmuşdur” (16). 
Bildiyimiz kimi tamaşanın diqqət mərkəzində Elxan və Sol-
maz xəttləri durur. İstər Elxan rolunu ifa edən Ələsgər Ələkbərovun 
 11 
və istərsə də Solmaz rolunu oynayan Hökümə Qurbanovanın 
birlikdə gördüyü iş tamaşanın yüksək səviyyədə getməsinə səbəb 
olmuşdur. Onların sevgisi təmiz qəlbdən yaranan sevgi idi. 
Solmaz-Qurbanova ərəb xəlifələri əlində alətə çevrilmiş gözəl, 
pak bir qız idi. Aktrisanın Solmazında sevgi uğrunda döyünən ürək 
var idi. O, lazım gələndə nəyə qadir olduğunu tamaşaçıya göstərmə-
yə nail olurdu. Bu da Solmaz-Qurbanovanın iti ağıla malik olduğu-
nu göstərirdi. Onun Solmazı ətrafındakı hadisələri şərh etməyi baca-
rırdı. Hökümə xanım ifasında Solmazın mübarizliyi bütün tamaşa 
boyu hiss olunurdu. 
Səhnədə ilk obrazlarından tamaşaçı yaddaşına həkk olunan  H. 
Qurbanova yaradıcılıq axtarışlarını getdikcə dərinləşdirərək daha da 
müxtəlif xarakterli obrazlar yaratmağa nail olmuşdur.  
1940-cı il mart ayının 18-də N. Vəzirovun “Müsibəti Fəxrəd-
din” faciəsi S. Turabovun quruluşunda tamaşaçılara nümayiş etdiril-
di. Əsasən gənclər üzərində qurulmuş bu tamaşada Atamoğlan Rza-
yev (Fəxrəddin), S. Bəsirzadə (Səadət), H. Qurbanova (Gülbahar) 
əsas rolları ifa edirdilər. 
“... H. Qurbanova əsasən gənc aktyor qüvvələri tərəfindən 
hazırlanmış “Müsibəti Fəxrəddin” tamaşasında Gülbaharın rolunu 
hərarətlə oynamışdır. Lakin gənc aktrisanın ilk müvəffəqiyyətləri 
onu arxayınlaşdırmamış, əksinə, öz sənətkarlığını artırmaq üçün 
yeni axtarışlara ruhlandırmışdır” (23). 
Gülbahar obrazında Hökümə xanım sadə və nikbin idi. Onun 
ifasında gənclikdən gələn ruh yüksəkliyi var idi. 
“Gülbahar-Hökümə xanım tamaşada görkəmli yer tutur. 
Aktrisa sonrakı epizodlarda da rolu əsasən dramatik boyalarla can-
landırır. Bu gənc qızın fəal, işgüzar təbiətini, müsibətə qarşı acizlik 
yox, müqavimət göstərmək bacarığını ön plana çəkir. Beləliklə o, 
tamaşada ictimai etirazın qüvvətlənməsinə xidmət edir” (16). 
H. Qurbanovanın ifasında Gülbahar obrazı dramatik hadisə-
lərlə, iztirab motivləri ilə zənginləşmiş səhnə qəhrəmanı idi. 
“H. Qurbanova öz yaradıcılığını müasir həyatla, yeni cəmiyyət 
quran insanlarla sıx bağlamış, səhnədə müasir insanların obrazlarını 
 12 
yaratmağa ciddi həvəs göstərmişdir. Onun bir çox sənətkarlıq 
qələbələri məhz müasir pyeslərin səhnə təcəssümü ilə əlaqədardır. 
Artist həyata fəal münasibət bəsləməklə onun inkişafına bilavasitə 
kömək etmək istəyir. O, müasir pyeslərin tamaşalarında oynadığı 
hər bir rolda həyat hadisələrinə öz vətəndaşlıq münasibətini, məhəb-
bət və nifrətini aydın şəkildə təzahür etdirir. Onun qəhrəmanları 
həmişə ideal adam olmur, bəziləri həyatın çətin yollarında səhv də 
edir; lakin bu qəhrəmanlar öz təmiz mənəviyyatları ilə hər cür 
çətinliklərə, məhrumiyyətlərə qalib gəlirlər”(23). 
Hökümə Qurbanova səhnədə yaratdığı müxtəlif mövzulu ob-
razlar içərisində komediya janrı xüsusi yer tutur. Bu baxımdan onun 
1941-ci il yanvar ayının 23-də A. İsgəndərov və Ş. Bədəlbəylinin 
quruluşunda tamaşaya qoyulan “Xoşbəxtlər” komediyasındakı İnci 
obrazı Hökümə xanımın yaradıcılığında xüsusi yer tutur. 
S. Rəhmanın ikinci səhnə əsəri olan “Xoşbəxtlər” komediyası 
“Toy” dan fərqlidir. Bu lirik komediyada ailə-məişət məsələsi ön 
plana çəkilmişdir. 
“Hökümə xanım bu pyesdə İncinin rolunu çox incə bir 
üslubda, zərif bir yumorla yaratdı” (8). 
“Lirik qəhrəmanların surətlərini yaradan Barat (Gülər), H. 
Qurbanova (İnci), M. Sənani (Sadıq) və M. Mərdanov (Mürşüd) 
böyük həvəslə oynayır, incə və səmimi duyğuların gözəlliyini hifz 
edirlər. Onlar öz qəhrəmanlarını aydın fərdi xüsusiyyətləri ilə gös-
tərirlər... 
H. Qurbanovanın yaratdığı İnci ... daha səmimi və sadə bir var-
lıq olduğundan, özünə yaraşmayan küsülü rolunu axıra qədər ciddi 
oynaya bilmir. Onun “inadkarlığı” inandırıcı deyildir. Buna görə də o, 
bu ayrılığın acısını başqalarından daha çox hiss edir və öz hərəkəti 
üçün Gülərdən daha çox peşimançılıq çəkir. İncinin sadəliyi, Mürşü-
dün isə zahiri sarsılmazlığı səmimi gülüş doğurur” (4). 
M. Hüseyn “Kommunist” qəzetində (29.01.1941) yazır ki; 
“Gənc aktrisalardan Barat (Gülər), Hökümə (İnci), Əminə (Maral) 
öz rollarını əvvəldən axıra qədər böyük bacarıqla oynayırlar. 
Baratın, Hökümənin və Əminənin aktyor sənəti sahəsində belə 
 13 
sürətlə boy atmasında, köhnə teatr ştamplarına qarşı inadla vuruşan 
və aktyorların istedadından maksimum istifadə etməyi bacaran Adil 
İsgəndərovun böyük xidməti olmuşdur”. 
“Hökümə Qurbanova İnci rolunda həqiqətən bir inci idi. Barat 
Şəkinskaya Gülər obrazını böyük ustalıqla yaratdı. Yeri gəlmişkən 
deyim ki, Barat Şəkinskaya və Hökümə Qurbanova geniş diapazona 
malik sənətkarlardırlar. Onların ifasında gördüyümüz ... rəngarəng 
xarakterlər teatr tariximizdə mühüm yer tutur”(18). 
“Aktrisalardan H. Qurbanova (İnci) və B. Şəkinskaya (Gülər) 
qabarıq fərdi xüsusiyyətləri ilə fərqlənən, lakin xarakterləri etibarı 
ilə bir-birinə yaxın olan iki gənc azərbaycanlı qadının surətində incə 
və səmimi duyğuların gözəlliyini ifadə edirdilər” (5). 
H. Qurbanovanın ifasında İnci komediyada əsas obrazlardan 
biri idi. Bunların dördüdə (Sadıq, Gülər, Mürşüd, İnci) bir-birinə 
bənzəməyən xarakter olmasına baxmayaraq, tamaşada ümumi 
ansamblı yarada bilirdilər. 
“İnci-Hökümə Qurbanova üçün ailə münaqişəsi və onun həlli 
ailənin səlamətliyi, möhkəmliyi məqsədi ilə bağlıdır. Hökümə xanım 
öz obrazını, hər şeydən əvvəl, həqiqətən ərini sevən və həqiqətən ailə-
sini qoruyan qadın kimi təqdim edir. O, məqsədində haqlıdır. Tama-
şaçılar bunu yaxşı başa düşür. Amma ərinə qarşı rəftarında, id-dia-
sında, tələblərində isə haqlı deyil. Tamaşaçı bunu da yaxşı başa düşür. 
Məqsədlə iddia, istəklə rəftar arasındakı bu təzad aktrisanın ifasında 
xarakterin mahiyyətinə və gülüşün mənbəyinə çevrilir” (16). 
H. Qurbanovanın ifa etdiyi İnci onun komediya janrında bir 
növ sınağı idi. Və aktrisa bu obraz ilə sübut etdi ki, o, gələcəkdə 
daha mürəkkəb xarakterli komik obrazlar yarada bilər. 
1941-ci il noyabr ayının 6-da A. İsgəndərovun quruluşunda S. 
Vurğunun üçüncü səhnə əsəri olan “Fərhad və Şirin” mənzum 
faciəsi tamaşaçıların ixtiyarına verildi və H. Qurbanova bu tamaşada 
çox möhtəşəm Məryəm obrazını yaratdı. 
“Qəhrəmanlıq pafosu, romantik ruhu, monumental təfsiri, 
vətənpərvərlik, sevgi və ülviyyət mövzularının poetik təcəssümü ilə 
 14 
Səməd Vurğunun “Fərhad və Şirin” faciəsi teatrın yeni və mühüm, 
təravətli və möhtəşəm sənət qələbəsi oldu” (19). 
Bu qələbədə Hökümə xanımın da  payı var idi. Faciəvi sima 
olan Məryəm-Qurbanova öz mükəmməl ifası ilə tamaşaçıları ovsun-
lamağı bacardı. Onun Məryəmi namuslu olmaqla yanaşı, həm də 
qəhrəman bir qadın idi. Məryəm-Qurbanova ilk səhnədən (Şirinlə 
görüş səhnəsi) başlamış son səhnəyə (oğlu Şiruyə ilə döyüş səhnəsi) 
qədər öz ifasını tamaşaçılara dəqiq göstərirdi. 
H. Qurbanova müsahibəsində qeyd edir ki; “Yadımdadır 
“Fərhad və Şirinin məşqində Məryəm özünü öldürdüyü epizodun 
ümumi əzəmətli mənzərəsi-kompozisiyası tapılmışdı. Amma mən 
bu mənzərənin mərkəzində dayanmalı ikən uzun müddət bunu eləyə, 
öz son monoloqumu təbii tərzdə söyləyə bilmirdim. Rejissor səbirlə 
gözləyir, bu epizod üzərindəki işi bitirməyi gündən-günə təxirə 
salırdı. Ancaq son məşqlərin birində bu monoloq səsləndi, rejissorun 
işarəsi, təlqini ilə mən bu sıldırım dağlar arasında, iki qoşun 
əhatəsində öz yalnızlığımı hiss elədim, duydum ki, monoloqu 
səhnədəkilərə yox, bütün dünyaya, yerlərə, göylərə, bütün insanlara, 
taleyə, tanrıya, öz qarabaxtıma müraciətlə söyləməliyəm” (16). 
“Hökümə yaxşı duyulmuş, ətraflı düşünülmüş ana və qəhrə-
man surəti ilə tamaşaçını sarsıdır... Hökümə Şiruyə ilə qarşılaşdığı 
səhnədə ana qəlbinin sızıltılarını və qorxmaz bir cəngavərin iradə 
möhkəmliyini sənətkarlıqla uyuşduraraq, özünü tamaşaçıya sev-
dirir” (9). 
Tamaşada ən qüvvətli və orijinal səhnələrdən biri olan Mər-
yəm-Qurbanovanın oğlu Şiruyə ilə üz-üzə gəldiyi səhnədir ki, 
burada aktrisa tamaşaçıları öz bənzərsiz ifası ilə sarsıdırdı. 
“Məryəm tam mənası ilə fəci obrazdır. Janr və üslub cəhətdən 
tamam və kamil surətdir. Yəqin elə buna görə də aktrisanın istedadı 
Məryəm obrazında daha çox parlayır. Pyesin ən yüksək faciə 
zirvələrindən biri (Məryəmin öz oğlu ilə vuruşu və ölümü) Hökümə 
xanımın ifasında tamaşanın da ən yüksək zirvəsinə çevrilir. O bu 
rolu əsil faciə duyğusu ilə ifa edir” (15). 
 15 
Hökümə Qurbanovanın ifasında Məryəm sadəcə qısqanc 
deyildir, o eyni zamanda aldanılmış və alçaldılmış bir qadının, həm 
də duyğulu bir ananın faciəsini ifa edirdi. 
“... nəcib və fədakar ana Məryəmin obrazını Hökümə Qurba-
nova ... romantik sənət boyaları ilə yaratmışdı...” (22). 
Tamaşaçı Məryəm-Qurbanovanın intiqam almaq qüdrətinə 
malik olduğuna inanırdı. Aktrisanın ifasında Məryəm qoçaq, sözü 
bütöv bir insan idi. 
“Məryəm obrazının səhnə təcəssümü ən yüksək qiymətə 
layiqdir. Çünki yüksək tələblərə cavab verən, böyük sənətin meyarı 
ilə ölçülə bilən yaradıcılıq işidir. Təsadüfü deyildir ki, teatr 
ictimaiyyəti Hökümə xanımı Məryəm roluna təqdir elədi. Aktrisanın 
pərəstişkarlarının sayı birə on qat artdı. Tamaşaçılar onun sifətində 
teatra yeni, böyük bir istedad gəldiyinə inandı... 
... Məryəm obrazı aktrisanın ... bütün yaradıcılığında əlamət-
dar hadisədir, onun inkişaf yolunda bir sıçrayışdır... 
... Məryəm əsərin əsas qəhrəmanı olmasa da tamaşanın ideya 
pafosunun düzgün səslənməsində, o vaxt üçün aktual səpki ilə işıq-
landırılmasında onun da fəal iştirakı və xidməti vardır. Aktrisanın 
ifası zülmə, təzyiqə qarşı etiraz fikri, azadlığa və insan səadətinə 
xidmət ideyası ilə bilavasitə və möhkəm surətdə bağlı olduğu üçün, 
bu işıqlı ideya ilə daxilən alovlandığı üçün gözəl təsir bağışlamış, 
yekdilliklə yüksək qiymətləndirilmişdir” (16). 
Beləliklə, Məryəm obrazı Hökümə Qurbanovanın ilk yaradıcı-
lıq uğurlarının ən gözəl nəticəsidir. H. Qurbanova Məryəm obrazı 
ilə sübut etdi ki, Azərbaycan səhnəsinə istedadlı bir aktrisa gəlib. 
1942-ci il avqust ayının 16-da Adil İsgəndərovun quruluşunda 
M. Hüseynin lirik romantik səpgidə qələmə alınmış “Nizami” pyesi 
tamaşaçılara təqdim edildi və Hökümə Qurbanova Nizaminin həyat 
yoldaşını-Afaqı ifa etdi. 
“Adil İsgəndərov tərəfindən hazırlanan bu tamaşada Rza 
Əfqanlı (Nizami), Sona Hacıyeva və Hökümə Qurbanova (Afaq) ... 
Sidqi Ruhulla və Ələsgər Ələkbərov (Əbdək) ... Mərziyə Davudova 
(Məhsəti) ... maraqlı və yadda qalan obrazlar yaradaraq, böyük 
 16 
Nizaminin mühiti, zəmanəsi və mənəvi aləmi haqqında müasir-
lərimizə aydın təsəvvür verə bildilər” (22). 
Müəllif tərəfindən zəngin boyalarla işlənmiş Afaq obrazını ifa 
etmək aktrisadan böyük bacarıq tələb edirdi. Çünki bu obraz təbiət 
etibarı ilə mərd və zərif qəlbə malik olan bir xanım idi. Ona görə bu 
rolu ifa edən aktrisanın istedadı kifayət qədər olmalıdır ki, obrazın 
səhnə taleyini düzgün şərh edə bilsin. Hökümə Qurbanova bunu 
bacardı. O, obrazın incə xarakteri və yüksək romantikası ilə bərabər 
vətənpərvərlik hisslərini də tamaşaçılara çatdıra bildi. 
“Afaqın xəzərlərlə qarşılaşdığı, qılınclaşdığı epizod tamaşanın 
görkəmli və ifadəli yerlərindən biri kimi canlanır və bir qayda 
olaraq tamaşaçılar tərəfindən həmişə alqışlarla müşayiət olunurdu. 
Bu epizod Hökümə Qurbanovanın da ən uğurlu epizodu idi”(16). 
Aktrisa analıq məhəbbətini, Nizaminin sevgisini və Afaqın 
faciəvi həyatını parlaq şəkildə təsvir edə bilirdi. Hökümə xanım ifa 
etdiyi qəhrəmanının xarakterini tamaşaçılara göstərməyə nail olurdu. 
1943-cü il yanvar ayının 10-da C. Cabbarlının “Almaz” əsəri 
S. Turabovun quruluşunda tamaşaya qoyuldu və Yaxşı rolunu H. 
Qurbanova ifa etdi. 
Hökümə xanımın ifasında Yaxşı daxilən azad olmayan, 
hüquqsuz bir kəndli idi. 
“Yaxşı obrazı ilə Hökümə xanım ikinci dəfə görüşür. O, “Al-
maz” filmində müəlliflə bərabər görülən işin təcrübəsindən, səmərə-
sindən faydalanaraq indi əsərə və öz roluna daha artıq bələdçiliklə, 
daha dərin idrakla yanaşır. Xalis realistik planda yazılmış bu rolun 
səhnə rəsmində o, indi şairanəlik meyli, onun səhnə həyatında gizli 
dönüşlər, tamaşanın sonunda isə gözlənilməz bir sıçrayış, güclü bir 
partlayış tapır. İlk səhnələrdə kölə şüuru ilə yaşayan yazıq, aciz 
Yaxşı ilə axırda yoxlama iclasında səhnəyə atılan Yaxşı arasındakı 
fərqi, obrazın aqibətindəki dönüşü, onun şüurundakı intibahı aktrisa 
dərindən duyur, hadisələrə uyğun bir məntiqlə və eyni zamanda 
emosional hərarətlə oynayır” (16). 
H. Qurbanova Yaxşısı nəcib duyğulara, sevən ürəyə malik bir 
insan idi. Onun varlığına təmiz mənəviyyat hakim idi. Almazın 
 17 
ətrafında baş verən hadisələrə münasibətlər Yaxşı-Qurbanovanın 
daxili aləmini sarsıtmışdır, onu mübariz etmişdir. 
“Hər bir həqiqi sənətkarın çoxlu mövzular içərisində öz möv-
zusu, özünə məxsus yaradıcılıq aləmi olur. O, həyat haqqındakı də-
runi fikirlərini, həyat və sənət diləklərini, vətəndaşlıq və insanlıq ar-
zularını özünün doğma mövzusu əsasında daha gözəl təcəssüm etdi-
rir. Hökümə xanımın əsas səhnə mövzusunu böyük insan təbiətləri, 
qəhrəman, mübariz, möhtəşəm xarakterlər, öz faciəli taleyi, aqibəti 
ilə insaniyyəti, həqiqəti və ülviyyəti təsdiq edən, yüksək bəşəri 
ideallara çağıran obrazlar təşkil edir” (15). 
1943-cü il mayın 7-də R. Rzanın ilk səhnə əsəri olan “Vəfa” 
pyesi A. İsgəndərov və Ə. Şərifovun quruluşunda səhnələşdirildi və 
prokuror Vəfa obrazını Hökümə xanım ifa etdi. 
Vəfa indiki Akademik Milli Dram Teatrının səhnəsində H. 
Qurbanovanın ilk baş rolu idi. Aktrisa Vəfa obrazı ilə özünün 
misilsiz bir səhnə ustası olacağına tamaşaçıları inandırdı. 
M. Arif “Kommunist” qəzetində (16.05.1943) yazır ki; “Hö-
kümə Qurbanova bu məsuliyyətli rolu müvəffəqiyyətlə ifa edir”. 
H. Qurbanova Vəfanın daxili və xarici keyfiyyətlərini birləşdi-
rərək dolğun bir obraz yaratmışdır. O, Vəfanın namuslu, əməksevər, 
dostluğa və sevgiyə sədaqətini tamaşaçılara dəqiq boyalarla təqdim 
edirdi. 
Ə. Şərif “Bakinski raboçi” qəzetində (12.05.1943) qeyd edir 
ki; “... tamaşada ən mürəkkəb, ən çətin vəzifə bizim gözümüzün qa-
bağında belə sürətlə inkişaf edən gənc aktrisa H. Qurbanovanın 
payına düşmüşdür”. 
“Çox mürəkkəb obrazlar olan Bahadır və Vəfa rollarının tam, 
dolğun səhnə təcəssümünü tapmaq, xarakterləri tamaşada yüksək sə-
viyyədə yaratmaq R. Əfqanlı və H. Qurbanovadan böyük səy, 
bacarıq, istedad tələb edirdi. Buna görə də aktyorlar öz müasirləri 
olan bu qəhrəmanların ümumiləşmiş, inandırıcı, həyati obrazlarını 
yaratdılar və tamaşaçılara onların daxili təbəddülatını çatdıra 
bildilər. Aktyorlar onların böyük ədəb-ərkan, ictimaiyyət qarşısında 
mənəvi borc tələb edən mürəkkəb psixoloji vəziyyətlərə düşən, bir-
 18 
birini sönməz məhəbbətlə sevən qəhrəmanların hiss-həyəcanlarını 
yüksək dramatik qüvvə kimi təqdim edirdilər” (13). 
“Aktrisa obrazın şəxsiyyəti ilə daşıdığı vəzifəsi, qulluq işləri 
ilə şəxsi həyatındakı davranışı, idarədəki və evdəki adamlarla rəftarı 
arasında möhkəm sərhəd çəkmirdi. Yəqin tamaşaçı buna görə asan-
lıqla inanırdı ki, onun düşüncə və həyat tərzi (ədliyyə xidmətindən 
asılı olmayaraq) ədalət qanunlarından ayrı deyildir. Onun adamlara 
göstərdiyi münasibət adamların onun çağırışına göstərdikləri müna-
sibətlə şərtlənir. Biz inanırdıq ki, qohum yaxud yad olmağından, 
idarəyə ya evinə gəlməyindən asılı olmayaraq onun üçün doğru doğ-
rudur, əyri isə əyri, cani canidir, xain də xain. Vəfa-Hökümə Qurba-
nova üçün dostluğun, sədaqətin, vəfanın meyarı şəxsi motivlərlə de-
yil, ictimai əlamətlərlə dəqiqləşirdi. Əgər Vəfa-Hökümə xanım Ül-
kər xala (bu rolu SSRİ xalq artisti Mərziyə Davudova ifa edirdi-
İ.A.) ilə danışanda bir cür, Minnətovla (bu rolu SSRİ xalq artisti 
Ələsgər Ələkbərov ifa edirdi-İ.A.) danışanda başqa cür olurdusa, 
İntizarı dinləyəndə bir rəftar, Vəsfiyyəni dinləyəndə və Mirzə po-
moşniki, yaxud Zeynəb oğlunu görəndə isə özgə rəftar göstərir, az 
qala dəyişib başqa adam olurdusa-bu dəyişmənin, belə ziddiyyətlə-
rin özü xarakterin bütövlüyündən, əqidənin sabitliyindən və iradənin 
möhkəmliyindən xəbər verirdi. 
Aktrisanın hərəkət və danışıq tərzi, səhnə davranışı bu rolda 
daha artıq həyatiliyi, səmimiliyi və sadəliyi ilə seçilirdi. Vətənpər-
vərlik pafosu ilə yazılmış bu əsərdə, vətən müdafiəsini təbliğ edən 
bir tamaşada bu üslubu gözləmək onu saxtalığa, şüarçılığa, 
ritorikaya qapılmaqdan qoruyurdu” (16). 
Səhnədə ilk addımlarını uğurlu atan bu istedadlı aktrisa 
ictimaiyyətin rəğbətini qazanmış Vəfa obrazı ilə özünü görkəmli 
sənətkar sırasına daxil edə bilmişdir. 
“... Vəfa rolunda çıxış edən Hökümə Qurbanova ciddi ifa tərzi 
ilə aparıcı obrazlar oynamaq üçün ona bəslənən ümidləri doğrultdu. 
“Vəfa” tamaşasından sonra ona dalbadal ciddi rollar tapşırıldı” (19). 
Hökümə Qurbanova Vəfa rolu ilə qanun keşiyində duran in-
sanların ümumiləşmiş obrazını yaratmağa müvəffəq olmuşdur. Cəmi 
 19 
bir neçə il aktrisalıq fəaliyyətində Hökümə xanımın bu cür uğur 
qazanması şübhəsiz ki, böyük istedadın bəhrəsi idi. 
1943-cü ildə oktyabr ayının 1-də S. S. Axundovun “Eşq və 
intiqam” faciəsi Ə. Ələkbərovun quruluşunda tamaşaya qoyuldu və 
burada Hökümə xanım Çingizin sevgilisi Zöhrə rolunu ifa etdi. 
Bu obraz H. Qurbanovanın daxili aləminə çox yaxın idi və 
aktrisa bu rolu lirik-romantik səpgidə oynayırdı. 
Hökümə xanım Zöhrənin saf məhəbbətini və bu məhəbbətdən 
meydana gələn faciəni incə detallarla tamaşaçılara təqdim edirdi. Bu 
kamil sənətkar Çingizsiz keçirən kədəri, onu gördükdən sonra 
yaranan sevinci böyük sənətkarlıqla göstərirdi. Bu səhnələrdə 
aktrisa Zöhrənin keçirdiyi psixoloji vəziyyətləri düzgün şəkildə 
tamaşaçılar  qarşısında canlandıra bilirdi. 
1943-cü ildə Hökümə Qurbanovanın 30 yaşı tamam oldu və 
bu münasibətlə ona respublikanın əməkdar artisti (17 iyun) fəxri adı 
verildi. Bu şübhəsiz ki, Hökümə xanımın səhnədə atdığı ilk 
addımlarının layiqli qiyməti idi. 
 20 
II FƏSİL 
MƏHSULDAR DÖVR (1944-1960) 
 
Hökümə xanım bədii və poetik xarakterlər 
yaratmağın, hər yeni rolda başqalaşmağın, 
yenidən təcəssüm tapmağın ustasıdır. 
 
SSRİ xalq artisti, prof. Mehdi Məmmədov 
 
 
Hökümə Qurbanovanın ifa etdiyi müasir və klassik səhnə qəh-
rəmanlarının hər biri böyük həyat yolu keçmiş canlı insanlardır. 
“Görkəmli səhnə xadimi öz qəhrəmanlarını həmişə hərəkətdə, inki-
şafda verir... Hökümə Qurbanovanın səhnəmizdə ehtiraslı bir ürəklə 
yaratdığı... obrazların hər biri ayrı-ayrılıqda incə sənətkar zövqü ilə 
işlənmiş, artistin füsunkar səhnə məlahətinə malik olduğunu nüma-
yiş etdirmişdir. 
Hökümə Qurbanovanı çox vaxt lirik rolların mahir ifaçısı kimi 
qiymətləndirirlər. Doğrudan da, onun yaratdığı Oliviya, Germiona, 
Şirin, Reyhan, Şəfəq, Xuraman, Cenevrə kimi rollarda lirik akkord 
olduqca güclüdür” (23). 
H. Qurbanovanın böyük bir sənətkar kimi yetişməyində ilk 
növbədə fitri istedadın, bir də gərgin əməyin rolu əvəzsizdir. Aktrisa 
bu iki nadir varlığı birləşdirərək, əvəzsiz sənət yaratmışdır. 
“40-cı illər yorulmaq bilməyəm sənətkarın səhnə həyatında 
axtarışlar dövrü olmuşdur. O, müxtəlif janrlarda, başqa-başqa səpki-
lərdə olan obrazlar üzərində yaradıcılıq işi aparmış, öz istedad və 
bacarığını sınaqdan keçirmişdir. Bu mahir aktrisa Zeynəb (“Duman-
lı Təbriz”), Oliviya (“12-ci gecə”), Gülarə (“İşıqlı yollar”), Nataşa 
(“Şərqin səhəri”), Cenevrə (“Dərin köklər”), Şəfəq (“Bahar suları”), 
Yeva Qrant (“Bir evin sirri”) kimi bir-birindən fərqlənən rollarda 
çıxış etmişdir, müxtəlif xalqların, ayrı-ayrı dövrlərdə yaşamış, öz 
istək və arzuları uğrunda mübarizə aparmış qız və qadınlarının 
xarakterini məharətlə eyni bədii səviyyədə yüksəltmiş, gözəl, uzun 
 21 
zaman tamaşaçıların xatirində yaşayan obrazlar yaratmağa müvəffəq 
olmuşdur” (12). 
Hökümə xanım Qurbanova 1944-1950-ci illərdə M. Hüseyn 
və İ. Əfəndiyevin birlikdə qələmə aldıqları “İntizar” pyesində Sü-
rəyya (rej. S. Turabov, 26.12.1944); M. S. Ordubadinin “Dumanlı 
Təbriz” əsərində Zeynəb (rey. A. İsgəndərov və Ə. Şrifov, 
28.04.1945); S. Vurğunun “İnsan” mənzum dramında Tatyana (rej. 
M. Haşımov və Ə. Ələkbərov, 07.11.1945); V. Şekspirin “On ikinci 
gecə” komediyasında Oliviya (tərcümə M. İbrahimov, rej. M. Məm-
mədov, 20.04.1946); L. Malyuginin “Köhnə dostlar” əsərində Tonya 
(tərcümə M. İbrahimov, rej. S. Turabov və Ə. Ələkbərov, 
21.01.1947); İ. Əfəndiyevin “İşıqlı yollar” pyesində Gülarə (rej. A. 
İsgəndərov, 19.07.1947); Ə. Məmmədxanlının “Şərqin səhəri” dra-
mında Nataşa (rej. A. İsgəndərov, 07.11.1947); Ceyms Qou və Arno 
D’Nyussonun “Dərin köklər” əsərində Cenevrə (tər.S. Rüstəm, rej. 
M. Haşımov və S. Turabov, 06.03.1948); A. Fadayevin “Gənc qvar-
diya”sında Valya Bors (səhnələşdirən Q. Qrakov, tərcümə T. Əyyu-
bov, rej. M. Məmmədov, 04.04.1948); Ə. Haqverdiyevin “Pəri ca-
du”sunda Şamama qarı (rej. Ə. Şərifov, 07.05.1948); İ. Əfəndiyevin 
“Bahar suları” dramında Şəfəq (rej. A. İsgəndərov, 11.12.1948); S. 
Rəhmanın “Aydınlıq” komediyasında Fəridə (rej. M. Məmmədov, 
05.02.1949); A. Boryanovun “O tayda” əsərində Valentina Nikola-
yeva (tərcümə Ə. Məmmədxanlı, rej. Ə. Şərifov, 08.04.1949); Tur 
qardaşlarının “Bir evin sirri”ndə Yeva Qrant (tərcümə M. Hüseyn, 
rej. S. Turabov, 04.12.1949); C. Məcnunbəyovun “Böyük məhəb-
bət” pyesində Sevda (rej. Ə. Ələkbərov, 12.05.1950) kimi obrazlar 
yaratmışdır. 
Hökümə Qurbanova Azərbaycan teatrına parlaq səhifələr yaz-
mış bir sənətkardır. Yuxarıda adları çəkilən bu qəhrəmanların hər 
biri xarakter etibarı ilə bir-birindən kəskin fərqlənirlər. Hökümə xa-
nımın ifa etdiyi müxtəlif təbəqələrdən olan bu obrazların hər birinin 
öz şəxsi həyatları, dünyaya baxışları vardır. Bu obrazların biri şeirlə, 
digəri isə nəsrlə danışır. Bu obrazları ayrı ayrılıqda yaratmaq və 
 22 
onların öz xarakterini tamaşaçılara dəqiq göstərmək həqiqətən sənət 
qələbəsi idi. 
1944-cü il dekabr ayının 26-da S. Turabovun quruluşunda M. 
Hüseyn və İ. Əfəndiyevin müharibə mövzusunda müştərək yaz-
dıqları “İntizar” tamaşası səhnəyə qoyuldu. Bu tamaşada Hökümə 
Qurbanova ilə Məhluqə Sadıqovaya Sürəyya obrazı tapşırıldı. 
İ. Rəhimli qeyd edir ki, H. Qurbanova Sürəyya rolunu ifa 
etməyib (19). Sonra digər kitabında göstərir ki, Hökümə xanım 
Sürəyya rolunu oynayıb (21). Eyni müəllifin ayrı-ayrı kitablarında 
bir-birinə zidd olan fikirləri. Lakin bizim əlimizə düşən akademik 
Məmmədcəfər Cəfərovun, professor Mehdi Məmmədovun və Adilə 
İsmayılovanın tədqiqatlarında göstərilir ki, Hökümə xanım Sürəyya 
obrazını oynayıb. 
“Müəlliflərin fikrincə Sürəyya qoca Alxasın başqa bir timsalı 
kimi dözüm, dəyanət, mərdlik və sədaqət ideyasını daşımalı, bu ide-
yanın təbliğatçısı olmalıdır. Aktrisa (H. Qurbanova-İ. A.) bu fikrə 
əsaslanmağa çalışsa da, rolun səhnə həyatında məntiq və təbiilik 
axtarmaqda səy göstərsə də pyesin, mətnin özündə olan qüsurları, 
oynadığı rolun canına hopmuş melodramatizmi tamam dəf eləyə 
bilmədi”(16). 
“Bəzən də rejissor öz mizanları ilə aktyoru pis vəziyyətdə qo-
yur. Məsələn, “İntizar”da birinci pərdə də rejissor Turabov Məhluqə 
xanımı aparıb qoyur səhnənin lap dalına və deyir ki, burada dur və 
titrək bir səslə qısqanclıq odu ilə alışıb yanan qəlbini Tofiqə aç. 
Məhluqə xanım da arxada olduğuna görə ucadan danışmağa məcbur 
olur, səsi qeyri-təbii bir vəziyyət alır. Bir tərəfdən də Zeyniş rolunu 
ifa edən Vəlixanlı dilsiz otursa da məişətə aid hərəkətləri ilə hamı-
nın diqqətini özünə cəlb edir və Məhluqə xanıma imkan vermir ki, 
məhəbbətdən danışanda səsinə lirik bir ahəng verə... Beləliklə də 
effekt pozulur. Belə halda şübhəsiz ki, təqsir rejissordadır. Ancaq 
Hökümə xanımın həmən bu şəraitdə ucadan danışması tamamilə 
başqa cür təsir buraxır. Birinci ona görə ki, o bu rolu başqa planda 
oynayır. İkinci ona görə ki, onun növbəsində Zeyniş obrazını Mirza-
ğa Əliyev ifa edir... 
 23 
Sürəyya əsərin ilk səhnələrində son dərəcə qısqanc, əsəbi, 
dəymə-düşər bir qızdır. Xüsusilə Hökümə xanımın oyununda bu qıs-
qanclıq və əsəbilik daha şiddətli bir hal alır. Sürəyya bu səhnələrdə 
hələ kamala çatmamışdır. İnsanları yaxşı tanıya bilmir... Lakin son 
səhnələrdə o dəyişilir. Cəbhədən qayıtmış bir qəhrəmana, sadə, 
təmiz ürəkli Cəfərə rast gəlir və başa düşür ki, qızların təmiz məhəb-
bətinə layiq olan oğlanlar necə olarmış. Sürəyya Cəfərə rəğbət bəs-
ləyir... Bu xətt ilə Sürəyya obrazı düzgün, təbii və inandırıcı inkişaf 
etdirilmişdir”(6). 
Beləliklə, “İntizar” tamaşasında qüvvətli aktyor ansamblının 
(S. Ruhulla, M. A. Əliyev, M. Mərdanov, A. Gəraybəyli, Ə. Qurba-
nov, M. Vəlixanlı, S. Hacıyeva Ə. Sultanov, H. Qurbanova və s.) ifa 
etməsinə baxmayaraq, müəlliflər və rejissor tərəfindən baş verən 
qüsurlar öz işini görmüşdür. 
1945-ci il aprel ayının 28-də A. İsgəndərov və Ə. Şərifovun 
quruluşunda M. S. Ordubadinin “Dumanlı Təbriz” tarixi dramı 
tamaşaya qoyuldu və Hökümə Qurbanovaya xalq içərisindən çıxmış 
inqilabçı Zeynəb obrazı tapşırıldı. 
Zeynəb obrazı H. Qurbanovanın müvəffəqiyyətlə yaratdığı 
rollar sırasına daxildir. Onun ifasında Zeynəb zəhmətkeş kütlə içəri-
sindən çıxan inqilabçı, fədakar mücahid idi. 
“Əli Qurbanovla Hökümə Qurbanovanın ifa etdikləri Cavad 
ağa və Zeynəb obrazlarının simasında teatr Təbriz zəhmətkeşlərinin 
ən yaxşı nümayəndələrini, xalq azadlığı uğrunda canlarından keçən 
fədakar inqilab mücahidlərini təsvir etmişdir” (13). 
Hökümə xanımın ifasında Zeynəb sözün tam mənasında Şərq 
qadınıdır, hüququnu tələb edən, mübarizələrə qoşulan qadındır. 
Aktrisa obrazı bu aspektdən ifa edirdi. 
“... Mirzağa Əliyev və Mustafa Mərdanovun (Hacı Salman), 
Ağasadıq Gəraybəylinin (Hacı Mehdi) ... Hökümə Qurbanova və 
Mirvari Novruzovanın (Zeynəb), Əli Qurbanovun (Cavad ağa) ... 
oyunu tamaşanın siyasi kəskinliyini və bədii-estetik dəyərini artırır, 
İran Azərbaycanı zəhmətkeşlərinin milli azadlıq mübarizəsinin əzə-
mətli lövhələrini tamaşaçılar qarşısında canlandıra bilirdilər” (22). 
 24 
H. Qurbanovanın yaratdığı Zeynəb tamaşada baş rol deyil, 
əsas roldur. Hadisələrin cərəyanı Zeynəb-Qurbanovanın ifasından 
əhəmiyyətli dərəcədə asılı idi. 
Zeynəb obrazı Hökümə xanımın simasında öz mükəmməl 
ifaçısını tapmışdır. Lazım olan bütün keyfiyyətləri H. Qurbanova 
tamaşaçılara inandırıcı boylarla nümayiş etdirirdi. 
“Zeynəb rolunun özünə gəlincə onu səciyyələndirən xarakter 
cizgiləri, ifaçılıq boyaları da aktrisanın yaradıcılıq ehtiyatında bol 
idi. Rolun fakturasına görə burda qadın gözəlliyi kişi cəsarəti ilə, qa-
dın həyası döyüşçü hünəri ilə, gənclik hərarəti fitri bir müdrikliklə 
uyuşmalıdır. Aktrisada bu cəhətlərin hamısı var idi və ifa prosesində 
onlar təbii surətdə uyuşur, bütöv xarakter nəzdində birləşirdilər. 
Aktrisa rolun dialektikasını düzgün hiss edir və ona münasib olan bu 
dialektikanı ifadə edə bilən bioqrafiya ilə yaşayırdı. Bu səhnə bio-
qrafiyasının başlanğıcı, inkişafı və intəhası var. Belə ki, biz tamaşa-
nın əvvəlindəki Zeynəblə sonundakı Zeynəbi fərqləndirə, onun 
şəxsiyyətində, xarakterində baş vermiş təbəddülatı əyani surətdə 
görə bilirik. Əvvəllər özü əsarət altında olan, təzyiq və təcavüzə mə-
ruz qalan məzlum Zeynəbin tədricən şüuru dərinləşir, həyata baxışı 
dəyişir, başqalaşır, o, tədricən özündə qüvvə toplayır, etiraz səsini 
ucaldır, nəhayət özünün, özü kimi məhkum, məzlum qadınların na-
musunu qorumaq üçün silaha sarılır. Aktrisa bu mürəkkəb prosesi, 
xüsusilə onun ikinci hissəsini, fəal mübarizə səhnələrini çox təbii 
oynayır, daha doğrusu yaşayır. Silah da Zeynəbin-Hökümə Qurba-
novanın əlində çox təbii görünür, təbii də işlənirdi. O, heç də bir 
səhnə atributu, rekvizit predmeti kimi gəzdirilmir, sahibəsinə bənzər 
tərzdə oynayır, yaşayır, fəaliyyət göstərir. Aktrisanın özü kimi-odlu, 
hərarətli surətdə, inamla və inandıraraq oynayır” (16). 
“Kommunist” qəzeti (30.05.1945) yazır ki; “Cavad ağa (Əli 
Qurbanov-İ.A.) ilə Zeynəbin (Hökümə Qurbanova-İ.A.) simasında 
biz Təbriz zəhmətkeşlərinin ən yaxşı nümayəndələrini, xalq azadlığı 
uğrunda canlarından keçən fədakar inqilabçı, qorxmaz inqilab 
mücahidlərini görürük... Hökümə Qurbanova bu rolu böyük həyəcan 
və hərarətlə oynayır”. 
 25 
H. Qurbanovanın ifasında Zeynəb inqilab ruhunda tərbiyə al-
mış mərd bir insan idi. Aktrisa Zeynəb obrazı ilə özünü bir daha ma-
hir sənətkar kimi təsdiqləmişdir. 
1945-ci ilin ikinci yarısında Mehdi Məmmədov indiki Akade-
mik Milli Dram Teatrına rejissor ştatına götürüldü və bu teatrın səh-
nəsində ilk quruluş verdiyi tamaşa böyük ingilis dramaturqu V. 
Şekspirin “On ikinci gecə” komediyası oldu. 
Ə. Şərif “İzvestiya” qəzetində (19.05.1946) yazır ki; “ “On 
ikinci gecə” tamaşası həm aktyor ifası, həm də rejissor işi baxımın-
dan M. Əzizbəyov teatrının böyük müvəffəqiyyətidir. Komediyanın 
məlahətini, onun şən, bayramsayağı xüsusiyyətini əks etdirmək teat-
ra nəsib olmuşdur. Şekspir komediyası üzərindəki bu iş teatrın yeni 
istedadlı aktyor qüvvələrinin aşkara çıxmasına səbəb olmuşdur”. 
On il səhnədə oynanılan “On ikinci gecə” tamaşası “Şıltaq qı-
zın yumşalması” (tərcümə Həsən Səbri Abdullazadə, rej. A. A. Tu-
qanov, 18.02.1929) əsərindən sonra V. Şekspirin ikinci komediyası 
idi ki, Azərbaycan səhnəsində tamaşaya qoyulurdu. 
1946-cı il aprel ayının 20-də Mirzə İbrahimovun tərcümə 
etdiyi V. Şekspirin “On ikinci gecə” komediyası Mehdi Məmmədo-
vun quruluşunda tamaşaya qoyuldu və rejissor Oliviya obrazını H. 
Qurbanovaya həvalə etdi. 
Hökümə xanım “Kommunist” qəzetində Oliviya obrazı üzə-
rində ki, işi haqqında yazır ki; “Mən... Şekspirin yaradıcılığı ilə ya-
xından tanış olur və onun “12-ci gecə yaxud hər nə istəsəniz” kome-
diyasında Oliviya rolunda çıxış edirəm. Ümumiyyətlə, Şekspirin 
surətləri üzərində işləmək aktyor yaradıcılığı, onun inkişafı üçün 
böyük bir vəsait və məktəbdir” (18). 
Bu obraz Hökümə xanımın yaradıcılığında irəliyə doğru atıl-
mış mühüm bir addım oldu. Aktrisa Oliviyanın düşdüyü vəziyyəti, 
dərin psixoloji anları olduqca düzgün ifa edirdi. H. Qurbanova tama-
şaçı ruhunu oxşayan, dolğun obraz yaratmağa müvəffəq olmuşdur. 
Aktrisa müsahibəsində qeyd edir ki; “...bu rola hazırlaşanda 
səhnəyə ilk çıxışımda olduğundan artıq həyəcan keçirirdim. Daha 
artıq. O ilk, bu isə yeni və çətin sınaq idi. Mən ilk Şekspir obrazı 
 26 
oynamalıydım. Dünya klassik repertuarında ilk əsər, ilk rol! O 
mənim qarşımda dünya dramaturgiyasının, klassiklər aləminin 
qapılarını açırdı. Şekspir, Şiller, Hüqo, Qoldoni, Çexov dünyasının 
qapılarını... Mən astanada dayanmışdım” (16). 
“Oliviya-Hökümə Qurbanovanın Şekspir əsərlərində ifa etdiyi 
ilk roldur. Buna baxmayaraq aktrisa çox maraqlı, canlı, tamaşaçı-
ların rəğbətini qazanan dəyərli bir obraz yaratdı” (17). 
“Kommunist” (Yerevan) qəzeti (10.07.1954) yazır ki; “Tama-
şanın ifaçıları sırasında hamıdan əvvəl Oliviya rolunu ifa edən 
Hökümə Qurbanovanı qeyd etmək lazımdır. Eşqindən kədərlənən 
Oliviya-Hökümə xanım nə qədər qəşəngdirsə, məhəbbətin qələbəsi 
dəqiqələrində bir o qədər parlaq, bir o qədər cazibədardır. O, tama-
şanın ilk səhnələrində həyatın ləzzətindən, nemətindən əl çəkib öz 
kədərinə qapılır, lakin Violanı görərkən bu həyat hissi, bu məhəbbət 
duyğusu onda coşub çağlayır. Məhəbbətin Oliviyanın qəlbinə gətir-
diyi bu təbəddülatı, sənətkar aktrisa əla yaradır. Oliviya Hökümə xa-
nımın ifasında cəsarətli, aktiv bir şəxsiyyətə çevrilir. Lakin bu cəsa-
rət, bu aktivliklə yanaşı, Hökümə xanım Oliviyanın cazibədarlığını, 
məlahətini itirmir”. 
“Bu tamaşada komediyanın lirik axarı, Violanın, Hersoq Orsi-
nonun və Oliviyanın romantik-xəyalpərvər mövzusu daha parlaq 
təcəssüm tapmışdır... Qurbanovanın Oliviyası böyük temperamenti, 
fəal məqsəd yönümü ilə fərqlənir. Eyni zamanda o, öz incəliyi, 
zərifliyi və gözəl davranışı ilə seçilir” (26). 
“Bu yolda zəhmətə dözənlər, qeyrət göstərənlər, çox çalışanlar 
daha artıq nail olurdu. Hökümə Qurbanova-Oliviya çox nail olanların 
sırasında istedad və əməksevərlik timsalı kimi yadımda qalmışdır... 
... Barat xanım və Hökümə xanım bu tamaşada əlbəttə, daha 
artıq müvəffəq olmuşdular. Halbuki mürəkkəbliyinə görə Viola və 
Oliviya rolları daha çətindir... 
Oliviya-Hökümə xanımın tamaşadakı ilk çıxışı eyni zamanda 
həm rəsmi-təntənəli, həm də təmkinli və sadə idi. O, aşağı mərtəbə-
dən (orkestrdən) ağır və ahəstə addımlarla xanımların və qaraqulun 
müşayiəti ilə yavaş-yavaş səhnəyə qalxır, otağın ortasında ayaq 
 27 
saxlayıb uzun sükuta dalır, burda qalacağına qərar verir kimi 
rübəndini qaldırır və öz kreslosunda əyləşir. Hərəkətsiz halda əvvəl 
əlindəki incilə, sonra isə uzaqlara bir nöqtəyə baxırdı. Bu oturuş, 
baxış bu qara libas, dalğın çöhrə, dizlərin üstündə çarpazlaşaraq 
kiçik incili sıxan bəyaz əllər mahir rəssam fırçası ilə işlənmiş şəkilə 
bənzəyirdi. Daha dəqiq deyilsə, Oliviya rolunda Hökümə xanım özü 
intibah rəssamının tablosundan düşmüş bir gözəli andırırdı. Bu 
kədərli əhval, ibadət atributu qara cildli incil, qara paltar biri-birinə, 
onların hamısı isə Hökümə xanıma çox yaraşır, onu son dərəcə 
məlahətli və cazibədar göstərirdi” (16). 
Qibtəyə layiq olan gözəllik simvoluna çevrilmiş Oliviya-
Qurbanova sevmək, sevilmək üçün dünyaya gəlmiş olan bu incə 
məxluq hər bir eşqə və məhəbbətə layiq idi. 
“... Oliviya obrazı Hökümə xanımın yaradıcılığında irəliyə 
doğru atılmış mühüm bir addım oldu... 
Bizim Azərbaycan tamaşaçıları həqiqətən fəxr edə bilərlər ki, 
qabaqcıl aktrisamız Hökümə xanım başqa respublikalarda da yalnız 
öz sənətkarlığına deyil, bütün Azərbaycan teatrına şan və şöhrət 
qazandırır... 
O, Oliviyanın düşdüyü mürəkkəb vəziyyətləri, dərin psixoloji 
momentləri düzgün yaşayır və tamaşaçıları da bu hisslərlə yaşadır. 
Qardaşının ölümü münasibəti ilə yas saxlayan Oliviya ilə sevən Olivi-
yanın arasında nə qədər kəskin, nə qədər dərin fərq vardır! Bu çətin, 
mürəkkəb keçidləri addım-addım tamamlamaq, bunları inandırıcı bir 
şəkildə yaratmaq və beləliklə tamaşaçını yeni konfliktə, yeni 
vəziyyətə hazırlamaq məsələsini Hökümə xanım ustalıqla həll edir. 
Aktrisamızın hər vəziyyətin öz daxili ritmini tapmaq məharəti 
həyəcanlarda, hərəkətlərdə, danışıq tərzlərində təzahür edir” (8). 
On səkkiz şəkildən ibarət olan bu tamaşada Oliviya-Qurbano-
va cəmi altı şəkildə görünürdü. Tamaşada az görünməsinə baxmaya-
raq Oliviya-Qurbanova səhnədə baş verən hadisələrdə iştirak edirdi. 
Dəqiq işlənmiş bu komediyada lirik-romantik xətt-Orsino –  
Ə. Sultanov, Oliviya-H. Qurbanova, Viola-B. Şəkinskaya son də-
rəcə maraqlı və incə idilər. 
 28 
1947-ci il iyul ayının 19-da İ. Əfəndiyevin “İşıqlı yollar” pyesi 
A. İsgəndərovun quruluşunda tamaşaçılara təqdim olundu. Rejissor 
bu tamaşada Gülarə obrazını H. Qurbanovaya tapşırdı. 
“Teatra mövzu təzəliyi, dramaturji üslub yeniliyini, psixoloji 
realizmi, müasir obrazlar toplusunu İlyas Əfəndiyev “İşıqlı yollar” 
dramı ilə gətirdi. Tamaşanın quruluşçu rejissoru Adil İsgəndərov 
pyesdəki təzəlik nəfəsini tamaşada ustalıqla saxlaya bilmişdi. “İşıqlı 
yollar” tamaşası ilə Akademik teatr realist psixoloji üslubun açıq 
formasının başlıca prinsiplərini bəyan etdi. Bu üslub altmışıncı 
illərdə təşəkkül tapan lirik-psixoloji üslubun müəyyən mənada 
təməli oldu” (19). 
“Əsərdə mühəndis Gülarə rolunu istedadlı aktrisa Hökümə 
Qurbanova ifa edirdi. O, açıq fikirli, siyasi cəhətdən yetişmiş, möh-
kəm iradəli gənc ... qızın obrazını yaratmağa müvəffəq oldu” (17). 
Bu tamaşada Hökümə xanım Gülarənin Elmara olan münasi-
bətini düzgün göstərməyə çalışmış və buna nail olmuşdur. Aktrisa 
sevgi xəttini incə boyalara rəsm etdirirdi. 
M. Hüseyn “Kommunist” qəzeti (30.07.1947) yazır ki; “Güla-
rənin rolunu ifa edən Hökümə Qurbanova bu surəti bütöv göstər-
məyə müvəffəq ola bilmişdir, yəni o, Gülarəni əvvəldən axıracan 
eyni ahəngdə, təbii və sadə bir şəkildə inkişaf etdirir. İncə, psixoloji 
ştrixlərə xüsusi fikir verən Qurbanova, səhnədə özünü sərbəst hiss 
edir və yalnız aydın tələffüzlə kifayətlənməyib, xəsis, lakin ifadəli 
hərəkətlər də seçməyi bacarır. Bunu biz ən çox altıncı şəkildə, Güla-
rə Səlimlə Elmar haqqında söhbət edərkən daha aydın görürük”. 
H. Qurbanovanın ifası təbiiliyi ilə diqqəti cəlb edirdi. Hökümə 
xanım obrazı əvvəldə sonadək eyni ritmlə, inandırıcı və sadə bir for-
mada inkişaf etdirmiş, nəticədə dolğun bir obraz meydana gəlmişdir. 
1947-ci il noyabr ayının 7-də A. İsgəndərov quruluşunda Ə. 
Məmmədxanlının “Şərqin səhəri” pyesi tamaşaya qoyuldu, H. Qur-
banovada Nataşanı ifa etdi. 
“Tamaşada Əjdər Sultanov (Bəhruz), Barat Şəkinskaya (Dila-
rə), Mərziyə Davudova (Ana), Əminə Sultanova (Nazlı), Hökümə 
 29 
Qurbanova (Nataşa), Kazım Ziya (general Tomson) və digər 
aktyorlar da canlı, həyati surətlər yaradırdılar” (13). 
H. Qurbanovanın ifasında Nataşa tamam başqa bir obrazdır. 
Bu obraz xarakterinə görə Hökümə xanımın əvvəl yaratdığı obraz-
lara bənzəmir. Aktrisanın ifa etdiyi Nataşada vətənə məhəbbət və 
əqidə də azadlıq əsas meyar idi. 
“Rus qızı Nataşa-Hökümə Qurbanova Azərbaycanı Azərbay-
canın övladı kimi, doğma torpağı kimi sevir, onun yolunda ağrıya, 
əzaba, məhrumiyyətlərə dözür, ən qorxulu vaxtda cəsarətli görünür, 
fədakarlıq nümunəsi göstərirdi. Aktrisanın çadraya bürünmüş halda 
səhnəyə ilk gizli gəlişi, dənizdə ingilis katerləri ilə vuruşma haqqın-
dakı həyəcanlı nağılı, neçə günün müddətindəki aclıqdan, yorğun-
luqdan sonra burda özündən bixəbər dərin yuxuya dalması tama-
şanın ən gözəl, dramatik epizodlarından biri hesab edilə bilər” (16). 
H. Qurbanovanın Nataşası Fərhadı (bu rolu xalq artisti Rza 
Əfqanlı ifa edirdi) dərin məhəbbətlə sevən insan idi. Nataşa-Qurba-
nova və Fərhad-Əfqanlı bir-birini ağır döyüş imtahanlarında, hər an 
ölüm təhlükəsi olan mühitdə sevmişdilər. Bu pak məhəbbətə sevinc 
və xoşbəxtlik hakim idi. 
Hökümə Qurbanova rola düzgün yanaşırdı, obrazın daxili alə-
minə nüfuz edirdi, onu təhlil etməyi bacarırdı. O, sadəcə müəllifin 
yazdığı mətni əzbərləyib, tamaşaçıya diktə etmirdi, hər sözün məna-
sını, məğzini, məqsəd və hədəfini müəyyənləşdirməyi bacarırdı. 
Bundan sonra aktrisanın dramaturqdan, rejissordan, rəssamdan tə-
ləbi meydana gəlirdi. Obrazı hər tərəfli mənimsəməklə, yaratdığı 
qəhrəmanın tərcüməyi halını mənimsəməklə qane olmurdu. O, 
bütün əsərin təhlilinə önəm verirdi, onu yaradıcılıq süzgəcindən ke-
çirirdi. Hər hansı bir obrazı gözəyarı hazırlamaq Hökümə Qurba-
nova yaradıcılığına zidd idi. Bu görkəmli sənətkar səhnəyə nəyə 
görə çıxdığını, hansı sözü harda və hansı mizandan sonra dediyini 
yaxşı bilirdi. Nəticədə aktrisanın ifa etdiyi hər hansı bir obraz bitkin 
sənət nümunəsinə çevrilirdi. Aktrisanın obraza bu cür münasibəti ol-
masa idi, onun oyunu tamaşa boyu bu qədər müvəffəqiyyətli alın-
 30 
mazdı. Hökümə xanım obrazı nöqtə-nöqtə təhlil etməsi, tamaşanın 
uğur qazanmasında həlledici rol oynayırdı. 
1948-ci il martın 6-da Amerika yazıçıları Ceyms Qou və Arno 
D’Nyussonun “Dərin köklər” əsəri tamaşaya qoyuldu (tərcümə S. 
Rüstəm, quruluş M. Haşımov və S. Turabov). 
Müasir imperialist Amerikasının mənfur irq siyasətini, qərb 
burjua demokratiyasının riyakarlığını ifşa edən “Dərin köklər” tama-
şası da teatrın bu illərdə gördüyü müvəffəqiyyətli işlərindəndir” (2). 
Bu tamaşada dövlətli senator Lenqdonun qızı Cenevrə obrazı 
Hökümə Qurbanovaya tapşırıldı. Cenevrə-Qurbanova zənci Çarlz 
Brettini müdafiəsinə qalxır, onu təmiz məhəbbətlə sevir. 
“Ədəbiyyat” qəzeti (19.03.1948) yazır ki; “Hökümə Qurbano-
vanın yaratdığı bu gözəl gənc qız surəti, əlbəttə, istedadlı aktrisanın 
ən yaxşı rollarından biridir”. 
H. Qurbanovanın ifasında Cenevrə Brettini saf məhəbbətlə se-
vən, mehriban, təmiz ürəkli bir qız idi. “Onlar tamaşada zənci 
Brettin (İ. Dağıstanlı) senator Lenqdonun qızı Cenevrənin (H. Qur-
banova) məhəbbəti ucundan çəkdiyi iztirabları çox bədii və təsirli 
bir şəkildə şərh etmişdilər” (18). 
Tamaşada hadisələrin eyni məkanda cərəyan etməsinə baxma-
yaraq, rejissorlar ağ dərili, qara vicdanlı Amerika sahibkarlarının zən-
cilərə bəslədiyi nifrəti, irqçilik siyasətinin acı nəticələrini patetik vü-
sətlə canlandırmağa müvəffəq olmuşdular. H. Qurbanovanın (Cenev-
rə), R. Əfqanlının (senator Lenqdon), İ. Dağıstanlının (Çarlz Brett) 
böyük peşəkarlıqla canlandırılmış, arzu və mübarizələri ilə bir-
birindən seçilən obrazları böyük emosional təsir qüvvəsinə malik idi. 
Məhərrəm Haşımov və Səftər Turabov tərəfindən hazırlanmış 
bu gözəl tamaşada Mərziyə Davudova, Hökümə Qurbanova, Fatma 
Qədri, Rza Əfqanlı, Mirvari Novruzova, Əjdər Sultanov kimi sənət-
karlar da iştirak edirdilər. Teatr ictimaiyyətinin və mətbuatın yüksək 
qiymətləndirdiyi bu səhnə əsəri teatrın müharibədən sonrakı dinc 
quruculuq dövrünün ilk illərində hazırladığı böyük ideya-estetik 
dəyərə malik bir tamaşa idi” (22). 
 31 
Tamaşanın əvvəlində H. Qurbanovanın ifa etdiyi Cenevrə 
yumşaq təbiətli, sadə, nisbətən şıltaq, ərköyün əsil varlı ailəsinə 
məxsus insan kimi görünürdü. Hadisələr dinamik inkişaf etdikcə 
tamaşaçılar Cenevrə-Qurbanovanın mənəviyyatındakı inkişafın, 
onun daxili məninin şahidi olurdu.  
“Hökümə Qurbanova  pak, cəsur bir məhəbbətlə sevən və açıq 
ürəkli qız Cenevrə surətini... duyaraq yaradırdı (13).” 
“Cenevrə-Hökümə xanım qara Bretti belə insani ülfətlə, belə 
dəruni məhəbbətlə sevməklə bizim nəzərimizdə yüksəlir. Çünki bu 
məhəbbət təkcə hiss, ehtiras deyil, o həm də idrak və iradə təzahü-
rüdür. Böyük cəsarət və mərdlik əlamətidir. Aktrisa öz obrazını 
sevgi prizmasından keçirib idrakın yüksək mərtəbələrinə qaldırır. 
Biz ona baxdıqca quduz, vəhşi qanunlar üstündə qərar tutmuş bu cə-
miyyətdə ağıl və zəka odunun sönmədiyinə, düzlüyün, ədalətin son 
qələbəsinə inanmaq istəyirik. Bu inamı doğurmaq aktrisanın ali 
məqsədinə çevrilir. Bunun naminə Cenevrə-H. Qurbanova dərin tə-
əssüratla, dramatik yaşantı ilə yaşayır, böyük iztirablardan keçir, bö-
yük sevinclə sevinir. Tamaşanın sonunda ata evini tərk edib Brettin 
sorağınca gedəndə biz onun çətin, əzablı, qorxulu səfərə çıxdığını 
bilirik. Eyni zamanda biz onun bu cəsarətinə, qətiyyətinə heyran 
olur, onun ümidlərinin doğulacağına inanırıq, böyük ümid bəsləyi-
rik” (16). 
Hökümə Qurbanovanın ifa etdiyi Cenevrə teatr tarixində 
hadisəyə çevrilmiş obrazlardan biridir. Aktrisanın teatr tarixində 
yerini möhkəmlətmək üçün bir zəmin idi. 
1948-ci il aprelin 4-də M. Məmmədovun quruluşunda A. 
Fadeyevin “Gənc qvardiya” əsəri Q.Qrakov səhnələşdirildi və Valya 
Bors obrazını səhnədə Hökümə xanım canlandırdı. 
Hədindən artıq obrazları çox olan belə əsərə səhnə həyatı 
vermək, şübhəsiz ki, rejissordan böyük bacarıq tələb edirdi. Mehdi 
Məmmədov bu vəzifəni asanlıqla dəf etdi. 
M. Arif “Kommunist” qəzetində (12.05.1948) yazır ki; “Əsə-
rin ilk səhnəsindən başlayaraq tamaşaçıların qabağından xasiyyətcə 
bir-birinə az oxşayan, lakin bir tale ilə yaşayan qızlar və oğlanlar 
 32 
gəlib keçir. Onlar sevir, sevilir, gülür, ağlayır, əzab çəkir, düşünür, 
qələbə çalır, həbs olunur, ruhdan düşmürlər. Müharibə sınağından 
çıxan gənclərlə yeni keyfiyyətlər, gözəl xasiyyətlər, yüksək fikirlər, 
təmiz duyğular, nəcib meyllər meydana çıxır... Qızlardan Valya 
Bors (H. Qurbanova), Nina İvanovna (S. Bəsirzadə), Klava 
Kavalyova (S. Hacıyeva) və başqalarının fərdi xüsusiyyətləri, istək 
və arzuları olmaqla bərabər hamısı bir hisslə yaşayır, bir məqsəd 
uğrunda çarpışır. Ən sevindirici hal orasıdır ki, bütün üzvlərdə 
gənclik təravəti, nikbinlik, təmiz mənəviyyatın xoş ifadəsi oxunur”. 
Valya Bors həcm etibarı ilə böyük rol deyil. Hökümə Qurba-
novanın mükəmməl ifası nəticəsində bu obraz əsas qəhrəmanlar sə-
viyyəsinə qalxa bildi. Aktrisa bu obrazı diqqət mərkəzində 
saxlamağa nail oldu. 
1948-ci il dekabr ayının 11-də İlyas Əfəndiyevin “Bahar 
suları” dramı A. İsgəndərovun quruluşunda tamaşaya qoyuldu. 
“Psixoloji realizm istiqamətində Adil İsgəndərovun növbəti 
uğurlu addımı “Bahar suları” tamaşası oldu. Şəfəq (Hökümə 
Qurbanova), Alxan (Ələsgər Ələkbərov), Uğur (İsmayıl Dağıstanlı) 
səhnədə təzə, təravətli və canlı obrazlar idi” (19). 
“Real əmək şəraitini canlı surətdə təsvir edən bu tamaşa həyat 
konfliktlərinin mahiyyətini və kolxoz kəndi adamlarının apardığı 
mübarizənin konkret məzmununu aşkara çıxarır. 
Bunu biz tamaşanın əsas qəhrəmanlarının – Alxan, Uğur, 
Səadət, Turac, Mədəd və Şəfəqin obrazlarını yaradan aktyorların 
oyununda çox inandırıcı surətdə görürük. Bu aktyorlar öz vəzifə-
lərini dərindən duyduqlarından, obrazın ən mühüm cəhətlərini aydın 
göstərməyə ... müvəffəq olurlar” (3). 
M. Arif “İnqilab və mədəniyyət” jurnalında (1949, № 3, səh. 
130) yazır ki; “Aktrisa Hökümə Qurbanova Şəfəq rolunda özünü vü-
qarla aparır. Dörd illik müharibə Şəfəqi mətin və iradəli bir qız kimi 
tərbiyə etmişdir. Aktrisa ürəyindəki məhəbbət odunu söndürməyə 
çalışan bir iş adamı rolunu təmkinlə oynayır”. 
“Aktrisanın “Bahar suları” tamaşasında oynadığı Şəfəq bədii 
obraz kimi daha yetkindir. Pyesdə əsasən kənd təsərrüfatından, onun 
 33 
iqtisadi təşkilatı məsələlərindən bəhs olunur. Amma əxlaq-mənəviy-
yat məsələlərinə, iştirakçıların arasındakı şəxsi münasibətlərə də çox 
yer verilir. Şəfəqin isə səhnə həyatı, demək olar ki, əsasən onun 
şəxsi həyatına, Uğurla onun dolaşıq, mürəkkəb münasibətlərinə həsr 
olunur. Lakin aktrisa burdakı birtərəfliliyin, bu dəfəki çətinliyin 
öhdəsindən gəlməyə müvəffəq olur. Tamaşaçı onun daxili, şəxsi ya-
şantılarını görüb duymaqla bərabər onun haqqında bir memar-mü-
həndis kimi də kifayət qədər təsəvvür ala bilir. Lakin aktrisanın hə-
min roldakı nailiyyəti bununla bitmir. O, Şəfəqi yalnız peşə, yalnız 
ixtisas əlamətlərinə görə yox, insani keyfiyyətlərinə görə fərdiləşdi-
rir və bayaqkı rolundan tamam fərqləndirir. Gülarə (“İşıqlı yollar” 
əsərindəki Gülarə nəzərdə tutulur-İ.A.) və Şəfəq zahirən bir-birinə 
bənzəyirlər. Aktrisanın öz yaraşığı, yapışığı, gözəlliyi, məlahəti hər 
iki rolda duyulur, görünür. Amma bununla belə daxili xarakter ciz-
gilərinə görə onlar fərqlidirlər. Şəfəq Gülarəyə görə daha canlıdır, 
istiqanlıdır, təmkinli olsa da ünsiyyət, ülfət axtarandır. Nəhayət, o, 
müəyyən mənada cəfakeşdir. Biz onu səhnədən-səhnəyə belə 
tanıyır, tamaşanın sonunda, Şəfəqin Səadətlə son dialoqunda isə 
onun belə olduğuna şəksiz inanırıq” (16). 
Beləliklə, Hökümə Qurbanova Şəfəq obrazı ilə dinc-quruculuq 
dövründə fəaliyyət göstərən insanların ümumiləşmiş surətini yarada 
bilmişdir. 
Akademik Milli Dram Teatrı 1930-cu il Olimpiyadasından 
sonra ikinci dəfə 1948-ci il avqust ayının 20-dən sentyabr ayının 5-
nə qədər özünün 75 illik yubileyi ilə əlaqədar Moskva şəhərinə 
dəvət olundu. Teatrın yaradıcı kollektivi qastrol müddətində S. Vur-
ğunun “Vaqif” (20;25;3;5), C. Cabbarlının “1905-ci ildə” (27;31), 
Ə. Məmmədxanlının “Şərqin səhəri” (21;29;2;4), İ. Əfəndiyevin 
“İşıqlı yollar” (24), V. Şekspirin “On ikinci gecə” (23;30), A. 
Ostrovskinin “Tufan” (22;28) və “Günahsız müqəssirlər” (26) tama-
şalarını ifa etdilər. 
Hökümə Qurbanova Moskva qastrolu zamanı “Şərqin sə-
həri”ndə Nataşa, “İşıqlı yollar”da Gülarə, “On ikinci gecə”də Olivi-
ya obrazlarını səhnədə canlandırdı. 
 34 
“Tamaşalarımız V. İ. Hemiroviç-Dançanko adına teatrda ge-
dirdi. Qastrolların başlandığı gün, 1948-ci il avqustun 20-də “Prav-
da”, “İzvestiya” və “Veçernyaya Moskva” qəzetlərində məqalələr 
dərc olunmuşdu. Məqalələrdə teatrımızın ... nailiyyətlərindən ayrı-
ayrı aktyor və rejissorlardan yaradıcılığından və teatrımızın qarşı-
dakı 75 illik yubileyindən danışıldı. 
Moskvada 15 (16 – İ.A.) tamaşa verdik. Tamaşalar müvəffə-
qiyyətlə keçirdi. Ümumittifaq Radio Komitəsi bizim çıxışlarımızı 
lentə yazıb, efir vasitəsi ilə bütün dünyaya verirdi. Mənim və Olivi-
yanın gözəl ifaçısı H. Qurbanovanın oynadığı səhnə də lentə yazıl-
mışdı” (17). 
Teatrın yaradıcı heyətini moskvalılar böyük maraq və alqışlarla 
qarşıladılar. O dövrün mərkəzi qəzet və jurnallarında (“İzvestiya”, 
“Trud”, “Sovetskoe iskustvo”, “Pravda”, “Veçernyaya Moskva”, 
“Komsomolskaya pravda”, “Teatr”, “Oqonyok”) tutarlı məqalələr çap 
edildi və teatr mütəxəssislərinin iştirakı ilə diskussiyalar keçirildi. 
“Həm lirik, həm də qəhrəmanlıq kefiyyətlərini ifadəli bir şə-
kildə oynayan, müasir ... qadın surətlərini yaxından duyaraq yüksək 
mədəni bir səviyyədə yaradan Hökümə Qurbanova Moskva qastrolu 
zamanı bəyənilən və təqdir olunan Gülarə, Oliviya, Nataşa surət-
lərindən başqa, səhnəyə gəldiyi qısa müddət ərzində Vəfa, Həcər, 
Zeynəb, Məryəm, Fəridə, Sürəyya, Solmaz, İnci, Afaq, Şəfəq və 
sairə bədii cəhətdən mükəmməl surətlər yaratmışdır” (2). 
1949-cu il fevralın 5-də Mehdi Məmmədov “On ikinci gecə” 
dən sonra ikinci komediyaya S. Rəhmanın “Aydınlıq” əsərinə 
quruluş verdi və Fəridə rolunu H. Qurbanovaya tapşırdı. 
“Bu ifa həqiqətən ciddi axtarışların, axtarıb tapmaq şövqünün 
nəticəsi, gerçəkliklə bədii yaradıcılığın birgə məhsulu idi. Aktrisa 
iki cəhəti, iki keyfiyyəti Fəridənin sifətində daxilən, üzvi surətdə, 
təbii tərzdə uzlaşdıra bilirdi. O, kənd qızlarının sadəliyi, məsumluğu 
ilə müasir kənd qadınının işgüzarlığını, iş hünərini və cəsarətini öz 
surətində birləşdirirdi. Bu peyvənd Fəridə obrazına xüsusi bir 
yapışıq verir, onun zahiri göyçəkliyi ilə daxili gözəlliyi arasında xoş 
ahəng yaradırdı. Bu gözəlliyi görən, duyan tamaşaçı Fəridənin hamı 
 35 
tərəfindən tərif olunduğuna təəccüb eləmirdi. Yaxud çox cavanların 
onda gözü olduğuna heyrətlənmirdi. Tamaşaçı Azər və Səlim kimi 
bir-birinə bənzəməyən, əks xasiyyətli adamların Fəridəyə eşq 
yetirməsini də mümkün və təbii görürdü. Fəridə-Hökümə Qurba-
nova səhnədə iştirakçıların, salonda isə tamaşaçıların sevimlisi ola, 
hamının rəğbətini qazana bilirdi” (16). 
Hökümə xanımın ifa etdiyi kolxoz briqadiri Fəridə Ziynət və 
İnci obrazlarından sonra S. Rəhmanın dramaturgiyası ilə üçüncü gö-
rüşü idi. Fəridənin “Toy” komediyasındakı Ziynətə müəyyən oxşar-
lığı var. Lakin fərqli cəhətləri də vardır. Bu obrazda şəxsi hisslər, 
cərəyanlar, daxili təlatüm qüvvətli idi. H.Qurbanova sadə kənd qızı, 
briqadir Fəridənin dolğun obrazını dəqiq tapmış və düzgün yarat-
mışdır. 
1949-cu il aprelin 8-də A. Boryanovun “O tayda” əsəri Ə. 
Şərifovun quruluşunda səhnələşdirildi və Hökümə xanıma Valentina 
(Valya) Nikolayeva obrazı tapşırılırdı. 
Böyük Vətən müharibəsi mövzusunda olan bu uğurlu tamaşa-
dakı hadisələr Mancuriyada cərəyan edirdi. Dava ordular arasında 
yox keçmiş sovet və Yapon kəşfiyyatçıları arasında baş verirdi. H. 
Qurbanovanın ifa etdiyi kəşfiyyatçı Nikolayeva son dərəcə mürək-
kəb obraz idi. Nikolayeva-Qurbanova düşməni qabaqlayırdı, çox 
çətin bir şəraitdə məxfi sənədləri ələ keçirirdi. Vəziyyət gərginləş-
dikcə aktrisanın işi getdikcə ağırlaşırdı. Nikolayeva-Qurbanova hər 
an təhlükələrlə rastlaşır, hər hansı bir əmri yerinə yetirmək üçün 
ölümlə üz-üzə qalırdı. Aktrisa bu gərgin səhnələri son dərəcə təm-
kinlə, soyuqqanlılıqla tamaşaçılara təqdim edirdi. 
1949-cu il iyul ayının 21-də və 22-də Akademik Milli Dram 
Teatrının 75 illiyinin möhtəşəm yubileyi bayram edildi. Kollektivin 
aparıcı aktyor və aktrisaları fəxri adlara layiq görüldülər. Bu bayram 
münasibətilə Hökümə Qurbanova Şərəf nişanı ordeni ilə təltif olundu. 
1949-cu il dekabrın 4-də rejissor Səftər Turabov quruluşunda 
Tur qardaşlarının “Bir evin sirri” əsəri tamaşaçılara təqdim olundu 
və Yeva Qrantın rolunu Hökümə xanım ifa etdi. 
 36 
“Kommunist” qəzeti (17.12.1949) yazır ki; “Aktrisa Hökümə 
Qurbanova da bu surəti daxili məna və qüvvə ilə ifa edir. O, Yevanın 
dəyişilməsini, onun daxili aləminin zənginləşməsini, ürəyində yara-
nan üsyan və etiraz hisslərini böyük incəliklə tamaşaçıya təqdim 
edir”. 
Bu tamaşa müharibədən sonra soyuq müharibə aparanları ifşa 
edirdi. Moskvada yaşayan Amerika səfirliyində çalışanlar məhz bu 
cür siyasət irəli sürürdülər. Onlar burada yenicə işə başlamış Yeva 
Qrant-Qurbanovanı özlərinə tərəf çəkmək istəyirlər, lakin buna nail 
ola bilmirlər. Aktrisa burada müsbət Amerika vətəndaşı obrazını 
yaratmağa müvəffəq olmuşdur. 
“Yeva-Hökümə Qurbanova tamaşa boyunca bir tərəfdən 
özünün işlədiyi səfarətxanada xalqlar arasında şübhə və ədavət toxu-
mu səpən Amerika diplomatlarının iç üzünü görür, digər tərəfdən, 
Moskvada yaşayan sadə sovet adamlarının dinc-quruculuq şərai-
tində yalnız sülh arzusu, dostluq niyyəti ilə yaşadıqlarının şahidi 
olur. Aktrisa bu ikitərəfli müşahidəni, düşdüyü təzadlı vəziyyətləri 
ardıcıl müqayisə yolu ilə başa çatdırdıqca tamaşaçı da Yeva Qrantın 
şübhələrdən çıxıb inamlı sülh mübarizinə çevrildiyinin, bir xarakter, 
bir şəxsiyyət kimi təkmilləşdiyinin şahidi olur. Bunun isə təkcə bu 
obrazın təcəssümü üçün deyil, həm də tamaşanın ümumi ideya 
təcəssümü üçün əhəmiyyəti böyükdür” (16). 
Tamaşada Yeva Qrant əsas personaj olmaqla yanaşı, qüvvətli 
bir obrazdır. Hökümə xanım bu obrazı böyük sənətkarlıqla tamaşa-
çılara təqdim edə bildi. 
1950-ci ildə may ayının 12-də C. Məcnunbəyovun “Böyük 
məhəbbət” pyesi Ə. Ələkbərovun quruluşunda tamaşaya qoyuldu və 
Sevda rolunu H. Qurbanova canlandırdı. Tamaşa həm dramaturq və 
həm də rejissor tərəfindən qüsurlu hazırlanmışdır. Lakin buna 
baxmayaraq Hökümə xanım böyük istedadının müqabilində bu 
obrazı ifa etdi. 
M. Arif “Ədəbiyyat və incəsənət” qəzetində (08.06.1950) 
yazır ki; “Canlı bir insan olaraq həkim Sevda (Hökümə Qurbanova) 
müvəffəqiyyətlidir. Onu biz istər məişət, istərsə istehsalat planında 
 37 
yaranmış səhnələrdə ətraflı görürük, onu yüksək şüurlu zəngin 
mənəvi aləmə malik, qüvvətli, iradəli bir qadın kimi tanıyırıq”. 
“Gənc Azərbaycan aktrisalarının ən yaxşı nümayəndələrindən 
biri Hökümə Qurbanovadır. Onun gözəl səhnə qabiliyyəti vardır. 
Qısa müddət içərisində o, gənc ... qızların bir çox maraqlı və xatırda 
qalan obrazlarını yaratmışdır. Onun qəhrəmanlarının çox sadə və 
aydın tərcümeyi-halı vardır... Prokuror Vəfa (“Vəfa”), həkim Sü-
rəyya (“İntizar”), mühəndis Gülarə (“İşıqlı yollar”), mühəndis Şəfəq 
(“Bahar suları”) belə qəhrəmanlardandır. Bunlar əsl həyata indicə 
qədəm qoymuşlarsa da, fikirləri açıq, siyasi şüurları yetkin, ictimai 
vəzifə anlayışları dərindir. H. Qurbanovanın qəhrəmanları, əksərən, 
qüvvətli və iradəli adamlardır; xaraktercə möhkəm, köhnəliyə və 
mühafizəkarlığa düşməndirlər. Həm lirika, həm də qəhrəmanlıq 
keyfiyyətlərini ifadəli bir şəkildə canlandıran H. Qurbanova öz 
oyunu ilə inandırır ki, onun qəhrəmanları yeni adamlardır, onların 
ayrıca, “xüsusi” həyatı, qapalı şəxsi aləmləri yoxdur, istər sevinc, 
istərsə də əzablı dəqiqələrdə onlar tənhalıq hiss etmirlər. Onlar 
daxilən zəngin və yeni adamlardır. Bu adamların hiss və arzularını 
H. Qurbanova təbii və sadə bir şəkildə ifadə edir” (3). 
Görkəmli səhnə ustası Hökümə Qurbanova 1951-1955-ci illər-
də C. Cabbarlının “Od gəlini” faciəsində Solmaz (rej. Ə. Şərifov, 
20.03.1951); Ə. Məmmədxanlının “Od içində”pyesində Reyhan (rej. 
A. İsgəndərov, 05.05.1951); M. Təhmasibin “Çiçəklənən arzular” 
əsərində Nərgiz (rej. M. Məmmədov, 13.06.1951); H. Muxtarovun 
“Ailə namusu”nda Zina (rej. T. Kazımov, 30.10.1951); K. 
Haldoninin “Məzəli hadisə” komediyasında Janniana (tərcümə S. 
Rəhman, rej. T. Kazımov, 04.01.1952); A. Şirvanzadənin “Namus” 
əsərində Süsən (rej. A. İsgəndərov, 17.05.1952); A. Qəhharın “İpək 
naxışlar”ında Hafizə (tərcümə C. Məcnunbəyov, rej. Ə. Şərifov, 
20.09.1952); S. Vurğun “Fərhad və Şirin” mənzum dramında 
Məryəm (rej. A. İsgəndərov, 06.10.1952); N. Hikmətin “Türkiyədə” 
əsərində Xətcə (çevirəni Ə. Babayev, rej. A. Isgəndərov, 
20.03.1953); S. Rəhmanın “Nişanlı qız” komediyasında Bənövşə 
(rej. A. İsgəndərov, 11. 12. 1953); M. İbrahimovun “Həyat” dra-
 38 
mında Həyat (rej. A. İsgəndərov, 11.09.1954); İ. Əfəndiyevin “Ata-
yevlər ailəsində” pyesində Lətafət (rej. T. Kazımov, 09.10.1954); C. 
Cabbarlının “1905-ci ildə” dramında Sona (rej. A. İsgəndərov, 
29.01.1955); V. Şekspirin “Qış nağılı”nda Germiona (tərcümə T. 
Əyyubov, rej. Ə. Şərifov, 22.10.1955) kimi müxtəlif xarakterli mü-
rəkkəb obrazlar qalereyası yaratmışdır. 
1951-ci il mart ayının 20-də C. Cabbarlının “Od gəlini” faciəsi 
beşinci dəfə tamaşaya qoyuldu. 1928-1939-cu illərdə (16.02.1928, 
rej. A. Tuqanov; 18.12.1930, rej. A. Tuqanov və Ə. Əliyev; 
02.12.1933, rej. S. Mayorov və Ə. Tiriniç; 29.09.1939, rej. İ. Hida-
yətzadə) “Od gəlini” faciəsi dörd dəfə tamaşaya qoyulmuş, böyük 
müvəffəqiyyət qazanmışdır. On iki il sonra yəni 1951-ci ildə rejissor 
Ə. Şərifov bu əsərə müraciət etdi və Solmaz obrazını Barat Şəkin-
skaya ilə Hökümə Qurbanovaya tapşırdı. Azərbayacan teatrında 
Solmaz rolunun böyük ifaçıları olub. 1928-ci ildə Solmazı-M. 
Davudova, Y. Olenskaya, S. Hacıyeva; 1930-cu ildə S. Hacıyeva, Y. 
Olenskaya; 1933-cü ildə M. Davudova, S. Hacıyeva, Y. Olenskaya; 
1939-cu ildə F. Qədri, H. Qurbanova kimi sənətkarlar ifa ediblər. 
Ə. Şərifovun quruluşundakı “Od gəlini” əvvəlki quruluşlardan 
fərqli olaraq müvəffəqiyyət qazana bilmədi. Bu da rejissorun 
aktyorları düzgün seçməməsində idi. 
Hökümə Qurbanovanın Solmazı haqqında mən bu kitabın bi-
rinci fəslində bəhs etmişəm. İndi də bəzi qeydləri etməyi özümə 
borc bilirəm. 
H. Qurbanovanın ifasında Solmaz öz məhəbbətinə sadiq bir 
insan idi. Onun Solmazı məhkum qadın olmasına baxmayaraq, bar-
mağında atəşgahın müqəddəs üzüyünü gəzdirən, daxilən azad bir 
insan idi. 
“Hökümə Qurbanova Solmaz rolunu ... Barat Şəkinskaya kimi 
məharətli bir aktrisa ilə yanaşı, yaradıcılıq yarışı şəraitində oynamış-
dır. İki aktrisanın yaradıcılıq siması, sənətkarlıq xüsusiyyətləri ara-
sındakı fərq, əlbəttə, bu rolun hazırlanma prosesində, ifasında özünü 
göstərməyə bilməzdi. Buna görədir ki, tənqidçi-teatrşünas Cəfər 
Cəfərov “Od gəlini” faciəsinin həmin beşinci quruluşuna həsr elə-
 39 
diyi məqaləsində iki Solmaz haqqında söhbət açır. O, bu tamaşanı 
bütünlükdə qənabəbəxş hesab eləməsə də ayrı-ayrı ifaçıların, o cüm-
lədən “iki Solmazın” ifasındakı müvəffəqiyyəti və kəsirləri göstərir, 
xüsusilə onların arasındakı ifa fərqlərini aşkarlayır. Solmaz-Hökümə 
Qurbanova tənqidçinin müşahidəsinə görə “qəhrəman təbiətli bir 
qızdır və onun xarakterinin başlıca xüsusiyyəti fədakarlıqdır”. Tən-
qidçinin fikrincə aktrisanın ifasında Solmazın sevgi mövzusu da 
güclü təcəssüm tapır: aktrisa “sevən Solmazı səmimi və inandırıcı 
oynayır. O, Elxana bəslədiyi məhəbbətin müsibətlərlə bağlı olduğu-
nu hiss edir, çünki o, həyata qarşı daha gözüaçıqdır, ətrafında baş 
verən vuruşların qara günlər gətirəcəyini başa düşür” .” (16). 
Tamaşa boyu hadisələr cərəyan etdikcə Solmaz-Qurbanova 
daha fəal olur. Aktrisa öz ifası ilə faciənin nikbin ruhunu 
gücləndirir, tamaşanın poetikasını artırır. 
“H. Qurbanova ... Solmaza daha yaxın bir surət yaradırdı. O, 
Solmazın məhəbbətini lirik boyalarla çatdırır, öz məhəbbətinin 
müsibətlərini də yaxşı duyurdu” (10). 
Beş dəfə tamaşaya qoyulan “Od gəlini”nin iki quruluşunda 
(1939, 1951) Solmazı səhnədə canlandıran H. Qurbanovanın ifası 
tamaşaçıları mütəəssir etdi və obrazın taleyinin nə ilə sona 
çatacağını aktrisa maraqlı boyalar ilə tamaşaçılara çatdırdı. 
1951-ci il may ayının 5-də Ə. Məmmədxanlının İran Azərbay-
canında milli azadlıq hərəkatından bəhs edən “Od içində” pyesi A. 
İsgəndərovun quruluşunda tamaşaçılara təqdim olundu. Bu tamaşa-
da Hökümə xanım ilk dəfə yaşlı qadını-ana obrazını Reyhanı 
yaratdı. 
H. Qurbanova Azərin anası olan Reyhanı elə ifa edirdi ki, obraz 
səhnədən-səhnəyə inkişaf etdikcə yaş məsələsi də aradan qalxırdı. 
“Ədəbiyyat” qəzeti (16.05.1951) yazır ki; “Reyhan-Hökümə 
xanım son səhnələrdə “təsirlidir, həyəcanlıdır, səmimidir”. 
Aktrisanın ifasında Reyhan övladı Azəri və vətənini böyük 
məhəbbətlə sevirdi. Həm vətəni və həm də ovladı üçün həyəcan 
keçirən H. Qurbanova öz təbii və inandırıcı ifası ilə tamaşaçılarda 
vətənpərvərlik hissini aşılayırdı. 
 40 
1951-ci il iyun ayının 13-də M. Təhmasibin “Çiçəklənən 
arzular” əsəri M. Məmmədovun quruluşunda tamaşaya qoyuldu və 
Nərgiz rolunu səhnədə Hökümə xanım canlandırdı. 
C. Cəfərov “Bakinski raboçi” qəzetində (27.06.1951) yazır ki; 
“H. Qurbanova partorq Nərgizin cazibədar obrazını yaradır. Aktrisa-
nın yozumunda Nərgiz açıq fikirli, möhkəm və cəsur xarakterli 
insandır. O həmişə sakitdir, inamlıdır, qarşıdakı məqsədi görür və 
kolxozçu kütləsini özü ilə bərabər həmin məqsədə doğru aparır”. 
H. Qurbanovanın ifa etdiyi Nərgiz həyata açıq baxan, sakit 
təbiətli, öz məqsədinə və məramına sadiq bir insan idi. 
Akademik Milli Dam Teatrı iyul ayının 20-dən avqust ayının 
22-nə qədər Özbəkistanda qastrolda oldu. Qastrolun açılışı iyul 
ayının 20-də axşam Həmzə Həkimzadə adına teatrda S. Vurğunun 
“Xanlar” mənzum dramı ilə son tamaşası isə avqust ayının 20-də Ə. 
Nəvai adına teatrda Ə. Məmmədxanlının “Od içində” pyesi ilə başa 
çatdı. Qastrol müddətində özbəklər C. Cabbarlının “Solğun çiçək-
lər” (23;25;2;11), “Sevil” (21;24;1;12) “Od gəlini” (21;24;26;1), S. 
Vurğunun “Vaqif” (27) və “Xanlar” (20;22;25), M. S. Ordubadinin 
“Dumanlı Təbriz” (3), S. Rəhmanın “Xoşbəxtlər” (30;31;3;4;14), 
“Aydınlıq” (7); Ə. Məmmədxanlının “Od işində” (28;29;5;10;20), İ. 
Əfəndiyevin “Bahar Suları” (2;9), V. Şekspirin “Otello” (6;8;13) 
tamaşaları Ə Nəvai teatrı, M. Qorki teatrı, H. Həkimzadə teatrı və s. 
yerlərdə göstərildi. 
H. Qurbanova qastrol müddətində Solmaz, İnci, Fəridə, Şəfəq, 
Reyhan və başqa rolları ifa etdi. 
1952-ci il mayın 17-də A. Şirvanzadənin “Namus” əsəri A. 
İsgəndərovun quruluşunda səhnəyə qoyuldu və Süsən rolunu H. 
Qurbanova ifa etdi. “Namus” romanı ilk dəfə 1885-ci ildə yazılmış 
və müəllifə geniş şöhrət gətirmişdir. Müəllif sonralar bu romanın 
əsasında eyni adlı pyes qələmə almış və bu əsər bir çox səhnələrdə 
uğurla tamaşaya qoyulmuşdur. 
Xoşa gələn cəhət odur ki, müəllif romanı mexaniki olaraq səh-
nələşdirməmişdir. O, dram janrının bütün spesifik xüsusiyyətlərini 
yəni gərgin dramatik nüanslar, dolğun obrazlar, canlı dialoqlar, ha-
 41 
disələrin dramatik inkişafı fonunda əsl səhnə əsəri yaratmağa nail 
olmuşdur. 
“Özünün başlıca yaradıcılıq üslubu olan romantik monumental 
səpgidə “Namus” (Aleksandr Şirvanzadə) tamaşası hazırlayan teatr 
pyesin indiyədək oynanılmış bütün quruluşlarından fərqli əsər mey-
dana çıxarmışdı. Tamaşanın romantik ahənginin əsas daşıyıcıları 
Barxudar (Ələsgər Ələkbərov), Süsən (Hökümə Qurbanova), Seyran 
(Əli Zeynalov) obrazları idi. Quruluşçu rejissor Adil İsgəndərov 
həmin romantik ahəngdə səmimi və realist nəfəsli dialoqlar qurmuş, 
hərəkətə, səhnə dinamikasına rəvac verən pauzalardan məharətlə 
istifadə etmişdir” (19). 
Aktrisa özü qeyd edir ki; “Mən uzun illər rejissor Adil İsgən-
dərovla işləmişəm. Rollarımın böyük bir qismini onunla hazırlamı-
şam. O, aktyorla iş əsnasında sadə, səmimi, həqiqi kontakt yarat-
mağı bacarırdı. Xasiyyətindəki sərtliyə baxmayaraq onunla işləmək 
asan idi. Onu yarı sözdən, bəzən sözsüz də başa düşmək olurdu. A. 
İsgəndərov qurduğu səhnənin məğzini özü yaxşı duyduğu üçün 
məşq vaxtı ifaçı vəziyyətində, əhvalında olurdu. Fikirləri, onun dav-
ranışında, baxışında, mimikasında jestlərində görə, oxuya bilirdik... 
Yararlı təklifləri qəbul eləyirdi. Məşq zamanı təsadüf özü yaxşı bir 
hərəkət, orijinal bir səhnə mizanı doğururdusa, onu diqqətsiz 
buraxmırdı. “Namus” pyesinin son pərdəsi məşq olunurdu. Adətən 
Rüstəm öz arvadı Süsəni öldürmək səhnəsində “yaxanı aç!.. Göstər 
qara xalı!” deyə-deyə onun üstünə yeriyir. Süsən isə qorxub geri 
çəkilir. Mən məşq zamanı özümün də xəbərim olmadan görünür 
instinkt gücünə bu yerdə özüm Rüstəmə tərəf hərəkətə başladım 
(Mən günahsız olduğum üçün ondan qorxmurdum). Rüstəm-Əfqanlı 
isə xəncəri çəkə-çəkə geriləyirdi, öz cümləsini təkrar eləyirdi. Belə 
mizan rəsmində A. İsgəndərov yalnız orijinal yox, həm də təbiilik 
və həqiqət gördü və onu eynilə qəbul eləyib saxladı. O, təbii 
mizanları xoşlayırdı. Onların kanvasını tapan kimi, qalan təfsilatı və 
mənimsəmə, uyğunlaşma işini aktyorun öhdəsinə buraxırdı. A. İs-
gəndərov bir vəziyyəti, ya mizanı ta ifaçının özü daxilən duyma-
yınca, inanmayınca qanunlaşdırmırdı” (16). 
 42 
“Hökümə Qurbanovanın ifasında Süsən rolunun orijinal təfsiri 
daha tez oxunur, daha kəskin fərqlənirdi. Bunun ilkin səbəbi görü-
nür ondan ibarətdir ki, “Namus” pyesinin bu son quruluşu və Adil 
İsgəndərovun rejissor təfsirinin özü əsərin əvvəlki quruluşlarından 
fərqlənirdi. Bu dəfə məhkum, məzlim məhəbbətin hicranı, hicran 
faciəsi ilk plana çəkilmişdi. Namis mövzusunun, anlayışının özü də 
bu faciə baxımından şərh edilir, etik kateqoriya kimi öz bədii-emo-
sional şərhini Seyranın, xüsusilə Süsənin taleyi misalında tapırdı. 
Hökümə Qurbanovanın oynadığı ismətli, məsum, müti Süsən namus 
anlayışının təhrifinə, təhqirinə qurban gedən günahsız, müti bir 
qızdır. O, itaət etmək, tabe olmaq, dözmək, qarabaxtına qane olmaq 
və bəlkə bu cür fəlakətlərin, bəlaların sayını azaltmaq xəyalı ilə 
yaşayır, başqa çıxacaq görmür. Aktrisa özü etiraf edir ki, əgər 
Seyranla Rüstəmin Dağıstandakı görüşü olmasa idi, Süsən öz kəm 
taleyinə, çətin qismətinə qane olub mühit və dövran qarşısında aciz 
və əlacsız, ömrünü əzabla da olsa başa vurardı. Seyranı unutmazdı, 
zaman-zaman onu anar, hicranın, müsibətin səbəbini də təsəllisini 
də əlacsızlıqda görərdi” (16). 
Tamaşada dramatik mübarizənin ana xəttini Süsənlə Seyranın 
faciəsi təşkil edir. “Əsərin lirik qəhrəmanları Süsən və Seyran rolla-
rında Hökümə Qurbanova və Əli Zeynalov bu iki gəncin səmimi 
duyğularını, azad məhəbbət həsrətlərini ustalıqla, ilhamla tamaşaçı-
lara çatdırmışlar” (22). 
H. Qurbanovanın ifa etdiyi Süsən obrazında tamlıq, bütövlük 
var idi. Bu tamlıq və bütövlük aktrisanın ifasında məharətlə görü-
nürdü. 
M. Rəfili “Kommunist” qəzetində (23.03.1952) yazır ki; “Hö-
kümə xanım Süsən rolunda gözəldir. Hələ ilk görüşlərindəki incə və 
mənalı dalğınlıq, öz sevgilisi yolunda çəkdiyi qorxu və müsibətlər 
üçün daxili, ruhi bir hazırlıqdır. Quşların azadlığına həsəd aparan, 
həyata məftun, məhəbbətə sadiq olan Süsən uşaq kimi müti, qul 
kimi əsirdir. Süsənin, Rüstəmin evində göstərdiyi itaətkarlıqda belə, 
böyük bir məsuliyyət və fədakarlıq vardır ki, insanı heyrətləndir-
məyə bilməz. Süsən iztirablara və faciəli ölümə məhkum bir qadın-
 43 
dır. Qadın məhkumiyyətini, pak və ismətli bir qadının sevgisini, 
ələmlərini, dərdlərini Hökümə xanım ilhamla, həqiqi səhnə sənət-
karlığı ilə məharətlə ifa etməyə müvəffəq olmuşdur”. 
H. Qurbanovanın ifa etdiyi Süsən də bir cazibə, bir məlahət 
var idi. Süsən – Qurbanova bir yandan böyük məhəbbətlə sevən aşıq 
olmaqla yanaşı, digər tərəfdən çürük adət və ənənələrdə batıb 
qalmağa məcbur olan, ixtiyarı öz əlində olmayan təmiz qız surətini 
böyük sənətkarlıqla canlandıra bildi. 
“Hökümə xanım Süsənin xəyalpərvərliyini, romantikliyini, ilk 
plana çəkdi. Hökümə xanım Süsənin kaman telləri kimi incə qəlbini, 
onun qəfəsə salınmış bir quş vəziyyətini ilhamla yaratdı. Süsən-
Hökümə xanım çirkin adətlərə, insanı qula çevirən qanunlara qarşı 
etiraz etmək istəyir, lakin bunu bacarmır, onun etirazı zalım atası 
Barxudarın qəddarlığı qarşısında acizdir. Hökümə xanım, Süsənin 
dili ilə öz dərdini quşlara, buludlara, otlara, çiçəklərə söyləyir... 
Budur, toy pərdəsi. Qonaqlar çalıb-çağırır, qədəhlər dolub-başa-
lır, Sergey bəy (bu rolu xalq artisti Möhsün Sənani ifa edirdi-İ.A.) 
oxuyur, yengələr rəqs edir... Hökümə xanım-Süsən isə dinməz-söylə-
məz oturmuşdur. Onun xəyalpərvər gözləri uzaqlara, əngin fəzalara 
dikilmişdir. Lakin istedadlı sənətkarın bu lal duruşu, söylənən sağlıq-
lardan, oxunan mahnılardan, sürətli rəqslərdən daha güclüdür... O, bir 
baxışı ilə Süsənin varlığını, ürək çırpıntılarını qüvvətli bir monoloq 
kimi söyləyir, tamaşaçıları sarsıdır. Ürəyi dağ suları qədər təmiz olan 
Süsən-Hökümə xanım feodal dünyasının cansıxan qanunlarının 
məngənəsində çırpınmaqla hamının qəlbində dərin izlər buraxır. Bu 
dərin izlərin sirrini müəllifin realist qələmiylə bərabər, Hökümə 
xanımın məharətində, sənətkarlığında axtarmalıyıq” (8). 
H. Qurbanovanın ifasında Süsən Barxudar, Rüstəm kimi in-
sanların pəncəsində əzilən zavallı idi. Aktrisanın ifa etdiyi Süsəni 
qara qüvvələr içərisində nur saçan bir insan kimi tamaşaçılara təq-
dim edirdi. 
“Süsənin faciəsi də onun həqiqi insan kimi yaşamağa çalışma-
sındadır. O, romantikdir. Bu gəncin xəyalları, coşqun arzuları vardır. 
Bu pak qəlbli nəcib qız feodal mühitinin məşəqqətləri içərisində 
 44 
çürüyüb məhv olduğuna görə tamaşaçının qəlbində dərin bir iz bura-
xıb gedir. Əgər bunun birinci səbəbini A. Şirvanzadənin realist qələ-
minin məhsulu olan Süsən obrazının daxili məzmununda axtarmaq 
lazımdırsa, ikinci səbəbini də istedadlı aktrisamız Hökümə Qurba-
novanın müvəffəqiyyətlə yaratdığı obrazda axtarmalıyıq. 
H. Qurbanovanın ifasındakı Süsən azadlıq həsrətilə çırpınan 
sadə, səmimi bir qızdır. Artistka Süsən obrazının meyllərini təbii, 
realist cizgilərlə əks etdirdiyi kimi, onun zahiri hərəkətinə, danışığına, 
keçirdiyi ruhi hallara, çəkdiyi əzaba da dərindən diqqət yetirmişdir. 
Seyranla görüşəndə çox həyəcanlı, səmimi və sərbəst olan Süsən, 
atasının qəzəbinə məruz qaldığı anda, gücsüz və kimsəsizdir. Toy 
məclisində təmkinli bütün daxili və zahiri görünüşü ilə gözəl olan 
Süsən Rüstəmlə görüşündə ürkək, müti və qorxaqdır. Sevgilisi ilə 
görüşündə, Süsənin-H. Qurbanovanın hətta ürək çırpıntılarını da 
eşidirik, Rüstəmlə tək qalan zaman isə Süsənin varlığı buza dönür. O, 
heç bir şey eşitmir və duymur. Onun həyatı elə bil sönür. O bilir ki, 
köməksiz, kimsəsiz və gücsüzdür. Xüsusən son səhnədəki çıxışı-H. 
Qurbanovanın oyununda daha müvəffəqiyyətlidir. Rüstəm onun xə-
yanət etdiyini zənn edib gəlmişdir. O, elə bir haldadır ki, heç nəyi 
şüurlu şəkildə ayırd edə bilməz. O, yalnız xəyanətin həqiqətə nə dərə-
cədə uyğun olub-olmadığını yoxlamaq istəyir. Rüstəmə ancaq bu 
lazımdır. Rüstəm çox qəti bir hərəkətlə Süsəni yanına çağırır. Bu vaxt 
Süsən-Qurbanova elə addımlarla Rüstəmə sarı gedir ki, tamaşaçının 
qəlbində bir gizilti baş qaldırır. Onun hərəkəti, addımının səsi, 
üzündəki ifadənin mənası sanki deyir: “Mən günahsızam. Mən həyatı 
sevirəm. Mən yaşamaq istəyirəm.” Rüstəm ondan, gözlərinin içinə 
baxmağı tələb edir. Bu zaman Süsən asta-asta başını qaldıraraq ölgün 
nəzərlə Rüstəmin gözünə baxır və o, H. Qurbanova dəhşətə gəlir, 
yəqin edir ki, həyatının sonu çatmışdır. Elə bu zamandan tamaşaçı da 
duyur ki, hər şey bitmişdir, Süsən öləcəkdir” (7). 
1954-cü ildə iyul ayının 3-dən 26-dək Akademik Milli Dram 
Teatrı İrəvanda qastrolda oldu. Qastrol müddətində on tamaşa 
nümayiş olundu ki, onların içində “Namus” tamaşası da var idi. Bu 
 45 
tamaşa Q. Sundukyan adına teatrda iyul ayının 11-i və 15-i nümayiş 
olundu və Yerevan tamaşaçılarının böyük rəğbətini qazandı. 
A. Araksmanyan “Sovet Ermənistanı” qəzetində yazır ki; “Ta-
maşada Süsən xüsusi bir yer tutur. Hökümə xanımı biz bir sıra başqa 
rollarda da gördük və onun səhnə istedadına inandıq. Hökümə xa-
nım “Namus”da Şirvanzadənin bu gözəl qəhrəmanı-Süsən rolunu ifa 
edir. Hökümə xanım bu obraza son dərəcə böyük nəciblik və saflıq 
vermişdir. Onun Süsəni öz məhəbbət duyğularını baxışlarla, yerişlə, 
hərəkətlə, zərif və sakit intonasiyalarla ifadə edir. Onun bütün hərə-
kətlərində məhəbbət hiss olunur. Tamaşaçı Hökümə xanımın 
oyununda Süsənin bütün daxili aləmini çox yaxşı hiss edir. Hətta, 
son pərdədə Süsənin, artıq bir ana olmağa hazırlaşdığına baxmaya-
raq, biz, aktrisanın oyununda onun bütün düşüncələrinin, ruhunun, 
bütün mövcudiyyətinin Seyranla birlikdə olduğunu hiss edirik. Bi-
zim qarşımızda elə bir realist yaradıcılıq vardır ki, onda bədii zövq 
üstün yer tutur, obrazı təcəssüm etdirmək üçün elə rənglərdən isti-
fadə edilir ki, bunlar Şirvanzadənin yaratdığı səciyyəyə uyğun gəlir. 
Süsənlə Rüstəmin son görüş səhnəsi Hökümə xanımın oyununun 
zirvəsidir. Burada Süsənin daxili dəhşəti, məhəbbəti, özünü hədələ-
yən təhlükəni dərk etməsi bir-birini təqib edir. Aktrisa yaratdığı ob-
raza sona qədər sadiqdir. Hətta elə hiss edirsən ki, Hökümə xanım-
Süsən, həyatdan o qədər də təəssüflə ayrılmır. Ölüm, onun tapdalan-
mış, rəhimsizcəsinə təhqir edilmiş məhəbbəti üçün yeganə çıxış yo-
ludur. Hökümə xanımın obrazı belə izah etməsi, dramatizmi güclən-
dirir, faciə dərəcəsinə çatdırır”. 
Bu cür rəylərdən məlum olur ki, Hökümə Qurbanova nəinki 
öz vətənində hətta başqa ölkələrdə də tamaşaçıları təlatümə gətirən 
nadir sənətkarlardan idi. 
1953-cü il mart ayının 20-də N. Hikmətin “Türkiyədə” dramı 
A. İsgəndərovun quruluşunda tamaşaçılara təqdim olunur. Ənənəvi 
üslubda səhnəyə qoyulan bu tamaşada xeyli obrazlar olduğu üçün 
rejissor bu əsəri səbirlə hazırlamış, tamaşanın bədii həllinə nail 
olmuşdur. 
 46 
““Türkiyədə” dramı nəinki mənası, ideyası və daxili nizamı 
ilə, həm də bütün zahiri rəsmi etibarilə monumental bir tamaşa idi... 
Pyesdə hadisələr də, iştirakçı da çox idi. Elə görünə bilərdi ki, 
pyesin səhnə təfsirində “illüstrasiyaçılıqdan” qaçmaq mümkün ol-
mayacaqdır. Lakin rejissor bu təhlükədən yan keçə bilmişdi. Əsas 
surətlərin emosional şərhi konfliktlərin psixoloji cəhətdən kəskinləş-
dirilməsi və əsaslandırılması, zidd cəbhələr toqquşmasının dramatik 
ifadəsi bütün bunların parlaq və bədii həyəcan doğuran səhnələr 
şəklində canlandırılması, həmçinin tamaşanın monumental üslubu 
ilə bağlı başqa məsələlər müvəffəqiyyətlə həll edildi” (5). 
Bu monumental tamaşada Hökümə xanım sülh müdafiə cə-
miyyətinin sədri həkim, jurnalist Xətcə obrazını öz sənətinə layiq 
səviyyədə ifa etdi. 
“Rolun ifaçısı Hökümə Qurbanova Xətcəni həm evdə-ailədə, 
həm də onun ictimai işlərdə fədakar insan kimi tanıtdırır. O, ərini, 
ailəsini sevən qadın, xalqını, vətənini sevən vətəndaş və mətin 
ictimayyətçi-sülh mübarizidir” (16). 
S. Rüstəm “Kommunist” qəzetində (29.03.1953) yazır ki; 
“Hökümə Qurbanova sadə, namuslu, gözəl insan olan Xətcəni istər 
mübarizə, istərsə məişət səhnələrində rəngarəng boyalarla tamaşa-
çılara sevdirə bilir”. 
Ə. Məmmədxanlı “Bakinski raboçi” qəzetində (29.03.1953) 
qeyd edir ki; “Aktrisa H. Qurbanova qabaqcıl türk qadının həlim 
təbiətli, mərd xasiyyətli obrazını gözəl canlandırır. Onun Xətcəsi 
dostları üçün həlim və mehriban, vətənin düşmənləri qarşısında isə 
amansızdır, mətindir”. 
M. Hüseyn “Vışka” qəzetində (01.04.1953) yazır ki; “Aktrisa-
nın yaratdığı bu mərd qadının cismi, mənəvi işgəncələrə baxmaya-
raq iradəsi qırılmayan Xətcənin surəti tamaşaçının zehnində möh-
kəm iz buraxır”. 
Göründüyü kimi tənqid Hökümə Qurbanovanın ifa etdiyi Xət-
cə obrazını yüksək qiymətləndirmiş, həmişə olduğu kimi bu rolda 
tamaşaçıların yaddaşına həkk olunmuşdur. 
 47 
İctimai baxışı (23 iyul, 1954) Yerevan şəhərində olan M. İbra-
himovun “Həyat” pyesinin ikinci quruluşunun premyerası 1954-cü 
ildə sentyabr ayının 11-də (rej. A. İsgəndərov) oldu. İlk dəfə 1937-ci 
il aprel ayının 28-də A. İsgəndərov tərəfindən səhnəyə qoyulan 
“Həyat” dramında baş rol oynayan Həyat-Mərziyə Davudovanın 
ifası tamaşaçıların yaddaşında dərin iz buraxmışdır. Mərziyə xanım-
dan sonra bu rolu ifa etmək, şübhəsiz ki, H. Qurbanovanın məsuliy-
yətini birə on artırdı. “I“Həyat”ın mövzusu müəyyən mənada aktual-
lığını itirdiyi üçün tamaşası 1937-ci ildəki təmtəraqla qarşılanmadı. 
Bununla belə, Hökümə Qurbanovanın Həyat rolu nailiyyət kimi 
qeyd olundu” (19). 
“Üstündən iyirmi ilə yaxın bir müddət keçəndən sonra 1954-
cü ildə həmin pyes həmin teatrda yenidən tamaşaya qoyuldu və baş 
rollarda Hökümə Qurbanova (Həyat) ilə Ələsgər Ələkbərov (Süley-
man) çıxış elədilər. Konfliktsizliklə zədəli pyeslərin bolluğu şərai-
tində teatrın yenidən “Həyat” dramına müraciət etməsi təbiidir və 
qanunidir. Bu əsər həm də əlvan, bitkin xarakterlərlə zəngindir. 
Müasir məzmunlu kəskin konflikt, bitkin səhnə xarakterləri tez-tez 
dəyişən və şiddətlənən dramatik mübarizə! Bütün bunlar rejissor A. 
İsgəndərovu və ifaçıları, əlbəttə, maraqlandırır, cəzb edir. Lakin 
eyni zamanda onların çiyninə ağır yük, böyük yaradıcılıq məsuliy-
yəti də qoyur. Məsuliyyətin ağırlığını, ciddiliyini ilk növbədə H. 
Qurbanova hiss edir” (16). 
Əsərin qəhrəmanı Həyat-Qurbanova qorxmaz insan, möhkəm 
iradə sahibi idi. O, sadə insanlara sadiq, düşmənlərə isə dərin nifrət 
edirdi. Aktrisa öz mübarizəsini qəti və ardıcıl aparırdı. H. 
Qurbanovanın ifasındakı Həyat həm ictimai xadim, həm də sadə bir 
insan idi. 
“Bakinski raboçi” qəzeti (02.10.1954) yazır ki; “Həyat rolu-
nun ifaçısı Azərbaycan qadınının cazibədar, bitkin obrazını yarat-
mağa müvəffəq olub... Aktrisanın yaratdığı Həyat obrazının ən qüv-
vətli cəhəti onun iradə gücündə görsənir”. 
Həyatın rayona gəlişi ciddi ictimai-siyasi hadisəyə səbəb oldu. 
Biliyə və təcrübəyə malik olan Həyat-Qurbanova təkbaşına iş 
 48 
görmürdü nə edirdisə xalqa arxayın idi. Qətiyyətli və bütöv xarak-
terə malik olan Həyat obrazını böyük sənətkarlıqla ifa edən Hökümə 
Qurbanova bir daha tamaşaçılara görkəmli səhnə xadimi olduğunu 
sübut etdi. 
“Ədəbiyyat və incəsənət” qəzeti (09.10.1954) yazır ki; “Aktri-
sa incə və təbii ştrixlərlə Həyatın sinfi instinktini tamaşaçıya çatd-
ırır. Hər bir işdə partiyalılıq Həyat xarakterinin başlıca xüsusiyyəti-
dir. Bunu həqiqi sənətkarlıqla açıb göstərmək isə Hökümə Qur-
banovanın aktrisalıq məharətidir”. 
Hökümə Qurbanova mərd, qeyrətli Azərbaycan qızının dolğun 
obrazını yaratmağa müvəffəq olmuşdur. Aktrisa Həyat rolunu ifa 
edərkən öz talantında layiqincə bəhrələnmişdir. 
“Həyat-Hökümə Qurbanova sözün əsl mənasında vətəndaşlıq 
borcunu yerinə yetirir, siyasi xadim vəzifəsi daşıyır. Bu mənada o, 
C. Cabbarlı dramaturgiyasındakı Sevil, Almaz, Gülsabah kimi qadın 
obrazlarının varisi və davamçısıdır. İkincisi, Həyat surəti təkcə hə-
yati məzmununa görə yox, həm də bədii təcəssümünə görə aktrisa-
nın əvvəlki obrazlarından fərqlənir. Onun xarakteri, həyat mövqeyi 
yalnız məram (proqram) xasiyyəti daşımır, obrazın səhnə həyatına, 
fəaliyyət meydanında, konkret hadisələrdə, münasibətlərdə, işdə tə-
cəssüm tapır, görünür, duyulur və tamaşaçı tərəfindən qəbul olunur. 
Hökümə Qurbanova Həyat obrazına ikinci dəfə səhnə həyatı 
verərkən onun müstəsna ləyaqətlərindən ikisini-Həyatın inamını və 
iradəsini bu rolun şah damarına çevirir. Həyat-Hökümə Qurbanova 
ətrafındakılara yalnız şübhə eləmir, həm də inanır. Onun şübhəsi 
inamından, inamı isə sayıqlığından ayrı deyildir. Bu nöqtədə aktrisa 
rolun yozumunu əvvəlki ifadan tamam fərqləndirir və aradan keçən 
iyirmi ilin nəticələrini hesaba alır. İradə məsələsinə gəlincə demək 
lazımdır ki, iradə güclü, qaynağı Hökümə xanımın səhnə istedadının 
özünə xas olan, bu istedadın özünü səciyyələndirən fitri keyfiyyət-
dir... Aktrisa Həyatın siyasi əqidəsini onun vətəndaş inamına, inamı-
nı isə onun qırılmaz, yorulmaz iradəsinə çevirməklə dəyanətli, səda-
qətli bir ... obraz yaradır, ona üzvi, təbii təcəssüm verir. Həyatın hə-
 49 
qiqi ... siması, ... mövqeyi, xüsusiyyəti də məhz onun iradəsi gücü-
nə, obrazın bu şah damarını tutmaq nəticəsində təzahür tapır” (16). 
H. Qurbanovanın səhnədə canlandırdığı Həyat Azərbaycan 
qadınının qəhrəman, mübariz nümunəsidir. Aktrisanın bu obrazdakı 
bütün hərəkətləri və mimikaları başqa rollarda olduğu kimi təbii və 
inandırıcı idi. O, Həyatın varlığını dərindən duyurdu, onun başa 
düşərək tamaşaçılara təqdim edirdi. 
Həyat-Qurbanova Süleyman kimi mənfi tipləri ifşa edərək, 
obrazın fikrini aydın ifadə edirdi. Hökümə xanım sözlə həm mühiti, 
həm digər başqa obrazları, həm də özünün daxili bütövlüyü haqqın-
da tamaşaçılarda aydın təsəvvür yarada bilirdi. Aktrisa Həyatın xa-
rakterini tamaşaçıların gözləri qarşısında yaradırdı. Hökümə Qur-
banova obrazın hiss və düşüncəsini, mimika və jestlərin müx-
təlifliyini, bütün replika, dialoq və monoloqları ilə birlikdə Həyatı 
canlı xarakterə çevirmək qüdrətinə malik nadir istedad sahibi idi. 
1954-cü il oktyabr ayının 9-da İ. Əfəndiyevin üçüncü səhnə 
əsəri olan “Atayevlər ailəsində” pyesi T. Kazımovun quruluşunda 
tamaşaya qoyuldu və Lətafətin (Lyalya) obrazını (Bu rolun adını M. 
Məmmədov-Lalə, M. Hüseyn və İ. Kərimov isə Lətifə yazıblar) 
səhnədə canlandırmaq H. Qurbanovaya tapşırılır. Hökümə xanımda 
bu obrazın öhdəsindən məharətlə gəlir. 
“Tamaşada Lətafətin obrazını Hökümə Qurbanova son dərəcə 
real boyalarla rəsm edə bilmişdir. Lətafət-Hökümə ibrətamiz bir hə-
yat yolu keçir. Biz ona həm nifrət edirik, həm də acıyırıq, lakin onun 
islah oluna biləcəyinə də ümidsiz baxmırıq. Lətafət səhnəmizdə öz 
təzəliyi və təravəti ilə nəzəri cəlb edən maraqlı bir surətdir” (9). 
Tamaşadakı Lətafət-Qurbanova konfliktlə üzvi surətdə bağlı 
olan obrazdır. Bu konflikt Lətafətin şəxsi faciəsinə gətirib çıxarır. 
Lətafət xalası Dilşad xanımın (B. Şəkinskaya) təkidi ilə Sadıqov (M. 
Mərdanov) kimi yaşlı, dövlət malını mənimsəyən, küt bir insana ərə 
getmişdir. Sadıqova nifrət edən Lətafət-Qurbanova yaraşıqlı insan 
olan zabit Ziyad Şahsuvarova (M. Dadaşov) aşiq olur. Şahsuvarovda 
Lətafətin bu zəif cəhətindən istifadə edir, onu aldadır. Şahsuvarovun 
xəbis bir adam olduğunu Lətafət-Qurbanova gec başa düşür, özünə 
 50 
qəsd etmək istəyir. Onu cavan müstəntiq Cahangir (Ə. Məmmədov) 
ölümdən qurtarır. Ailə-məişət mövzusunda yazılmış bu əsərdə 
Hökümə xanımın ifası öz orijinallığı ilə fərqlənirdi. 
“Əsərdə Sadıqovun qaş-daşına, qızılına aldanıb, xalası Dilşad 
xanımın təsiri altına düşmüş Lyalyanın rolunu H. Qurbanova gözəl 
ifa edirdi” (17). 
“Biz qayğısız həyat sürmək, naz-nemət içində yaşamaq istə-
yən Lətafətin indi, tamaşa müddətində uyub aldandığını başa düşdü-
yünü, onun peşmançılıq anlarını, dəyişilmə və yenidən doğulma 
prosesini görürük. Bu proses üçün, əlbəttə, əsasən dramatik boyalar, 
dramatik yaşantı tələb olunur. Aktrisa məhz belə boyalarla zəngin 
olan yaradıcılıq palitrasından məharətlə istifadə edərək bu rolda da 
bitkin, orijinal bir xarakterdə təcəssüm tapmağa müvəffəq olur. O, 
tamaşanın yeddinci şəklində Lətafətin öz günahlarını etiraf elədiyi, 
dərin əzablar içində peşmançılıq keçirdiyi, ölümdən qurtulub, ayılıb 
yenidən həyata qayıtdığı çətin səhnəni inandırıcı tərzdə, böyük 
ustalıqla ifa edir” (16). 
H. Qurbanovanın ifasında Lətafət müasir mövzularda ifa etdi-
yi obrazlar içərində öz bitkinliyi ilə fərqlənən səhnə qəhrəmanı idi. 
Hökümə xanım obrazın nəbzini düzgün tutmuş, onu tamaşaçılara 
sevdirmişdir. 
1954-cü il iyulun 3-dən 26-dək Akademik Milli Dram Teatrı 
Yerevan şəhərində qastrolda oldu. Qastrolun açılışı və bağlanışı Q. 
Sundukyan adına teatrda S. Vurğunun “Vaqif” mənzun dramı ilə 
oldu. Qastrol müddətində kollektiv S. Vurğunun “Vaqif” (3; 7; 11; 
22 ;25 ;26), “Xanlar” (6; 13), “Fərhad və Şirin” (10; 17; 18; 20; 21; 
23; 25), S. S. Axundovun “Eşq və intiqam” (16; 19), M. İbrahi-
movun “Həyat” (23 ictimai baxış), S. Rəhmanın “Nişanlı qız” (4; 7), 
V. Şeksprin “On ikinci gecə” (5; 12) , Lope de Veqanın “Sevilya 
ulduzu” (8; 14), N. Qoqolun “Müfəttiş” (18), A. Şirvanzadənin 
“Namus” (11; 15) tamaşalarında Hökümə xanım Məryəm, Həyat, 
Bənövşə, Oliviya, Süsən və s. rolları ifa etdi. 
 51 
1955-ci il yanvar ayının 29-da C. Cabbarlının məşhur “1905-
ci ildə” pyesi A. İsgəndərovun quruluşunda tamaşaçılara təqdim 
olundu və Sona rolunu Hökümə Qurbanova ifa etdi. 
Hökümə Qurbanovanın oynadığı Sona obrazı öz səmimiyyəti 
və təbiiliyi ilə fərqlənirdi. “Sona rolunda H. Qurbanova böyük bir 
məhəbbətin faciəsini oynayırdı” (10). Aktrisa Sonanın düşdüyü 
psixoloji anları da gözəl əks etdirirdi. 
M. Rəfili “Ədəbiyyat və incəsənət” qəzetində (05.02.1955) 
yazır ki; “Hökümə Qurbanova Sonanın faciəsini, onun məftun və 
həsrətli təbiətini şux, cəsarətli boyalarla verir. Kənd səhnələrində, 
ölüm otağında Sona-Hökümə Qurbanova cazibədardır”. 
Sona obrazı C. Cabbarlı tərəfindən qələmə alınmış bitkin ob-
razlar içərisində nəzəri cəlb edən səhnə qəhrəmanıdır. Hökümə xa-
nım öz qəhrəmanının günahsız olduğunu böyük ifası ilə tamaşaçı-
lara göstərirdi. 
“Sona və Solmaz rollarına dair mülahizələrimizə gəlincə, hər 
şeydən əvvəl, onu deməliyəm ki, klassik xəzinəyə daxil olmuş Cəfər 
Cabbarlı pyesləri içərisində bu iki əsər – “1905-ci ildə” və “Od 
gəlini” öz monumentallığı, ideya-tematik əhatənin genişliyi, kompo-
zisiya əzəməti və güclü müasirlik mayası, duyğusu ilə fərqlənirlər. 
Onların biri uzaq, digəri yaxın keçmişimizi əsil müasirlik mövqeyin-
dən inikas etdirir. Buna görə hər iki pyes dəfələrlə müxtəlif rejis-
sorlar tərəfindən tamaşaya qoyulmuş, burdakı obrazları müxtəlif 
ifaçılar tərəfindən hər dəfə yeni fikir, yeni münasibətlə canlandırıl-
mışdır. “Həyat” pyesində və Həyat rolunda olan kimi Sona və 
Solmaz rollarında da Hökümə Qurbanovanın qüdrətli sələfləri var-
dır: Mərziyə Davudova, Yeva Olenskaya, Sona Hacıyeva!.. Sona 
Hacıyeva hələ müəllifin sağlığında onun özünün rejissorluğu ilə 
hazırlanan “1905-ci ildə” əsərinin ilk tamaşasında Sona rolunun ilk 
yaradıcısı olmuş və uzun illər onun ən gözəl, ən mahir ifaçısı kimi 
qəlblərdə yaşamışdır. Solmaz rolu da səhnəmizin qüdrətli aktrisa-
larının, o cümlədən Mərziyə xanımın və Yeva xanımın repertuarını 
bəzəmiş, onların simasında şöhrətli ifaçılarını tapmışdır. Belə sələf-
lərə layiqli varis olmaq, onlardan sonra rolun ifasına yenilik gətir-
 52 
mək, təzə fikir, təzə söz demək o qədər də asan deyil. Hökümə Qur-
banova bu təsadüfdə də çətin yolu üstün tutmuş, təkrardan və təqlid-
dən uzaq olmuşdur. Sona roluna onun gətirdiyi yenilik diqqətəlayiq-
dir. Aktrisa əsasən lirik səpgidə yazılmış bu rolun daxili dramatiz-
mini, dramatik boyalarını üzə çıxartmış və bununla tamaşanın ideya-
emosional istiqamətdə Sonanın rolunu və iştirakını fəallaşdıra bil-
mişdir” (16). 
H. Qurbanovanın yaratdığı Sona nikbin idi. Aktrisa obrazın 
günahsız olduğunu tamaşaçılara mənalı detallarla göstərirdi. Eşqinin 
daşa dəydiyini bildikcə Hökümə xanımın Sonası bədbinləşirdi, tale-
yinin amansız olduğunu görüb fəryad qoparırdı. O, Baxşıdan ayrılıq 
səhnəsini məharətlə ifa edirdi. H. Qurbanova nakam məhəbbətin 
faciəli yekununu romantik boyalarla tamaşaçılara təqdim edirdi. 
Hökümə Qurbanovanın sənətinin ən böyük keyfiyyəti onun 
səmimi olmasındadır. O, inanmadığı hər hansı bir sözü tamaşaçılara 
diktə eləməz. Bu həqiqətən də belə olmalıdır. Əgər aktyor ağzından 
çıxan sözə özü inanmırsa, tamaşaçılar da ona heç vaxt inana bilməz. 
Aktrisanın daxilindən gəlməyən hər hansı bir söz Hökümə xanımın 
yaradıcılığına zidd idi. Onun ifasının arxasında dərin hisslər və 
mənalı duyğular dayanmışdır. Hökümə Qurbanova sənətini yüksək-
lərə qaldıran bu hiss və duyğulardır. 
1955-ci il oktyabr ayının 22-də Vilyam Şekspirin “Qış nağılı” 
əsri (tərcümə T. Əyyubov) Ə. Şərifovun quruluşunda səhnəyə qo-
yuldu və Hökümə xanım Qurbanova Germiona (bəzi kitab və məqa-
lələrdə Hermiona da yazılır) rolunu misilsiz sənətkarlıqla ifa etməsi 
tamaşanın gözəl alınmasına səbəb olmuşdur. 
“Səhnənin mərkəzində ağ mərmərdən bir heykəl dayanmışdır. 
Salondakılar, lojadakılar, amfiteatrdakılar nəzərlərini çəkmədən, 
heyrət içində diqqətlə bu heykələ tamaşa etməkdədirlər. Yalnız, 
tamaşa salonunu ağzına kimi doldurmuş tamaşaçılar deyil, səhnədə-
kilərin də diqqəti bu heykələ dikilmişdir... Bu mərmər heykəl hamı-
nı heyran qoymuş, hamının ürəyində keçmiş acı və şirin xatirələri 
canlandırmışdır... 
 53 
Bu heykəl-Şekspir dühasının yaratdığı Germionadır. Bu həmin  
Germionadır ki, dosta mehriban, acizlərə, zavallılara kömək olmuş-
dur. Bu həmin Germionadır ki, öz əri Leontun (bu rolu xala artisti 
Əjdər Sultanov ifa edirdi-İ.A.) çirkin böhtanlarına məruz qalmış, 
hamilə ola-ola zindanlara atılmış, hakimlər qarşısında, müttəhimlər 
kürsüsündə dayamışdır. Lakin o yenə də öz təmizlik və vüqarını 
itirməmiş, öz namusunu, şərəfini sona kimi müdafiə etmişdir. 
Ancaq bu nədir? Heykəl hərəkət edir! Elə bu zaman salondan 
gurultulu alqışlar qopur, bu alqışlar bitib-tükənmək bilmir, heykəlin 
canlanmasından vəcdə gələn tamaşaçıların sevinci, səhnədəkilərin 
sevincinə qarışır. 
Heykəlin canlanması, hərəkət etməsi, dahi bir aktyorun səhnə-
dən söylədiyi odlu-alovlu, ehtiraslı bir monoloqun təsirini bağışla-
yır. Bu heykəlin yalnız bircə addım atması, başının azca hərəkəti 
gərgin bir dramatik səhnənin doğurduğu həyəcanlar kimi, əkssədalar 
yaradır. 
Vilyam Şekspirin ecazkar qələminin məhsulu olan Germiona, 
beləliklə, tamaşaçıların qəlbindən xəbər verir. Germionanın dəqiqə-
lər ərzində, təxminən bütün bir şəkil boyu mərmər heykəl kimi lal 
dayanıb yavaş-yavaş canlanması, xeyrin şərə, günəşin zülmətə 
qələbəsinin təntənəsidir. 
Lakin biz bu əsəri kitabdan oxumuruq, biz buna səhnə əsəri 
kimi tamaşa edirik, deməli, bu səhnəni, bu dramatik vəziyyəti, bu 
rolu yaradan bir səhnə sənətkarı, həm də çox qüdrətli bir ustad gə-
rəkdir. 
Bu səhnə sənətkarı, bu ustad Hökümə Qurbanovadır. 
Hökümə Qurbanova “Qış nağılı!” pyesindəki kraliça Ger-
miona roluna uzun illərin zəhməti, axtarışları, səyləri və cəhdləri 
nəticəsində gəlib çıxmışdır. 
Ancaq bu axtarışlar, bu zəhmət bircə şərtə bağlıdır. Bu şərtin 
adı-istedaddır. Çünki incəsənətdə çalışan hər bir adamın əməyi, 
zəhməti hələ onun tamaşaçılar arasındakı müvəffəqiyyəti, sevilməsi 
demək deyildir. Bu müvəffəqiyyəti, bu xalq məhəbbətini təmin edən 
əsas amil istedaddır” (8). 
 54 
H. Qurbanovanın Germionası bitkin səhnə qəhrəmanı olmaqla 
yanaşı, zəngin daxili olan bir insan idi. Onun yaratdığı Germiona 
yalnız bir xətdən ibarət deyildi. Bu obrazın ayrı-ayrı cizgiləri aktri-
sanın məharətli ifası ilə bir-birinə qarışaraq sənət qələbəsinə çevril-
mişdir. 
““Qış nağılı” tamaşasının müvəffəqiyyətlə çıxmasına Hökümə 
Qurbanovanın Germiona surətini gözəl yaratması da səbəb oldu... 
Bu rolu Hökümə Qurbanova böyük məharətlə ifa edir, inandırıcı və 
real boyalarla yaradılmış heykəlin dirilməsi səhnəsi xüsusilə nəzəri 
cəlb edir. Cəsarətlə demək olar ki, Germiona-Qurbanova səhnəmiz-
də Şekspir repertuarı tarixində şöhrət tapan surətlər silsiləsində gör-
kəmli yer tutur” (18). 
Germiona Hökümə xanımın Oliviyadan sonra ikinci Şekspir 
qəhrəmanı idi. Şekspirin böyük sənətkarlıqla qələmə aldığı Ger-
miona obrazını Hökümə xanım ədibə layiq səviyyədə ifa etmişdir. 
M. Rəfili “Ədəbiyyat və incəsənət” qəzetində yazır ki; “Ger-
miona-Hökümə Qurbanova haqsızlığın günahsız qurbanıdır. Tama-
şada Hökümə Qurbanova sevən və pak bir qadının alçaq şübhələr 
nəticəsində çəkdiyi iztirabları ustalıqla nümayiş etdirir. “Qış nağılı” 
tamaşasında dərin bir təsir bağışlayan və alqışlara səbəb olan hey-
kəlin dirilməsi səhnəsidir: Germionanın duruşunda, baxışımda, göz-
lərində belə, günahsız çəkilən iztirabların qəmli əlamətləri görünür... 
Aktrisa Germionanın simasında yalnız günahsız bir qadının 
iztirablarını deyil, eyni zamanda, pak və müqəddəs bir qadının daxili 
gözəlliyini realist cizgilərlə açmağa çalışır”. 
Aktrisa səbirli və vüqarlı Germionanın günahsız bir kraliça 
olduğunu, nahaqdan təhqir olunduğunu, zindanlara salınan bir 
insanın bütün incəliklərlə tamaşaçılara göstərirdi. 
“Pafos və patetika, poeziya və yüksək lirika tərtibatda, rejissor 
fikrində, işində yox, başlıca olaraq aktyorların ifasında, ifaçılıq 
üslubunda görünürdü. Bu mənada Hökümə Qurbanova aparıcı rol 
oynayır, yaxşı cəhətdən fərqlənirdi. O, Şekspirin poetikasını, “Qış 
nağılı” pyesinin mürəkkəb janr və üslub xüsusiyyətlərini düzgün 
duymuş, elə buna görə də tamaşanın mərkəzində dayanmış, onun 
 55 
yaxşı və naqis cəhətlərini görmək, eşitmək üçün kamertona çevril-
mişdir... 
... Hökümə xanım pyesi və rolu həm instinkt, həm şüur gü-
cünə düzgün duyub mənimsəmişdir. O bir tərəfdən bütünlükdə 
Şekspirin aləmini, ikinci tərəfdən “Qış nağılı”nın özünün real, am-
ma nağılvari, romantik-fantastik dünyasını dərindən hiss eləmişdir... 
... Germiona obrazında bu iki xasiyyət, iki keyfiyyət bir obra-
zın daxilində birləşmişdir. Germiona-Hökümə xanım həm məzlum-
dur, həm də mübariz; həm təhəmmül edir, həm də müqavimət göstə-
rir; həm qurban gedir, həm də tablayıb nəhayət qalib gəlir. Aktrisa 
tamaşada bu iki zidd keyfiyyətin gözəl peyvəndini, şairanə rəmzini, 
heyrətli mücəssəməsini yaradır. Son pərdədə Germionanın mücəssə-
məsi, heykəli qarşısında söylənən misralar bir dərəcəyə qədər aktri-
sanın özünü, onun sehrli sənətini və bu sənətin qüdrətilə yaranan 
bədii obrazı vəsf edir” (16). 
Rus imperatorunun qızı olan Germiona-Qurbanova Siciliya 
kralı Leontu sevmiş və ona ərə getmiş və sədaqətini ondan əsirgə-
məmişdir. Hökümə xanımın Germionası tamaşanın əvvəlində qayğı-
sız və mehriban bir kraliça idi. 
“Germiona obrazına böyük ustalıqla, daxili qüvvətlə təcəssüm 
verən H. Qurbanova tamaşada mərkəzi yeri tutur. Bu rolun ifası 
onun istedadının nadir keyfiyyətlərini üzə çıxartdı... O, Germiona 
rolunda romantik səpgili klassik rolu ifa eləməyin nümunəsini 
göstərdi” (26). 
Germiona-Qurbanova kraliça olmasına baxmayaraq öz sadəli-
yi ilə seçilirdi. Müxtəlif təbəqəli insanlar onun üçün eyni idi, dövlət 
işlərinə qarışmırdı, ailəsini böyük məhəbbətlə sevirdi. 
1955-ci il noyabr ayında Bakıya gəlmiş SSRİ xalq artisti N. P. 
Oxlopkov “Qış nağılı” tamaşasına baxandan sonra verdiyi müsahi-
bədə Hökümə Qurbanovanın ifasından vəcdə gəldiyini bildirmiş, 
onun ustad sənətkar olduğunu xüsusi qeyd etmişdir. O, demişdir ki; 
“Azərbaycanda Vilyam Şekspirin ənənəsi çox qüvvətlidir. Azər-
baycan teatrından bu sahədə öyrənməli şey çoxdur” (“Kommunist” 
qəzeti, 30 noyabr, 1955). 
 56 
“Teatr tariximizdə Hökümə Qurbanova kimi gözlə və səs va-
riatsiyaları ilə oynaya bilən ikinci qadın sənətkar olmayıb. Tamaşaçı 
salonunun arxa sıralarında əyləşən sənətsevərlər də onun məşəl kimi 
yanan, alovlu və ağıllı gözlərindəki mənaları aydınca görür, duyur 
və dərk edirdilər. Aktrisa lazım gələndə səhnədə dəqiqələrlə mərmər 
abidə kimi “donub” qala bilirdi (məsələn, Şekspirin “Qış nağılı”nda 
Germiona rolunda). Pauzaları baxış və hərəkətləri ilə ustalıqla 
“dondururdu”. 
Hökümə Qurbanova romantik aktyor məktəbinin poetika 
göstəricilərini lirik-psixoloji aktyor məktəbinin ifadə vasitələri ilə 
qovuşduran, onları harmonik ayrılmazlıqda, bir estetik prinsiplərdə 
təqdim edən ilk aktrisadır” (21). 
Hökümə Qurbanovanın sadə geyimli Germionası daxilən güc-
lü, əzəmətli və ləyaqət timsalı idi. Onun hakimlər önündəki monolo-
qu böyük sənət qələbəsi idi. 
“Pyes nağıl janrında şərh edilsəydi, çox şey dəyişər, başqa bir 
məna ilə parlardı. Lakin teatr bu itkilərlə hesablaşmadı və bununla 
belə, Azərbaycanın Şekspir tamaşaları salnaməsinə mənalı bir səhifə 
də artıra bildi. Bu səhifədə teatrın yeni Şekspir ifaçıları nəslinin, ən 
çox isə H. Qurbanovanın (Germiona) və Ə. Sultanovun (Leont) əldə 
etdiyi böyük nailiyyətdən yaxşı bir xatirə qorunacaqdır. Ə. Sul-
tanovun yaratdığı obraz mübahisələr doğursa da, H. Qurbanovanın 
Germionasına münasibətdə tənqidi fikir tam yekdil idi. “Ədəbi bir 
gözəllik və həqiqətin, mənəvi təmizliyin təntənəsini” (26) təsdiq 
edən bu ülvi-romantik surəti aktrisa böyük füsunkarlıqla və sarsıdıcı 
bir təsir gücü ilə oynayırdı” (5). 
Teatr 1957-ci il və 1960-cı ilin yay aylarına Yerevan və Gür-
cüstanda qastrolda olmuş, müxtəlif tamaşalarla yanaşı “Qış nağılı” 
əsəri də orada nümayiş olunmuş, Hökümə Qurbanovanın dörd dəfə 
Yerevanda və üç dəfə Gürcüstanda ifa etdiyi Germiona yüksək qiy-
mət almışdır. Yerevanda nəşr olunan “Kommunist” qəzeti 
(29.06.1957) yazır ki; “Əsərin əsas qəhrəmanı olan Germionanı 
Hökümə Qurbanova maraqlı və parlaq bir şəkildə yaradır. Hökümə 
Qurbanova, tamaşadakı məhkəmə səhnəsində əladır. Hökümə 
 57 
Qurbanovanın ifasında biz müdrik insan gözəlliyini görürük. Bax, 
buna görə Germiona, parlaq və inandırıcıdır. Hökümə xanım yarat-
dığı Germionada ehtiras coşub qaynayanda, biz bu ehtirasa inanırıq. 
Biz inanırıq ki, bu ehtirasın arxasında böyük insan qüvvəti dayan-
mışdır”. 
“Sovet Ermənistanı” qəzeti (12.07.1957) yazır ki; “Tamaşaçı-
larda belə bir fikir əmələ gəlir ki, görəsən Hökümə Qurbanova gözəl 
Germionanın obrazını əla yaratmasaydı, tamaşa bu qədər gözəl 
çıxardımı? İstedadlı aktrisa Hökümə Qurbanovanın oyunu o qədər 
yüksək və nəcibdir ki, tamaşadakı bəzi qüsurlar bu obrazın təsiri 
altında, demək olar ki, yaddan çıxıb gedir. Aktrisa sakit və hərarətli, 
bəzən alovlu və qorxunc olan Germionanın bədbəxt eşqini və 
faciəsini düzgün, psixoloji cəhətdən inandırıcı yaradır və obraza tam 
haqq qazandırır. Məhkəmə salonunda və son hadisələrdə bir-birin-
dən tamamilə fərqli olan vəziyyətləri, Hökümə Qurbanova böyük 
aktrisa məharəti ilə əks etdirdi. O özü həyəcanlanmaqla bərabər, 
tamaşaçıları da dərindən həyacanlandırır və təsirləndirir”. 
“Zarya Vostoka” qəzeti (24.07.1960) yazır ki; ““Qış nağılı” 
tamaşasının canını Germiona rolunda çıxış edən Hökümə Qurbano-
va təşkil edir. Təhqir olunmuş bu ana və qadının yüksək alicənablığı 
Hökümə Qurbanovanın ifasında öz parlaq əksini tapır. Qüdrətli akt-
risa hamını heyran qoyan məlahətli bir obraz yaradır. Onun qüsur-
suz plastikası, heyrətamiz səs və diksiyası ürəkləri vəcdə gətirir. 
Məhkəmə salonundakı və sonuncu şəkildəki heykəlin canlanma səh-
nəsini aktrisa əla yaradır. Şekspir poeziyasının yüksək nümunəsi 
olan Germionanın özünü müdafiə nitqini aktrisa dərin bir inam və 
sadəliklə söyləyir. Qüdrətli aktrisanın-Hökümə Qurbanovanın əla 
ifası və məharəti sentimentalçılıqdan uzaqdır. O, təbii, sadə və 
ustadcasınadır”. 
Hökümə Qurbanovanın Germionası Azərbaycan səhnəsində ifa 
olunan nadir obrazlardan biridir. Aktrisa bu əzəmətli obrazı yarat-
maqla özünün teatr tarixində ki, yerini möhkəmlətdi. Hökümə xanı-
mın Germionası H. Ərəblinskinin-Otellosu, A. M. Şərifzadənin-
Hamlet və Maqbeti, S. Ruhullanın-Kral Liri, M. Davudovanın-Ledi 
 58 
Maqbeti, Ü.Rəcəbin-Romeosu, Ə.Ələkbərovun-Otellosu, B.Şəkins-
kayanın-Cülyetta və Dezdemonası ilə bir sırada duran sənət incisidir. 
Hökümə Qurbanova 1956-1960-cı illərdə R. Rzanın “Qar-
daşlar” pyesində Pərvanə (rej. T. Kazımov, 02.06.1956); H. Cavidin 
“Şeyx Sənan” mənzum dramında Xumar (rej. A. İsgəndərov və Ə. 
Şərifov, 13.10.1956); S. Vurğun “Vaqif” mənzum dramında Xura-
man (rej. A.İsgəndərov, 16.02.1957), M. Hüseynin “Cavanşir” dra-
mında Reyhan (rej. A. İsgəndərov, 14.09.1957); C. Məcnunbəyovun 
“İliç buxtası” əsərində Könül (rej. A. İsgəndərov və Ə. Şərifov, 
24.05.1958); S. Vurğunun “Fərhad və Şirin” mənzum faciəsində Şi-
rin (rej. A. İsgəndərov, 21.03.1959); Y. Osnos və V. Vinnkovun 
“Hind gəzəli”ndə Vasantasena (Hind yazıçısı Şudrakın “Gil araba” 
əsəri əsasında səhnələşdirilib, rej. Ə. Quliyev, 02.10.1959); A. Çe-
xovun “Vanya dayı” əsərində Yelena (tərcümə N. Rəfibəyli, rej. Ə. 
Şərifov, 27.12.1959); İ. Səfərlinin “Ana ürəyi”ndə Sevgili (rej. A. 
İsgəndərov, 28.04.1960); İ. Əfəndiyevin “Atayevlər ailəsində” əsə-
rində Lətafət (rej. T. Kazımov, 04.12.1960); N. Hikmətin “Şöhrət və 
ya unudulan adam” pyesində Qız (tərcümə İ. İbrahimov, rej. N. Sa-
dıqzadə, 28.12.1960) kimi müxtəlif xarakterli obrazlar ilə çıxış edib. 
1956-cı il oktyabr ayının 12-də A. İsgəndərov və Ə. Şərifovun 
quruluşunda tamaşaya qoyulan Hüseyn Cavidin “Şeyx Sənan” pye-
sinin qapalı tamaşası oldu. Tamaşaya Azərbaycan Kommunist Parti-
yasının birinci katibi İmam Mustafayev, Nazirlər Sovetinin sədri 
Sadıq Rəhimov, Mədəniyyət naziri Məmməd Qurbanov baxdılar. 
Oktyabrın 13-də tamaşanın premyerası oldu. Bu tamaşada gürcü 
gözəli Xumar obrazını Hökümə Qurbanova ifa etdi. Tamaşa 13-dən 
22-nə kimi on gün hər axşam anşlaqla oynanıldı. “Düz on gün dal-
badal “Şeyx Sənan” tamaşasının oynanılması həm Cavid intizarının 
vüsalı, həm rejissorların monumental işi, həm də aktyorların roman-
tik oyunlarının vüsəti ilə bağlıydı. Əlbəttə ki, aktyor nailiyyətlərinin 
önündə Rza Əfqanlı və Əli Zeynalovun Şeyx Sənan, Hökümə 
Qurbanova Xumar, Sidqi Ruhulla Platon, Möhsün Sənani və Məlik 
Dadaşov Serqo, Ağadadaş Qurbanov şeyx Mərvan rolları dururdu. 
Quruluşçu rejissorlar Şeyx Sənan və Xumarın faciəli məhəbbətlə-
 59 
rinin poetik səhnə dastanını yaratmaq, romantizmin lirik çalarlarını 
əhatəli vermək üçün pyesdə müəyyən epizodlardan yaradıcı şəkildə 
sərf-nəzər etmişdilər. Rejissor redaktəsi ümumən səmərəli alın-
mışdır” (19). 
“Şeyx Sənan” H. Cavidin bəraət aldıqdan sonra ilk əsəri idi ki, 
tamaşaya qoyulurdu. Hökümə Qurbanova isə bu obraza çoxdan 
hazır idi. Aktrisa bu haqda belə yazır: “1932-ci ildə İşçi teatrı artıq 
Gəncə şəhərinə köçürüldü. Ələsgərlə toyumuzdan sonra onunla 
bərabər mən də ora getdim. Aktyorların əksəriyyəti teatr işçiləri 
üçün ayrılmış xüsusi binada, bir həyətdə olurdu. Bizim mənzilimiz 
A. M. Şərifzadə ilə yanaşı düşmüşdü (A. M. Şərifzadə son iki 
mövsümü bu teatrda işıəyirdi). O, Hüseyn Cavidin “Şeyx Sənan” 
pyesini tamaşaya hazırlayırdı. Teatrın binası təmirdə olduğuna görə 
və darısqallıq üzündən məşqlər tez-tez onun mənzilində keçirdi. 
Bizim mənzilləri nazik bir divar ayırdığı üçün məşqin gedişini, 
rejissorun qeydlərini, məsləhətlərini mən hər dəfə əvvəldən axırına 
qədər aşkar eşidirdim. Özümün xəbərim olmadan burda keçən bütün 
məşqlərin iştirakçısı olurdum. Xumar rolunun ifaçısı o qədər də 
həssas, çevik olmadığına, ləng işlədiyinə görə rejissor vaxtının 
çoxunu ona və Xumara aid parçaların təkrar məşqlərinə sərf edirdi. 
Mən bir müddətdən sonra ayılıb gördüm ki, Xumar rolunu əzbər 
bilirəm və Abbas Mirzənin bu rol haqqında dediklərinin hamısını 
xatırlayıram. Rolu günü sabah oynamağa hazıram. Beləliklə, mən 
hələ aktrisa olmaqdan çox-çox əvvəl aktrisa olmuşam, məşqlər elə-
mişəm. A. M. Şərifzadənin rejissorluğu ilə Xumar rolunu “hazırla-
mışam”. Bu qəribə əhvalatı uzun illər bir mən bilmişəm, bir də Ələs-
gər. Üstündən 23 il keçəndən sonra Dram teatrında “Şeyx Sənan” ta-
maşası hazırlananda, Xumar rolunda məşq və çıxış edəndə mən tez-
tez o qəribə hadisəni və o böyük sənətkarı təşəkkürlə xatırlayırdım. 
Mən aktrisa olmaq arzusunu ilk dəfə həmin “gizli məşqlər”dən 
sonra duydum” (16). 
Hökümə Qurbanova Xumarın xarakterini tamaşaçılara dəqiq 
çatdırmağı bacarırdı. Onun cazibədar Xumarında əxlaq və vicdan 
təmizlikdən yoğrulmuşdur. 
 60 
“Hökümə xanım Xumar obrazını təkraredilməz bir ustalıq, bir 
incəlik və məlahətlə yaratmışdır. Gürcü gözəli Xumarın mürəkkəb 
psixoloji aləmini o, nəcib poetik boyalarla bəzəmiş onu rövnəqlən-
dirmişdir. 
... Xumar, Hökümə xanımın ifasında füsunkardır. Öz atasını, 
evini, dinin belə məhəbbət yolunda qurban verən, müqəddəs bir eşqə 
can fəda edən, bu eşqin yolunda uçurumlara atılan Xumarın ruhi 
aləmini, Hökümə xanım lirikləşdirmiş və poetikləşdirmişdir. Tama-
şaçını onun hüsnü, onun məlahəti heyran edir. Aktrisanın hayranedi-
ci müvəffəqiyyətinin sirri bundadır ki, Xumar obrazını yaradarkən, 
müəllifin ideyasını düzgün başa düşməklə kifayətlənməmiş, o bu 
ideyanı öz aktrisalıq təhlilindən keçirmiş, öz böyük aktrisalıq 
imkanlarına uyğunlaşdırmışdır. Hökümə Qurbanovanın sənətkarlığı-
nın şairanəliyi, səmimiyyəti Xumar obrazında özünü bir daha parlaq 
şəkildə göstərdi” (8). 
Bu obraz H. Qurbanovanın yaradıcılıq manerasına tam uyğun 
idi. Gözəl və təkrarsız səs, incə hərəkətlər, iti və mənalı baxış 
aktrisanın bu obrazı yaratmasına tam haqq verirdi. 
“H. Qurbanovanın-Xumarın iştirak etdiyi səhnələr tamaşanın 
ən maraqlı və dəyərli səhnələrindən idi. Xumarın təbiəti ilə mühit 
arasında olan barışmaz cəhətləri aydın şəkildə nəzərə çatdıran H. 
Qurbanovanın şən, oynaq hərəkətləri, gülüşü, şux yerişi obrazın tə-
biətinə tamamilə uyğun idi. Şeyx Sənanla görüş səhnəsində məhəb-
bət sevincini duyduğundan özünü xoşbəxt sanan Xumar-H. Qurba-
nova daha zərif və füsunkar görünürdü” (13). 
Xumar-Qurbanovanın eşqi o qədər böyük idi ki, o, Şeyx Səna-
nın yolunda hər şeydən keçərdi və keçdidə. Şeyx Sənanın böyük 
məhəbbətinə tabe olaraq öz dinindən, atası Platondan üz döndərən 
Xumar-Qurbanova həqiqətən böyük məhəbbətin nə olduğunu 
tamaşaçılara göstərirdi. 
“Xumar rolunun ifaçısı Hökümə Qurbanova obrazın təbiəti ilə 
mühit arasında olan barışmazlığı aydın nəzərə çarpdırırdı. Onun 
Xumarı təbiətcə çox şən, oynaq, şivəli bir qız idi. 
 61 
Məhəbbət sevinclərini yenicə duymuş bu qız ilk səhnələrdə 
dağ şəlaləsini andırırdı. Onun şən gülüşü, şux yerişi, sevinc və mə-
həbbət dolu baxışları Xumarın daxilində gizlənmiş həyat eşqinin 
alovlandığını göstərirdi. Xumar-H. Qurbanova Sənanla görüş səhnə-
lərində xüsusilə incə və füsunkar görünürdü. 
Sonrakı səhnələrdə Sənan təqib və təhqirə məruz qaldıqda bu 
hal təmkinli bir kədərə çevrilirdi. 
Xumarın-Hökümə Qurbanovanın iştirak etdiyi səhnələr 
tənqidin də qeyd etdiyi kimi, tamaşanın ən maraqlı və təsirli 
səhnələri idi” (24). 
Aktrisa Xumarın məhəbbətini və bu sevginin gücünü bacarıqla 
göstərirdi. Xumar-Qurbanovanın bu pak məhəbbəti iki mühit 
arasında çırpınırdı. Bunardan biri yaşadığı mühit, digəri isə Sənana 
olan böyük sevgisi idi. Aktrisa bu iki xətti yüksək sənətkarlıqla 
nümayiş etdirə bilirdi. 
“Hökümə Qurbanova Cavid dramaturgiyasında Xumar obra-
zında özünün temperamentinə, səhnə üslubuna uyğun olan, ona zən-
gin yaradıcılıq qidası verən bir xəzinə tapmışdır. Xumar əsasən şai-
ranə-lirik obrazdır. Aktrisa onu belə rəftarla da ifa eləyir. Bu rolda 
aktrisa öz obrazının romantik-poetik təbiətini, daxili zərifliyini, incə 
qəlbini, məsum, pak mənəviyyatını ifadəli boyalarla əyan eləyir. O, 
Sənanı qəlbən duyduqca, dərindən sevdikcə, yüksək tutduqca özü də 
yüksəlir, tamaşaçıların nəzərində ucalır, ülviləşir” (16). 
Akademin Milli Dram Teatrı 1957-ci il iyunun 14-dən iyulun 
25-nə qədər Yerevanda, 1960-cı il iyun ayının 28-dən-avqust ayının 
7-dək Tiflisdə qastrolda olmuşdur. Bu müddətdə Hökümə Qurbanova 
Yerevanda on bir dəfə, Tiflisdə və azərbaycanlılar yaşayan rayonlarda 
altı dəfə Xumar rolunda tamaşaçılar qarşısında çıxış etmişdir. 
A. Alşilova “Zarya Vostoka” qəzetində yazır ki; “Xumar ro-
lunda çıxış edən ... Hökümə Qurbanova lirik təmayüllü bir sənətkar-
dır. Hökümə Qurbanova öz eşqi yolunda heç bir çətinlik çəkməyən, 
fədakar hisslərə malik olan cəsarətli gürcü qızının obrazını böyük 
məhəbbət və takt ilə yaratmışdır”. 
 62 
Hökümə Qurbanova Xumarın düşüncəsindəki inkişafı, öz mə-
həbbəti uğrunda hər şeyə qadir olmağı göstərməyi bacarırdı. Aktrisa 
obrazı məntiqlə əvvəldən axıra kimi elə dəqiq və düzgün aparırdı ki, 
tamaşaçı onun hər bir hərəkətinə inanırdı. Xumarının ən ali məqsədi 
eşq idi ki, Hökümə xanımda onu yüksək peşəkarlıqla tamaşaçılara 
çatdırmışdır. 
1957-ci il fevral ayının 16-da H. Qurbanovaya “Vaqif” tama-
şasında Xuraman obrazı tapşırıldı. Əlbəttə bu əsər Hökümə xanıma 
tanış idi. O, səhnəyə gəldiyi ilk illərdə “Vaqif”də gürcü qızı Tamara 
rolunu ifa etmişdir. Bütün tamaşaya və obrazların xarakterinə bələd 
olan aktrisa indi Vaqifin ömür-gün yoldaşı Xuramanı ifa etməliydi. 
Bu rol epizod olsa da onu ifa etmək məsuliyyət tələb edirdi. Çünki 
Xuramanın ilk tamaşadan keçən iyirmi ilə yaxın bir müddətdə onun 
Fatma Qədri kimi əvəzsiz bir ifaçısı var idi. Tamaşaçılar da Xura-
man rolunda başqa bir aktrisanı qəbul etmirdilər. Lakin Hökümə 
Qurbanova bu rolun məsuliyyətini dərk etdi və Xuramanı öz sənət-
kar qəlbinin süzgəcindən keçirərək, tamaşaçılara gözəl bir ifa nüma-
yiş etdirdi. 
Hökümə xanımın Xuramanı meşşan, xəyanətkar, zavallı bir 
qadın idi. Aktrisa bu üç ayrı-ayrı xətləri kiçik bir obrazda elə mə-
harətlə birləşdirirdi ki, onun böyük sənətinə heyran olmamaq müm-
kün deyildir. 
1957-ci il sentyabr ayının 14-də M. Hüseynin “Cavanşir” qəh-
rəmanlıq dramı A. İsgəndərovun quruluşunda tamaşaya qoyuldu və 
cəngavər, hiyləgər, qorxaq Bəhramın qızı Reyhan obrazına H. 
Qurbanova səhnə həyatı verdi. 
Q. Sundukyan teatrı Bakıda qastrolda olarkən iyun ayının 13-
də onlara “Cavanşir” tamaşası (premyeradan əvvəl) göstərilmişdi. 
“Müəllifin fikrini, əsərdə cərəyan edən dövrün əsas xüsusiy-
yətlərini əks etdirən rejissor, tamaşanın müasir səslənməsini əsas gö-
türmüşdü. Ə. Ələkbərov (Cavanşir), İ. Dağıstanlı (Bəhram), H. Qur-
banova (Reyhan) ... və digər aktyorlar tutarlı səhnə obrazları yarat-
dılar” (13). 
 63 
Aktrisanın lirik səpgidə ifa etdiyi Reyhan öz təmiz məhəb-
bətinə sadiq qalan bir insan idi. 
“Reyhan-H. Qurbanova sevgilisinin yolunu ürək çırpıntısı ilə 
gözləyən, titrək hərəkətlərlə boylanan nazlı, şux bir qız kimi təbii və 
canlıdır. Elçinin günahsız yerə öldürülməsinə kəsik-kəsik, lakin də-
rindən hiddətlənən, məhəbbətini qəlbində saxlayıb özü ilə torpağa 
aparan həyalı, ürkək bir sevgilinin könül hıçqırıqlarını, cəfakeşliyini 
yaradarkən də istedadlı aktrisamız xüsusi səy və zəhmət göstərmiş-
dir” (7). 
H. Qurbanovanın Reyhan obrazı vasitəsilə məhəbbətin nə ol-
duğunu, ona hansı meyarla yanaşmağı tamaşaçılara göstərirdi. 
“Müəllif tərəfindən əsasən lirik planda yazılmış Reyhan 
tamaşada, aktrisanın ifasında fədakar məhəbbətlə sevən, öz sevgisi 
və sevgilisi üçün fəda olmağa hazır qəhrəman bir qız kimi, özü də 
faciə səpgisində canlanır. Tənqid qeyd edir ki, aktrisa xüsusilə 
tamaşanın “Sonuncu pərdəsində öz ifasını böyük faciə səviyyəsinə 
çatdırır, faciə ahəngilə səsləndirir”” (16). 
Reyhan obrazı Hökümə xanımın yaradıcılığında tamamilə ye-
nidir. Aktrisa yaratdığı bu obraz ilə roldan-rola dəyişməyin nə oldu-
ğunu tamaşaçıya göstərdi. O, sübut etdi ki, hər an başqalaşmaqın 
həqiqi sənətkarıdır. 
Ə. Ağayev yazır ki; “O, (H. Qurbanova-İ.A.) daxili aləmini, 
sevgisini və düşdüyü vəziyyəti inandırıcı cizgilərlə yaradır”. 
Hökümə Qurbanova Reyhanın sevgisini tamaşaçılara dəqiq 
göstərdiyi kimi, faciəsi ilə də ürəkləri dağladı. Onun Reyhanı təmiz 
məhəbbətdən qidalanmış, canlı bir səhnə qəhrəmanı idi. 
1957-ci il noyabr ayının sonunda Akademik Milli Dram Teatrı 
Moskvada keçirilən Ümumittifaq festivalında “Almaz” və “Cavan-
şir” tamaşaları ilə təmsil olunurdu. A.İsgəndərov, M.Hüseyn,        
Ə.Ələkbərov, H.Qurbanova, M.Sənani, Ə.Qurbanov, L.Bədirbəyli 
Ümumittifaq festivalın laureatı adını aldılar. 
Festifalın sonuna həsr olunmuş yığıncaqda görkəmli rejissor 
və teatrşünaslar Aleksidze, Qolberq, Komissarjevski, Levin, böyük 
 64 
türk şairi Nazim Hikmət və başqaları çıxış edərək Azərbaycanın 
teatr ustalarının ifalarını yüksək qiymətləndirdilər. 
V. Komissarjevski “Pravda” qəzetində (03.12.1957) yazır ki, 
“Cavanşir rolunda Ələsgər Ələkbərovun təmkinli və ehtiraslı oyunu, 
onu ümumittifaq səhnəsinin qabaqcıl tragik aktyorları səviyyəsinə 
qaldırdı. Lakin o tək deyildir, onunla yanaşı Hökümə Qurbanovanın 
və başqalarının da adlarını çəkmək lazımdır”. 
Teatr iyunun 14-dən iyulun 25-nə qədər Yerevanda qastrolda 
oldu. Qastrolda V. Şekspirin “Otello” (25), və “Qış nağılı” (22, 23, 
7, 22), H. Cavidin “Şeyx Sənan” (17, 27, 29, 5, 8, 9, 13, 15, 17, 20, 
24), Ə. Haqverdiyevin “Pəri cadu” (18, 20, 24, 26, 28, 19, 23),             
C. Cabbarlının “Solğun çiçəklər” (21, 1, 5, 9, 13, 14, 15, 17, 20, 24), 
S. Vurğunun “Vaqif” (19, 2, 4, 10, 12, 14, 16, 21, 25), N. Hikmətin 
“Qəribə adam” (24, 3,), Ə. Məmmədxanlının “Şirvan gözəli” (20, 
30, 1,), İ. Səfərlinin “Göz həkimi” (18, 26, 6, 11, 23) tamaşaları 
göstərildi. Hökümə Qurbanova qastrol müddətində bu tamaşalarda 
Germiona, Xumar və b. rolları ifa etdi. Onun ifası haqqında Yerevan 
mətbuatında tutarlı məqalələr yazıldı. 
Hökümə Qurbanovanın aktyorluq bacarığına sünilik və şablon 
yaddır. Onun oyununda elə bir təbiilik var idi ki, o, səhnədən tama-
şaçılara bir başa öz emosiyasını təlqin edə bilirdi. Tamaşaçını özü 
ilə birlikdə çəkib aparırdı. Aktrisa obrazı yüksək peşəkarlıqla ifa et-
məklə, tamaşaçılarını obrazın dərdinə şərik edirdi. 
1959-cu il mart ayının 21-də xalq şairi S. Vurğunun “Fərhad 
və Şirin” mənzum faciəsi A. İsgəndərovun quruluşunda tamaşaçılara 
təqdim olundu. Bu dəfə ki, quruluşda H. Qurbanovaya Şirin obrazı 
tapşırıldı. 
Şirin obrazı ilə səhnədə tamaşaçılar qarşısına çıxmaq Hökümə 
xanımdan böyük məsuliyyət tələb edirdi. Əvvəla ona görə ki, Şirinin 
Mərziyə Davudova, Fatma Qədri, Barat Şəkinskaya kimi mükəmməl 
ifaçıları olmuşdur. İkincisi də artıq tamaşaçılar bu əsərlə, bu obraz 
ilə yaxşı tanış idilər. Bu məsuliyyəti dərk edən Hökümə xanım 
sözün tam mənasında Şirini ifa edə bildi. Və yuxarıda adları çəkilən 
sənətkarlarla birlikdə onun da Şirini sevildi, yüksək qiymət aldı. 
 65 
“Məlumdur ki, tamaşaçı teatra əsərin yalnız məzmunu ilə tanış 
olmaq üçün deyil, habelə incəsənətin başqa və daha cazibəli bir 
sahəsi olan teatr sənətini, aktyor, rejissor, rəssam sənətini görməyə, 
bu sənətdən dərs almağa və zövq almağa gəlir. Bu tələblər nöqteyi-
nəzərindən yanaşdıqda “Fərhad və Şirin” tamaşasında bir neçə artis-
tin ifası diqqəti cəlb edir. Bunlardan biri Şirin rolunda ... Hökümə 
Qurbanovanın ifasıdır. Artistka Şirinin təmiz, qərəzsiz sevgi hisslə-
rini, sadəliyini, açıqürəkliliyini, həyata, insana həssaslığını, eşqə, sə-
nətə hörmətini, incə mühakimələrini, xeyirxahlıqla döyünən qəlbini, 
Azərbaycan qızının vətənpərvərlik qürurunu, vətəndən ayrılandan 
sonra qəlbində çırpınan vətən, ana həsrətini, eləcə də obrazın zəif 
cəhətlərini; onu fəlakətlərə sürükləyən xəyalpərvərliyi, könül alə-
mindəki qərarsızlığını, Şirinin son iztirablarını, peşmançılıq hisslə-
rini canlı, inandırıcı bir sənət dili ilə yarada bilmişdir” (6). 
Hökümə Qurbanovanın Şirini özündən əvvəlki xələflərinə 
nisbətən yeni idi, emosional təsiri güclü idi. Onun Şirinində mübariz 
ruh güclü idi. Aktrisa obrazı əvvəldən sona qədər yüksək templə ifa 
edirdi. O, obrazın mənşəyini bilirdi, arzusu, istəyi ona məlum idi. 
M. İbrahimov “Bakinski raboçi” qəzetində (16.04.1959) yazır 
ki; “Rolun zahirən xəsis, lakonik rəsmi ardında biz Şirini bürüyən 
tragik hisslərin hərarətini, atəşini duyuruq”. 
Onun Şirini şahzadə olmaqla yanaşı həm gözəl övlad və həm-
də Fərhadı dərin məhəbbətlə sevən azərbaycanlı qızı idi. Bu üç xət-
tin hansını aktrisa daha yaxşı ifa edir? Sualına cavab vermək çətinlik 
yaradardı. Hökümə Qurbanova bu üç xəttin hər üçünü öz böyük 
istedadının gücü ilə yüksəldərək bədiilik səviyyəsinə qaldıra bilirdi. 
“Şirin-H. Qurbanova tamaşanın əvvəlində gördüyümüz xəyal-
pərvər-romantik təbiətli bir qızdan tədriclə siyasi-fəlsəfi mühakiməli 
bir şəxsiyyətə çevrilir. O, mücərrəd hisslərdən, xəyallardan ayrılıb 
Fərhada, onun eşqinə bağlanır, şəxsi məhəbbətlə Vətən məhəbbəti-
nin ahəngini tapır. O, burdan doğan böyük səadəti də, bu səadətin 
faciəsini də dərindən duyur. Bunu duydurmaq, obrazı aşkarlamaq 
üçün isə aktrisa özünün yetkin sənətkarlığını işə salır. Onun duyğu-
 66 
ları, fikirləri, hərəkətləri, ehtirasları, bütünlükdə oyunu, ifası üç söz-
lə təriflənə bilər: lakonizm, romantika, tragizm!” (16). 
Nəsrlə yazılan pyesi oynamaq, mənzum dramı oynamaqdan 
rahatdır. Nəsrlə yazılan pyesdə aktyor sərbəst olur. Mənzum dram 
isə bir qism aktyorları elə bil çərçivəyə salır. Elə aktyorlar var ki, 
onlar üçün nəsrlə yazılan pyeslə, mənzum dramın fərqi yoxdur. Hö-
kümə Qurbanova da o tip aktyorlardandır. Onun sənətinin qüdrəti o 
qədər böyük idi ki, aktrisa şerin daxili məzmununu, ritmini asanlıqla 
dərk edirdi. Aktrisanın səsində olan məlahət, musiqi tamaşaçıya 
müsbət enerji bəxş edirdi. İstər-istəməz saatlarla bu təkrarsız səsə 
qulaq asmaqdan doymurdun. 
1960-cı ilin yayında Akademik Milli Dram Teatrı Gürcüstan-
da qastrolda olan zaman orada yeddi dəfə “Fərhad və Şirin” tama-
şası oynanıldı. Qastrolun açılışı (30.06.1960) “Fərhad və Şirin”lə 
başladı. Tamaşa böyük müvəffəqiyyətlə keçdi. Gürcüstan kinostu-
diyası tamaşanın son şəkillərini ləntə çəkdilər. Qastrol (06.08.1960) 
yenə də “Fərhad və Şirin”lə sona çatdı. 
Q. Buxnikaşvili “Zarya vostoka” qəzetində (03.07.1960) yazır 
ki; “H. Qurbanova öz qəhrəmanının tragik duyğuları və yaşantıların-
dakı dərinliklə tamaşaçıları valeh edir”. 
Hökümə xanım Şirinin həyəcanları ilə vətən həsrətini eyni mə-
harətlə tamaşaçıya göstərirdi. Onun nitqində sözün tam mənasında 
sevən bir insanın ürək döyüntülərini hiss edirdin. H. Qurbanova Şiri-
ni duyub, düşünüb ifa edirdi. Tamaşaçını da öz hissinə tabe edirdi. 
Xüsusən onun ifa etdiyi final səhnəsi misli görülməmiş sənətkarlığın 
parlaq nümunəsi idi. 
1959-cu il oktyabr ayının 2-də Yuri Osnos və Viktor Vinnikov 
Hind yazıçısı Şidrakın “Gil arada” povesti əsasında səhnələşdirdik-
ləri “Hind gözəli” əsəri (tərcümə edən A. Babayev) Ə. Quliyevin 
quruluşunda tamaşaya qoyuldu və Vasantasena obrazını Hökümə 
Qurbanova ilə Leyla Bədirbəyli ifa etdi. 
“Melodrama janrında səhnə təfsiri verilmiş “Hind gözəli” ta-
maşasında sentimental ifadə vasitələrindən də istifadə etməklə rejis-
sor intim ovqat yaratmışdı. Bu ruh qavrama baxımından azərbay-
 67 
canlı tamaşaçılar üçün doğma idi, səhnə ilə salon arasındakı “pərdə-
nin” hiss edilməməsinə təkan verildi. Bir qədər romantik ruhda 
oynayan Hökümə Qurbanovanın və sentimental çalara qatılıq verən 
Leyla Bədirbəylinin ifa etdikləri Vasantasena rolu tamaşanın əsas 
ağırlığını çəkirdi” (19). 
H. Abbaszadə “Bakı” qəzetində (03.10.1959) yazır ki; “Artist 
H. Qurbanovanın ilhamla yaratdığı Vasantasena obrazı əsərdə mü-
rəkkəb və mükəmməl qadın obrazlarından biridir. Qurbanova-Va-
santasena qadınlıq ləyaqətini tapdayan feodal qanunlara qarşı çıxır. 
O, sevdiyi adama qovuşmaq üçün son nəfəsinə qədər mübarizə et-
məyə hazırdır. Nə şahın qayğısı Sanstankanın vəd etdiyi daş-qaşlar, 
nə də ölüm qorxusu Vasantasenanı fikrindən döndərə bilmir”. 
Psixoloji-dramatik obrazlara aid olan Vasantasenanı Hökümə 
Qurbanova nisbətən fərqli ifa edirdi. Yəni onu faciəvi boyalarla 
tamaşacılara çatdırırdı. “Psixoloji rollarda obrazın ovqatını 
tamamlamaq üçün səsləndirilən musiqinin ritm və ahəngini, təranə 
düzümünü Hökümə xanım səsinin cingiltili, titrəyişli musiqisi ilə 
eyni kökdə, not dəqiqliyi ilə qururdu” (21). 
“Bakinski raboçi” qəzeti (11.10.1959) yazır ki; “Hökümə Qur-
banova öz qəhrəmanının obrazını tragediya açarı ilə açıb aşkarlayır. 
O, Vasantasenanın mətin, ehtiraslı xarakterini yaratmaq üçün iri, 
qalın, qatı boyalardan istifadələnir. Onun mənalı, qəzəbli sözləri 
dünyanın amansız, ədalətsiz işlərinə qarşı ittiham kimi səslənir. 
Vasantasena özünün insanlıq hüququnu mərdanəlik, qəhrəmanlıqla 
müdafiə eləyir”. 
Hökümə Qurbanova obrazın xarakterini dəyişmə qüdrətinə 
malik olan görkəmli sənətkar idi. Bu istedad hər aktyora nəsib 
olmur. Ancaq böyük sənətkarlara xas olan nadir keyfiyyətdir. Gərək 
obrazın xarakterini elə məharətlə dəyişməyi bacarasan ki, tamaşa-
çılar sənə inansın və yaratdığın səhnə qəhrəmanı onları razı salsın. 
“Aktrisanın tragik yüksəkliyə qaldırdığı obrazlardan biri də 
“Hind gözəli” tamaşasındakı Vasantasenadır. Maraqlıdır ki, həmin 
rolun o biri ifaçısı Leyla Bədirbəyli, tənqidçilərin yazdığı kimi, onu 
 68 
lirik planda oynadığı halda, Hökümə Qurbanova obrazı məhz faciə 
boyaları, faciə ahəngilə işləmişdir” (16). 
Teatr 1964-ci il iyul ayında Yerevanda qastrolda olarkən Hö-
kümə xanım orada “Hind gözəli” tamaşasında Vasantasena rolunu 
ifa edib və böyük tamaşaçı rəğbətini qazanmışdır. 
1959-cu il dekabr ayının 27-də A. P. Çexovun “Vanya dayı” 
əsəri N. Rəfibəylinin tərcüməsində Ə. Şərifovun quruluşunda tama-
şaçılara təhvil verildi və Hökümə Qurbanovaya Yelena Andreyevna 
Serebryakova obrazı tapşırıldı. 
Qabaqcıl rus teatrının ənənələrinə əsaslanaraq tamaşaya 
qoyulan “Vanya dayı” əsərini kollektiv həvəslə hazırladı. Əsərin 
orijinallığına əl vurmamaq şərti ilə pyesin bədii-fəlsəfi fikrini 
tamaşaçılara göstərə bildi. Azərbaycan səhnəsində ilk dəfə tamaşaya 
qoyulan bu əsrdə H. Qurbanova (Yelena), A. D. Qurbanov və A. 
Gəraybəyli (Serebryakov), İ. Dağıstanlı (Astrov), M. Sadıqova və S. 
Bəsirzadə (Sonya) kimi səhnə ustaları çıxış edirdilər. 
“Tamaşanın orijinallığı Yelena Andreyevna (H. Qurbanova), 
Astrov (İ. Dağıstanlı), Sonya (M. Sadıqova) surətlərinin səhnə 
şərhində də öz əksini tapırdı” (5). 
H. Qurbanova ifa etdiyi Yelena Andreyevna obrazı haqqında 
“Ədəbiyyat və incəsənət” qəzeti (30.01.1960) yazır ki; “Anton Pav-
loviç Çexovun “Vanya dayı” əsərindəki Yelena Andreyevna obrazı 
həmişə rus səhnəsinin görkəmli aktrisalarının nəzərini cəlb etmişdir. 
Bu rol üzərində işləyərkən Çexovun yaradıcılığından, Yelena 
Andreyevna rolunun bir çox mahir ifaçılarının zəngin təcrübəsindən 
çox şey öyrənmişəm. 
Yelana Andreyevna, Serebryakovu ağıllı, istedadlı bir adam 
hesab edərək gəncliyində ona ərə getmişdir. İndi onun ümidləri puça 
çıxsa da, yenə onunla yaşayır, bu sıxıntılı həyatın bütün əzablarına 
dözür. Özünün dediyi kimi, o artıq “cəmiyyətdə epizodik bir surət-
dir”. Yelana Andreyevna yalnız zahirən gözəldir, onun daxili alə-
mində heç bir gözəllik yoxdur. Buna görə də Yelena Andreyevnanın 
varlığı cəmiyyət üçün faydasızdır. 
 69 
Mənim fikrimcə, Yelena Andreyevna “Vanya dayı” pyesinin 
mürəkkəb obrazlarından biridir. Bu rolun daxilini, ruhunu bütün in-
cəliklərinə qədər tamaşaçılara çatdırmağı bacarsam, özümü xoşbəxt 
hesab edirəm”. 
Bu sözləri oxuyanda hiss edirsən ki, Hökümə Qurbanovada nə 
qədər böyük təvazökarlıq var idi. Bu belə də olmalıdır. Bütün böyük 
sənətkarlar kimi Hökümə xanımda daima öz təvazökarlığını 
nümayiş etdirib. H. Qurbanova təxminən əlli illik yaradıcılıq 
dövründə orta səviyyəli rol oynamayıb. O, bütün obrazlarını yüksək 
bədii səviyyəyə qaldırmağı bacaran nadir sənətkarlardan olub. 
““Vanya dayı” tamaşasındakı Yelena Serebryakova əsasən, li-
rik boyalarla, akvarel rəngləri ilə işlənmişdir. Gözəl, cazibədar, yara-
şıqlı, məlahətli Serebryakovanın-Qurbanovanın “çölü özgələrini yan-
dırırsa, içi özünü yandırır”. Çoxunun həsəd apardığı, çoxlarının nəzər 
yetirdiyi bu gənc qadının əslində dərdi-qüssəsi böyükdür. O, ərə 
gedərkən aldanmış, gedəndən sonra tənhalıq, işsizlik, faydasızlıq, lü-
zumsuzluq dərdi onu üzmüşdür. O, çox zaman özünün daxili qayğı-
ları, fikirləri ilə məşğuldur. Aktrisa bu rolda sözsüz düşünmək-danışıq 
bacarığı, susduğu səhnələrdə yaşamaq, “daxili monoloq” demək hü-
nəri göstərir. Daxili monoloqlar sistemində isə onun ucadan danışıq-
ları, xüsusilə üçüncü pərdədəki monoloqu dərin məzmun, dərin 
yaşantı ilə ifadəli səslənir. Aktrisa Yelenanın həm bir quş kimi uçub 
azad diyara getmək həsrətini, həm də bu meşşan bataqlığında çəkdiyi 
əzabını, habelə istəkləri ilə cəsarətsizliyi arasındakı tərəddüdlərini 
Çexov üslubuna uyğun tərzdə təmkinli emosionallıqla ifa edir” (16). 
Müxtəlif millətlərin qəhrəmanlarını səhnədə böyük şövqlə ya-
radan Hökümə Qurbanova Yelena Andreyevna obrazına öz möhürü-
nü vurmuşdur. H. Qurbanovanın yaradıcılıq diapazonu o qədər bö-
yükdür ki, tamaşaçılar onun təsirindən çıxa bilmirdilər. Hökümə xa-
nımı bir dəfə səhnədə görüb ona heyranlıqla tamaşa etməmək müm-
kün deyildir. Onun ifa etdiyi obrazı ondan sonra hansı aktrisa ifa et-
səydi ya gərək Hökümə xanımı təqlid edəydi, ya da ondan zəif oy-
nayardı. H. Qurbanovanın dublyorları da onunla eyni obrazı ifa et-
məyə çətinlik çəkirdilər. Çünki obrazı Hökümə xanım kimi bədii 
 70 
səviyyəyə qaldıra bilmirdilər. Ona görə də iki, üç obrazı çıxmaq şərt 
ilə o, bütün rollarını dublyorsuz hazırlayırdı. Yelena Andreyevna da 
belə obrazlardan idi. 
““Vanya dayı” pyesində Hökümə xanımın oyununa tamaşa 
edərkən düşünürsən ki, sanki Yelana Andreyevna Serbryakova 
obrazı məxsus Hökümə xanım üçün yazılmışdır. Onun diqqətəlayiq 
oyununun maraqlı bir cəhəti budur ki, o, başqa ifaçılardan fərqli 
olaraq, hər pərdədə başqalaşır, bu başqalaşma, bu dəyişmə aktri-
sanın səhnədəki ruhi vəziyyətindən irəli gəlir. 
Yelena Andreyevna Serebryakova obrazının yüksək nöqtəsi, 
onun üçüncü pərdədə söylədiyi monoloqdur. Bu monoloqu aktri-
samız böyük məharətlə söyləyir. Tamaşaçı, Hökümə Qurbanovanın 
ifasında hiss edir ki, Yelena Andreyevnanı, bu miskin, meşşan həyat 
öz amansız, murdar məngənəsində sıxır. 
Nəhayət, sonuncu pərdədə özünün bütün görkəmi, sakitliyi və 
vüqarı ilə Yelena Andreyevna-Hökümə Qurbanova tamaşaçıya 
anladır ki, onun həyatı və taleyi bu yerdən çıxıb getməsi ilə bağlıdır. 
Ümumən “Vanya dayı” tamaşasına baxarkən Hökümə xanı-
mın cazibəli oyununa valeh olmamaq mümkün deyildir. Hökümə 
xanım, səhnədə incə bir zövq və ilhamla yaratdığı surətin könül dəf-
tərini, ürək dastanını sətir-sətir, səhifə-səhifə tamaşaçının qarşısında 
nümayiş etdirir. Aktrisa oynadığı obrazı bütün varlığı ilə sevir, aktri-
sa, Yelena Andreyevnanın müsbət və zəif cəhətlərini ürək yanğısı 
ilə hiss edir. Yelena Andreyevna-Hökümə xanım gənc və gözəldir, 
lakin o, qoca professora ərə getmiş, öz gəncliyini, gözəlliyini və 
azadlığını bu qoca professora vermişdir... Yelena Andreyevna gözəl 
və ağıllı olsa da, mənəvi cəhətdən zəifdir. Astrovun, Vanya dayının 
təsiri ilə o, bəzən, özünə sərbəstlik verməyə çalışır, azad bir quş 
olmağı, bu meşşan həyatdan uzaqlaşıb getməyi arzu edir. 
Bu səhnələrdə Yelenanın-Hökümənin gözlərində həyat qığıl-
cımları parlamağa başlayır. O, nə isə etmək istəyir. Lakin buna cəsa-
rəti çatmır, qorxur, təşəbbüsdən, yaradıcılıqdan mərhum olan bir 
natura kimi qalır. 
 71 
Tamaşaçılar Hökümə xanımın ifasında Yelena Andreyevnanı 
belə görüb, belə hiss edirlər. Hökümə xanım bu rolun bütün psixo-
loji incəliklərini, sanki mikroskop altında böyüdür, qabarıqlaşdırır, 
onu sənətin yüksək nöqtəsinə qaldırır. Birinci pərdədə Hökümə xa-
nım-Yelena Andreyevna bağdakı səyahətdən evə dönür, o, heç bir 
söz danışmır, yalnız yavaş-yavaş addımlayır, lakin bu sükutlu yeriş-
də, biz qüvvətlə söylənmiş bir monoloq təsiri hiss edirik. Onun iri, 
qara gözlərində əsrarlı bir məhəbbətin çırpındığını duyuruq. Onun 
sakit addımlarında qətiyyət vardır. O, həqiqi bir eşqin arzusu ilə da-
yanmaq, qəlbindəki arzuları otlara, ağaclara, buludlara söyləmək 
istəyir, ancaq bunu bacarmır, əri Serebryakovun ardınca evə keçir. 
Biz dərhal hiss edirik ki, Serebryakovla onun arasında körpü salına 
bilməz uçurum vardır. Səhnəmizin böyük sənətkarı Hökümə xanım 
Yelena Andreyevnanın xarakterini daima dinamikada, inkişafda 
göstərir” (8). 
Bütün bu deyilənlərdən belə qənaətə gəlmək olar ki, Hökümə 
Qurbanovanın ifasındakı Yelena Andreyevna idi öz dolğunluğu ilə 
seçilən bir obrazd idi. Bu obraz həm Azərbaycan teatrının və həm də 
Hökümə xanımın sənət qələbəsi idi. 
1959-cu ildə Akademik Milli Dram Teatrı may ayının 22-dən 
31-dək Moskvada Azərbaycan Ədəbiyyatı və İncəsənətinin Dekadas-
ında iştirak etdi. On günlükdə C. Cabbarlının “Almaz” (24, 28), S. 
Vurğunun “Fərhad və Şirin” (23, 24, 27), C. Məcnunbəyovun “İliç 
buxtası” (22, 25, 30, 31), V. Şekspirin “Otello” (26, 29, 31) tamaşala-
rı Moskvada Vaxtanqov teatrının binasında tamaşaçılara göstərildi. 
Dekadanın açılışı “İliç buxtası” pyesi ilə (22may), bağlanışı 
“Otello” faciəsi ilə (31 may) oldu. 
Dekadanın ilk tamaşasında Hökümə Qurbanova Moskvada 
“İlic buxtası”nda Könülü ifa etdi. Mayın 23-də Moskvada axşam 
“Fərhad və Şirin”də Şirini, 24-də gündüz “Fərhad və Şirin”in 300-
cü tamaşası oynanıldı. 
Beləliklə, Dekada müddətində dörd tamaşa 12 dəfə nümayiş 
olundu və Hökümə xanım dörd dəfə Könülü, üç dəfə Şirini ifa etdi. 
Onun bu mükəmməl ifaları Moskva tamaşaçılarını heyrətə gətirdi. 
 72 
Dekadada göstərilən yüksək səviyyəli tamaşalara görə Azər-
baycanın ədəbiyyat və incəsənət xadimləri keçmiş Sovetlər İttifaqı-
nın orden və medalları ilə təltif edildi. Hökümə Qurbanova Dekada-
dakı uğurlu çıxışına görə o dövrün ən yüksək mükafatlarından olan 
Lenin ordeni ilə təltif olundu. 
1960-cı il may ayının 24-də Azərbaycan teatr sənətindəki nai-
liyyətlərə görə Hökümə xanım Qurbanovaya Azərbaycan respub-
likasının xalq artisti fəxri adı verildi. 
1960-cı il dekabr ayının 28-də N. Hikmətin “Şöhrət və ya unu-
dulan adam” pyesi (tərcümə İ. İbrahimov) N. Sadıqzadənin qurulu-
şunda tamaşaya qoyuldu. Bu tamaşada H. Qurbanova doktorun qızı 
obrazını canlandırdı. 
Əsərdə paklıq və çirkab mübarizə aparır. Dərin dramatik vəziy-
yətlərin sonunda paklıq qələbə çalır. Bu pyesdə simvolika güclüdür. 
Bu simvolik vəziyyətlərin arxasında həqiqi, real hadisələr dayanır. 
Tamaşada Hökümə xanımın ifa etdiyi qız obrazı həkim 
ailəsində böyümüş ləyaqətli, nəcib bir insan idi. 
“Tamaşada bacarıqlı aktyor ifasından danışarkən doktorun qızı 
rolunda çıxış edən Hökümə Qurbanovanın işini xüsusi qeyd etmək 
lazım gəlir. Akrisa rolu doğru traktovka etmiş, onu səadət ardınca 
gedərkən ailədə baş verən ixtilaflar, boğucu mühit, ögey ananın ya-
ramaz hərəkətləri, atasının şəxsi şöhrət üçün bütün varlığını qurban 
verməsi üzündən çaşmış, sadəlövh, şıltaq bir qız kimi səhnədə can-
landırmışdı. Qızın sevdiyi kişi ilə görüş səhnəsi çox müvəffəqiyyətli 
idi. Aktrisa ağlının deyil, hissinin tələbi ilə hərəkət edən bir qızın 
sevincini, kədərini və xüsusən faciəsini doğru şərh edirdi” (14). 
Aktirisanın yaratdığı qız obrazı bütün əzab-əziyyətlərə sinə gə-
lən narahat qəlbli gənc idi. H. Qurbanova qızın daxilindəki iztirabları, 
həyatdakı uğursuzluqlarını incə ştrixlərlə tamaşaçılara göstərirdi. 
“Öz atasına zərif, şəfqətli məhəbbətini qız (Qurbanova) qaba-
rıq çatdırırdı. Halbuki qızın qəlbi artıq çoxdan narahatlıqla döyün-
məli idi: o görürdü ki, evlərində nə isə pis bir hadisə baş vermək-
dədir. Fitnəli, xudpəsənd analığı ilə bir yerdə keçən həyatı get-gedə 
daha dözülməz olurdu. Onları əhatə edən mənəvi-psixoloji çirkabla 
 73 
atanın barışması ona gətirib çıxarır ki, qız da gözünü yumaraq özünü 
kortəbii hisslərə təslim edir və heç düşünmədən taleyin yüngül 
əxlaqlı, ailəli bir kişi ilə bağlayır. 
Özünün və atasının başına gələnlər qızı qorxudur və həyəcan-
landırır. Onda böyük bir məhəbbətlə yanaşı atasına, onun “prinsip-
lərinə” qarşı əsil bir nifrət və etiraz da yetişdirir. Qurbanovanın oyu-
nunda isə bu hisslər yalnız bir səhnədə, qəflətən üzə çıxır. Şöhrətə 
qulluq edən atanın etirafını onun öz dilindən eşitməsi qızı dəhşətə 
gətirir və o, öz ittiham və nifrət nidalarını atasının üzünə çırpır” (5). 
Lirik təmayüllü psixoloji obrazlar silsiləsinə aid olan qız-
Hökümə xanımın şəxsində öz kamil ifaçısını tapmışdır. 
“İstedadlı aktrisamız Hökümə Qurbanova şöhrətpərəstlik his-
sindən gözləri qapanmış, nə etdiyini özü üçün aydınlaşdıra bilməyən 
bədbəxt və zavallı atanın günahsız qurbanını çox təsirli, lirik cizgi-
lərlə yarada bilmişdir. Əsərin əvvəlindən axırına qədər qız-H. Qur-
banova tədricən inkişaf edir. O, içərisində dolaşdığı həyatın zəhərli 
havasına tab gətirə bilməyən, tez-tez üsyan edən, lakin qəti və aydın 
bir yol tapmayan, təcrübəsizlik nəticəsində fəlakətə gəlib çıxan bir 
qızın həyəcanlarını, iztirablarını və faciəsini bədii yüksəkliyə qaldıra 
bilir” (7). 
Hökümə Qurbanova təqdim etdiyi qız obrazı ilə vəziyyətdən-
vəziyyətə başqalaşmağın, obraza olan düzgün yaradıcı münasibətin, 
aktyorluq sənətinin nə olduğunu tamaşaçılara bir daha göstərdi. 
Akademik Milli Dram Teatrı 1960-cı il iyun ayının 28-dən 
avqust ayının 7-dək Gürcüstanda qastrolda oldu. Qastrola on bir 
səhnə əsəri aparılmışdır ki, bunlara H. Cavidin “Şeyx Sənan” (3, 4, 
12, 14, 20, 1), C. Cabbarlının “Solğun çiçəklər” (7, 17, 18, 25, 27), 
“Almaz” (7, 28), S. Vurğunun “Vaqif” (21, 22, 26, 31, 4, 5) və “Fər-
had və Şirin” (30, 1, 9, 11, 19, 3, 6), S. Rüstəmin “Qaçaq Nəbi” (13, 
24, 29, 2), S. Rəhmanın “Xoşbəxtlər” (5, 9, 14, 20, 1, 3), C. Məc-
nunbəyovun “İliç buxtası” (6, 10), İ. Səfərlinin “Ana ürəyi” (2, 15, 
23, 29, 30), V. Şekspirin “Qış nağılı” (8, 17, 25), Y. Osnos və V. 
Vinnikovun “Hind gözəli” (11, 15, 19, 23, 29, 30) tamaşaları aid idi. 
Və bu tamaşalar 52-dəfə nümayiş edildi. Qastrolun açılışı və bağla-
 74 
nışı “Fərhad və Şirin” tamaşası ilə olmuşdur. Hökümə Qurbanova 
qastrol müddətinə Xumar, Şirin, Könül, Sevgili, Germiona və b. ob-
razlarla çıxış etdi. Gürcüstanda işıq üzü görən “Zarya Vostoka” qə-
zeti Hökümə xanımın ifa etdiyi tamaşalar haqqında tutarlı məqalələr 
nəşr etdirdi. 
 
 
 
 
 
 
 
 
 
 
 
 
 
 
 
 
 75 
III FƏSİL 
SƏNƏTİN ZİRVƏ DÖVRÜ (1961-1988) 
 
Fitri istedad sahibi olan Hökümə xanım 
məharətlə yaratdığı səhnə obrazları ilə 
tamaşaçını ələ alıb düşündürmək bacarığı 
sayəsində nadir bir sənətkar kimi şöhrətlənmişdir. 
 
Adilə İsmayılova 
 
 
Hökümə xanım Qurbanovanın yaradıcılığının zirvə dövrü altı-
mışıncı illərdir. Bu illərdə görkəmli səhnə ustası özünü müxtəlif xa-
rakterli obrazların mahir ifaçısı kimi tanıtmışdır. O, lirik, qəhrəman-
lıq və faciəvi səpgili obrazları ilə bənzərsiz sənətkarlar səviyyəsinə 
yüksəlmişdir. “Aktrisa orijinal tərcümə pyeslərində, tarixə aid əsər-
lərdə, müasir və klassik repertuarda faciə, dram, komediya janrında 
biri-birindən heyrətli dərəcədə fərqli rollar oynamış, yüksək sənət 
meyarı ilə ölçülə və qiymətlənə bilən zəngin səhnə obrazları 
yaratmışdır” (16). 
Hökümə Qurbanova 1961-1969-cu illərdə S. Rəhmanın “Əli-
qulu evlənir” komediyasında Nazlı (rej. M. Məmmədov, 
09.03.1961); V. Hüqonun “Mariya Tüdor” faciəsində Mariya Tüdor 
(tərcümə M. Məmmədov, rej. T. Kazımov, 17.03.1962); M. İbrahi-
movun “Kəndçi qızı” komediyasında Bənövşə (rej. M. Məmmədov, 
21.12.1962); H. Cavidin “Səyavuş” faciəsində Südabə (rey. Ə. Şə-
rifov, 14.03.1963); V. Şekspirin “Antoni və Kleopatra” faciəsində 
Kleopatra (tərcümə T. Əyyubov, rej. T. Kazımov, 23.04.1964); F. 
Şillerin “Orlean qızı” faciəsində İoanna (Tərcümə T. Əyyubov, rej. 
Ə. Şərifov, 14.10.1965); Q. Rəsulovun “Söz yarası” pyesində Səhər-
gül (rej. Ə. Şərifov, 14.04.1966); Ç. Aytmatovun “Ana torpağı” əsə-
rində Tolqonay (tərcümə T. Əliyev, rej. H. Sultanov, 28.12.1966); Ş 
Qurbanovun “Sənsiz” dramında Sevinc (rej. T. Kazımov, 
02.06.1967); M. İbrahimovun “Közərən ocaqlar” əsərində Maral 
 76 
(rej. Ə. Şərifov, 07.11.1967); B. Vahabzadə “İkinci səs” pyesində 
Arzu (rej. Ə. Quliyev, 19.04.1969) obrazlarını ifa etmişdir. 
1961-ci il mart ayının 9-da S. Rəhmanın “Əliqulu evlənir” 
komediyası M. Məmmədovun quruluşunda tamaşaya qoyuldu və 
Nazlı rolunu H. Qurbanova ifa etdi. 
Bu əsəri tamaşaya Adil İsgəndərov hazırlayırdı. O, Gürcüs-
tanda qastrolda olarkən hər gün məşq edirdi, artıq stolarxası məşq-
lərdə başa çatmışdır və müxtəlif şəkillərin mizanları qurulurdu. 
Lakin 1960-cı il oktyabr ayının 22-də A. İsgəndərov direktor və 
bədii rəhbər vəzifəsindən uzaqlaşdırıldı və bu əsər Mehdi Məm-
mədova tapşırıldı. “Əliqulu evlənir” baş rejissor kimi Akademik 
Milli Dram Teatrında M. Məmmədovun ilk işi idi. O, A. İsgəndəro-
vun rol bölgüsünə toxunmadı. 
“Sabit Rəhmanın “Əliqulu evlənir” komediyasının tamaşası da 
böyük rəğbətlə qarşılandı... A. S. Gəraybəyli, M. Ə. Vəlixanlı (ilk 
tamaşadan sonra Xəlil rolunun ifaçısı Məmmədəli Vəlixanlı xəstə-
ləndi və bir daha səhnəyə çıxmadı, aprel ayının 12-də 1969-cu ildə 
rəhmətə getdi, İ. Osmanlı Xəlil rolunun daimi iştirakçısı oldu-İ.A.), 
H. Qurbanova... və bir çox başqalarının iştirakı ilə yaranan bu ma-
raqlı tamaşa teatr kollektivinin, eləcə də görkəmli dramaturqun yeni 
yaradıcılıq imkanlarının təzahürü idi” (22). 
““Əliqulu evlənir” komediyasında müəllif müsbət obrazların 
sayını artırmaqdan, onlara çox yer verməkdən başqa, intriqa mexa-
nizmini, ixtilaf yayını hərəkətə gətirməyi də əslində onlara həvalə 
eləmişdir. Nazlının da öhdəsinə bu mənada böyük vəzifə, fəal işlər 
buraxılmışdır. O, həm Əliqulunu “cəzalandırmalı”, həm də öz 
qısqanc əri Rövşəni tənbeh edib onu tərbiyələndirməlidir. Nazlı-H. 
Qurbanova tamaşada öz fəallığı, şuxluğu, tədbirli və ağıllı hərəkəti, 
mehriban xasiyyəti ilə fərqlənir. O, öhdəsinə düşən dramaturji rolu, 
bütünlükdə isə Nazlının rolunu-xarakterini müvəffəqiyyətlə yaradır-
dı” (16). 
Komediyadakı Nazlı müsbət obrazdır. H. Qurbanova Nazlının 
xarakterini düzgün acaraq tamaşaçılara göstərmişdir. Onu əri Röv-
 77 
şən (Fateh Fəullayev) və Əliqulu (Ağasadıq Gəraybəyli) ilə olan 
səhnələri real və inandırıcı ifa ilə zəngin idi. 
Hökümə xanım daban-dabana zidd olan müxtəlif xarakterli 
obrazları böyük sənətkarlıqla ifa edib. Nazlı kimi adi məişət obra-
zından sonra Mariya Tüdor kimi son dərəcə zəngin və mürəkkəb 
xarakterli qanlı kraliçanı tamaşaçılar qarşısında canlandırmaq, 
əlbəttə fitri istedanın nəticəsi idi. 
1962-ci il mart ayının 17-də T. Kazımovun quruluş verdiyi və 
M. Məmmədovun tərcümə etdiyi Viktor Hüqonun “Mariya Tüdor” 
faciəsi tamaşaya qoyuldu və Hökümə Qurbanovaya əsərin baş 
qəhrəmanı Mariya Tüdor obrazı tapşırıldı. 
Dahi fransız ədibi V. Hüqo XVI əsrdə İngiltərə həyatından 
bəhs edən bu əsəri 1833-cü ildə yazmışdır. “Viktor Hüqo özünə 
məxsus böyük bədii qüvvə ilə saray ilə xalq arasındakı dərin, ke-
çilməz uçurumları, xalq kütlələrinin həlledici bir amil olduğunu 
inandırıcı bədii boyalarla təsvir etmişdir. Öz ordusuna, məhkəmə-
sinə, cəlladlarına arxalanan, rəiyyətə nifrət bəsləyən Mariya Tüdor 
nə qədər qanlı bir kralısa olsa belə, o, hiss edir ki, xalqın əzəməti, 
qüdrəti qarşısında acizdir... Hökümə Qurbanova əsərin baş qəhrə-
manı olan Mariya Tüdor rolunda çıxış etdi. Hökümə xanım, Mariya 
Tüdor rolu ilə bir daha sübut etdi ki, nə qədər böyük, dərin bir 
istedada, nə qədər əzəmətli sənətkar qüdrətinə malikdir!” (8). 
Hökümə Qurbanovanın Mariya Tüdoru, qaniçən, qəddar kra-
liça olmaqla bərabər, həm də böyük qəlb ilə sevən bir insan idi. 
C. Cəfərov yazır ki, “Biz səhnəmizdə Hökümə Qurbanovanı 
klassik repertuarda az görmüşük. Lakin hiss olunur ki, şöhrətli 
klassik obrazlar yaratmaq üçün aktrisanın hər bir imkanı vardır. O, 
Mariya Tüdorla bunu sübut etdi. Hökümə Qurbanova bu obrazı 
yaradırkən başlıca olaraq dramaturqun öz qeydlərinə, obraza verdiyi 
təhlilə əsaslanmışdır. Pyesə yazdığı müqəddimədə Viktor Hüqo 
qeyd edir ki, Mariya Tüdor simasında o, eyni zamanda həm böyük 
bir kraliça, həm də həqiqi bir qadın göstərmək istəmişdir. 
Hökümə xanım çox dolğun bir obraz yaradır. O, Viktor 
Hüqonun qəhrəmanlarının çox fəal təbiətli olduqlarını yaxşı dərk 
 78 
etdiyindən, öz Mariyasını hədəfə doğru böyük bir qətiyyətlə aparır. 
Hökümə Qurbanova qadın Mariyanı, kraliça Mariyaya nisbətən 
güclü oynayırsa, bu, tamaşanın ümumi istiqamətinə, ictimai ruhuna 
daha da kömək edir. 
Romantik obraz ifaçısından böyük fiziki qüvvə tələb olunur. 
Aktrisamız bu qüvvəyə malikdir. Onun səsi də, nəfəsi də çatır ki, 
haldan-hala, rəngdən-rəngə düşən, böyük sarsıntılar keçirən, kraliça 
ilə qadın arasında çırpınan dərin məzmunlu və zəngin boyalı bir 
səhnə obrazı yaratsın. Hökümə xanımın yaratdığı Mariya Tüdor 
həqiqətən bir sənət əsəridir” (8). 
Bu fikirlərdə çoxlu həqiqətlər var ki, onlardan biri də Mariya 
Tüdorun sənət əsəri olması fikridir. Hökümə xanımın yaratdığı ob-
razların əksəriyyəti sənət əsəri səviyyəsinə yüksəlib. Onun Mər-
yəmi, Germionası, Xumarı, Yelena Andreyevnası, Şirini həqiqətən 
böyük sənət əsərləridir. Hökümə xanımın qarşıda böyük sənət 
qələbələri çox olacaq... Bəli, məhz Hökümə Qurbanovanın! Azər-
baycan səhnəsinin əfsanəvi sənətkarının, bənzərsiz səhnə ustası Hö-
kümə Qurbanovanın!!! 
“Tamaşanın müvəffəqiyyətində səhnəmizdə böyük ehtiraslı 
xarakter-Mariya Tüdor obrazını yaratmış Hökümə Qurbanovanın 
əməyi xüsusilə qeyd edilməlidir. O, patetik təsir gücünə malik olan 
oyunu ilə iyrənc qadınlıq hisslərinin əsiri, həqiqi məhəbbət duyğu-
sundan uzaq, dövlət başçısına yaraşmayan naqis ehtiraslı Mariyaya 
tamaşaçıların nifrətini qazandıra bildi” (22). 
Hökümə Qurbanova Mariya Tüdor obrazı ilə sübut etdi ki, o, 
dünyanın faciə aktrisaların ilə bir cərgədə dura bilər, bəlkə də 
onlardan üstün olar. 
““Mariya Tüdor” tamaşası da, onun qəhrəmanı da özü özlü-
yündə yeni hadisə idi. Azərbaycan səhnəsində bu vaxta qədər böyük 
fransız yazıçısının romanları əsasında yaranmış tamaşalar göstəril-
mişdi. “Mariya Tüdor” romantik dramı ilə tamaşaçılara müəllifin bi-
lavasitə dramaturgiyası təqdim olunurdu. Bu təşəbbüsün uğurla nəti-
cələnməsi yenə baş rolun ifaçısından, Hökümə Qurbanovadan çox 
asılı idi. Aktrisa bu ümidi parlaq nəticə ilə doğrultdu. O, zalım kra-
 79 
liça (tarixçilərin adlandırdığı kimi “qanlı Mariyanı”) və dəlicəsinə 
sevən qadını, hər iki sifətdə öz ehtirası və xudbin niyyətləri üçün gü-
nahsız qanlara, qurbanlara səbəb olan bu mürəkkəb və ziddiyyətli 
xarakteri yüksək sənətkarlıqla yaratdı. Aktrisanın ifasından alınan 
təəssürat belə idi” (16). 
Hökümə Qurbanovanın Mariyasında yırtıcılıqla humanistlik 
vəhdət təşkil edirdi. Aktrisa bir-birini zidd olan bu xətləri elə 
ustalıqla çarpazlaşdırırdı ki, nəticədə Mariya Tüdor kimi canlı və 
əzəmətli bir obraz meydana gəlirdi. 
“Qüdrətli aktrisamız, Mariya Tüdor simasında məhəbbətin 
məngənəsində çırpınan, hökmranlıq tac-təxtində isə qanlı fərmanlar 
verən bir qadının təbiətindəki müxtəlif xüsusiyyətlərini üzvi surətdə 
birləşdirir, onun bir-birinə zidd cizgilərini bir vəhdət halında ifadə 
edir, tam məna, tam təəssürat yaradır. Hökümə xanım, bəzən, eşqin, 
məhəbbətin əlində aciz qalan kövrək ürəkli bir qadın, bəzən də 
bütün ətrafını gəmirən bir pələngə çevirir. O, “Mariya Tüdor” 
tamaşasının bütün iştirakçılarından yüksəkdə durur, öz məharətli, 
coşqun, şəlalələr kimi coşub-çağlayan ilhamı ilə bütün iştirakçıları 
öz ardınca çəkib aparır” (8). 
Klassik dramaturgiyada iştirak etmək hər səhnə xadimi üçün 
çətin olduğu kimi, həm də şərəflidir. Gərək ifa etdiyin hər hansı bir 
obrazın, xüsusən klassik rolların məsuliyyətini dərk edəsən. Və 
baxıb öyrənəsən ki, səndən əvvəl bu obrazı kim və necə ifa edib. 
Onun oyununun çatışmayan cəhətləri nə idi. Hökümə xanım həmişə 
yeni obraz ifa edərkən həmin rolun ondan əvvəlki iştirakçılarının 
kimlər olduğunu və necə ifa etdiyini, hansı səhvləri buraxıb ya 
buraxmayıb kimi halları öyrənərdi ki, öz ifasında onlara fikir versin. 
Mariya Tüdoru isə Azərbaycan səhnəsində ilk dəfə Hökümə 
xanım ifa etdiyi üçün o bu işin məsuliyyətini dərk etdi ki, özündən 
sonra gələn nəsillər bu rolu ifa etdikdə, öz sələfindən lazımi şeyləri 
əxs edə bilsin. 
“Mariya Tüdor tamaşada barışmaz ziddiyyətlərin meydanında 
təsvir edilirdi. Bu ziddiyyətlər mütləqiyyətçi qadın-hakimin ehtiras-
ları ilə onun məhz bir qadın kimi istəkləri arasında baş verirdi. H. 
 80 
Qurbanova öz qəhrəmanında Mariya-qadını daha artıq qiymətləndi-
rirdi; məhz onun hakimiyyətinə, emosional təhriklərinə tabe olur və 
belə bir Mariya ilə qanlı məlaikə arasında ziddiyyət daha qabarıq 
görünürdü” (5). 
Hökümə Qurbanova romantik səpgili bu faciədə Mariyanın 
daxilindəki təzadı, zərgər dəqiqliyi ilə tamaşaçılara açıb göstərməyə 
müvəffəq olurdu. Aktrisanın Mariya Tüdoru sənət baxımından o 
qədər yüksəkdə idi ki, ona ancaq həsəd aparmaq olardı. 
“Hökümə Qurbanova Mariya Tüdorun faciəsini, məhz onun 
mütləqiyyətçi, hakim ehtirasları ilə adi qadın istəkləri arasındakı 
uçurumda görürdü və göstərirdi ki, daxilən əzab çəkən, inildəyən 
qadın Mariya ilə qanlı kraliça Mariya arasındakı ziddiyyət olduqca 
güclüdür” (13). 
Hökümə Qurbanova yaratdığı bu obrazın taleyini, arzu və 
istəklərini dəqiq göstərərək ifa etdiyi bu mənfi kraliçaya haqq 
qazandırmağa çalışır və buna nail olurdu. Bu belə olmalıdır. Aktyor 
gərək ifa etdiyi obraza haqq qazandırmalı və onun dediyi sözə özü 
inanmalıdır ki, tamaşaçını da inandıra bilsin. Hökümə xanımda bu 
inam çox güclü idi. 
“Romantik aktyor məktəbinin Hökümə Qurbanova kimi qüd-
rətli təmsilçisini Tofiq Kazımov Mariya Tüdor rolunda “sındıraraq” 
onu sırf psixoloji teatr poetikasının tələblərinə cavab verən faciə akt-
risası təki üzə çıxardı. Hökümə Qurbanova səhnədə tam sərbəst və 
çevik davranır, məkan “boşluğundan” məharətlə istifadə edirdi. Acı-
lı hisslərini idarə edə bilməyən qanlı kraliçanın törətdiyi fəlakətlərin 
xofunu, vahiməsini psixoloji dərinliklə çatdırır, faciənin kökünü 
fərdi köklərdən şaxələndirərək ictimai-sosial səbəblərlə bağlayırdı. 
Hökümə xanımın mizanlarını səhnə boyu verən Tofiq 
Kazımov aktrisaya digər personajları Mariya Tüdor ətrafında müx-
təlif şəkildə birləşdirmək, ünsiyyəti gücləndirmək funksiyasını tap-
şırmışdı. Təcrübəli aktrisa ifadə-üslub baxımından onun üçün yeni 
olan bu formanın icra mexanizmini heyranedici çevik və zərif 
hərəkətlərlə mənalandırırdı” (20). 
 81 
Akademik Milli Dram Teatrı 1964 il, iyul ayında İrəvan şəhə-
rində qastrolda oldu. Hökümə xanım qastrol müddətində üç dəfə 
Mariya Tüdor rolunu ifa etdi. Mətbuat bu görkəmli səhnə xadiminin 
ifasını yüksək qiymətləndirdi. 
“Sovetakan Hayastan” qəzeti (07.07.1964) yazır ki; “Hökümə 
Qurbanovanın yaratdığı Mariya obrazı ölməzdir. Şahanə yeriş, gözəl 
zahiri görünüş, həyəcanlı səs, odlu və hərarətli daxili aləm, anbaan 
dəyişən fikir-niyyət, ziddiyyətlər, hər şeyi üstələyən məhəbbət 
divanəliyi, bunlarla yanaşı tez-tez özünü göstərən hökmranlıq 
iddiası-Hökümənin yaratdığı kraliçanın xarakter xüsusiyyətləridir... 
Qurbanova gözəl artistlik məharəti, böyük istedad və əsil sənət-
karlıqla oynayır. O, əsil faciə artistidir”. 
Polşada nəşr olunan incəsənət jurnalında da Hökümə xanım 
Mariya Tüdor obrazına yüksək qiymət vermişdir.  
Bütün bu deyilənlərdən belə nəticəyə gəlmək olar ki, Hökümə 
Qurbanvanın tamaşaçılara təqdim etdiyi Mariya Tüdor obrazı 
Azərbaycan teatr tarixində qalan nadir obrazlar silsiləsindəndir. 
1962-ci il dekabr ayının 21-də M. İbrahimovun “Kəndçi qızı” 
komediyası M. Məmmədovun quruluşunda səhnəyə qoyuldu. Tama-
şanın baş qəhrəmanı Bənövşə obrazını Hökümə Qurbanova yaratdı. 
Əsərin əsas üstün cəhəti ondan ibarət idi ki, M. İbrahimov 
Azərbaycan dramaturgiyasında ən yaxşı müsbət qadın obrazını 
dramda yox, faciədə yox, məhz komediyada yaratmışdır. Şübhəsiz 
ki, belə bir dolğun obrazın komediyada yaranması və həm də 
müsbət qəhrəmanın yeni tipi, müəllifin uğuru idi. 
Bu komediyada janrın poetikası zənginləşirdi. Burada məz-
mun və forma, fikir və ifadə vasitələri, janrdakı bitkinlik əsərin 
yüksək keyfiyyətinə dəlalət edirdi. Bu tamaşada Hökümə xanımın 
ifa etdiyi Bənövşə yüksək mənəvi keyfiyyətlərə malik idi. Aktrisa 
Bənövşənin əxlaqını, mehribanlığını vəhdətə göstərirdi. 
M. Arif “Kommunist” qəzetində (16.01.1963) yazır ki; 
“Aktrisa Hökümə xanım öz yaxşı oyunu ilə diqqəti daha çox cəlb 
edir. Onun ifa etdiyi Bənövşə rolu çətin roldur. Aktrisa gah sadə və 
utancaq bir “kəndçi qızı”, gah “qız və ya oğlanlığı məlum olmayan” 
 82 
qabaqcıl bir traktorçu, gah da işvəkar həkim qız simasında tamaşaçı-
ların qarşısına çıxır. Burada ustalıq, yalnız maskaları dəyişməkdə 
deyildir, hər bir obrazı daxilən yaratmaq sənətindədir. Aktrisa bu 
rolun öhdəsindən bacarıqla gəlir, şablona yol vermədən hər üç obraz 
üçün diqqətlə işlənmiş hərəkət və danışıq tərzi tapır, hər üçünü təbii, 
səmimi və inandırıcı oynayır”. 
Lirik komediya janrında qələmə alınmış “Kəndiçi qızı”ndakı 
Bənövşə əsərin mərkəzində duran qəhrəmandır. Bu komediyanın 
daxilində üç komediya olduğu kimi, aktrisa bu komediyada da üç rol 
ifa edir ki, bunların da hamısı Bənövşə-Hökümə xanımın siması idi. 
“Bənövşənin-Hökümə xanımın səhnəyə hər gəlişi tamaşaçılar 
arasında nəcib hisslər, şən duyğular oyadır. Salonda səhnədəki əhva-
latlardan doğan şən qəhqəhələr eşidilir... Bu tamaşaya qiymət verən 
bütün qəzetlərdə göstərilir ki, aktyor-aktrisa oyunu cəhətdən ilk 
planda, şübhəsiz, Hökümə Qurbanova durur. Teatrımızın fəxri olan 
bu aktrisa, indiyədək yaratmış olduğu bütün obrazlardan seçilən bir 
obraz yaradır. Bənövşə çox mürəkkəb bir roldur. Lakin bu mürək-
kəb rolu o nə qədər aydın, parlaq oynayır! Hökümə xanım, bir tərəf-
dən, bəzilərinin təsəvvür etdiyi sadə və guya “ibtidai” kəndçi qızını, 
digər tərəfdən doktor Nərgizi, üçüncü tərəfdən isə mexanizator 
Bənovşəni əslində olduğu kimi oynamalıdır. Bu vəzifə çətindirmi? 
Əlbəttə, çətindir. Çünki aktrisa obraz içində obraz yaratmalıdır” (8). 
Bənövşə-Qurbanova hadisələr inkişaf etdikcə gah kəndçi qızı, 
gah traktorçu, gah da Nərgiz (aktrisa, həkim) olurdu. Utancaq 
kəndli, hay-küylü traktorçu və xanım-xatın həkim. Lakin bunlara 
baxmayaraq o yenə Bənövşə idi. Bütün bu incə detalları Hökümə 
xanım elə böyük sənərkarlıqla ifa edirdi ki, tamaşaçıların ona valeh 
olmaması mümkün deyildir. 
C. Məmmədov yazır ki; “Bənövşə rolunda çıxış edən Hökümə 
xanım bu tamaşada əsil səhnə ustası olduğunu bir daha sübut etdi. 
O, bu tamaşada bir-birindən tamamilə fərqlənən üç obraz yaradır! 
Hökümə xanım bunların hər birini tamaşa salonunda dərin əks-
sədalar oyadan bir vüsətlə oynayır. Qarşımızda üç qız canlanır: Biri 
utancaq kəndçi qızıdır, biri özünə inanan, nəşəli, üzügülər traktorçu, 
 83 
digəri isə son moda ilə bəzənmiş füsunkar və işvəli qız. Bunların hər 
üçü də hamının hüsn-rəğbətini qazanan məlahətli bir insan. Bunların 
hər üçündə də Hökümə xanım cazibədar bir ustaddır” (8). 
“Kəndçi qızı” komediyası haqqında yazılmış məqalələrə 
baxanda görürsən ki, tamaşada iştirak edən bəzi aktyorlar haqqında 
xırda qüsurlar qeyd olunur. Bircə Hökümə xanımdan başqa. Bütün 
məqalə müəllifləri Hökümə xanımın böyük ustalıqla yaratdığı 
Bənövşədən ürək dolusu ilə danışıblar. O, bu tamaşada üç obraz 
oynayıb, yox oynamayıb, yaradıb, özü də sözün tam mənasında, 
ürəkləri fəth edərək yaradıb. 
““Kəndçi qızı” komediyasındakı çoxcəhətli, “çoxsifətli” 
Bənövşə obrazı belə bir təhlil və öyrənmə prosesində, müəllif və 
rejissorla birgə laboratoriya işi aparmaq nəticəsində bu dərəcə səlis 
və aşkar yaranmışdır. Bənövşənin-Hökümə xanımın “çoxsifətliliyi” 
onun əsil sifətini, vahid xarakterini əyan etmək üçün vasitədir. Bir 
iksir, bir turşu kimi məişətdəki, insanların şüurunda, fikrində və 
işindəki pası-paxırı açan və təmizləyən bu müasir kənd qızının çətin 
xarakteri sənətkar məharəti və incəliyi ilə göstərilir” (15). 
H. Qurbanovanın ifasında Bənövşə işində dəqiq, düz bir insan 
idi. Başqalarının halına acıyan Bənövşə-Qurbanovada qəlb o qədər 
təmiz və saf idi ki, o, hər insanın ağrı-acısını özününkü bilirdi. Onun 
ifa etdiyi Bənövşə ayıq, zirək və namuslu idi. 
“H. Qurbanovanın Bənövşəsi üç müxtəlif simada çıxış edirdi. 
Ürkək və utancaq kəndli qızı, şən, dəcəl traktorçu və nazlı, əzilib-
büzülən bir aktrisa. Hər üç halda o, tamaşaçıların rəğbətini qazanan 
cazibəli bir Bənövşə olaraq qalırdı” (22). 
Hökümə xanımın ifasında Bənövşə dolğun və canlı surət idi. 
Aktrisa Bənövşə obrazı ilə tamaşaçılara yeni müsbət qəhrəmanın 
obrazı təqdim etmişdir. H. Qurbanovanın Bənövşəsində bütün insani 
keyfiyyətlər yeni idi. 
““Kəndçi qızı” komediyasındakı Bənövşə pyesin mərkəzi 
obrazı, əsas qəhrəmanıdır. Müsbət obrazın komediya qəhrəmanı 
olması dramaturgiya tarixində nadir haldır. Janrın poetikasına görə 
əsas qəhrəman gülüş hədəfi olur, tənqid və ifşa olunur. Bu dəfə 
 84 
tərsinə, əsas qəhrəman, yəni Bənövşə özü gülür, tənqid və ifşa elə-
yir. Bu nadir situasiya janrın təbiətini qorumaq, komikliyin şiddətini 
saxlamaq üçün ifaçıdan xüsusi hünər tələb eləyir. Bundan əlavə 
aktrisanın qarşısında bir çətin məsələ də dayanır. O, bir rolda üç rol 
oynamalı, hadisələrin davamında gah kəndçi qızı, gah traktorçu, gah 
da aktrisa Nərgiz cildində səhnəyə gəlməlidir. Bundan sonra isə 
aktrisa tamaşanın öz səpkisindəki, üslubundakı şətrləri gözləməli, 
şərti tamaşa üsulunu, realist ifa tərzi ilə uyuşdurmalı idi. Hər üç 
halda, cilddən-cildə düşdüyü hallarda Bənövşə-Hökümə Qurbanova 
öz əsil simasını saxlayır, yaxşılara yaxşı olur, pislərə, naqis, nacins 
təbiətli, tüfeyli xasiyyətli adamlara isə amansız, hətta, rəhimsiz 
rəftar göstərir. Ondan ən rəhimsiz rəftar görən Vahiddir. Bənövşənin 
paxırları açan kislota (turşu-İ.A.) və iksir qüvvəsi Vahidin astarını 
üzünə çevirir, rüsvay edir, onu “ciyərinə qədər yandırır”. Çoxlu 
vəziyyətlərdə çoxlu görkəm alan, gülən və güldürən Bənövşənin əsil 
siması bunda görünür və elə buna görə də tamaşaçıda özünə qarşı 
dərin rəğbət oyada bilirdi” (16). 
Hökümə xanımın Bənövşəsi həm Vahidə (bu rolu xalq 
artistləri M. Sənani və H. Turabov ifa edirdilər) nifrət edirdi, həm də 
ona acıyırdı. Ona görə Vahidə acıyırdı ki, onun tikanlı, təsirli 
sözlərə ehtiyacı var idi. 
“H. Qurbanova kəndçi qızı Bənövşə rolunu bədii qüvvətlə ya-
radırdı. Əsərdəki hadisələrlə əlaqədar olaraq Bənövşə müxtəlif rol-
larda-həkim Nərgiz, traktorçu qız Bənövşə və Vahid Səfayinin 
təsəvvüründəki sadəlövh kəndçi qızı rolunda çıxış edirdi. Aktrisa bu 
rolların yalnız xarici rəsmini deyil, daxili aləmlərini, xarakter xüsu-
siyyətlərini də düzgün göstərirdi. O, ağıllı və düşüncəli işi, məntiqi 
hərəkətləri ilə sübut edirdi ki, yaşamağın mənasını namuslu əməkdə 
görən, təmiz bir məhəbbətlə sevməyi bacaran Bənövşə, üst-başını 
bəzəyən, zəhmət adamlarını bəyənməyən Vahid Səfayi kimilərdən 
qat-qat yüksəkdə durur” (13). 
Tamaşadakı kəndçi qızı Bənövşə-Qurbanovanın həyatdakı 
mövqeyi yalnız geyindiyi kombinzon və sürdüyü traktor deyildi. 
 85 
Hökümə xanım Bənövşənin daxili zənginliyini bu atributlarsızda 
çox gözəl əks etdirirdi. 
“Bu tamaşada H. Qurbanova özünün ən yaxşı müasir rolların-
dan birini oynayırdı... Bənövşə surəti ilə ifadə edilən daha nəcib fi-
kir bu idi ki, həyata fəal, mübariz, yaradıcı münasibət insanlar ara-
sında təmiz, saf və gözəl qarşılıqlı münasibətlərə mənəvi zəmin olur. 
Bənövşə iş, əməl adamı, mübariz, temperamentli bir qızdır, o, heç 
nəyə biganə qalmır, başqalarının taleyi ilə də öz şəxsi taleyi səviyyə-
sində maraqlanır. O, daxilən inanmışdır ki, hər bir adam mənəviyya-
tımıza zidd əxlaqi keyfiyyətlərin hər hansı təzahürünə qarşı amansız 
olmalı və ona mübarizə elan etməlidir. Müasir azad insan həmişə 
ayıq, oyaq və zirəkdir, onda kifayət qədər fantaziya vardır və onun 
həyatda getdiyi yol hər dəfə yeni, hər dəfə qeyri-adidir. Bənövşə də 
məhz belə surətdir. Çoxlarının səadətini pozan, özünə əmin, lovğa 
bir “professor oğlu”nun meşşan mahiyyətini ifşa etmək üçün o, 
mürəkkəb bir yol seçir. Artistlik istedadına malik Bənövşə öz 
məqsədinə nail olmaq üçün dəfələrlə cildən-cildə, roldan-rola girir. 
Bütün bunları yaxşı duyan təcəssüm etdirən H. Qurbanovanın 
Bənövşəsi üç müxtəlif simada çıxış edirdi. Ürkək və utancaq kəndli 
qızı, şən, dəcəl traktorçu və nazlı, əzilib-büzülən bir aktrisa. Hər üç 
halda da o, tamaşaçıların rəğbətini qazanan cazibəli bir Bənövşə ola-
raq qalırdı” (5). 
“Cəsarətlə demək olar ki, “Kəndçi qızı” Hökümə Qurbanova-
nın sənət qələbəsi idi. Mariya Tüdor kimi qanlı faciələr törədən kra-
liçadan sonra komik Bənövşəni oynamaq yalnız istedadların qismə-
tinə nəsib olan səadətdir. 
Hökümə xanım Vahidi çaş-baş salan kəndli Bənövşəni, tələbə 
Bənövşəni və mexanizator Bənövşəni cüzi səsdəyişmə variasiyaları, 
ancaq əsaslı hərəkət davranış toplusunda məharətlə əlaqələndirmək-
lə komediyanın sosial, məişət qatlarında və həmçinin mənəvi təbəd-
dülatlar burulğanında əlaqələndirirdi. Onun qətiyyətli, “avam”, 
“sadəlöhv” boyalarında  inandırıcılıq realizmdən şirələnirdi” (20). 
Tamaşadakı konflikt Bənövşə-H. Qurbanova ilə bağlı idi. O, 
tamaşanın ideya təcəssümçüsü idi. Hökümə xanımın Bənövşəsi 
 86 
tamaşada mərkəzi sima, əsas və istiqamətverici qüvvə idi. Aktrisa 
lirik səciyyə daşıyan Bənövşəni yüksək sənətkarlıqda tamaşaçıların 
yaddaşına həkk edə bildi. 
Akademik Milli Dram Teatrı 1964-ci ilin iyul ayında Yerevan 
şəhərində qastrolda oldu. H. Qurbanova qastrol müddətində dörd 
dəfə “Kəndçi qızı” tamaşasında Bənövşə rolunda çıxış edib. 
Qastrolun açılışı  “Kəndçi qızı” tamaşası ilə olub. 
“Biz bu qüdrətli sənətkarı eyni zamanda romantik təbiətli qəhrə-
man və xarakter rollarda da görmüş, onun yeni sənət zirvələrinə doğru 
yüsəldiyinin şahidi olmuşuq. Bu cəhətdən Hökümə Qurbanovanın 
səhnəmizdə böyük ustalıqla yaratdığı Mariya Tüdor və kəndçi qızı 
Bənövşə təzadlı boyalarla işlənmiş həqiqi sənət nümunələridir” (23). 
1963-cü il mart ayının 14-də Ə. Şərifov tərəfindən tamaşaya 
qoyulan H. Cavidin “Səyavuş” mənzum faciəsində Hökümə 
Qurbanova İran şahının zövcəsi olan Südabə rolunu ifa etdi. 
Mərziyə Davudovadan sonra Südabə obrazı Hökümə xanımın 
ifasında öz layiqli ifaçısını tapmışdır. “Şeyx Sənan”dakı təmiz, pak 
Xumardan sonra qəddar, qaniçən Südabəni ifa etmək aktrisadan şüb-
həsiz gərgin əmək tələb edirdi. Lakin qüdrətli səhnə ustası Hökümə 
Qurbanova Südabə obrazını yaratdı və tamaşaçılar qarşısında bu 
imtahandan da müvəffəqiyyətlə çıxdı. 
“Südabə varlığı məkr və hiylədən yoğrulmuş çılğın bir afət, 
fitnə və xəyanətlər törətmək yolu ilə qara niyyətlərinə yol açan rəzil 
bir qadındır. Onun nəzərində müqəddəs və təmiz bir şey yoxdur. 
Həyat nəşəsi ilə çağlayan günahsız bir qəlbi Südabə mərhəmətsiz-
cəsinə və heç bir əzab çəkmədən zəhərləyir; ən müqəddəs inamları-
şübhəyə, ən pak niyyətləri-iftiraya və ən şirin arzuları-sönük bir 
həvəsə döndərir. H. Cavidin təsvir etdiyi Südabə belədir. Tamaşada 
Südabə rolunda Hökümə Qurbanova çıxış edir. Bir sıra maraqlı, ori-
jinal və təsirli surətlər yaratmış sənətkarın bu əsərdəki məharəti, 
yeni vüsət kəsb etmişdir. H. Qurbanova Südabəni hadisələrin əvvə-
lindən axırınadək tədriclə dəyişərək təkmilləşmə və kamilləşmə pro-
sesində inkişaf etdirib, bədii yüksəkliyə qaldırır. “Ehtirasın qara yel-
kəni” kimi səhnəyə daxil olan Südabə-H. Qurbanova qəlbində baş 
 87 
qaldıran mənhus duyğuları sakitləşdirmək məqsədi ilə bir-birindən 
qorxulu, ağır və müdhiş cinayətlər törədir və axırda öz qurbanının 
nəşi üzərinə qonmuş quzğun kimi amiranə nəzərlərlə ətrafı süzür. 
Hökümə Qurbanova duyğuları ağlına, ehtirasları fikrinə və is-
təkləri mühakimələrinə qələbə çalan mərkli afətin surətini bütün 
mürəkkəbliyi və incəliyi ilə tamaşaçının nəzərində canlandıra bilir. 
Südabə fitnə-fəsad təcəssümü, qansız və qəddar bir hərəm, kinli, 
azğın və çılğın qadın kimi də H. Qurbanovanın ifasında özünün real, 
dolğun ifadəsini tapmışdır. H. Qurbanova oynadığı bu surətin üzə-
rində hərtərəfli yaradıcılıq işi aparmış, bu surətin psixoloji xüsusiy-
yətlərini, xarakterinin bütün incəliklərini dərindən duymuş və tama-
şada xüsusi bir qabarıqlıqla nəzərə çarpan, uzun müddət yaddan çıx-
mayan, qüvvətli bir surət yaratmışdır” (7). 
Əsərdə ki, Südabə Suriya Kralının qızı və İran şahı Keykavu-
sun zövcəsidir. Yəni bu o deməkdir ki, əlinin üstündə əl yoxdur. Sa-
rayda onun dediyi qanun olmalı, onun bütün istəyi həyata keçməli, 
onun bir sözü iki olmamalıdır. Bu Südabə obrazının xarakterdir. Hö-
kümə Qurbanova bu xarakterin müqabilində Südabə obrazını ifa 
etdi. Obrazın xarakterini düzgün dərk edən Hökümə xanım Südabə-
ni H. Cavid dramaturgiyası səviyyəsində yaratmağa müvəffəq oldu. 
“V. Hüqonun “Qanlı Kraliça”sında ustalıqla Mariya Tüdor, 
lap son zamanlar isə “Kəndçi qızı”nda Bənövşənin surətini yaratmış 
Hökümə Qurbanova “Səyavuş”da Südabə rolunu məharətlə ifa edir. 
Biz Hökümə xanımın yaratdığı Südabənin qeyri-adi məhəbbətinə, 
onun dağ seli kimi güclü və hər şeyi uçurub-dağıtmağa hazır olan 
ehtiraslarının gücünə inanırıq. O, ehtirasın şüura qalib gəldiyi, 
cavabsız məhəbbətin amansız nifrətə və qəzəbə çevirdiyi anları 
coşqunluqla ifa edir” (11). 
Hökümə xanımın ifa etdiyi Südabə təbiətən oynaq, ehtiraslı, 
baxışlarından od saçan Suriya şahzadəsi idi. Səyavuşun analığı olan 
Südabə-Qurbanova ona aşiq olur və buradan da Səyavuşun (bu rolu 
Ağadadaş Qurbanov ifa edirdi) faciəsi başlayırdı. Səyavuşun onun 
eşqinə boyun əymədiyini görən Südabənin-H. Qurbanovanın bütün 
 88 
xarakteri dəyişirdi. Aktrisa bu jestləri, pauzaları çox böyük sənət-
karlıqla ifa edirdi. 
“Südabə bitkin, zəngin səhnə əsəri kimi seçilir. Azərbaycan 
səhnəsinin faciə ustası Mərziyə xanımdan sonra Südabə obrazı H. 
Qurbanovanın simasında yeni, ləyaqətli ifaçı tapmışdır. Südabə Xu-
mardan kəskin surətdə fərqli, tamam başqa fakturalı, daha mürək-
kəb, xalis dramatik obrazdır. Onu oynamaq üçün aktrisadan daha 
kamil bacarıq, daha böyük ustalıq, daxili hərarət və yaşantı, hissiy-
yat və ehtiras, asan alışan temperament tələb olunur. Lakin bu da az-
dır. Südabə təkcə coşqun ehtirasa deyil, həm də qırılmaz iradəyə 
malik xarakterdir. Xatalı, qanlı-qadalı ehtirasın dönməz-qırılmaz 
iradə ilə birləşməsi bu xarakteri bir az da böyüdür, qüvvətləndirir. 
Hökümə Qurbanova rola məhz bu anlayışla yanaşır, onu böyük xa-
rakter kimi yaradır və onu belə plan əsasında rəsm edir. Bu plan ta-
mam surətdə ancaq ikinci pərdənin ikinci səhnəsində açılır: 
Qarşımda diz çöksə bütün yer üzü, 
Yenə Səyavuşda könlümün gözü. 
Məhbəsdə inlərkən düşündüm onu, 
Eşqimin bir odur əvvəli, sonu... 
Bir diləyim varsa-onun vüsalı, 
Gözlərimdə yalnız onun xəyalı. 
Səyavuşun o dik, o məğrur başı 
Əyilməz olursa sevgimə qarşı, 
Onu al qanlarda görmək istərim, 
Saçlarından çələng hörmək istərim. 
Aktrisa son misraları deyərkən həmişə tamaşa salonundan gu-
rultulu alqışlar ucalır. Tamaşaçılar bu yerdə, əlbəttə, Südabənin qə-
rarını deyil, aktrisanın obrazı aşkarlamaq məharətini alqışlayırlar. 
Südabə-Hökümə Qurbanovanın səhnə həyatında bu yer kulminasiya 
nöqtəsidir. Əvvəlki səhnələri bu nöqtəyə gətirib çıxaran bir yoldur. 
İlk səhnələrdə, Səyavuşla ilk görüşdə, yaxud gecənin qaranlığında 
onu pusub əylədiyi vaxt da Südabə-Hökümə xanım odlu-ehtiraslıdır. 
Lakin bu od-hərarət hələ gizlində, daxildə saxlanır, hələ öz hüdudla-
rını aşıb qarşısıalınmaz fəlakətə çevrilmir. İkinci görüşün sonunda 
 89 
isə bu eybəcər ehtiras bəndləri qırır, kor bir qüvvəyə, kar bir iradə-
yə, küt bir silaha çevrilir, ta Səyavuşu məhv edənə qədər, tamaşanın 
sonuna qədər onu izləyir, təqib edir. Südabə-Hökümə xanım ikinci 
pərdədən sonra bir daha səhnəyə çıxmasa da, onun təqibləri, fitnələri 
səhnədən-səhnəyə davam edir, bu obrazı qiyabi surətdə, lakin 
aktrisanın rəsm etdiyi əyaniliklə, bütün dəhşəti ilə yaşadır” (16). 
Hökümə Qurbanovanın səhnədə canlandırdığı Südabə son dərə-
cə gözəl qadın idi. Səhnəyə ilk dəfə çıxanda tamaşaçılarda xoş ovqat 
yaranırdı. Lakin Südabə-Qurbanovanı daxilində qıvrılıb yatan ilan 
oyandıqca, tamaşaçılarda bu mərkli qadına qarşı nifrət baş qaldırırdı. 
“... Hökümə xanım, Südabənin yeni keyfiyyətlərini, yeni psi-
xoloji amillərini, kəşf etmiş və bu cəhətləri yüksək, ehtiraslı, poetik 
səviyyəyə qaldırmağı bacarmışdır” (8). 
Hökümə xanım Südabəni şəkildən şəklə inkişaf etdirdikcə, ob-
razın xarakterini tamaşaçılara göstərdikcə ifa etdiyi obraza qarşı 
kəskin nifrət yatarmağa nail olurdu. Onun Südabəsi məkrdən yoğ-
rulmuş gözəl bir qadın idi. “Hökümə Qurbanova öz aktyorluq fəh-
minin gücü hesabına ehtiraslı, coşqun məhəbbətlə sevən romantik 
Südabəni dramaturqun ruhuna doğma tərzdə oynayırdı” (20). 
Hökümə Qurbanova Səyavuşla birinci və ikinci görüşləri 
fərqli ifa edirdi. O, birinci görüşdə nisbət yumşaq olurdusa, ikinci 
görüşdə ehtiraslı, qəddar, qaniçən bir cəllada çevrilirdi. Aktrisa Key-
kavusla olan səhnəsində özünü günahsız göstərməsini, dəqiq düşü-
nülmüş hərəkətlərlə həyata keçirirdi və ərini Səyavuşun xəyanətinə 
inandırırdı. Bütün bu fitnə-fəsadı Südabə-Hökümə Qurbanova yük-
sək peşəkarlıqla ifa edirdi. Onun Südabəsi Azərbaycan teatr tarixin-
də yaranan mənfi obrazlar içərisində öz bitkinliyi ilə seçilən sənət 
nümunəsi idi. 
1964-cü il aprel ayının 23-də dahi ingilis dramaturqu Vilyam 
Şekspirin 400 illiyi münasibəti ilə Akademik Milli Dram Teatrı 
onun ən məşhur faciələrində biri olan “Antoni və Kleopatra” əsərini 
T. Kazımovun quruluşunda (tərcümə T. Əyyubov) tamaşaya 
qoyuldu. Bu tamaşada Hökümə Qurbanova teatr tarixində ən məşhur 
rolu olan Kleopatranı sözün tam mənasında yaratdı. Ümumiyyətlə 
 90 
Hökümə xanım ona tapşırılan heç bir obrazı oynamayıb, yaradıb. 
Aktrisanın obrazlar qalereyasının baş tacı Kleopatradır. 
“Tamaşanın təsirli və müasir səslənməsində Ə. Zeynalovla 
(Antoni) və H. Qurbanova (Kleopatra) rejissora yardımçı oldular. 
Teatrın və tamaşaçıların uzun müddətdən bəri arzu etdikləri, gözlə-
dikləri möhtəşəm, işıqlı, humanist bir tamaşa yarandı. Bu tamaşada 
həm də teatrın novatorluq səylərinin nəticəsi özünü göstərdi” (13). 
Hökümə Qurbanova Kleopatranı səhnədə kamilləşdiyi bir 
dövrdə yaratdı. Onun Kleopatrası dünya səhnələrini titrədən, sənət 
nailiyyəti idi. 
““Antoni və Kleopatra” faciəsi öz mürəkkəbliyi, siyasi və lirik-
dramatik hadisələrin konfliktini tez-tez yeni məcaralara yönəltməsi ilə 
Şekspirin tarixi pyesləri arasında xüsusi yer tutur. Antoni və Kleo-
patra xarakterləri biri-birinə məhəbbət təmasında, həmçinin fərdi, 
siyasi-ictimai, mənəvi-psixoloji durumda çox mürəkkəb mahiyyətə 
malikdirlər, ziddiyyətlidirlər, çətin anlaşılandırlar. Hətta o dərəcədə 
mürəkkəbdirlər ki, Dünya teatrı təcrübəsində bəzən ən qüdrətli 
aktyorlar belə, bu rolların ifasında dramaturqun əsas məqsədini tuta 
bilmirlər, siyasət və məhəbbət mövzularının qovuşuğunda surətlərin 
davranışlarını düzgün, səlist müəyyənləşdirməyi bacarmırlar. 
Tofiq Kazımovun səhnə yozumunda, Hökümə Qurbanova ilə 
Əli Zeynalovun ifasında təzadlı, mürəkkəb, qərar və hətəkətlərində 
dəyişkənlikləri gizlətməyən Antoni və Kleopatranın möhtəşəm sadə, 
həyati obrazları canlanırdı... 
Hökümə Qurbanovanı əvvəllər Səməd Vurğunun, Nəcəf bə-
yin, Şekspirin, Mehdi Hüseynin, Hüqonun... faciə obrazlarında gö-
rən tamaşaçı, “Antoni və Kleopatra” tamaşasında onunla tamam ye-
ni biçimli fəci rolda üzləşirdi. Şekspir faciəsinin möhtəşəm əhatə 
dairəsini, ideya yükünü, xarakter toqquşmasının əzəmətini təcəssüm 
etdirən tamaşada Kleopatra obrazı həm rejissorun ali məqsədinə 
rəğmən, həm də Hökümə xanımın dərin mənalı oyunu baxımından 
mərkəzdə dururdu. 
Teatrşünas Cabir Səfərovin yazdığı kimi, “Antoni və Kleo-
patra” tamaşası “ən kədərli məhəbbət dastanına çox yaxın idi”. İnsa-
 91 
nın ilahi təbiətini eybəcərləşdirən, əxlaqi tərəddüdə, mənəvi güzəşt-
keşliyə səbəb olan ictimai-siyasi mövzunun məhəbbət dastanında, 
bəşəri duyğular qaynağında həlli üçün Kleopatranın belə şəkildə 
hadisələr mərkəzinə gətirilməsi vacib idi. Bu, əslində Şekspirin özünə 
istinaddır, onun faciəsini müasir gözlə oxumağın bir vasitəsidir. 
Bunları idrakla dərk edib emosiya ilə canlandırmağa çalışan Hökümə 
Qurbanovanın Kleopatrası Antoniyə dəfələrlə xəyanət edən “rəqib”, 
hökm-fərmaya nəsibliyini unutmayan tiran, hüsnü ilə bütün ürəkləri 
fəth edən qənirsiz gözəl olsa da, ilk növbədə, ürəyi, duyğusu, 
emosiyası olan insandır. Məhz buna görə də finalda ölümə məhkum 
Kleopatra-Hökümə Qurbanova daha şahanə görkəmlə səmimi, 
nəhayətdə, məhəbbətini siyasi mənfurluğun girdabıdan çıxarıb uca 
tutmağa çalışandır, etirafında ləyaqətlidir. Ürəyinin duyğularını “bə-
zəyib-boyamadan” titrək kövrəkliyilə təqdim edən sevgilidir” (20). 
H. Qurbanovanın Kleopatrası Antonini böyük bir məhəbbətlə 
sevirdi. Aktrisa bu böyük sevgini birinci pərdənin beşinci şəklində 
aydın göstərirdi. Tamaşada sevgi xətti inkişaf etdikcə, əsərin 
finalında faciəyə ilə nəticələnirdi. 
M. Arif “Kommunist” qəzetində (13.05.1964) yazır ki; “Kleo-
patra rolunda H. Qurbanova öz istedadının yeni hələ bizə məlum 
olmayan bir cəhətini də nümayiş etdirdi. Hiss olunur ki, aktrisa 
Şekspirin bu qəribə məxluqunu dərindən öyrənmişdir, onu drama-
turqun düşdüyü mənada yaratmağa çalışmışdır. 
... Kleopatranın ölümü əzəmətli bir ölümdür. H. Qurbanova bu 
səhnədə nə qədər cazibəli və şairanədir! Burada Kleopatra həyatın 
mənfəətpərəstlik ehtiraslarından təmizlənərək öz gözəl, nəcib, insani 
sifətləri ilə qarşımızda canlanır. Burada birinci dəfə onu şahanə ge-
yimdə görürük. Lakin bu geyim, bu şahanə əda hakimiyyət ehtira-
sından çox, azad insan ləyaqətinin təntənəsini andırır”. 
Hökümə xanımın gözəl və cingiltili səsi Kleopatra obrazına 
xüsusi təravət verirdi. O, elə bil bu dünyaya Kleopatra oynamaq 
üçün gəlmişdi. 
“Südabə və Kleopatra aktrisanın son illərdə yaratdığı obrazlar-
dır. Bunlardan birincisi ikincisi üçün hazırlıq hesab edilə bilər. Hö-
 92 
kümə xanımın ifasında hər iki obraz əzəmətli yaradılmış və yenə 
böyük faciə ruhilə aşılanmışdır... 
Ehtiras girdabına düşmüş insanın fəlakətini, fəlakətli ehtirasla-
rın dəhşətini, müdhiş aqibətini ustalıqla əyan edən aktrisa hər iki 
rolda öz tamaşaçılarını dərindən sarsıdır, onları “katarsis” (“mənəvi 
paklaşma”) prosesindən keçirir, nəticə etibarilə yenə müsbət 
idealları təsdiq edir” (15). 
Hökümə Qurbanova Kleopatradan əvvəl Mariya Tüdor və 
Südabə kimi son dərəcə mürəkkəb xarakterli obrazları yaratmaqla, 
özünü görkəmli faciə aktrisası kimi göstərmişdir. Kleopatra obrazı 
ilə Hökümə xanım bu fikri bir daha təsdiq etdi. 
“Ehtirası, fikirləri, məhəbbəti, həyat kredosu müxtəlif müstəvi 
kəsiklərində çarpazlaşan Kleopatra səpkili mürəkkəb faciə obrazları-
nın ən dramatik səhnələrində də aktrisa səslə daxili ehtirasını paralel 
işlətməkdə, onları obrazın mürəkkəb, psixoloji, ziddiyyətli mənəvi 
aləminin açılmasına istiqamətləndirməkdə mahir ustad idi” (21). 
Hökümə xanımın ifa etdiyi Kleopatrada Şərqə məxsus ehtiras 
çox güclü idi. Kleopatranın xarakterinin açılmasında əsas göstərici 
idi. H. Qurbanova Kleopatranı ecazkar sənətin zirvəsinə qaldıra 
bilmişdir. 
“Hökümə Qurbanovanın Kleopatrası xüsusilə təsirli və cazibə-
dar görünür. Kleopatra-H. Qurbanova öz sevgilisinə sadiq bir aşiq-
dir, öz eşqi yolunda hər cür əzablara dözməyə hazırdır. O, əflatuni 
bir məhəbbətlə məftun olduğu Antoniyə sadəcə olaraq bir könül 
əyləncəsi kimi baxmır, öz şöhrəti ucundan xəyanətlərə yol versə də 
məhəbbətində çox təmiz və məğrurdur. Buna görə də Antoninin 
ölümündən sonra alçalmağa təhqir olunmağa dözməyərək özünü 
həlak edir. 
Kleopatra surəti Hökümə Qurbanovanın səhnəmizdə əsl ka-
milləşmə dövrü keçirməyə başladığı bir vaxtın məhsuludur. Belə 
çətin və mürəkkəb bir obrazı yaratmaqla o özünün artistlik palitrası-
nın nə qədər zəngin və rəngarəng, təbiətində nə qədər tükənməz iste-
dad və qüvvət olduğunu bütün parlaqlığı ilə nümayiş etdirdi. H.Qur-
banovaya xas olan qızğın temperament, alovlu ehtiras, səhnə tə-
 93 
biiliyi kimi keyfiyyətlər Kleopatra obrazında bütün genişliyi ilə göz-
lərimiz önündə canlandı. Görkəmli sənətkarı “Antoni və Kleopatra” 
tamaşasında görən yüzlərcə tamaşaçı onu səmimi məhəbbət hissi ilə 
alqışladı. Teatrımız böyük zövq və ilhamla hazırladığı bu tamaşanı 
şəhərimizə qonaq gələn qardaş respublikaların sənət adamlarına da 
göstərdi. Əsərə baxan teatr xadimləri-moskvalılar, gürcülər, özbək-
lər, taciklər Hökümə Qurbanovanın Kleopatra kimi mürəkkəb psixo-
logiyaya malik obraz üzərində işləyərkən novatorluq axtarışlarına 
geniş meydan verdiyini və səhnəmizdə unudulmaz bir sənət 
nümunəsi yaratdığını sevinc və iftixar hissi ilə qeyd etdilər” (23). 
Tənqidçinin qeyd etdiyi kimi Hökümə Qurbanovanın novator-
luq axtarışlarına geniş meydan verməsi Kleopatra obrazında bütün 
çılpaqlığı ilə görünürdü. 
“Novatorluq obrazın ideya-estetik idealını poetik bir münasi-
bətlə, sənətkarlıqla ifadə etməkdə özünü göstərir. Novatorcasına ya-
ranan bir tamaşa və ya obraz fikircə dərin, bədiilik və müasirlik 
baxımından tam olur. O, hissin, ehtirasın, mənanın təcəssümündə 
dinamikaya arxalanır. 
... Hökümə Qurbanovanın Kleopatrası bu baxımdan çox səciy-
yəvidir. Aktrisa xarakteri dramatik və dinamik bir ehtirasla canlan-
dırır. Onun hər bir hərəkəti obrazın daxili məntiqinə tabe edilir. Bu 
zaman o, öz qəhrəmanına dolğun mündəricə və cazibədarlıq gətirir. 
Bu, novator bir sənətkarın yaradıcılıq xüsusiyyətidir. Nəhayət, Qur-
banovanın novatorluğu fikrin obrazlı və bədii ifadəsində, xarakterin 
bütün incəliklərinə qədər açılmasında, aktrisanın ölçü hissini gözlə-
məsində və müasir səslənməsində özünü göstərir” (1). 
H. Qurbanovanın tamaşaçılara nümayiş etdirdiyi Kleopatra 
Antoniyə dəfələrlə xəyanət etməsinə baxmayaraq yenə də onu sevir-
di. Ona görə də Hökümə xanımın ifa etdiyi Kleopatra dünya səhnə-
lərində ifa olunan Kleopatralardan fərqli idi. 
“Tamaşanın təməlində və mərkəzində Kleopatra-Hökümə 
Qurbanova dayanır. Bu Kleopatra bir qadın, bir şəxsiyyət, bir səhnə 
əsəri kimi əzəmətlidir. Aktrisa qadın gözəlliyini xarakterin monu-
mentallığı ilə elə bir məharətlə uyuşdurur ki, bunun özü obraza 
 94 
əlavə bir gözəllik gətirir, estetik həzz mənbəyinə çevrilir. Aktrisa bu 
rolda həqiqətən sənətin yüksək pillələrinə ucalmış, istisnasız olaraq 
hamını, o cümlədən öz tənqidçilərini də heyran qoymuşdur. Onun 
Kleopatrası obrazı həm zahirən, həm daxilən görmək və qavramaq, 
obrazın cismi və ruhi aləminə nüfuz etmək, eləcə nüfuz etmək yox, 
orda təcəssüm tapmaq, danışıqda, davranışda, plastikada, münasi-
bətlərdə xarakteri əyaniləşdirmək nümunəsi, yüksək sənətkarlıq 
timsalıdır. Tamaşaçılar və tənqidçilər bu rolun ifasını başdan başa, 
bütünlüklə təqdir eləmişlər” (16). 
Hökümə Qurbanovanın Kleopatrası məharətli oyun nəticəsin-
də meydana gəlmişdir. Aktrisa bu obraz ilə sənətin yüksək zirvəsin-
də olduğunu sübut etmişdir. Bu monumental səhnə əsəri, H. Qurba-
novanın böyük sənətinin bariz nümunəsi idi. Onun Kleopatrası 
Azərbaycan səhnəsinin bəzəyidir. Əgər Hökümə xanım təkcə Şeks-
pirin ən mürəkkəb qadın obrazı olan Kleopatranı yaratmış olsa idi, 
yenə də onun adı Azərbaycan teatrının tarixində qızıl həriflərlə ya-
zılmış olardı. 
Hökümə Qurbanovanın Kleopatrası Azərbaycan səhnəsində 
tarixi hadisədir. Bu misilsiz ifaya görə aktrisaya tamaşanın bəzi 
yaradıcı heyəti ilə birlikdə 1965-ci ildə M. F. Axundov adına Res-
publika mükafatı (indiki Respublika Dövlət mükafatı) verilmişdir. 
1964-cü ilin iyul ayında Akademik Milli Dram Teatrı İrəvan 
şəhərində qastrolda oldu. Qastrola on iki tamaşa aparılmışdır ki, 
bunlara C. Cabbarlını “Solğun çiçəklər” (6), H. Cavidin “Səyavuş” 
(5; 15), S. Vurğunun “Vaqif” (8; 18; 22; 28), S. Rəhmanın “Toy” (4; 
9; 11; 19; 23; 25) və “Əliqulu evlənir” (4; 9; 19; 20; 23; 25; 30), M. 
Hüseynin “Alov” (6; 7; 14; 16; 17; 27), M. İbrahimovun “Kəndçi 
qızı” (1;11; 26; 29), Ş Qurbanovun “Əcəb işə düşdük” (3; 13; 14; 
21; 24; 27), V. Hüqonun “Mariya Tüdor” (3; 13; 31), Lope de Ve-
qanın “Dəlilər” (7; 16; 17), Y. Osnos və V. Vinnikovun “Hind gö-
zəli” (2; 10; 12; 21; 24), S. Alyoşinin “Palata” (10) əsərləri aid idi. 
Və bir ay qastrol müddətində teatr 31 tamaşa “Flora” yay teatrında, 
17 tamaşa isə azərbaycanlılar yaşayan rayonlarda tamaşaçılara gös-
tərdi. Cəmi 48 tamaşa nümayiş olundu. Yerevan qastrolu iyul ayını 
 95 
1-də M. İbrahimovun “Kəndçi qızı” komediyası ilə açılış etdi və 31-
də isə bağlanış V. Hüqonun “Mariya Tüdor” faciəsi oldu. Qastrolun 
açılışında Hökümə Qurbanova Bənövşə, bağlanışında isə Mariya 
Tüdor obrazlarını ifa etdi. Bu qastrol müddətində H. Qurbanova Sü-
dabə, Nazlı, Bənövşə, Mariya Tüdor, Vasantasena və başqa obraz-
ları canlandırdı. 
1965-ci il mart ayının 2-də Azərbaycan mədəniyyətində qa-
zandığı yüksək uğurlara görə Hökümə Abbasəli qızı Qurbanovaya 
SSRİ xalq artisti kimi yüksək və şərəfli bir ad verildi. Bu ad nəinki 
Hökümə xanıma, bütün keçmiş çoxmillətli sovet teatrına verilən 
qiymət idi. 
Daim yaradıcılıq eşqi ilə yaşayan H. Qurbanova müxtəlif mil-
lətlərdən olam hökmdar qadın obrazlarını səhnədə böyük sənətkar-
lıqla canlandırırdı. 
1965-ci il oktyabrın 14-də Ə. Şərifovun quruluşunda, böyük 
alman dramaturqu F. Şillerin tamaşaya qoyulan “Orlean qızı” faciə-
sində (tərcümə T. Əyyubov) Hökümə xanım Janna d’Ark (İoanna) 
obrazını yaratdı. “Öz romantik qəhrəmanının faciəli taleyini H. 
Qurbanova böyük sənətkarlıqla canlandırır” (5). 
“Orlean qızı” faciəsində Şiller vətənpərvərlik və humanizmi 
əks etdirməklə yanaşı, həm də bu əsəri tarixi faktlar əsasında qələmə 
almışdır. Bu əsərdə ki, hadisələr İngiltərə ilə Fransa arasındakı 
gedən yüz illik müharibədən (XIV-XV əsrlər) və Fransada baş verən 
ağır böhranlardan bəhs edirdi. 
XV əsrin əvvəllərində ingilislər Orlean şəhərini yəni Fransanın 
qapısını mühasirəyə aldılar. Əgər Orlean şəhəri məğlub olunsa idi, 
bütün Fransa təslim olunardı. “Xalq kütlələri və Fransanın patriotik 
qüvvələri bu bədnamçılığa yol verməmək üçün, min cür məhrumiy-
yətlərə və məşəqqətlərə dözərək mübarizə aparırdı. Lakin heç bir 
ümid işığı görünmürdü. Bu işıq yalnız bir sonra on yeddi yaşlı fransız 
qızı Jannanın simasında parlayıb bütün Fransanı işıqlandırdı... 
Janna surətinin səhnə təcəssümündəki psixoloji realizm, qüdrət 
və əzəmət hər şeydən əvvəl SSRİ xalq artisti Hökümə Qurbanovanın 
ehtiraslı oyunu ilə bağlıdır. O Jannanın mürəkkəb psixoloji aləmini 
 96 
yaxşı duymuş və təsirli şəkildə canlandıra bilmişdir. Biz bunu nəinki 
Janna-Hökumə danışdığı zaman, dərin iztirablar, ruhi çırpıntılar və 
sarsıntılar içində susub duyduğu zaman da hiss edirik. Bu cəhətdən 
artistin 8-ci şəkildəki mənalı oyunu olduqca güclü təsir bağışlayır. 
Burada rejissorun da yaxşı mizan tapdığı, Jannanın daxili sar-
sıntılarını qabarıq şəkildə gözə çarpdırmaq üçün olduqca əlverişli və 
realist səhnə priyomlarından istifadə etdiyi qeyd olunmalıdır” (11) 
Orlean qızı Janna – H. Qurbanovanın əvvəl ifa etdiyi Südabə, 
Mariya, Kleopatra kimi qəddar, ziddiyyətli deyildir. Lakın bu obraz-
da da əvvəl ki, obrazlar kimi monumentallıq və əzəmət vardır. Janna 
obrazının inkişaf dinamikası güclü idi. Hökümə Qurbanova cəmi 19 
il ömür sürmüş Janna obrazının xarakterini dəqiq göstərə bilmişdir. 
Çoban qızı olan Janna-Qurbanova mistik ruhda tərbiyələnmiş, dini 
təsəvvürlərə etiqad edirdi. Bundan başqa Jannanın qəlbi vətənpər-
vərlik hissi alışıb-yanırdı. 
“H. Qurbanovanın böyük sənətkarlıqla ifa etdiyi Janna d’ Ar-
kın simasında Vətənin azadlığı, xalqın səadəti uğrunda vətəndaşlıq 
qeyrəti ilə vuruşan, əsarətə, zülmə qarşı silah qaldıran mərd insanla-
rın ümumiləşmiş obrazının təcəssümünü tapmışdır” (13). 
Hökümə Qurbanova bütün bu xətləri məharətlə ifa edirdi. Adi bir 
kəndli qızının, böyük bir missiyanı üzərinə götürüb, xalqın xilasedicisi 
kimi çətin və şərəfli bir işə sahib olmasına tamaşaçılar inanırdı. 
“Tamaşanın ümumi fonunda Janna-Hökümə Qurbanova ger-
çəkdən hərarətli, ehtriraslı ifası ilə seçilir, yadelli işğalçılara, xalqın 
düşmənlərinə qarşı mətin mübarizin, inamlı vətənpərvərin obrazını 
sıcaq, doğma bir hisslə, məharətlə yaradırdı. Fransız qızı Janna ilə 
Azərbaycanın mərd qızlar Zeynəb (“Dumanlı Təbriz”) və Həcər 
(“Qaçaq Nəbi”) obrazları arasında ideya-tematik yaxınlıq, yaradıcı-
lıq irsiyyəti, davamiyyəti görmək çətin deyildir. Hökümə Qurbano-
vanın yaradıcılığı üçün xas olan, onun bir şaxəsi, tərkib elementi 
hesab edilən qəhrəmanlıq motivi bu rolda xüsusi bir qüvvətlə 
səslənmişdir” (16). 
1966-cı il dekabr ayının 28-də H. Sultanov Çingiz Aytmato-
vun “Ana torpağı” əsərinə (tərcümə T. Əliyev) quruluş verdi. Bu ta-
 97 
maşada H. Qurbanovanın ifa etdiyi Tolqonay rolu tamaşaçıların rəğ-
bətini qazandı. Cəmi beş dəfə oynanılan (28; 30 dekabr, 7; 13 yan-
var, 4 mart) bu tamaşa Hökümə xanımın yaradıcılıq uğuru sayıldı. 
B. Nəbiyev “Kommunist” qəzetində (05.02.1967) yazır ki; 
““Ana torpağı” tamaşasının ağırlığı Tolqonay rolunun ifaçısı SSRİ 
xalq artisti Hökümə Qurbanovanın üzərinə düşür. Tolqonay əsərin 
yalnız baş qəhrəmanı deyil, onun mahiyyətini müəyyən edən canlı 
bir meyardır. O bütün hadisələrin mərkəzində durur, onlara təkan 
verir, istiqamətləndirir. Hökümə Qurbanova öz ecazkar oyunu ilə 
hamı üçün əziz və sevimli olan dözümlü və məğrur, əyilməz və 
müqəddəs bir ana obrazı yaradır”. 
Sadə süjet xətti olan bu tamaşada bütün ömrünü əzablar içə-
risində keçirmiş, ağ saçlı Tolqonayı Hökümə xanım böyük sənətkar-
lıqla ifa etdi. Ürəyi sirrlərlə dolu olan bu qadının obrazı H. Qurbano-
vanın ifasında sön dərəcə maraqlı və düşündürücü idi. Aktrisa obra-
zın əsərdəki mövqeyini, şəxsi davranışını, başına fəlakətlər gəlmiş 
bu qadının xarakterindəki mürəkkəbliyi, zəngin daxili aləmini, 
yüksək insani keyfiyyətlərini tamaşaçılara dəqiq açıb göstərirdi. 
““Ana tarlası” tamaşasındakı Tolqonay da faciəli xarakterdir, 
faciəli həyatla yaşayan nəcib, ülvi təbiətli bir qadındır. Tolqonay ta-
maşanın mərkəzində durur. Əslində pyes də, tamaşa da “Tolqonayın 
dastanı” adlana bilər. Hərçəndi ki, burda da ictimai motivlər, “icti-
mai-tarixi fon” güclüdür. Buna görə, əsas qəhrəmanın taleyi və hə-
yatı yalnız onun deyil, zamanın, Vətənin dastanı kimi qəbul olunur, 
bizə Vətən müharibəsinin çətin sınaq illərini tez-tez xatırladır. Ta-
maşa səhnədə uzun müddət davam gətirməsə də Hökümə Qurbanov-
anın yaradıcılıq nailiyyəti kimi qiymətlənmiş, teatr həvəskarlarının 
və tənqidçilərin diqqəti cəlb eləmişdir... Aktrisa obrazı yüksək, 
ümumiləşdirmə səviyyəsinə qaldırır, onun səhnə həyatını dinc əmək, 
halal zəhmət himni kimi, müharibəni lənətləyən bir qarğış kimi 
səsləndirir” (16). 
Tamaşaçılar Tolqonay-Hökümə Qurbanovanı ayrı-ayrı dövr-
lərdə, müxtəlif əhvalda görürdülər. Tolqonay-Qurbanova tarla ilə, 
torpaq ilə söhbət edərkən dünyanın hər üzünü görmüş, insanlara 
 98 
daim qayğı göstərən insan idi. Onun günəşə, buludlara və müqəddəs 
torpağımıza etdiyi müraciətdə Hökümə xanımın ürəkdən gələn 
sözləri son dərəcə təsirli və insanları düşündürməyə vadar edən 
çağırış idi. Xatirələrlə zəngin olan Tolqonayın keçirdiyi hissləri, 
psixoloji vəziyyətləri aktrisa sözün tam mənasında böük ustalıqla 
açır, tamaşaçılara təbii və incə detallarla çatdırırdı. 
Müharibədə ərini və oğullarını itirən Tolqonay-Qurbanova öz 
bütün mehrini vaxtsız dul qalmış gəlininə salır. Gəlininin uğursuz 
taleyi onu düşündürür, dərdə çevirir. Tolqonay-Qurbanova bilir ki, 
cavan gəlin gec-tez ondan ayrılacaq, lakin buna baxmayaraq yenə də 
ona qayğı ilə yanaşır. Bu iki gəlin və qaynana münasibəti tamaşanın 
ən uğurlu səhnələridir ki, Hökümə xanım bu təsirli səhnələri 
tamaşaçılara yüksək peşəkarlıqla çatdıra bilmişdir. 
1967-ci il fevral ayının sonunda teatr qısa müddətli İrəvan 
şəhərində qastrolda oldu. V. Şekspirin “Antoni və Kleopatra” (25 və 
26 axşam) və C. Cabbarlının “Oqtay Eloğlu” (26 gündüz və 27 
axşam) tamaşaları Sundukyan adına teatrda nümayiş olundu. Fevral 
ayının 25-də oynanılan “Antoni və Kleopatra” faciəsinə Ermənis-
tanın bütün hökumət üzvləri tamaşa etmişdilər. 
1967-ci il iyun ayının 2-də Şıxəli Qurbanovun “Sənsiz” əsəri 
T. Kazımovun quruluşunda tamaşaya qoyuldu və Sevinc rolunu 
SSRİ xalq artisti Hökümə Qurbanova ifa etdi. 
““Sənsiz” tamaşasında dolğunluğu ilə diqqəti cəlb edən 
obrazlardan biri də H. Qurbanovanın emosionallıqla yaratdığı 
Sevincdir. O, nakam məhəbbətli, ağır iztirab çəkmiş bir qadının ürək 
çırpıntılarını elə sənətkarlıqla canlandırır ki, onun dərdlərinə şərik 
olmaya bilmirsən” (1). 
Cəmi dörd iştirakçısı olan bu əsərdə Hökümə xanım təmiz 
əxlaqlı Sevinci sevərək, tamaşaçılara sevdirdi. Onun Sevinci repres-
siya dövrünün qurbanı olmuş Tərlanın sevgilisi və onu qəlbində 
unuda bilməyən, sadiq bir insan idi. 
““Sənsiz” əsəri tamaşaçını belə bir aləmə salır, əvvəldən axıra 
qədər faciə mühitində saxlayır, faciəvi idrak prosesindən keçirir. 
Amma nəticə etibarilə ona ruh yüksəkliyi, nikbinlik təlqin edir. Ta-
 99 
maşaçı bu prosesi və bu yolu iştirakçılarla bərabər keçir. Dörd iştirakçı-
dan birinci tanış olduğumuz Sevinc-Hökümə Qurbanovadır. Məharətlə 
söylənən monoloqlar, əyani, bəzən qiyabi dialoqlar bizi Sevincin dərdi, 
kədəri ilə tanış, daha doğrusu həmdərd edir. Vüsal gecəsi öz ardınca 
hicran illərini gətirmişdir. Bircə günün gəlini 18 ildir ki, öz sevgili əri 
cavan geoloq Tərlandan ayrı düşmüşdür. Pyesin fakturasına uyğun 
olaraq aktrisa öz rolunu əsasən qəlbdən duyulmuş duyğulardan, dərin 
yaşantı tellərindən hörür. Hadisələr və münasibətlər həlli mümkün 
olmayan bir müşgülə çevrildikcə Sevincin-H. Qurbanovanın 
həyəcanları, əzabları kimi intizarı da dərinləşir. Onunla bərabər tama-
şaçının da intizarı artır. O həm Sevincin taleyini, həm idrakın son mən-
zilini intizarla izləyir. Tamaşanın rejissoru T. Kazımovun və H. Qurba-
novanın düzgün fikri və fikrin uğurlu təcəssümü nəticəsində 
tamaşadakı hadisələr, münasibətlər, habelə Sevincin dərdi-əzabı 
fərdilik və xüsusilik çərçivəsində qalmır. Onların mənası, mahiyyəti 
ümumilik və bədii ümumiləşdirmə dərəcəsinə çatdırılır. Rejissoru və 
aktrisanın emosional-bədii təfəkkürü hamı üçün ibrətli olan həyat düşü-
ncələrinə yol açır. Biz tamaşaya baxdıqca, Sevincin çətin həyatına 
bələd olduqca, öz səadətini nəhayət belə çətinliklə, əzabla tapdığını 
görüncə dərk edirik ki, quran, yaradan, dünyanı dəyişdirən və gözəlləş-
dirən insan üçün yaşamaq – mübarizədir. Yaşamaq çətinliklərə qalib 
gəlməkdir. Aktrisa beləliklə, öz qəhrəmanının həyata və səadətə, haqqa 
və ədalətə inamını dəmir iradə ilə öz tamaşaçılarına təlqin edir” (16). 
“İfalarında obrazın faciə yükünü daşıdıqlarına açıq işarə vuran 
Məlik Dadaşov və Hökümə Qurbanova lirik psixologizmi sakit 
tərzdə, əsasən sifət ifadələrində, gözlə və səs variasiyalarında oyna-
yırdılar” (20). 
“...Hökümə Qurbanovanın yardıcıllığındakı fəci qüvvət “Sən-
siz” də yeni bir cilvə ilə parladı. Biz səhnəyə ilk gəlişində Hökümə 
xanımın əzəmətli bir qadın obrazı yaradıcılığını duyduq. O, gəlinlik 
örpəyinə qara bağlamış bu gənc qadının dəyanət və hünərini, dözüm 
və sədaqətini bəzən zərif, bəzən də qatı boyalarla göstərə bilir. 
Sevinc-Qurbanova Tərlanla münasibətində nə qədər mülayimdirsə, 
Fərhada münasibətində ciddidir, tədbirlidir, ağlın hökmünə qulaq 
 100 
asandır. H. Qurbanovanın Sevinci həm də qayğıkeşdir. Bu cəhətdən 
qısqanclıq oduna yanan Maral ilə onun söhbəti nə qədər mənalı və 
təbiidir! 
Ümumiyyətlə müqtədir sənətkarımız öz qəhrəmanının çətin 
həyat yolunu, mürəkkəb duyğular aləmini səhnədə ləyaqətlə 
canlandırmış, müasirlərimizin bir sıra yüksək mənəvi keyfiyyətlərini 
özündə cəmləşdirən bir obrazla bizi sevindirmişdir” (22). 
Sevinc obrazı Hökümə Qurbanovanın misilsiz ifası ilə sənət 
hadisəsinə çevrilə bildi. O, Sevincin əziyyətini, dərdini, düşüncəsini 
və o dövrdə əzab və zillətlərə düçar olmuş insanların faciəsini parlaq 
cizgilərlə tamaşaçıların yaddaşına həkk etdi. Hökümə Qurbanova 
Sevinci yüksək bədiilik səviyyəsinə qaldırmağa müvəffəq oldu. 
1967-ci il noyabr ayının 7-də Ə. Şərifovun quruluşunda tama-
şaya qoyulan Mirzə İbrahimovun “Közərən ocaqlar” pyesində H. 
Qurbanova Mazar bəyin ömür gün yoldaşı Maral xanımı ifa etdi. 
Aktrisanın ifasında Maral xanım qəm-qüssəsini gizlədə bil-
məyən, öz-özünü aldatmağa çalışan, sədaqəti itmiş, möhkəm iradəli, 
dözümlü, namuslu bir qadın idi. 
X. Əlimirzəyev “Bədii həqiqət uğrunda” (1984, s.219) kitabın-
da yazır ki; “Səhnəmizin fəxri olan Hökümə Qurbanova Maral xanı-
mın vəziyyətini, daxili aləmini, hiss və düşüncələrini çox yaxşı duy-
duğu üçün gözəl, təsirli bir obraz yaratmışdır. Hökümə xanımın 
Maralı düşdüyü mühitə qarşı üsyankarlıqla etiraz edən, ərinin yara-
mazlığı üçün də vicdan əzabı çəkən bir qadın, yaxşı ana, humanist, 
xeyirxah qəlbli bir insandır. Biz onun halına acıyırıq, onun dərd-
lərinə şərik çıxırıq. Tamaşaçı Hökümə xanımı bu rolda alqışlayır...” 
Hökümə Qurbanovanın Maral xanımı “qızıldan don geyinmiş” 
kədərli bir insan idi. Aktrisa bu obrazda üzdə gülürsə, daxilində göz 
yaşları axıdırdı. Öz halına, düşdüyü mühitə acıyırdı. 
“Hökümə Qurbanova Maralı düşüncəli, həssas, yaşadığı mü-
hitlə barışmayan mütərəqqi görüşlü bir qadın kimi tamaşaçılara sev-
dirə bilirdi. Nərimanın maarifçi ideyaları, azadlıq mübarizəsi Maral-
Hökümə xanım üçün doğma və əziz idi. Aktrisa öz qəhrəmanının 
incə qəlbini, ruhi sarsıntılarını böyük psixoloji dərinliklərlə açır, 
 101 
Nərimanovun şəxsiyyətinə, sənətinə və mübarizəsinə rəğbətini də 
real şəkildə göstərirdi” (22). 
Maral xanım Hökümə Qurbanovanın yaradıcılığında müvəffə-
qiyyətli obrazlarından biri olmaqla yanaşı, “hər şey var, heç nə yox-
dur” prinsipinə əsaslanan səhnə qəhrəmanı idi. 
“Hökümə Qurbanovanın çöhrəsində Cakondanın sirli təbəssü-
mü vardı. Aktirsa o təbəssümün sehrindən və hüsnündən dramatik 
rollarda məharətlə istifadə edirdi. O dramatik rollarda ki, onların hə-
yat amalları insanpərvərliklə, xeyirxah əməllərlə yoğrulub” (21). 
1969-cu il aprel ayının 19-da Bəxtiyar Vahabzadənin “İkinci 
səs” pyesini Ə. Quliyev tamaşaya qoydu və Arzu obrazını yaratmağı 
Hökümə xanıma həvalə etdi. 
Ailə-məişət mövzusuna toxunulmuş bu əsərdə insan psixolo-
giyasının bəzi problemli düyinlərini acmaq müəllifin əsas məqsədi 
olmaqla yanaşı həqiqi məhəbbətin paklığını bu üç obrazda (Arzu (H. 
Qurbanova), Həyat (L. Bədirbəyli) və Rəşad (H. Salayev)) göstər-
məyə çalışmışdır. 
Lirik təmayüllü psixoloji obrazlardan olan Arzunu H. Qurba-
nova öz istedadının gücü ilə sənətinin zirvəsinə qaldırmağa nail ola 
bildi. Aktrisa “...təbii və parlaq oyununda yüksək əxlaqi sifətlərə 
malik, fədakar, alicənab, müasir bir Azərbaycan qızının mənəvi uca-
lığı”nı (Y. Qarayev, “Kommunist” qəzeti, 29.06.1969) yaratmağa 
müvəffəq oldu. 
“Mənəvi ucalıq, iradə qəhrəmanlığı Arzu surətində (H. Qurba-
nova) dərin psixoloji ifadəsini tapırdı” (5). 
“Tənqidi məqalələrdə Hökümə Qurbanovanın bu rolu (Arzu-
İ.A.) təbii oynadığı, mənəvi ucalığa, yüksək əxlaqi sifətlərə malik, 
möhkəm iradəli, alicənab, müasir Azərbaycan qızının obrazını 
yaratdığı göstərilir” (16). 
“Hökümə xanımın son illərdə böyük məharətlə yaratdığı səhnə 
obrazları arasında Kleopatra (“Antoni və Kleopatra”), Sevinc (“Sən-
siz”), Arzu (“İkinci səs”) və Maral (“Gözərən ocaqlar”) öz canlılığı, 
ehtitaslı səhnə təcəssümü ilə diqqəti cəlb edir. Bu obrazlarda aktrisa-
nın ecazkar sənəti yüksək zirvəyə qalxır” (12). 
 102 
SSRİ xalq artisti Hökümə Qurbanova 1970-1985-ci illərdə, 
yaşının müdriklik dövründə Azərbaycan və dünya dramaturgiyasın-
da müxtəlif xarakterlərə malik olan mürəkkəb obrazlar yaratdı ki, 
bunlara A. Safronovun “Kişilərə inanmayın” komediyasında Nayd-
yonova Aleksandra İvanovna (tərcümə M. İbrahimov, rej. Ə. Quli-
yev, 13.06.1970); S. Vurğunun “İnsan” mənzum faciəsində Səhər 
(rej. M. Məmmədov, 01. 03.1974); Avkisenti Saqarelinin “Xanuma” 
komediyasında Xanuma (tərcümə T. Əyyubov, rej. Ə. Şərifov, 
07.06.1975); N. Hikmətin “Məhəbbət əfsanəsi” əsərində Məhmənə 
banu (tərcümə İ. İbrahimov, rej. Ə. Şərifov, 07.05.1977); A. Paron-
yanın “Şərqli diş həkimi” komediyasında Marta (tərcümə H. Oru-
cov, rej. H. Qaplanyan, 09.05.1981); V. Şekspirin “Maqbet” faciə-
sində Ledi Maqbet (tərcümə A. Şaiq, rej. M. Fərzəlibəyov, 
19.11.1981); Q. Rəsulovun “Qarabağ əfsanəsi” pyesində Günəş (rej. 
M. Fərzəlibəyov, 15.09.1984); Tennesi Uilyamsın “Şüşə heyvanxa-
na” əsərində Amanda (tərcümə İ. İbrahimov, rej. B. Osmanov, 
02.06. 1985) kimi obrazlar aiddir. 
1970-ci il iyun ayının 13-də Mirzə İbrahimovun tərcüməsində 
A. Safronovun “Kişilərə inanmayın” komediyası Ə. Quliyevin quru-
luşunda tamaşaya qoyuldu və Naydyonova obrazını H. Qurbanova 
ifa etdi. Onun böyük sənəti imkan verirdi ki, bu obraza öz naxış-
larını vursun və bənzəri olmayan sənəti ilə Azərbaycan səhnəsini 
zənginləşdirsin. 
“Aktrisanın komediya istedadı “Kişilərə inanmayın” tamaşa-
sında yenidən parlamışdır. O, janrın təbiətində qalmaq şərtilə həyat 
məzmunu, ideyası etibarilə mürəkkəb, zəngin bir xarakter yaratmış-
dır. Uğursuz ailə həyatından və bir dəfə sevib, amma cavabında 
vəfasızlıq görəndən sonra kişilərə inamı qırılan Naydyonova-H. 
Qurbanova tamaşa boyu kişilərə inamsızlıqdan inama, geniş mənada 
isə insanlara inama doğru məntiqli bir yol keçir. O, bu inamı komik, 
bəzən dramatik vəziyyətlərdə, daxili mübarizədə, incə psixoloji 
ştrixlərlə, aktyorluq palitrasının əlvan boyalarından məharətlə istifa-
də edərək qazanır. Təəccüblü deyildir ki, tamaşaçılarla, tənqidçilərlə 
bərabər əsərin müəllifi Anatoli Safronov da Hökümə xanımın ifa-
 103 
sından razı qalmış, onun istedadına heyran olmuşdur. O, demişdir: 
“Mən şadam ki, əsərim Hökümə Qurbanova kimi görkəmli ustaların 
çalışdığı bir teatrın səhnəsində tamaşaya qoyulmuşdur. Bu aktrisa 
saysız-hesabsız zərif boyaları bərq vuran parlaq və yüksək istedada 
malikdir”. Müəllifin təəssüratı gerçəkdir. Çünki tamaşaçılar və tən-
qidçilər də aktrisanın yaratdığı obrazın qadın kimi füsünkarlığından, 
emosiyalı, çılğın və coşqun olmasından, eyni zamanda dərin ağlı və 
mühakiməsi ilə rəğbət oyatdığından ağız dolusu danışırlar” (16). 
Hökümə Qurbanovanın Naydyonovası böyük sənətin gözəl 
bəhrəsi idi. Aktrisa bu obrazda komik çalarlardan son dərəcə 
məharətlə istifadə edərək, ifa etdiyi rola xüsusi ahəng verirdi. 
“Burada, əlbəttə, qüdrətli sənətkarımız Hökümə xanımın oyu-
nu, bu oyundakı rəngləri, çalarları, özünəməxsus cizgi və xırdalıqları 
da qeyd etməliyik. Birinci pərdədə öz faciəli həyatını, keçmiş iztirab-
larından və məhəbbətindən danışarkən Hökümə xanımın qəhqəhəsini 
unutmaq olmaz. Bu kinayəli qəhqəhə min cümlədən güclüdür, 
doludur. Hökümə xanımın bir sənətkar kimi yaradıcılıq yolunu 
izləyən sənətşünas, mən istərdim ki, bu acı qəhqəhəyə qulaq assın. Bu 
qəhqəhə zirvədə dayanan, lakin dünəndən tam mənada ayıla bilməyən 
bir əzabkeşin öz taleyinə qarşı acı kinayəsidirmi? Bu qəhqəhə 
Naydyonovanın iztirablı həyatının son dəqiqəsidirmi? Bu qəhqəhə 
məhəbbətin əlindən sinəsi dağ-dağ olan kimsəsiz bir qadının dünənə 
təəssüfüdürmü? Üsyanıdırmı? Bu qəhqəhə, dumanlı göylər kimi 
tutulan bir qəlbin acı hönkürtüləridirmi? Mən deyərdim hamısıdır. 
“Hökümə xanım Naydyinova obrazını gözəl yaradır”-cümləsi 
bu boya üçün çox azdır. Mən deyərdim ki, bu rola Hökümə xanımın 
maralı əlavələri var. Nədir bu əlavələr? Onun yaratdığı obrazın qa-
dın kimi füsunkarlığı, çılğınlığı, emosiyası və bununla bərabər dərin 
ağlı, mühakiməsi, düşüncəsi. O, səhnədə alışıb yanır, dəqiqədə neçə 
rəngə, neçə hala, neçə vəziyyətə düşür. Düşünürsən, görəsən bu 
rəngləri, bu halları mahir sənətkar necə yaşayır? Mən hər dəfə Hö-
kümə xanımın yeni bir roluna baxdığın zaman ürəyimdən bir arzu 
keçir: bu sənətkarın böyük imkanları səviyyəsində bədii obraz yarat-
maq! Nə edəsən ki, arzu başqa, imkan başqa!” (25). 
 104 
SSRİ xalq artisti Hökümə Qurbanovanın ifa etdiyi Naydyino-
va obrazı aktrisanın yetmişinci illərin əvvəlində yaratdığı ən dolğun 
səhnə qəhrəmanlarından biridir. Onun bir sənətkar kimi obraza 
yaradıcı münasibəti o qədər geniş və hərtərəfli idi ki, bu da ona 
obrazın dəqiq açılmasına imkan verirdi. Nəticədə, Hökümə xanımın 
yaratdığı hər bir obraz, yaşından, mühitindən, mövqeyindən asılı 
olmayaraq sənət hadisəsinə çevrilirdi. 
1974-cü il mart ayının 1-də S. Vurğunun “İnsan” mənzum 
faciəsi Mehdi Məmmədovun quruluşunda ikinci dəfə tamaşaya qo-
yuldu və flosof Şahbazın həyat yoldaşı, bəstəkar Səhər obrazı Hökü-
mə Qurbanovaya tapşırıldı. 
Bu tamaşada SSRİ xalq artistləri Hökümə Qurbanova (Səhər) 
və Mehdi Məmmədovun (böyük Şahbaz) son dərəcə maraqlı və 
yaddaşlardan silinməyən ifaları var idi. 
Tamaşada iki Şahbaz və iki Səhər var. Bunlar gah cavan, gah 
da yaşlı görünürlər. Hər iki obrazı eyni aktyorlar böyük məharətlə 
ifa edirdilər. “Tamaşadakı hadisələr belə cərəyan edir ki, tamaşaçı 
gah cavan, gah da qoca Səhəri görür... Hər ikisinin rolunu Hökümə 
Qurbanova ifa eləyir. Psixoloji cəhətcə və səhnəlik tərəfdən 
mürəkkəb olan bu “dəyişmə” elə bir ustalıqla və o qədər sadə, təbii 
tərzdə baş verir ki, guya bizi hər dəfə sehrin gücü ilə gah keçmişə,  
gah da hazıra köçürürlər və biz gah məhəbbətlə, yaradıcılıq ilhamı 
ilə çoşan gənc Səhəri-H. Qurbanovanı, gah da kədərdən, iztirabdan, 
çətin sınaqlardan üzülən, amma yenə də vüqarını itirməyən xoşbəxt 
ananı, qəhrəman atasının xatirəsini əziz tutan bir oğul böyüdən 
dəyanətli ananı görürük” (“Baku” qəzeti, 24.03.1974). 
Hökümə xanımın ifa etdiyi Səhər sənətkarlıqdan yoğrulmuş 
bir səhnə qəhrəmanı idi. Onun ifasında Səhər mənalı və təbii idi. 
Səhər-Qurbanova bir qadın, ana və nəhayət vətəndaş kimi ömrünü 
namusla başa vurmuş, gözəl əsərlər yaratmış, ərini pak məhəbbətlə 
sevmiş, daim məhəbbətinə sadiq qalmış, ağıllı və tərbiyəli bir övlad 
böyütmüşdür. 
M. İbrahimov yazır ki; “Səhər rolunda çıxış edən SSRİ xalq 
artisti Hökümə Qurbanovanın çox gözəl oyununu qeyd etməliyik. 
 105 
Hökümə xanım surətin psixoloji aləmini, sevinc və iztirablarını yax-
şı açır, musiqi ilə bağlı səhnələrdə mənalı, ehtiraslı jestlər və hissi 
ifadələr tapır”. 
Səhər-Hökümə xanımın ərinin orduya gedəcəyini düşündükcə 
keçirdiyi iztirabları unutmaq çətin idi: 
Bəzən bağçadakı bir çocuq səsi, 
Ya bir bəstəkarın ürək nəğməsi, 
Ya mənalı bir söz, məsum bir baxış, 
Qışdakı qar tarı, yazdakı yağış, 
Yaşıl yamacdakı bir ayaq izi, 
Qəmli bir insanın pərişan üzü, 
Bir gülüş... bir bayram... ya da ki, bir yas, 
Bir insan vüqarı, bir qəşəng libas 
Yerdə olmasaydı insan sönərdi, 
Gözəl xəyallar da heçə dönərdi. 
“Leteraturnaya qazeta” (10.07.1974) yazır ki; “H. Qurbanova 
Səhər obrazını başdan-başa öz ürəyinin hərarəti ilə, qadın şəfqəti və 
mehtibanlığı ilə isidir”. 
Aktrisanın yaratdığı Səhər ərini böyük məhəbbətlə sevməklə 
yanaşı, ona çox böyük hörmət edirdi. Aktrisa bunu xüsusi cizgilərlə 
göstərirdi. 
“Sovetskaya kultura” (02.06.1974) qəzeti yazır ki; “H. Qur-
banova Şahbazın arvadı bəstəkar Səhərin parlaq obrazını yaradıb... 
Onun ifası insani və qəhrəmani keyfiyyətlərlə, zərif cizgilər və incə 
psixologizm ilə fərqlənir”. 
H. Qurbanovanın ifasında Səhər otuz ildir ki, ərinə olan sev-
gisi və musiqinin gücü ilə yaşayır. O, özünün daxilindəki qüvvəyə 
arxayın olan, hər əzaba qalib gələn insan idi. “Hökümə Qurbano-
vanın oyunundakı səmimilik və xalislik hamı üçün örnəkdir” 
(“Pravda” qəzeti, 05.05.1974). 
“Səhər rolunda ... Hökümə Qurbanovanın surətin psixoloji alə-
mini, sevinc və iztirablarını mənalı, ehtiraslı jestlərlə, hərəkətlərlə və 
hisslərlə açması ... coşqunluq və inandırıcılıq səhnəmizdə “İnsan”ın 
ikinci həyatının parlaq və uğurlu olmasına zəmin yaratdı” (13). 
 106 
“Sevinc, Tolqonay və Səhər obrazları başqa qütbün adamları, 
faciə aləminin sakinləridir. Onların qismətində, taleyində bir yaxın-
lıq var. Hər üçü əzabkeşdir. Qaragünlü, gözüyaşlı, sinədağlıdır. Hər 
üçü hicran yolçusudur. Onlar intizar, həsrət içində yaşayır, yaşayır 
və gözləyirlər. “Sənsiz”, “Ana torpağı” və “İnsan” pyeslərində 
ölümlər, qaraxəbərlər, qanlar, qurbanlar olmasa idi belə bu üç qadın 
obrazı həmin əsərlərə faciə vüsəti, ülviyyəti verər, onları əsil faciə 
səviyyəsinə qaldıra bilərdi. 
Xüsusilə Hökümə Qurbanovanın ifasında! 
Aktrisa hicran mövzusunu, vüsalə çatmaq ehtirasını, kama çat-
mazlığın əzabını dərindən duyduğu kimi, dərin idrak və emosiya ilə 
də canlandırır. Əsil faciəviliyin və faciə janrında yazılmış əsərlərin 
nəzdində böyük iztirabla dərin idrak bir-birinə qarışır və qovuşur. On-
lar hadisə ilə mahiyyətin, forma ilə məzmunun qovuşduğu kimi qovu-
şur, vəhdət daxilində birləşirlər. Bu vəhdət eyni zamanda ahəngə çev-
rilir, musiqi sədaları kimi səslənir, dinlənir, şeriyyətin dili ilə şairanə 
bir dillə bizə həyatın, xilqətin sirlərini açır. Deməli idrak aləminin 
qapılarını açır. Faciə səpgili pyeslərdə iştirakçıların çəkdiyi, bizim 
canyanğısı ilə duyduğumuz əzab, iztirab, əlbəttə, idrak və özünü idrak 
vasitəsi, həyat əlaməti və nəticə etibarilə nikbinlik nişanəsidir... 
Səhər obrazı Sevinc və Tolqonayla müqayisəedilməz dərəcədə 
əzəmətlidir, monumentaldır. Onun təmsil etdiyi, hicran, vəfa, səda-
qət teması da bu əsərdə genişəhatəli, fəlsəfi vüsətlidir. Səhər-H. 
Qurbanova fəlsəfi-monumental səpkili bu tamaşaya onun üzvi his-
səsi kimi daxil olur. Şahbazla bərabər onun ideya-konflikt özəyini 
yaradır. Əslində tamaşanı Səhər başlayır və o da tamama yetirir. 
Səhər-Qurbanova hamıdan əvvəl səhnənin önünə çıxıb royal arxa-
sında əyləşir, olub-keçənləri qəmli, ibrətli bir dastan kimi nəzərində 
canlandıraraq uzaqlara baxır, sonra şirmayı dillərdə “Hicran nəğ-
məsi” adlanan simfoniyanın ilk akkordlarını səsləndirirdi... 
“Hicran nəğməsi” pərdə-pərdə ötür, dalğa-dalğa ucalır, sanki 
tamaşa salonundan çıxıb uzaqlara yayılırdı. Səhər “Otuz il əvvəl...” 
deyə xəyalın gücü ilə keçmişi hazıra qaytarır, tamaşaçıların gözü 
qabağında bir anda özü də otuz il cavanlaşırdı. Tamaşaçı ona 
 107 
inanırdı. Özünə, sözünə, düşündüklərinə, dediklərinə! Ağlına-kama-
lına, duyğularına, həyəcanlarına, sevincinə və kədərinə! Onun qadın, 
zövcə, ana ləyaqətinə, vəfasına, ilqarına, vətəndaş sədaqətinə, bəstə-
kar istedadına-hamısına inanırdı. Hamısına! Hökümə xanım təlqin 
hünəri güclü olan sənətkarlardandır. Onun bu hünəri “İnsan” tama-
şasında az qala hipnoz qüvvəsi kəsb edir, sehrə çevrilirdi. On iki 
şəkildən ibarət olan tamaşanın ancaq üç şəklində bilavasitə iştirak 
edirdi. Amma bütün şəkillərdə yaşayırdı. Şahbazın xəyalında, 
“Hicran nəğməsi”ndə, bunların hamısından çox öz təlqin 
qüvvəsində yaşayırdı. Özü səhnəyə çıxmadığı epizodlarda belə 
Səhərin səhnə həyatı səhnədə davam eləyir, tamaşaçılar onun səsini, 
nəfəsini, addım izlərini duyur və görürdülər... 
Hökümə xanım bu rolu əvvəldən axıra qədər həqiqətən 
misilsiz bir gözəlliklə, sənətkar dəyanəti, sədaqəti ilə oynayırdı. 
Onun bütün səhnələri gözəl idi. Onun özü də bütün səhnələrdə gözəl 
idi. Lakin on ikinci şəkildəki son epizodun misli yox idi... 
...insan obrazının və insaniyyət məfhumunun tamaşadakı bədii 
təcəssümündə Səhərin-Hökümə Qurbanovanın rolu, xidməti xüsusilə 
böyükdür. Tamaşanın ideya istiqamətini, üslub və janr xüsusiy-
yətlərini təcəssüm etdirmək işində də aktrisanın sənətkar səyi, yaradı-
cılıq potensialı böyük rol oynamışdır. “İnsan” sözün əsl mənasında 
müasir faciədir. Səhər də sözün həqiqi mənasında tragik obrazdır. Hö-
kümə Qurbanovanın faciə istedadı bu rolda yanidən parlamışdır” (16) 
Bütün bu sözlərdən sonra belə qənaətə gəlmək olar ki, 
Hökümə Qurbanova irili xırdalı müxtəlif biçimli obrazlar-Tamara, 
Xuraman, Tatyana, Məryəm, Şirin və nəhayət Səhəri ifa etməklə 
Səməd Vurğun dramaturgiyasında yaranan obrazlar qalereyasına bir 
növ möhür vurdu. Onun Səhəri Azərbaycan səhnəsində özünə 
layiqli yer tutdu. Və Azərbaycan Teatrının 100 illik yubileyi müna-
sibəti ilə indiki Akademik Milli Dram Teatrı iyun ayının 27-dən iyul 
ayının 10-a qədər Moskva da Malı teatrının səhnəsində S. Vurğunun 
“İnsan” (27; 04), İ. Əfəndiyevin “Mahnı dağlarda qaldı” (28; 07), N. 
Poqodinin “Zamanın hökmü” (29; 10), F. Şillerin “Mərk və 
məhəbbət” (30; 05); N. Xəzrinin “Sən yanmasan” (01; 06), V. 
 108 
Şekspirin “Fırtına” (02; 09), C. Məmmədquluzadənin “Ölülər” (03; 
08) tamaşaları göstərildi. Qastrol S. Vurğunun “İnsan” mənzum 
facəsi ilə işinə başladı və N. Poqodinin “Zamanın hökmü” pyesi ilə 
sona çatdı. Həkümə Qurbanova bu qastrolda iki dəfə Səhər obrazını 
o dövrün paytaxt tamaşaçıları qarşısında canlandırdı. Bayaq adlarını 
çəkdiyim mərkəzi mətbuatlarda (“Sovetskaya kultura” 02.07.1974; 
“Literaturnaya qazeta” 10.07.1974) Hökümə Qurbanovanın bənzər-
siz ifa etdiyi Səhər obrazına böyük qiymət verildi. Bu ömrünün ahıl 
dövrünü sənətdə keçirən görkəmli bir səhnə ustasının böyük 
sənətinə verilən qiymətin gözəl nümunəsi idi. 
1975-ci il iyun ayının 7-də tamaşaya qoyulan Avkisenti 
Saqarelinin “Xanuma” komediyası (tərcümə T. Əyyubov) Ə. Şəri-
fovun quruluşunda tamaşaya qoyuldu və baş rol olan Xanumanı 
qüdrətli səhnə ustası Hökümə Qurbanova ifa etdi. 
Hökümə xanım Xanuma obrazı ilə sübut etdi ki, sənətkar üçün 
yaş məhdudiyyəti yoxdur. O, hər hansı bir rolu ömrünün müxtəlif 
dövrlərində oynamağı bacarırdı. 
“Baku” qəzeti (28.06.1975) yazır ki; “Hökümə Qurbanovanın 
yaratdığı şən, şux Xanuma obrazını tamaşanın nəbzinə bənzətmək 
olar. Bərabər olmayan aktyor qüvvələrini o, bir vəhdətdə cəmləş-
dirir, öz parlaq oyunu ilə tamaşanın bəzi kəsirlərini, nöqsanlarını 
hamarlayıb düzəldir”. 
Hökümə Qurbanova ampula tanımırdı, onun istedadı nə qədər 
məsafə desən qət etməyə hazır idi. Bu Xanuma obrazında aydın 
görünürdü. 
“Son iyirmi beş ildəki yaradıcılığın əsas siqlətini, onların 
ictimai-estetik vəznini, əlbəttə ki, faciə janrı və bu janrda yaranmış 
patetik, romantik səpkili xarakterlər səciyyələndirir. Aktrisa başqa 
janra mənsub əsərlərdə də çıxış eləmişdir. Bu dövr komik obrazlarla 
da zəngindir... Belə obrazların cərgəsinə Xanuma rolunu da əlavə 
eləməliyik. Aktrisanın özü qeyd elədiyi kimi bu “müzukl tipli ta-
maşa, müzukl səpkili obrazdır”. Bu çətin tamaşada, çətin rolda aktri-
sanın tükənməz istedadının yeni çalarları meydana çıxmışdır” (16). 
 109 
“Kəndi qızı”nda ki, Bənövşədən sonra ikinci belə iri həcimli 
obraz yaradan Hökümə xanım Xanuma obrazı ilə özünü komediya 
aktrisası kimi bir daha təsdiqlədi. Heç inanmaq olmurdu ki, bu 
misilsiz sənətkar Mariya Tüdor, Kleopatra, Janna d’Arkın kimi 
mürəkkəb xarakterli qadın obrazları yaradan aktrisa idi. 
““Xanuma” şən oynaq, dinamik, zövq oxşayan tamaşa idi. 
Cünki reyissorun üzdən, səthi yanaşdığı səhnələri, tərəf-müqabillə-
rin süstləşdirdikləri epizodları Hökümə Qurbanova bütün qüvvə və 
bacarığını, yumor qabiliyyətini səfərbər etməklə ətə-qana gətirir, 
boşluğa ecazkar təbiilik verir, hərəkətlərinin mayasına uyuşuqlu yu-
mor qatırdı. “Aktirsa obrazın mayasında olan xeyirxahlığı, həqiqət-
pərəstliyi, mənəvi saflığı, insan gözəlliyini qabarıqlaşdırmış”, “öz 
incə məharətli oyunu ilə... tamaşaçının ürəyində gülüş doğurur”, an-
samblın enerji nüvəsində dayanırdı. 
Hökümə xanım coşqun ehtirasla ifa etdiyi rəqsləri, məlahətli 
səs tembrini dramatik, satirik, yumorlu... səhnələrin mahiyyətinə uy-
ğun şəkildə şövqlə dəyişməsi, ekssentrik hərəkətlə sözün vəhdətini 
harmonik cazibədə təqdimi ilə sehrkar vüsətli, şirin, məlahətli, məh-
rəm qılıqlı obraz yaradırdı. Xanuma rolu Hökümə Qurbanovanın 
son on ildəki sənət nailiyyətləri sırasında ən layiqli yerlərdən birini 
tuturdu” (20). 
Komediya janrında çıxış etmək faciə aktrisası üçün çətindir. La-
kin Hökümə xanımın böyük istedadı bu çətinliyi aradan qaldırırdı. O, 
obrazı özününkiləşdiməyi bacaran nadir sənətkarlardan biri idi. 
“Komediya rollarında (Bənövşə, Xanuma...) səhnəyə çıxan 
Hökümə Qurbanovanın məlahətli yumoru, sərrast və dürüst istiqa-
mətli satirası sanki səhnəyə sığmırdı, vəziyyətin ovqatı bütün salona 
sirayət edirdi. Onun yumorlu ifası əsərin məhvərinə çevrilir, ta-
maşadakı bütün personajları öz gülüşünün oxu ətrafında fırlanmaq 
cazibəsinə salırdı. 
Mənalı, zərif və cazibəli plastikası vardı, hərəkətlərini perso-
najın ictimai-sosial mənsubiyyətinə, mənəvi-əxlaqi xüsusiyyətlərinə, 
hadisələrin psixoloji dramatizminə ahəngdar həssaslıqla bağlayıb 
əlaqələndirirdi” (21). 
 110 
1977-ci il may ayının 7-də böyük türk şairi Nazim Hikmətin 
“Məhəbbət əfsanəsi” əsəri (tərcümə İ. İbrahimov) Ə. Şərifovun qu-
ruluşunda tamaşaçılara təqdim olundu və SSRİ xalq artisti Hökümə 
xanım Qurbanova Məhmənəbanu obrazı ilə tamaşaçılar qarşısında 
çıxış etdi. 
Azərbaycan səhnəsində hökmdar qadın obrazlarını böyük 
sənətkarlıqla ifa edən H. Qurbanova bu obrazıda tamaşaçılara öz bö-
yük istedadının gücü ilə təqdim edə bildi. Aktrisanın ifasında Məh-
mənəbanu bacısı Şirini (bu obrazı Hökümə xanımın qızı, istedadlı 
aktrisa, əməkdar artist Vəfa Fətullayeva ifa edirdi) öz övladı qədər 
istəyən bacıdır. Hökümə xanımın Məhmənəbanusu ömrünün son 
dövrlərinin məhsulu olmasına baxmayaraq, onu böyük şövq və yara-
dıcılıq ehtirası ilə yaratmağa müvəffəq oldu. 
SSRİ xalq artisti, professor Mehdi Məmmədov Hökümə Qur-
banovanın bu ifasını A. Çevovun “Vanya dayı” tamaşasında ki, Ye-
lena Serebyakova obrazı ilə müqayisə edərək yazır; “Çexovla Na-
zim Hikmət arasında bənzərlik, yaxud yaxınlıq axtarmaq birdən-birə 
qəribə görünə bilər. Amma Yelena Serebyakova ilə “Unudulan 
adam” tamaşasındakı qızı və “Məhəbbət əfsanəsi”ndəki Məhmənə-
banu obrazlarını yanaşı qoyanda, onların aktrisanın ifasındakı səhnə 
təcəssümünü xatırlayanda qəribəlik əvəzinə bir uyarlıq, bədii 
qanunauyğunluq da tapmaq olar. Dərin psixoloji arayış, lirik-fəlsəfi 
təfəkkür, xoşbəxtlik həsrəti və ümidi hər iki müəllif üçün səciyyəvi 
görünər. Belə yaxınlıq, uyğunluq əlamətləri aktrisanın adlandırdığı-
mız obrazlarında da vardır. Bizə elə gəlir ki, Hökümə xanım Nazim 
Hikmət obrazını Çexov üslubuna yaxınlaşdırır, professorun qızında 
o, obrazın mehriban, mülayim, həlim cizgilərini, Məhmənəbanuda 
onun fədakarlığını, Şirin üçün çəkdiyi cəfanı, bir sözlə bu obrazların 
altürist meylini qabardır, onu çexovsayağı, zərif tərzdə, kövrək bo-
yalar, yarımtonlarla aşkarlayır. Az sözlə çox məna daşımaq, daşı-
maqdan çox düşünmək, sözaltı mənalar, daxili monoloqlarda yaşa-
maq ədası hər iki təsadüfdə müşahidə olunur. Bununla belə Məhmə-
nəbanu obrazında aktrisanın fərdi üslubuna xas olan əzəmət, monu-
mentallıq da öz işini görür” (16). 
 111 
1981-ci ildə noyabr ayının 19-da V. Şekspirin “Maqbet” faciə-
si (tərcümə A. Şaiq) M. Fərzəlibəyovun quruluşunda səhnəyə qoyul-
du. Tamaşada H. Qurbanovaya ledi Maqbet obrazı tapşırılmışdır. Bu 
tamaşa “Azərbaycan Şekspir teatrının nailiyyətləri sırasına daxil ola 
bilmədi” (20). 
C. Səfərov “Ədəbiyyat və incəsənət” qəzetində (08.01.1982) 
yazır ki; “Hökümə xanımın ledi Maqbet obrazı onun yaradıcılığında 
yeni səhifədir; Oliviya, Germiona, Kleopatradan sonra Hökümə Qur-
banovanın Şekspir əsərlərində yaratdığı dördüncü qüvvətli xarak-
terdir. Ledi Maqbet-H. Qurbanovanın keçirdiyi faciə onun ziddiyyətli 
təbiəti ilə üzvi surətdə bağlıdır. O, qəhrəmanını zahirən pak və 
qüvvətli göstərir, eyni zamanda bu keyfiyyətlərin ledi Maqbet üçün 
niyyətlərini gizlətməkdən ötrü bir vasitə olduğunu da məharətlə 
biruzə verir. Hökümə xanım təsirli oyunu ilə ledi Maqbeti rəhimsiz 
kübar qadın kimi tamaşaçıların nifrət hədəfinə çevirir. Aktrisanın 
ifasından aydın olur ki, candugərlərdən başqa ərinin məhvinə bais 
olan qorxunc bir qüvvə də ledi Maqbetin özüdür. Nəyin bahasına 
olursa-olsun, başında kral zövcəsinin tacını gəzdirmək eşqi ilə yaşa-
yan ledi Maqbet ərini xəyanətə-Dunkanı öldürməyə vadar etdikdən 
sonra dəhşətli sarsıntılar keçirir. İndi onun səsindəki ahəng tamamilə 
dəyişmişdir. Sızıltılı danışığı, bənizindəki tutqun boyalar bu mənhus 
təbiərli qadının məhvə məhkumluğunu aydın göstərir. H. Qurbanova 
mürəkkəb obrazın varlığına dərindən nüfuz edir, zahiri effektlərə 
uymadan ledi Maqbetə xas bütün keyfiyyətləri vəhdətdə çatdırır”. 
M. Əlizadə “Bakı” qəzetində (22.01.1982) yazır ki; “Tamaşa-
da ledi Maqbet obrazını SSRİ xalq artisti H. Qurbanova ifa edir. 
Onun ledi Maqbeti bütün hissləri şöhrətpərəstliyə tabe etdirilmiş gö-
zəl qadındır. Ledi mənəvi-əxlaqi anlayışlardan büsbütün məhrum-
dur. Onun fikrincə, “su cinayətin axıtdığı qan ləkəsini əldən yuyar”. 
Bütün varlığı ilə törətdiyi cinayəti dərk etməyən ledi Maqbet təbiət 
tərəfindən cəzalandırılaraq ağlını itirir. Aktrisa bu səhnəni sırf 
psixoloji tərzdə təqdim edir. Obrazın ümumi səhnə rəsmində isə H. 
Qurbanova onun qeyri-insani varlığını, insan nəslinə yabançılığını, 
təbiətindəki şərin güclü təcəssümünü verməkdən daha çox onun 
 112 
gözəl bir qadın kimi hamıdan fərqləndirmək, öz gözəllyini taxt-tacla 
daha da rövnəqləndirmək, məhəbbəti vasitəsilə Maqbeti cinayətlərə 
hazırlamaq və nəhayət, cinayətlərdən keçən yolda sevgilisini və 
özünü ucaltmaq istəyini ön plana çəkir”. 
Aktrisanın ledi Maqbeti mələyə çevrilmiş qəddar bir insan idi. 
H. Qurbanova bu obrazı şöhrətpərəst, qaniçən, qəddar bir qadın kimi 
ifa edirdi. Böyük səhnə təcrübəsinə malik olan Hökümə Qurbanova 
ledi Maqbeti rəhimsiz kübar qadın kimi elə ifa edirdi ki, tamaşaçılar 
ona nifrət edə bilmirdilər. Artıq yaşı yetmişi haqlamış bu görkəmli 
səhnə ustası dünya dramaturgiyasının ən mürəkkəb qadın 
obrazlarından biri olan ledi Maqbetin bütün incəliklərini tamaşaçılara 
çatdırmağa çalışmışdır. 
Lakin nə qədər qüvvətli aktrisa olsa belə tamaşanın zəif 
quruluşunu üst-basdır edə bilməz. Hökümə Qurbanova öz ifası ilə 
“Maqbet” tamaşasını qüsurdan xilas edə bilmədi. Tamaşaya baxma-
ğa gəlmiş Velixova, tamaşadan sonra M. Fərzəlibəyova demişdir ki, 
mən ledi Maqbetin son səhnəsinə görə səni bağışlayıram. 
Acıq etiraf etmək lazımdır ki, Hökümə Qurbanova dünya 
səhnələrində Şekspirin qadın qəhrəmanlarının ən gözəl, ən kamil, ən 
misilsiz ifaçılarındandır. 
1983-cü ildə SSRİ xalq artisti Hökümə Qurbanovaya anadan 
olmasının 70 illiyi münasibəti ilə ikinci dəfə Lenin ordeni verildi. 
Bu o dövr üçün çox böyük hadisə idi. 
1985-ci ildə iyun ayının 2-də Tennessi Uilyamsın “Şüşə hey-
vanxana” (tərcümə İ. İbrahimov) əsri B. Osmanovun quruluşunda 
tamaşaçılara təqdim olundu və SSRİ xalq artisti Hökümə Qurbanova 
öz son rolunu Amandanı ifa etdi. 
M. Əlizadə “Bakı” qəzetində (14.07.1985) yazır ki; “H. Qurba-
nova və rejssor Amanda obrazının mənəvi aləmini qabarıqlaşdırırlar... 
H. Qurbanovanın səhnə obrazları üçün səciyyəvi olan əsəb-
lərin, hisslərin titrəyişini, qəlbin incə, zərif duyumlarını ifadə etmək 
bacarığı T. Uilyams dramaturgiyasının səhnə təcəssümü üçün çox 
gərəkli keyfiyyətlər kimi bu tamaşada onun köməyinə gəlir. Qəlb 
gözəlliyi, onun faciəsinin dramatik, tragik və komik təzahürü 
 113 
tamaşada H. Qurbanova üçün mürəkkəb və cazibəli bir cəhətə 
çevrilir. Amandanın xatirələrini danışarkən keçirdiyi coşqun hisslər, 
sonra onun çaxnaşmalı, təlaşlı məqamları, dərdli anları, sadəlövlüyü, 
zərifliyi rejissor və aktrisa tərəfindən dəqiq işlənmişdir. 
Hökümə Qurbanovanın Amandası həyatsevərdir, ancaq 
yaşamağı bacarmır, keçmişi xatırlamaqla günlərini başa vurur. Onu 
bu günlə bağlayan Lauranın taleyi ilə əlaqədar nigaranlığıdır. 
Amanda oğluna daha təsir edə bilmədiyi üçün əzab çəkir. Aktyor 
onun gələcək qarşısındakı qorxu hissini, daxilən zərif ola-ola bəzən 
zahirən qəddarlaşmasının səbəblərini də izahsız qoymur. O, teatrın 
mayasını təşkil edən əsl sirayətedici oyun nümayiş etdirir... 
Tamaşada H.Qurbanovanın ifasında biz əvvəllər ərini, sonralar 
isə qızı üçün adaxlı gözləyən bədbəxt bir qadınla tanış oluruq”. 
Müəyyən yaş həddində olan bir sənətkarın belə mürəkkəb 
obrazı ifa etməsi, şübhəsiz istedadın böyüklüyünə dəlalət edir. 
Hökümə Qurbanova kimi dahi bir aktrisanın ifa etdiyi bütün rolları 
kimi, Amanda obrazıda aktrisanın yaradıcılıq tərcümeyi-halında 
xüsusi yer tutan bitkin səhnə qəhrəmanıdır. 
Əfsuslar olsun ki, bu gözəl tamaşa və bu mükəmməl ifa cəmi 
bir dəfə nümayiş olundu. Yersiz səbəblərə görə tamaşanın göstəril-
məsi bir daha baş tutmadı. Təəssüf... 
 
* * * 
 
1987-ci may ayının 21-də Hökümə Qurbanovanın kiçik qızı, 
respublikanın əməkdar artisti, Dövlət mükafatı laureatı Vəfa Nüsrət 
qızı  Fətullayeva 42 yaşında həyatla vidalaşdı. Bu ağır itkidən sarsılan 
Hökümə xanım 1988-ci ildə noyabr ayının 2-də 75 yaşında dünyasını 
dəyişdi. 
SSRİ xalq artisti, Dövlət mükafatı laureatı Hökümə Qurbano-
vanın ölümü, o dövrün çox millətli sovet teatrı üçün ağır itki idi. O 
dövrün respublika mətbuatında Hökümə Qurbanovanın vəfatı ilə 
əlaqədar nekroloqlar imzalandı. Hökümə xanımın tabutu Akademik 
Milli Dram Teatrında postamentin üzərinə qoyuldu. Onu son dəfə 
 114 
görməyə tamaşaçılar axın-axın gəldilər, böyük sənətkarla göz yaşla-
rını boğa-boğa vidalaşdılar. Hökümət nümayəndələri və pərəstişkar-
ları Hökümə Qurbanovanın cənazəsini çiyinlərində aparıb, birinci 
Fəxri xiyabanda torpağa tapşırdılar. 
 
 
 
 
 115 
IV FƏSİL 
AKTRİSANIN KİNO FƏALİYYƏTİ 
 
Mən hər dəfə Hökümə xanımın 
yeni bir roluna baxdığım 
zaman ürəyimdən bir arzu keçir: 
bu sənətkarın böyük imkanları 
səviyyəsində bədii obraz yaratmaq! 
 
Xalq şairi, akademik Bəxtiyar Vahabzadə 
 
 
Hökümə Qurbanovanın kinoya gəlişi teatrdan əvvəl baş verib. 
Lakin o da Əzizə Məmmədova, Mərziyə Davudova, Sona Hacıyeva, 
Barat Şəkinskaya kimi filmə çox çəkilməyib. Bu adlarını çəkdiyim 
sənətkarlar sırf teatr aktrisası olublar. 
1934-cü ildə çəkilişə başlanan “Almaz” filmində Yaxşı roluna 
dəvət alan Hökümə xanım o günləri belə xatırlayırdı; ““Azərbay-
canfilm” kinostudiyasında C. Cabbarlının ssenarisi və rejissorluğu 
ilə “Almaz” filmi çəkilirdi. O, təsadüfən fotoqraf vitrinində mənim 
şəklimi görüb Yaxşı roluna sınamaq üçün soraqlaşmışdı. Sınaq 
uğurlu oldu. Çəkildim. Film də müvəffəqiyyət qazandı” (16). 
“Cəfər Cabbarlı, Yaxşı rolunu ifa edəcək adamın məhz Hökü-
mə Qurbanova olacağını qət etdi. Hökümənin sifəti, iri qara gözləri, 
pərişan baxışları Yaxşı roluna uyğun gəlirdi. Cəfər Cabbarlı studi-
yaya qayıdıb “Almaz” filminin quruluşçu qruppası adından Hökümə 
Qurbanovanı studiyaya dəvət etdi. Hökümə xanım məşq etdi. Onun 
aydın diksiyası, daxili coşqunluğu, ifa edəcəyi vəziyyəti dərindən 
hiss edib tamaşaçılara çatdırmaq bacarığı, qəşəng xarici görünüşü ilə 
ayrılmaz bir vəhdət təşkil edirdi. Quruluşçu qruppa Yaxşı rolunu 
yekdilliklə Hökümə Qurbanovaya tapşırdı” (8). 
C. Cabbarlının ölümündən təxminən iki il vaxt keçmişdir. 
1936-cı ildə dekabr ayının 25-də “Almaz” filminin ekranlara çıxma 
vaxtı çatdı. Film ekranlara buraxılmazdan əvvəl yaradıcı heyyət 
 116 
Cəfər Cabbarlının məzarı üstə gedib, filmin hazır olması barədə 
böyük dramaturqa raport verdilər. 
Film C. Cabbarlının eyni adlı əsəri əsasında ekranlaşmışdır. 
Bu filmə C.Cabbarlı özü quruluş verməli idi. Hətta filmin ekranlaş-
dırılması ilə əlaqədar bütün hazırlıq işlərini də görüb tamamla-
mışdır. Ancaq amansız ölüm onun bu arzusunu yarımçıq qoydu və 
Almaz kinomuzun sonuncu səssiz filmi oldu. 
Dram janrında çəkilmiş “Almaz” filminin quruluşçu rejssorları 
Ağarza Quliyev və Qriqori M. Braginski, ssenari müəllifi C. 
Cabbarlı, bəstəkarları Niyazi və Zülfüqar Hacıbəyov idi. 
Bu filmdə biz görürük ki, Hökümə Qurbanovanın ifa etdiyi 
Yaxşı incə duyğulara, sevən ürəyə, gözəl təbiətə malik kəndli 
qızıdır. Onun qəlbinə təmiz xalq mənəviyyatı hakimdir. Yaxşı-Qur-
banova təmiz və saf məhəbbətə, zəngin daxilə malikdir. Yaxşıda 
olan bütün bu gözəl keyfiyyətləri Almaz ilk görüşdə hiss edir. Lakin 
buna baxmayaraq Yaxşı-Hökümə xanım azad deyil, onun heç bir 
hüququ yoxdur, o, acizdir. Onu sevmədiyi bir insana zorla ərə ver-
mişlər, cəhalətin qara yelkəni öz işini görmüşdür. Əri uzun müddət 
Sibirdə olduğu zamanlarda Yaxşı-Qurbanovanın bir övladıda dünya-
ya gəlmişdir. Bu uşaq onu kənddə biabır edir, cahil insanlar ona 
təhnə edirlər. Almaz bu işlərə qarışır, ona kömək edir. Almaz Yax-
şının köməyinə gəlir, uşağı ondan alıb özü saxlayır, Yaxşını fəla-
kətdən qurtarır. 
Yaxşı-Hökümə xanımın ilk ekran işi olmasına baxmayaraq 
ona böyük uğur qazandırdı. Azərbaycan incəsənətinə yeni və böyük 
bir istedadın gəldiyini təsdiqlədi. 
“Almaz” filmi daxil olmaqla Hökümə Qurbanova irili-xırdalı 
beş filmə çəkilib ki, bunlara “Bir ailə” də Leyla (rej. Qriqori Alek-
sandrov, ssenari Yev Vaysenberq, Mir Cəlal, İosif Prut., 1943); 
“Onu bağışlamaq olarmı?” filmində professor Kəmalə xanım (rej. 
Rza Təhmasib, ssenari Məmmədhüseyn Təhmasib., 1959); “Həyat 
öyrədir” də həkim (rej. Zeynəb Kazımova, ssenari V. Bulov., 1961); 
“Əmək və qızıl gül” də Bikətu (rej. Tofiq Tağızadə, ssenari İdris 
Bazorkin, T. Tağızadə., 1962); “İnsan məskən salır” filmində 
 117 
Şamama (rej. Arif Babayev, ssenari İmran Qasımov., 1967) rolları 
aiddir. 
Dram janrında çəkilmiş “Bir ailə” filmində Hökümə xanımın 
ifa etdiyi Layla son dərəcə təbii və inandırıcıdır. Böyük Vətən müha-
ribəsinin ağır illərində bəhs edən bu filmdə ki, Hökümə Qurbanova-
nın yaratdığı Leyla təbii və inandırıcı olmaqla yanaşı həmdə gözəl və 
ismətlidir. Aktrisa Leylanın faciəsini, keçirdiyi əzablı və işgəncəli hə-
yatını düşünülmüş şəkildə, inandırıcı boyalarla tamaşaçılara çatdırır. 
Onun əri ilə olan kadrları misilsizdir. Xüsusən son kadrlarda Hökümə 
xanımın nikbin ruhunu unutmaq çətindir. Bu obraz sənət aləminə yeni 
gəlmiş gənc bir aktrisanın sözün tam mənasında qələbəsi sayıla bilər. 
Hökümə xanımın bu obrazdakı mimikaları, pauzaları son dərəcə 
inandırıcı və düşündürücüdür. Aktrisa obrazı düzgün dərk edib, ifa 
etməklə tamaşaçılarda ona qarşı dərin sevgi yarada bilmişdir. 
1959-cu ildə Bakı kinostudiyası Məmmədhüseyn Təhmasibin 
qələmə aldığı “Bahar” pyesinin motivləri əsasında “Onu bağışlamaq 
olarmı?” (rej. R. Təhmasib, ssenari M. Təhmasib) filmini istehsal 
edib, tamaşaçıların sərancamına verdi. Bu filmdə görkəmli aktyor-
lardan Veriko Ançaparidze, İsmayıl Talıblı, Mehdi Məmmədov, 
Qriqori Tonuns, Həsənağa Salayev, Məmmədrza Şeyxzamanov və 
bir neçə görkəmli sənətkarlarla yanaşı Hökümə xanımda bu filmdə 
Tərlanın bacısı professor Kəmalə xanım (Laçın) obrazına çəkilmiş 
və bu rolu öz sənətinin yüksək zirvəsinə qaldıra bilmişdir. 
Dram və detektiv janrda çəkilmiş bu filimdə Hökümə Qurbano-
vanın ifa etdiyi professor Kəmalə xanım obrazı son dərəcə mənalı və 
ürək titrədəndir. Aktrisa bu balaca epizod rolu o qədər təkmilləşdirib, 
ətə-qana gətirmişdir ki, onu baş rollar səviyyəsinə ucaldıb, Azərbay-
can kinosunda ən dolğun obrazlar səviyyəsinə qaldırmağa müvəffəq 
olmuşdur. Filmdə cəmi 3-4 dəfə görünən bu kiçik bir rol aktrisanın 
yaradıcılıq tərcümeyi halında xüsusi yer tutur. Bircə bu filmdə ki, 
Kamələ xanım-H. Qurbanovanın ifası, onun böyük sənətini işıqlan-
dıran nadir sənət hadisələrindən biridir. İndinin özündə də bu filmə 
baxanda Hökümə xanımın böyük sənətinə valeh olmamaq olmur. 
Onun qardaşı və anası ilə olan səhnələrində ürək parçalayan kədər 
 118 
vardır ki, onu da ancaq Hökümə xanım kimi nadir sənətkarlar 
tamaşaçıların qəlbinə hakim edə bilər. Aktrisanın kiçik, lakin böyük 
sənət əsəri olan Kəmalə xanım obrazı, Azərbaycan kinosunun nadir 
incilərindəndir. Hökümə xanım bu obraz ilə tamaşaçılara öz böyük 
sənətini az da olsa nümayiş etdirə bildi. 
1962-ci ildə T. Tağızadə bioqrafik janrda “Əmək və qızıl gül” 
(“Mən rəqs edəcəyəm”) filmini (ssenari İ. Bazorkin və T. Tağızadə) 
çəkib, tamaşaçıların müzakirəsinə verdi. 
Məşhur balet artisti, xoreoqraf, estrada rəqqası, SSRİ xalq 
artisti (1974), Sosialist Əməyi Qəhrəmanı (1984) Mahmud Esemba-
yevə (15.07.1924-07.01.2000) həsr olunmuş bu filmdə Hökümə Qur-
banova Mahmudun anası Bikətu obrazını ekranda canlandırır. Bu fil-
mə dörd SSRİ xalq artistləri çəkilib: Mahmud Esambayev (Mahmud), 
Vladimir Txapsayev (Mahmudun atası-ƏliSultan), Hökümə Qur-
banova (Mahmudun anası-Bikətu), Adil İsgəndərov (klub müdiri). 
Hökümə xanımın bu filmdə ki, ana obrazı, öz səmimiliyi və 
istiqanlığı ilə fərqlənirdi. Elə bil obrazda bir istilik, təmizlik var. 
Bikətu-Qurbanova əri ilə oğlunun arasındakı dağa bənzəyir. Hər 
ikisi öz şikayətlərin ona deyirlər. Bəzən onun üstünə acıqlanırlar da. 
Lakin, Bikətu-Hökümə xanım onlara təmkinlə, səbirlə cavab verir, 
doğru yol göstərməyə çalışır. Ərinin yanında oğlunun, oğlunun 
yanında ərinin tərəfini saxlayır. Haqqın, ədalətin pozulmasına mane 
olur. Bu kiçik həcmli obrazda Hökümə xanım böyük iş görür. Bu 
obrazı tamaşaçılara sevdirir. 
1967-ci ildə İmran Qasımovun ssenarisi əsasında rejissor Arif 
Babayev böyük kinoda ilk müstəqil işi olan “İnsan məskən salır” 
filmini tamaşaçılara təqdim etdi. Dram janrında çəkilmiş bu filmdə 
Hökümə Qurbanova yenə də ana obrazını – Şamamanı ifa edirdi. 
Dəniz qəhrəmanlarının həyatından bəhs edən bu film də biz 
Şamama-Qurbanova ilə ilk dəfə filmin proloqunda rast gəlirik. Onun 
həkim Şirəli (bu rolu xalq artisti İsmayıl Əfəndiyev ifa edirdi) ilə 
olan dialoqunda nə qədər paklıq və mehribanlıq vardır. Bikətudan 
fərqli olaraq Şamamada bir az ötkəmdir. Bu onun ikinci kadrda oğlu 
ilə olan söhbətlərində hiss olunur. Şamama-Hökümə xanım ərini 
 119 
cəbhədə itirmiş və oğlu Ramizi (bu rolu Ələsgər İbrahimov ifa edir-
di) canından artıq istəyən anadır. Onun oğlu ilə olan kadrlarında o 
qədər istilik var ki, ana-övlad məhəbbətini bundan artıq tamaşaçılara 
çatdırmaq mümkün deyil. 
SSRİ xalq artisti Hökümə Qurbanovanın yaradıcılığı Azərbay-
can kinosu çox az işlənib. O, özü də buna o qədər əhəmiyyət vermə-
yib. Çünki teatrda işi həddindən artıq çox olması, həm də tamaşalarda 
ifa etdiyi obrazlara son dərəcə məsuliyyətlə yanaşması, onun kino 
sahəsində ki, fəaliyyətini ləngidib. Lakin, buna baxmayaraq Azər-
baycan kinosunda Hökümə xanımın bir səs obrazı var ki, bu səs ol-
masa idi, əksər filmlərin baş qəhrəmanlarının ifası sönük görünərdi. 
“Qara daşlar”da (1956) Lətifə (Nəzakət Hüseynova), Qızmar 
günəş altında” (1957) filmində Nərminə (Töhfə Əzimova), “Uzaq sa-
hillərdə” (1958) filmində Anjelika (Aydar Yelikoyeva), “Ögey 
ana”da (1958) Dilarə (Həcibə Məlikova), “Kölgələr sürünür”də 
(1958) Afət (Sürəyya Qasımova), “Onun böyük ürəyi” (1958) fil-
mində Səmayə (Tamilla Ağamirova), “Aygün”də (1960) Aygün (Nə-
cibə Məlikova), “Bizim küçə” (1961) filmində Sara (Rimma Məm-
mədova), “Böyük dayaq”da (1962) Maya (Tamilla Rüstəmova), 
“Romeo mənim qonşumdur” (1963) filmində Nona (Ariadna 
Şengelaya), “Əhməd haradadır”da (1963) Leyla (Töhfə Əzimova) 
Hökümə Qurbanovanın səsi ilə danışırlar. Mən cəsarətlə deyə bilərəm 
ki, əgər müxtəlif xarakterli bu obrazları Hökümə Qurbanova səslən-
dirməsəydi, bəlkə də onlar böyük ictimaiyyətə bu qədər sevilməzdi. 
 
 
 
 
 
 
 120 
NƏTİCƏ 
 
Hökümə Qurbanovanın mövqeyi Azərbaycan teatrında 
 elə bir əlçatmaz zirvədədir ki, hər aktyor və aktrisa  
ora sahib ola bilməz. 
 
Fəlsəfə doktoru İmran Axundov 
 
 
XX əsr aktyorluq sənətinin ən görkəmli nümayəndələrindən 
biri olan SSRİ xalq artisti Hökümə Qurbanovanın fövqəladə aktyor-
luq qabiliyyəti Azərbaycan teatrının kimliyini təyin edir. Bu böyük 
yaradıcılığın kökü dərinə işləyərək, zirvəsi buludlarla görüşən 
nəhəng bir ağaca bənzəyir. “İstedad və əməksevərlik, yaradıcılıq 
işinə şüurlu münasibət, öz əməyindən ilham almaq bu kamil sənət-
karın əsas xüsusiyyətləridir. Onun öz sənət və həyat prinsipləri var. 
Hər hansı obraz olursa olsun, bu misilsiz istedad sahibi ona ciddi 
yanaşır. O, obrazın dili-diksiyası üzərində çalışmağı, hər sözün, hər 
pauzanın və vurğuların yerli-yerində olmasını aktyor yaradıcılığının 
əsas şərtlərindən hesab edir. Təbiət H. Qurbanovaya kamil sənətkar-
lara xas olan bütün xüsusiyyətləri vermişdir. O, öz istedad xəzinə-
sinin incilərindən böyük ustalıqla, səmərəli istifadə edir. 
Hökümə Qurbanova səhnədə başqalaşmağı, yaratdığı obrazın 
simasını almağı bacarır. Sünilik ona yaddır. O, həmişə sadə, təbii və 
inandırıcıdır”(12). 
H. Qurbanova öz üzərində daim çalışan, sənətinə düşüncə ilə, 
həvəslə münasibət bildirən sənətkar idi. O, yaxşı başa düşürdü ki, 
ərsəyə gələn hər bir obraz aktyor üçün böyük bir imtahandır. “... 
aktrisa Azərbaycan səhnəsinə misilsiz töhfələr vermişdir. Onların 
içərisində Səhər, Südabə, Kleopatra kimi zəngin yaradıcılıq tacına 
həkk olunmuş ləl, cəvahir, gövhər vardır” (16). 
“Aktrisa sözsüz düşüncələri, sükutları ilə səhnədə çox mənalı 
görünür. O, obrazın forma ilə mündəricəsi arasında harmoniya 
yaradır. Onun səhnədə istifadə etdiyi bədii vasitələr xarakterin 
şərhinə xidmət edir, səhnə materialını cana gətirir, xarakterin idrak 
 121 
əhəmiyyətini yüksəldir. Belə hallarda onun yaratdığı obraz özü bir 
tamaşaya çevrilir. Aktrisanın güclü istedadı, duymaq, dərk etmək 
bacarığı obrazı ümumiləşdirməyə, onu tamamlamağa imkan verir. 
Hökümə xanımın Germionası, Kleopatrası, Sevinci, Bənövşəsi məhz 
bu cəhətdən səciyyəvidir” (1). 
Hökümə xanım qüdrətli bir sənətkar olduğundan Azərbaycan 
teatrında yaşayan realist və romantik ənənələrdən məharətlə istifadə 
edərək, ifa etdiyi obraza navator prinsipi ilə yanaşır, onu öz sənət 
süzgəcindən keçirib, yüksək bədiilik səviyyəsinə çatdıra bilirdi. Bu 
yol böyük və həqiqi bir istedadlı sənətkarın yoludur. SSRİ xalq 
artisti Hökümə Qurbanova daim bu yol ilə gedərək, sənət aləmində 
öz cığırını açmış, öz sözünü demiş, nadir sənətkarlardandır. 
 
2014 
 122 
İSTİFADƏ OLUNMUŞ ƏDƏBİYYAT 
 
1. Allahverdiyev M. Müasir teatrda ənənə və novatorluq məsə-
lələri. Bakı, Azərnəşr, 1974, s. 39, 81. 
2. Cəfərov C. Əzizbəyov adına Azərbaycan Dram Teatrının 75 
illiyi. Bakı, Azərnəşr, 1949. 
3. Cəfərov C. Azərbaycan Dram Teatrı. Bakı, Azərnəşr, 1951. 
4. Cəfərov C. Azərbaycan Dram Teatrı. Bakı, Azərnəşr, 1959. 
5. Cəfərov C. H. Azərbaycan Teatrı. Bakı, Azərnəşr, 1974. 
6. Cəfərov M. C. Sənət yollarında. Bakı, Gənclik, 1975,               
s. 311, 313 və 326. 
7. Əlioğlu M. Tənqidçinin düşüncələri. Bakı, Azərnəşr, 1968, 
s. 139-173. 
8. Əyyubov T. Hökümə Qurbanova. Bakı, Az.TC, 1964. 
9. Hüseyn M. Ədəbiyyat və sənət məsələləri. Bakı, Azərnəşr, 
1958, s. 557 və 576-577. 
10. Hüseynov R. Cəfər Cabbarlının tarixi dramlarının səhnə 
təcəssümü. Bakı, Maarif, 1971, s. 201 və 287. 
11. İbrahimov M. Ədəbi qeydlər. Bakı, Azərnəşr, 1970, s. 286, 
291 və 295-296. 
12. İsmayılova A. Azərbaycan qadınları səhnədə. Bakı, İşıq. 
1977, s. 107-111. 
13. Kərimov İ. Azərbaycan peşəkar teatrının tarixi və inkişaf 
mərhələləri. Bakı, Maarif, 2002. 
14. Kərimov İ. Azərbaycan-Türkiyə teatr əlaqələri.                 
Bakı, 2000, s. 112. 
15. Məmmədov M. Teatrlar. Aktyorlar. Tamaşalar.                  
Bakı, Azərnəşr, 1966, s. 165-172. 
16. Məmmədov M. Onun sənət ulduzu. Bakı, İşıq, 1983. 
17. Mərdanov M. Əlli il Azərbaycan səhnəsində.                    
Bakı, Uşaqgəncnəşr, 1959. 
18. Mərdanov M. Xatirələrim. Bakı, Azərnəşr, 1964. 
19. Rəhimli İ. Akademik Milli Dram Teatrı. Birinci kitab, 
Bakı, Qann-Poliqraf, 2002. 
 123 
20. Rəhimli İ. Akademik Milli Dram Teatrı. İkinci kitab,       
Bakı, Qann-Poliqraf, 2002 
21. Rəhimli İ. Səhnəmizin fədailəri. Birinci kitab, Bakı, Qann-
Poliqqraf, 2002, s. 213-218. 
22. Səfərov C., Babayev A. Şərəfli yol. Bakı, Azərnəşr, 1974. 
23. Səfərov C. Teatr və dramaturgiya. Bakı, Yazıçı, 1982,            
s. 83-87. 
24. Təhmasib.T. Hüseyn Cavid və teatr. Bakı, İşıq, 1988,             
s. 96. 
25. Vahabzadə B. Sadəlikdə böyüklük. Bakı, Yazıçı, 1978,          
s. 192-197. 
26. Юсифбейли Т. Шекспир на сцене театра им. Азиз-
бекова. Баку. 1964. 
 
 
 
 
 
 
 
 
 
 
 
 
 
 
 
 
 
 124 
BAŞLIQLAR 
 
 
GİRİŞ ............................................................................................. 3 
 
I FƏSİL 
Həyatı və axtarışlar dövrü (1913-1943) ......................................... 4 
 
II FƏSİL 
Məhsuldar dövr (1944-1960) ......................................................... 20 
 
III FƏSİL 
Sənətin zirvə dövrü (1961-1988) ................................................... 75 
 
IV FƏSİL 
Aktrisanın kino fəaliyyəti (1936-1967) ......................................... 115 
 
NƏTİCƏ ........................................................................................ 120 
 
İstifadə olunmuş ədəbiyyat ............................................................ 122 
 
 
 
 
 
 
 125 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 126 
 127 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Имран Адиль оглы Ахундов 
ОКЮУМА КУРБАНОВА 
монография 
(на азербайджанском языке) 
Баку – Мутарджим – 2015 
 
 128 
 
 
 
 
 
 
 
 
 
 
 
 
Üz qabığının dizaynı  – Мятанят ГАРАХАНЛЫ 
Kompyuter operator – Xədicə TAĞIYEVA 
 
 
 
 
Чапа имзаланыб: 06.03.2015 
Формат: 60x84 1/16. Гарнитур: Тимес. 
Щяъми: 8 ч.в. Тираж: 100. Сифариш № 47. 
 
 
 
ТЯРЪЦМЯ 
ВЯ НЯШРИЙЙАТ-ПОЛИГ РАФИЙА 
МЯРКЯЗИ
Аз 1014, Бакы, Рясул Рза кцч., 125
596 21 44; 497 06 25; (055) 715 63 99 
e-mail: mutarjim@mail.ru  
www.mutercim.az 
 
