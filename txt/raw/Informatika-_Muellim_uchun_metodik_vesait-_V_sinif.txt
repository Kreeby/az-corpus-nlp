 
Ramin MAHMUDZADƏ 
İsmayıl SADIQOV 
Naidə İSAYEVA 
 
İNFORMATİKA 
 
5-ci sinif 
 
Müəllim üçün  
metodik  
vəsait 
 
Azərbaycan Respublikası  
Təhsil Nazirliyinin 
03.07.2012-ci il tarixli  
1219 nömrəli əmri ilə  
təsdiq olunmuşdur. 
 
2012 
 
2
KİTABIN İÇİNDӘKİLӘR 
 
DӘRSLİK KOMPLEKTİ HAQQINDA ........................................................... 3 
İNFORMATİKA FӘNN KURİKULUMU ......................................................... 5 
TӘDRİS PROSESİNDӘ İNFORMASİYA TEXNOLOGİYALARINDAN             
İSTİFADӘ SӘVİYYӘSİ ............................................................................. 7 
DӘRSLİK KOMPLEKTİNİN MÖVZULAR ÜZRӘ STRUKTURU ......................... 10 
FӘNN ÜZRӘ MӘZMUN STANDARTLARININ  REALLAŞMA CӘDVӘLİ                   
VӘ İLLİK PLANLAŞDIRMA NÜMUNӘSİ ..................................................... 11 
DӘRSLӘR ÜZRӘ TӘLİM MӘQSӘDLӘRİ  ................................................... 12 
FӘNLӘRARASI İNTEQRASİYA CӘDVӘLİ ................................................... 14 
DİFERENSİAL TӘLİM İMKANLARI ............................................................ 14 
ŞAGİRD NAİLİYYӘTLӘRİNİN QİYMӘTLӘNDİRİLMӘSİ ............................... 16 
GÜNDӘLİK PLANLAŞDIRMAYA DAİR NÜMUNӘLӘR ................................... 20 
MÖVZULAR ÜZRӘ TӘLİM MATERİALLARI İLӘ İŞ TEXNOLOGİYASININ ŞӘRHİ 
I. İNFORMASİYA  ..................................................................................... 31 
KİÇİK SUMMATİV QİYMӘTLӘNDİRMӘ ..................................................... 41 
II. KOMPYUTER ........................................................................................ 43 
KİÇİK SUMMATİV QİYMӘTLӘNDİRMӘ ..................................................... 57 
BÖYÜK SUMMATİV QİYMӘTLӘNDİRMӘ (1-ci yarımil) ............................... 59 
III. TӘTBİQİ PROQRAMLAR .................................................................... 61 
KİÇİK SUMMATİV QİYMӘTLӘNDİRMӘ ..................................................... 72 
IV. ALQORİTM VӘ PROQRAM .................................................................. 74 
KİÇİK SUMMATİV QİYMӘTLӘNDİRMӘ ..................................................... 86 
V. İNTERNET ............................................................................................. 88 
BÖYÜK SUMMATİV QİYMӘTLӘNDİRMӘ (2-ci yarımil) ............................... 94 
 
MӘNBӘLӘR .............................................................................. 96 
 
 
Milli kurikulum əsasında hazırlanmışdır.  
Ümumtəhsil məktəblərinin 5-ci sinfi üçün  “İnformatika” dərslik komplektinə daxildir:  
1. Dərslik. 2. Müəllim üçün metodik vəsait.  
 
İnformatika-5. Müəllim üçün metodik vəsait. R.Mahmudzadə, İ.Sadıqov, N.İsayeva.  Bakı, “Bakınəşr”, 2012, 96 səh. 
www.bakineshr.az 
ISBN 978-9952-8145-5-2   
 
© Azərbaycan Respublikası Təhsil Nazirliyi, 2012 
© “Bakı” nəşriyyatı, 2012 
Format 70 1001/16. Ofset kağızı  №1. Fiziki çap vərəqi 6. Çapa imzalanmışdır 05.08.2012. Tiraj 7330, pulsuz. 
 
 
 
3
DƏRSLİK KOMPLEKTİ HAQQINDA 
 
Hörmətli müəllimlər! Təqdim olunan 5-ci siniflər üçün dərslik komplekti dərslik və 
müəllim üçün metodik vəsaitdən ibarətdir. Aşağıda dərsliyin və bu dərslikdən daha 
effektiv istifadə üçün nəzərdə tutulan müəllim üçün metodik vəsaitin bəzi xüsusiy-
yətlərini diqqətinizə çatdırırıq.  
 
DƏRSLİK 
 Təlim materialları idrak taksonomiyasının mərhələlərinə uyğun olaraq qruplaş-
dırılmışdır.  
 Qruplaşdırılmış təlim materialları fəal təlimin mərhələləri üzrə yerləşdirilmişdir 
və şagirdə müstəqil təlim üçün imkan yaradır. 
 Təlim materialları kurikulum sənədində informatika fənni üzrə məzmun stan-
dartlarının reallaşdırılmasını təmin edən fəaliyyət xətlərinə uyğun hazırlanmış-
dır. 
 Dərslikdə hər mövzu üzrə təlim materialları aşağıdakı ardıcıllıq və prinsiplə 
qruplaşdırılmışdır: 
 
 – maraq oyatma (motivasiya). Mövzunun tətbiqləri ilə bağlı maraqlı 
vəziyyət və hadisələr təsvir edilir, motivasiya yaradılır və suallarla 
yekunlaşır; 
 – fəaliyyət üçün tapşırıq. Maraq yaradılan hadisələrin araşdırılmasına, 
bu hadisələrin səbəb-nəticə əlaqələrinin kəşf edilməsinə yönəlmiş 
tədqiqat xarakterli tapşırıqlardan ibarətdir. Praktik dərslərdə fəaliy-
yət tapşırığı alqoritm şəklində verilir və hər bir addımın nəticəsi 
qeyd olunur;  
 – yeni terminlər. Mövzuda istifadə olunan mühüm anlayış və terminlər 
verilir;  
 
4
 – izahatlar. Fəaliyyət zamanı kəşf etdiyiniz faktlarla bağlı bəzi açıqla-
malar verilir. Əsas anlayışlar, mövzu ilə bağlı izahatlar, təriflər, 
qaydalar, düsturlar, bir sözlə, dərsin əsas məzmunu burada verilir; 
 – biliklərin dərinləşdirilməsi. Əldə edilən bilikləri dərinləşdirmək 
üçün nümunələr və maraqlı məlumatlar verilir; 
 
 – araşdıraq-öyrənək. Mövzuda öyrənilənləri tamamlamaq, onları də-
yərləndirmək və onlara münasibət bildirmək məqsədi  ilə verilən tap-
şırıqlardır; 
 – sual və tapşırıqlar. Hər mövzunun sonunda öyrənilənləri nümayiş 
etdirmək üçün nəzərdə tutulub;  
 – özümüzü qiymətləndirək. Tədris vahidində nələr öyrənildi, onların 
tətbiqi ilə bağlı ümumiləşdirici sual və tapşırıqlardır. Summativ qiy-
mətləndirməyə hazırlıq üçün də istifadə oluna bilər. 
 
 
MÜƏLLİM ÜÇÜN METODİK VƏSAİT 
 
Müəllim üçün metodik vəsaitdə aşağıdakı materiallar öz əksini tapmışdır: 
 informatika fənn kurikulumunun tələblərinin reallaşma mexanizmlərinin şərhi və 
əsaslandırılması;  
 dərslik komplektinin mövzular üzrə strukturu; 
 fənn üzrə məzmun standartlarının reallaşma cədvəli və illik planlaşdırma 
nümunəsi; 
 fənlərarası inteqrasiya imkanları və digər fənlərin uyğun alt standartları ilə 
inteqrasiya cədvəli; 
 şagird nailiyyətlərinin qiymətləndirilmə prinsipləri və formaları;  
 gündəlik planlaşdırmaya dair nümunələr; 
 
 
5
 hər mövzu üzrə qruplaşdırılmış təlim materiallarının dərslik səhifələrinin kiçildil-
miş surətləri üzərində sxematik təsviri;  
 hər mövzuda qruplaşdırılmış təlim materialları üzrə iş texnologiyasının şərhi; 
 hər bir mövzu üzrə tövsiyələrin əvvəlində dərsin təlim məqsədlərinin reallaşdırıl-
ması ilə bağlı daha çox diqqət yetirilməli məsələlər; 
 müəllimlər üçün mövzu üzrə əlavə məlumatlar; 
 müəllimin istifadə edə biləcəyi mənbələr. 
Müəllim tövsiyə olunan materiallardan sinfin hazırlıq səviyyəsinə, tədris vaxtına, 
texniki təchizata və diferensial təlim prinsiplərinə uyğun olaraq lazım bildiyi qədər 
istifadə edə bilər. 
Praktik dərslər zamanı isə şagirdlərdə fərdi bacarıqların formalaşdırılması məqsədi 
ilə, əsasən, fərdi və cütlərlə iş  formasından istifadə edilməsi daha məqsədəuyğun-
dur. Sinifdəki kompyuterlərin sayı imkan verərsə, hər şagird bir kompyuterin qarşı-
sında əyləşə bilər. Əgər kompyuterlərin sayı az olarsa, onda sinif cütlərə bölünür və 
kompyuterdə praktik işlər cütlərlə aparılır. Cütlərdə işləyən şagirdlər praktik tapşı-
rıqları da birlikdə yerinə yetirirlər. 
 
İNFORMATİKA FƏNN KURİKULUMU 
 
Cəmiyyətin müasir inkişaf mərhələsi yeni təhsil prinsiplərinin yaranmasını tələb 
edir. Bu prinsiplər insanın inkişafında təhsilin rolu haqqında təsəvvürlərin dəyiş-
məsinə əsaslanır. Bəşəriyyətin qazandığı bütün bilikləri şagirdlərə mənimsətmək 
tələbi məktəb üçün artıq çoxdan öz əhəmiyyətini itirmişdir. Müasir insan müəyyən 
bilik səviyyəsinə malik olmaqla yanaşı, öyrənmək bacarıqlarına da yiyələnməlidir. 
Başqa sözlə, təlim fəaliyyəti zamanı müxtəlif problemləri həll etməyi bacarmalıdır. 
Təlim fəaliyyətində yarana biləcək problemlər bunlardır: idrak fəaliyyətinin 
məqsədlərini aydınlaşdırmaq; qoyulmuş məqsədə nail olmağın optimal yollarını 
müəyyən etmək; müxtəlif informasiya mənbələrindən istifadə etmək; lazım olan 
informasiyanı axtarmaq və əldə etmək; qazanılmış nəticələri qiymətləndirmək; öz 
fəaliyyətini təşkil etmək; digər təhsilalanlarla əməkdaşlıq etmək.   
Azərbaycan təhsilində yeni prinsiplərin yaradılmasının və aparılan təhsil isla-
hatlarının əsas istiqamətlərindən biri təhsilin informasiyalaşdırılmasıdır. Çox geniş 
imkanlara malik olan informasiya-kommunikasiya texnologiyalarının tədris prose-
sinə tətbiqi və onun effektivliyi təlim iştirakçılarının İKT kompetensiyalarından 
asılıdır. İKT kompetensiyaları dedikdə təhsilalanların informasiya fəaliyyəti zama-
nı informatika və İKT sahəsində əldə etdikləri bilik, bacarıq və vərdişlərdən yarar-
lanma səviyyəsi başa düşülür. İnformasiya fəaliyyəti bunlardır:  
– informasiyanın əldə olunması (informasiyanı harada və necə axtarmağı bil-
mək); 
– informasiyanın emalı (informasiyanın təşkili və təsnifatı üçün  müəyyən sxem-
lərdən istifadə); 
– informasiyanın inteqrasiyası (digərləri ilə müqayisə etməklə informasiyanın in-
terpretasiyası və təqdimolunması); 
 
6
– informasiyanın qiymətləndirilməsi (onun keyfiyyəti, relevantlığı, faydalılığı və 
əhəmiyyəti haqqında mülahizə yürütmək); 
– informasiyanın yaradılması (köhnələri adaptasiya etmək və yeni informasiya 
yaratmaq).  
Bu gün çox mühüm həyati kompetensiyalardan sayılan İKT kompetensiyalarını 
məktəbdə yalnız “İnformatika” fənni formalaşdırır. Bu baxımdan informatika 
fənnini təhsilin informasiyalaşdırılmasının inkişaf nöqtəsi hesab etmək olar. Milli 
kurikulum əsasında hazırlanmış informatika fənn kurikulumu əsas təhsil pilləsində 
aşağıdakı məqsədləri daşıyır:  
– informasiya və informasiya prosesləri, sistemləri, texnologiyaları və modelləri 
haqqında elmi təsəvvürlərin əsasını təşkil edən biliklərin mənimsədilməsi; 
– kompyuter və digər İKT vasitələrindən istifadə etməklə müxtəlif informasiya 
növləri ilə iş bacarıqlarının formalaşdırılması, şəxsi informasiya fəaliyyətinin 
təşkili və onun nəticələrinin planlaşdırılması; 
– İKT vasitələri ilə maraq dairəsinin genişləndirilməsi, intellektual və yaradıcı 
bacarıqların inkişaf etdirilməsi; 
– hüquqi və etik aspektlər nəzərə alınmaqla informasiyaya məsuliyyətli münasi-
bətin tərbiyə edilməsi; 
– qəbul olunmuş informasiyalardan lazım olanı seçmək bacarıqlarının formalaş-
dırılması; 
– gündəlik həyatda, fərdi və kollektiv layihələrin icrasında, təlim fəaliyyətində və 
sənət öyrənilməsində İKT vasitələrinin tətbiq edilməsi vərdişlərinin formalaşdı-
rılması. 
Qeyd etmək lazımdır ki, müasir Azərbaycan məktəblərində İKT-dən istifadə üzrə 
informatika fənn bacarıqları ümumfənn bacarıqları müstəvisinə keçmək üzrədir. 
Başqa sözlə, İKT-dən istifadə bacarıqları digər fənlərin mənimsənilməsində bir 
alət rolunu oynamağa başlamışdır.  
 “Azərbaycanda informasiya və kommunikasiya texnologiyalarının inkişafı üzrə 
milli strategiya (2003 – 2012-ci illər)” ölkəmizdə təhsil sisteminə yeni texnologiya-
ların tətbiqini və onlardan geniş istifadə edilməsini informasiya cəmiyyətinin əsas 
xüsusiyyətlərindən biri kimi müəyyənləşdirib.  Milli strategiyanın icrası ilə əlaqə-
dar Azərbaycan Respublikasının Prezidenti cənab İlham Əliyevin 21 oktyabr 2005-
ci il tarixli sərəncamı ilə qəbul edilmiş “Azərbaycan Respublikasında rabitə və in-
formasiya texnologiyalarının inkişafı üzrə 2005 – 2008-ci illər üçün dövlət proqra-
mı (Elektron Azərbaycan)” sənədində də müasir İKT-dən istifadə etməklə keyfiy-
yətli təhsilə nail olmaq əsas məqsədlər sırasındadır. Bu istiqamətdə  dövlət başçısı-
nın təsdiq etdiyi “Azərbaycan Respublikasında ümumtəhsil məktəblərinin informa-
siya və kommunikasiya texnologiyaları ilə təminatı proqramı (2005 – 2007-ci il-
lər)” təhsil müəssisələrinin kompyuter avadanlığı ilə təchiz edilməsinə ümumres-
publika miqyasında geniş start verdi, bu proqramın davamı olan “2008 – 2012-ci il-
lərdə Azərbaycan Respublikasında təhsil sisteminin informasiyalaşdırılması üzrə 
dövlət proqramı” isə artıq ümummilli səviyyədə vahid elektron təhsil məkanının 
formalaşdırılmasını əsas vəzifə kimi qarşıya qoydu.  
 
 
7
Ölkəmizdə İKT-nin müasir inkişaf sürəti məktəb informatika kursunun tədrisinə 
yanaşmanı tamamilə dəyişmişdir. Bu baxımdan informatikanın məktəbdə tədrisi 
metodikası yeni səviyyəyə keçmişdir. Onun qarşısında duran əsas məqsəd 
informatika fənnini cəmiyyətin sifarişinə uyğun tədris etmək, nəticədə isə nəinki bu 
günə, hətta sabahın tələblərinə cavab verən şəxsiyyətləri formalaşdırmaqdır.  
 
İnformatikanın təqdim olunan tədris metodikasının əsas prinsipləri 
Həyati əhəmiyyətliliyi. Dərsliyə daxil edilmiş təlim materialları məzmun standart-
larının reallaşdırılmasına xidmət etməklə yanaşı, İKT-nin müasir inkişaf səviy-
yəsinə uyğun tərtib edilmişdir. Təklif olunan praktik tapşırıqlar həyati bacarıqların 
formalaşdırılması baxımından böyük əhəmiyyət kəsb edir.  
Şəxsiyyət yönümlülüyü. Tərtib edilmiş tapşırıqların əksəriyyəti şagirdlərin real 
həyatda qarşılaşdıqları situasiyalarla birbaşa bağlıdır. Ona görə də verilən bütün 
təlim materialları şagirdin özündən qaynaqlanır. Nəticədə şagird təlim materialla-
rını “özününküləşdirir”.  
Mövzunun “kəşf edilməsi”. Dərslikdə hər mövzunun “Fəaliyyət” hissəsində praktik 
fəaliyyətə yönəlmiş, mövzu və onun tətbiqi ilə bağlı tapşırıqlar verilmişdir. İn-
formatikanın əsas anlayışlarının mənimsənilməsi və informasiya texnologiyaların-
dan istifadə vərdişlərinin formalaşdırılması, əlbəttə, şagird tərəfindən təlim nəticəsi 
olaraq müəyyən bacarıqların reallaşdırılması ilə həyata keçirilir. Başqa sözlə, şa-
gird praktik fəaliyyət nəticəsində yeni bilik, bacarıq və vərdişləri özü əldə edir. 
Dərslikdə müzakirə və diskussiyalar üçün suallar, bilikləri dərinləşdirmək üçün 
materiallar, yaradıcı tətbiqetməni nəzərdə tutan sual və çalışmalar öz əksini tap-
mışdır.  
 
TƏDRİS PROSESİNDƏ İNFORMASİYA  
TEXNOLOGİYALARINDAN İSTİFADƏ SƏVİYYƏSİ 
Məktəblərin kompyuter, İnternet şəbəkəsi, noutbuk, proyektor və hətta bəzilərinin in-
teraktiv lövhələrlə təchizatını nəzərə alaraq əksər dərslər İKT-dən istifadəyə əsasla-
nır. 2-ci fəsil tam olaraq kompyuterdə əməliyyat sistemində iş bacarıqları, onun ele-
mentləri ilə tanışlığa həsr olunmuşdur. Dərslikdə, əsasən, WINDOWS əməliyyat sis-
temi nəzərdə tutulsa da, Linux əməliyyat sistemindən də istifadə oluna bilər.  
3-cü fəsildə qrafik və mətn redaktorlarında işləmək bacarıqlarının formalaşdırılma-
sı nəzərdə tutulur.   
Təqdim olunan dərslər rahatlıq üçün ən geniş yayılmış Paint qrafik proqramı üzərin-
də qurulmuşdur. Lakin müəllim tədris prosesində müxtəlif qrafik redaktorlardan – 
sərbəst yayılan Paint.net, TuxPaint və digərlərindən istifadə edə bilər. 5-ci sinif şa-
girdləri üçün çox rahat və geniş imkanlara malik  OO4Kids sərbəst yayılan proqram 
paketini http://wiki.ooo4kids.org/index.php/Main_Page saytından müxtəlif dillərdə 
yükləmək olar. Paint.net proqramı isə http://www.getpaint.net ünvanından yüklənə 
bilər.   
Mətn redaktorunda iş Microsoft Word və ya Openoffice.org paketinin Writer proq-
ramları üzərində qurulmuşdur. Müəllim dərslərdə müxtəlif mətn redaktorlarından 
 
8
istifadə edə bilər. Onlar fərqli olsa da pəncərə elementləri və iş prinsipləri çox ox-
şardır. Ən geniş yayılmış və şagirdlərin yaş qruplarına uyğun mətn redaktorları 
Microsoft Word, Openoffice.org paketinin Writer proqramı, Abword proqramla-
rıdır. Openoffice.org Writer proqramını http://www.getpaint.net ünvanından yüklə-
mək olar.  5-ci sinifdə NotePad və WordPad proqramlarından istifadə etmək məq-
sədəuyğun deyil. Çünki onlar sadə olduqlarından imkanları məhduddur.  
4-cü fəslin son üç dərsi proqramlaşdırmaya həsr olunur və yalnız kompyuter 
sinfində keçirilməsi nəzərdə tutulur. Məzmun standartlarında tələb olunan  2.2.2, 
2.2.3 və 2.2.4 standartlarının reallaşdırılması sadə proqram mühitində işləməyi 
tələb edir. Təxminən yarım əsrdir ki, bütün dünyada kiçikyaşlı məktəblilər proq-
ramlaşdırmanı, əsasən, LOGO dili vasitəsilə öyrənirlər. Bu il dərslik komplektinə 
ilk dəfə olaraq LOGO dilinin Azərbaycan versiyası əlavə olunur. ALPLogo adla-
nan bu proqram müəlliflər tərəfindən hazırlanmışdır və onu www.bakineshr.az, 
yaxud www.informatik.az saytlarından pulsuz yükləmək olar. Arxiv faylını 
açdıqdan sonra proqramı kompyuterin C diskinə, sadəcə, köçürmək lazımdır 
(quraşdırmağa ehtiyac yoxdur). ALPLogo proqramının digər xarici proqramlardan 
ən mühüm fərqi ondadır ki, bu proqramda komandalar Azərbaycan, ingilis və rus 
dillərində yazıla bilər. Sistem hər üç dili qəbul edir.  
5-ci fəsil tam olaraq İnternetə həsr edilmişdir. Artıq məktəblərin əksəriyyətinin 
İnternetə qoşulduğunu nəzərə alsaq, bu dərslərin keçilməsi heç bir problem yarat-
mır. Müəllim uşaq və tədris saytları ilə yanaşı, başqa maraqlı saytlardan da istifadə 
edə bilər. Belə saytların ünvanları mövzular üzrə tövsiyələrdə göstərilmişdir.  
 
V sinif üzrə informatika fənn kurikulumu 
 
V sinfin sonunda şagird:  
 informasiyaların sadə işarələrlə kodlaşdırılması haqqında biliklərini nümayiş 
etdirir;  
 informasiyaların qəbul edilməsi üsulları haqqında biliklərini nümayiş etdirir; 
 obyektin informasiya  modelinin  növlərinə dair bacarıqlar  nümayiş etdirir; 
 alqoritmləşdirmə və sadə proqramlaşdırma mühitində  tətbiq bacarıqları nüma-
yiş etdirir; 
 kompyuterin əməliyyat sistemlərinə dair bacarıqlar nümayiş etdirir; 
 mətn və qrafik redaktorda işləmək bacarıqları nümayiş etdirir; 
 internetdə sadə tapşırıqları icra edir; 
 informasiya resurslarının əlamətləri və əhəmiyyətinə dair biliklərini nümayiş 
etdirir. 
 
1. İnformasiya və informasiya prosesləri 
1.1. İnformasiyaların kodlaşdırılması haqqında biliklərini nümayiş etdirir.  
1.1.1. İnformasiyaların sadə işarələrlə kodlaşdırılmasını izah edir. 
1.1.2. İnformasiyaların sadə  işarələrlə  kodlaşdırılmasına aid nümunələr 
göstərir. 
1.1.3. İnformasiyaların həcminin ölçülməsini nümunələrlə izah edir. 
 
 
9
 1.2. İnformasiya və  informasiya emalı haqqında biliklərini nümayiş etdirir. 
1.2.1. İnformasiyaların qəbul edilməsinin  üsullarını sadalayır. 
1.2.2. İnformasiyaların qəbul edilməsi  üsullarını fərqləndirir. 
1.2.3. İnformasiyaların qəbul edilməsi  üsullarını nümunələrlə şərh edir. 
 
2. Formallaşdırma, modelləşdirmə, alqoritmləşdirmə və proqramlaşdırma  
2.1. Obyektin informasiya  modelinin yaradılmasına dair bacarıqlar nüma-
yiş etdirir. 
2.1.1. Obyektin informasiya modelini  izah edir. 
2.1.2. İnformasiya modelinin növlərini fərqləndirir. 
2.1.3. Obyektin informasiya modelinin növlərini nümunələrlə şərh edir. 
2.2. Alqoritmləşdirmə  və proqramlaşdırmanın əsas məsələlərinə yiyələndi-
yini nümayiş etdirir. 
2.2.1. Alqoritmin təsviri üsullarını izah edir 
2.2.2. Sadə proqramlaşdırma mühitində proqramlaşdırma haqqında elementar 
biliklərini izah  edir. 
2.2.3. Sadə proqramlaşdırma mühitində “İcraçı”nın hərəkətini idarə edir. 
2.2.4. Sadə proqramlaşdırma mühitində elementar fiqurlar çəkir. 
 
3. Kompyuter, informasiya-kommunikasiya texnologiyaları və sistemləri 
3.1. Kompyuterin, sistem proqramlarının ümumi iş prinsiplərinə dair baca-
rıqlar nümayiş etdirir. 
3.1.1. Fərdi kompyuterlərin təsnifatını şərh edir. 
3.1.2. Kompyuterin əməliyyat sistemlərinə dair  sadə anlayışları izah edir. 
3.1.3. Proqramın icrasına dair bacarıqlar nümayiş etdirir.  
3.2. Tətbiqi proqramlarla işləmək bacarıqları  nümayiş etdirir. 
3.2.1. Qrafik redaktorda rəsmlərin fraqmentləri üzərində işləyir.  
3.2.2. Mətni yadda saxlamaq və çap etmək bacarıqlarını nümayiş etdirir. 
3.2.3. Şəkilləri mətnə əlavə  edir. 
3.3. Kommunikasiya texnologiyalarından istifadə bacarıqlarını nümayiş 
etdirir. 
3.3.1. İnternet haqqında ilkin biliklərini izah edir. 
3.3.2. İnternetdə sadə iş bacarıqlarını nümayiş etdirir. 
 
4. Cəmiyyətin informasiyalaşdırılması 
4.1. İnformasiya cəmiyyətinin formalaşdırılmasına dair biliklər nümayiş 
etdirir. 
4.1.1. İnformasiya resurslarını əlamətlərinə görə təsnif edir. 
4.1.2. İnformasiya resurslarını əsas əlamətlərinə görə qruplaşdırır. 
4.1.3. Təbiətlə əlaqədar informasiya resurslarının əhəmiyyətini izah edir.
 
10
1. İNFORMASİYA   
1.1. İnformasiya nәdir 
1.2. İnformasiyanın kodlaşdırılması 
1.3. İnformasiya modeli 
1.4. İnformasiyanı ölçmәk olarmı? 
 
2. KOMPYUTER 
2.1. Fәrdi kompyuterlәr 
2.2. Kompyuter necә işlәyir 
2.3. İş masası 
2.4. Menyu 
2.5. Fayllar vә qovluqlar 
2.6. Pәncәrә 
 
3. TӘTBİQİ PROQRAMLAR 
3.1. Kompyuterdә şәkil çәkirәm 
3.2. Şәklin fraqmenti ilә iş 
3.3. Fraqmentin әyilmәsi vә döndәrilmәsi 
3.4. Mәtn redaktoru 
3.5. Şәkilli mәtnlәr 
3.6. Mәtn redaktorunda şәkli necә çәkmәk olar 
 
4. ALQORİTM VӘ PROQRAM 
4.1. Alqoritm 
4.2. Alqoritmlәri necә tәqdim etmәk olar 
4.3. Әylәncәli mәsәlәlәr 
4.4. Proqram nәdir 
4.5. Bağa işә başlayır 
4.6. Bağa sadә fiqurlar çәkir 
 
5. İNTERNET 
5.1. İnformasiya resursları 
5.2. İnternet  
5.3. Dünya hörümçәk toru 
5.4. İnternetdә informasiyanın axtarışı 
BÖLMӘLӘR MÖVZULAR 
DƏRSLİK KOMPLEKTİNİN MÖVZULAR ÜZRƏ STRUKTURU 
 
 
 
 
 
 
 
 
 
 
 
 
 
 
 
11
FƏNN ÜZRƏ MƏZMUN STANDARTLARININ  REALLAŞMA CƏDVƏLİ 
VƏ İLLİK PLANLAŞDIRMA NÜMUNƏSİ 
Cədvəldə kurikulumda tələb olunan bacarıqlar əsasında tövsiyə edilən illik planlaşdırma nümunəsi 
verilmişdir. İş planı həftədə 1 saat olmaqla ildə 32 həftəyə və ya 32 saata nəzərdə tutulmuşdur. 
Müəllim mövzulara şəxsi münasibətindən asılı olaraq tövsiyə edilən illik planlaşdırılma nümunəsinə 
müəyyən dəyişikliklər edə bilər. 
CƏMİ                           32 saat 
TƏDRİS VAHİDİ, 
BÖLMƏ VƏ 
MÖVZULAR 
Məzmun xətti 1 Məzmun xətti 2 Məzmun xətti 3 M.x.4 
sa
at
la
r 
M.st. 1.1 M.st 1.2 
M.st. 
 2.1 
M.st.  
2.2 
M.st.  
3.1 
M. st. 
 3.2 
M. st. 
3.3 
M.st.   
4.1 
1.
1.
1 
1.
1.
2 
1.
1.
3 
1.
2.
1 
1.
2.
2 
1.
2.
3 
2.
1.
1 
2.
1.
2 
2.
1.
3 
2.
2.
1 
2.
2.
2 
2.
2.
3 
2.
2.
4 
3.
1.
1 
3.
1.
2 
3.
1.
3 
3.
2.
1 
3.
2.
2 
3.
2.
3 
3.
3.
1 
3.
3.
2 
4.
1.
1 
4.
1.
2 
4.
1.
3 
1.
 İN
FO
R
M
A-
Sİ
YA
 
1. İnformasiya nədir    + + +                   1 
2. İnformasiyanın 
kodlaşdırılması +
 +                       1 
3. İnformasiya modeli        + + +                1 
4. İnformasiyanı 
ölçmək olarmı? +
 + +                      1 
Kiçik  summativ qiymətləndirmə 1 
2.
 K
O
M
PY
U
TE
R
 5. Fərdi kompyuterlər               +
           1 
6. Kompyuter necə 
işləyir  
              +          1 
7. İş masası               + +         1 
8. Menyu               +          1 
9. Fayllar və qovluqlar               + +         1 
10. Pəncərə               + +         1 
 Kiçik  summativ qiymətləndirmə 1 
Böyük  summativ qiymətləndirmə (I yarımil)  1 
3.
 T
Ə
TB
İQ
İ P
R
O
Q
R
AM
LA
R
 11. Kompyuterdə şəkil 
çəkirəm 
               +         1 
12. Şəklin fraqmenti ilə 
iş 
               + +        1 
13. Fraqmentin əyilmə-
si və döndərilməsi 
               + +        1 
14. Mətn redaktoru                +  +       1 
15. Şəkilli mətnlər                +  + +      1 
16. Mətn redaktorunda 
şəkli necə çəkmək 
olar 
               +  + +      1 
Kiçik  summativ qiymətləndirmə 1 
4.
 A
LQ
O
R
İT
M
 V
Ə
 
P
R
O
Q
R
A
M
 
17. Alqoritm           +               1 
18. Alqoritmləri necə 
təqdim etmək olar  
         +               1 
19. Əyləncəli məsələlər          +               1 
20. Proqram nədir           + +              1 
21. Bağa hərəkətə 
başlayır 
          + + +            1 
22.  Bağa sadə fiqurlar 
çəkir 
          + + +            1 
Kiçik  summativ qiymətləndirmə 1 
5.
 İN
TE
R
N
ET
 23. İnformasiya 
resursları 
                     + + + 1 
24. İnternet                     +  + + + 1 
25. Dünya hörümçək 
toru 
                   + + + + + 1 
26. İnternetdə axtarış                    + + + + + 1 
Böyük  summativ qiymətləndirmə (II yarımil) 1 
 
12
DƏRSLƏR ÜZRƏ TƏLİM MƏQSƏDLƏRİ  
 
№ Dərs/Mövzu Təlim məqsədləri  
1 İnformasiya nədir  
 informasiyanı növlərinə görə fərqləndirmək; 
 informasiyanın qəbul edilməsi üsullarını nümunələrlə şərh etmək; 
 informasiyanın qəbul edilməsi üsullarını fərqləndirmək; 
 informasiyanın qəbulunda alətlərin, cihazların rolunu izah etmək. 
2 
İnformasiyanın  
kodlaşdırılması  
 
 kodlaşdırmanın əhəmiyyətini şərh etmək; 
 informasiyaların sadə işarələrlə kodlaşdırılmasını izah etmək; 
 informasiyanın kodlaşdırılmasına nümunələr göstərmək. 
3 İnformasiya modeli  
 modellərə sadə nümunələr göstərmək; 
 obyektin informasiya modelini izah etmək; 
 maddi modellə informasiya modellərini fərqləndirmək; 
 obyektin informasiya modelinin növlərinə aid nümunələr göstərmək; 
 informasiya modelinin növlərini fərqləndirmək. 
4 
İnformasiyanı  
ölçmək olarmı? 
 
 informasiyanın həcmini digər kəmiyyətlərlə müqayisə etmək; 
 informasiyanın necə ölçüldüyünü misallarla izah etmək; 
 informasiyanın ölçü vahidlərini söyləmək;  
 həcminə görə informasiyaları fərqləndirmək; 
 ölçü vahidini seçməklə verilmiş mətn informasiyalarının həcmini 
müəyyənləşdirmək. 
5 Fərdi kompyuterlər  
 fərdi kompyuterlərin təsnifatını izah etmək; 
 fərdi kompyuterlərin əsas və əlavə qurğularının vəzifələrini şərh etmək. 
6 
Kompyuter necə 
 işləyir 
 
 fərdi kompyuterlərin “aparat  və proqram təminatı” anlayışını izah etmək; 
 əməliyyat sisteminin işini şərh etmək; 
 əməliyyat sistemlərinə dair nümunələr göstərmək. 
7 İş masası  
 kompyuterin iş masasını izah etmək; 
 iş masasının obyektlərini şərh etmək; 
 siçan vasitəsilə iş masasında simgələrlə müxtəlif əməliyyatlar icra etmək; 
 siçanın göstəricisini  bəzi düymələrin üzərinə gətirmək. 
8 Menyu  
 kompyuterdə “menyu” anlayışını izah etmək; 
 kompyuterin əsas menyusunu açmaq; 
 iş masasında  müxtəlif menyuları açıb-bağlamaq;  
 obyektin kontekst menyusundan istifadə etmək. 
9 Fayllar və qovluqlar  
 fayllar və qovluqlar haqqında izahat vermək; 
 fayl və qovluqlara kompyuterdə nümunələr göstərmək; 
 iş masasında olan xüsusi qovluqlar haqqında məlumat vermək; 
 fayl və qovluqlarla sadə əməliyyat aparmaq. 
10 Pəncərə  
 əməliyyat sistemində pəncərələri növlərinə görə fərqləndirmək; 
 pəncərənin düymələrini təyinatı üzrə istifadə etmək; 
 pəncərə ilə müxtəlif əməliyyatlar aparmaq; 
 pəncərənin hissələrini adlandırmaq. 
11 
Kompyuterdə şəkil 
çəkirəm 
  
 Paint proqramın pəncərəsinin hissələrini tanımaq; 
 qrafik redaktorun alətlərindən istifadə etmək; 
 hazırladığı şəkli kompyuterin yaddaşında saxlamaq. 
12 
Şəklin fraqmenti 
 ilə iş 
 
 seçdirmə alətlərini fərqləndirmək; 
 seçdirmə alətindən istifadə etməklə şəklin lazım olan fraqmentini 
seçdirmək; 
 şəklin fraqmentini çoxaltmaq və yerini dəyişmək; 
 şəklin fraqmentini silmək. 
 
 
13
13 Fraqmentin əyilməsi  və döndərilməsi  
 şəklin seçdirilmiş fraqmentini müxtəlif dərəcələrdə döndərmək;  
 şəklin seçdirilmiş fraqmentini əymək. 
14 Mətn redaktoru  
 yığılmış mətndə sadə redaktə xarakterli düzəlişlər etmək; 
 mətni kompyuterin yaddaşında saxlamaq; 
 kompyuterdə olan mətni çap etmək. 
15 Şəkilli mətnlər  
 yığılmış mətnə şəkil əlavə etmək; 
 şəklin ölçülərini dəyişmək; 
 sənədi kompyuterin yaddaşında saxlamaq. 
16 
Mətn redaktorunda 
şəkli necə çəkmək 
olar  
 mətn redaktorunda sadə fiqurlardan şəkil hazırlamaq; 
 şəklin ölçülərini dəyişmək; 
 şənədi kompyuterin yaddaşında saxlamaq. 
17 Alqoritm 
 “alqoritm” anlayışını izah etmək; 
 alqoritmi addımlarla yazmaq; 
 addımlarla yazılmış alqoritmi icra etmək; 
 alqoritmi sözlərlə təsvir etmək. 
18 
Alqoritmləri necə 
təqdim etmək olar 
 alqoritmin təsvirini nümunələrlə izah etmək; 
 alqoritmin təsvir üsullarını fərqləndirmək; 
 verilmiş məsələnin həll alqoritmini bir neçə üsulla yazmaq; 
 alqoritmlərin təsvirində cədvəl və blok-sxemdən istifadə etmək. 
19 Əyləncəli məsələlər 
 alqoritmin təsvir üsullarını fərqləndirmək; 
 alqoritmləri müxtəlif üsullarla təsvir etmək. 
20 Proqram nədir 
 proqramlaşdırma haqqında elementar bilikləri izah etmək; 
 ALPLOGO proqramlaşdırma mühitinin pəncərələrini izah etmək;  
 Bağa icraçının komandalar sistemini şərh etmək.  
21 
Bağa işə 
başlayır  
 LOGO dilinin əsas komandalarını şərh etmək; 
 Bağanın hərəkət istiqamətini komandalarla dəyişmək; 
 proqramlaşdırma mühitində sınıq xətlər çəkmək. 
22 Bağa sadə fiqurlar çəkir  
 proqramlaşdırma mühitində sadə proqram yazmaq;  
 müəyyən komandalar verməklə proqramlaşdırma mühitində sadə 
fiqurlar çəkmək; 
 komandalar verməklə xətlərin rəngini və qalınlığını dəyişmək. 
23 
İnformasiya 
resursları 
 
 “informasiya resursları” anlayışını  şərh etmək; 
 informasiya resurslarını əlamətlərinə görə təsnif etmək; 
 informasiya resurslarını əsas əlamətlərə görə qruplaşdırmaq; 
 təbiətlə əlaqədar informasiya resurslarının əhəmiyyətini izah 
etmək. 
24 İnternet  
 kompyuter şəbəkəsi haqqında ümumi məlumatları izah etdirmək; 
 İnternetə aid sadə anlayışları izah etmək; 
 İnternet haqqında sadə bilikləri izah etmək. 
25 
Dünya hörümçək 
 toru 
 İnternetin imkanlarını şərh etmək; 
 brauzerdə sadə iş bacarıqları nümayiş etdirmək; 
 ünvanı yığmaqla veb-səhifəni açmaq. 
26 İnternetdə informa-siyanın axtarışı 
 İnternetdə axtarış sistemlərinin ünvanlarını tanımaq; 
 axtarış sistemi vasitəsilə lazımi informasiyanı tapmaq.  
 
14
 
FƏNLƏRARASI İNTEQRASİYA CƏDVƏLİ  
A-d. – Azərbaycan dili, Riy. – Riyaziyyat, H-b. – Həyat bilgisi, Tex. – Texnologiya, T-i.–Təsviri in-
cəsənət, X-d. – Xarici dil, F-t. – Fiziki tərbiyə, Mus. – Musiqi, Az.t. – Azərb. tarixi 
  
DİFERENSİAL TƏLİM İMKANLARI 
 
Diferensial təlim əhəmiyyətli hesab olunan, məzmunu müxtəlif öyrənmə və düşüncə 
tərzinə malik olan şagirdlərə öyrətmək və mənimsəməni təmin etmək üçün tətbiq 
olunan təlim üsullarıdır. Diferensial təlimi proses kimi başa düşmək lazımdır. Yəni 
müəllimlər şagirdlərə maksimum səmərəli şərait yaratmaq üçün təlimin diferensial-
laşması üzərində çalışmalıdır.  
TƏDRİS VAHİDİ, BÖLMƏ VƏ MÖVZULAR 
 
FƏNNİN ADI VƏ ALT 
STANDARTLARIN NÖMRƏSİ 
 
1. İNFORMASİYA 
 
 
1. İnformasiya nədir Az.t. – 1.2.1, Riy. – 5.1.1 
2. İnformasiyanın   
    kodlaşdırılması H-b. –  4.2.2, Mus. – 3.1.1, T.i – 1.1.1 
3. İnformasiya modeli  H-b. – 4.2.2,  Tex. – 4.2.1, T.i. – 1.1.1, 2.1.1 
4. İnformasiyanı ölçmək  
    olarmı? Riy.  – 4.1.1 
2. KOMPYUTER 
 
5. Fərdi kompyuterlər  Tex. –  2.1.1 
6. Kompyuter necə işləyir  H.b. – 4.2.1, 4.2.2 
7. İş masası  
8. Menyu  
9. Fayllar və qovluqlar  
10. Pəncərə  
 
3. TƏTBİQİ 
PROQRAMLAR 
 
11. Kompyuterdə şəkil     
çəkirəm T.i. – 2.1.1,  2.1.2 
12. Şəklin fraqmenti ilə iş T.i. – 2.1.1,  2.1.2 
13. Fraqmentin əyilməsi və  
      döndərilməsi T.i. – 2.1.1 
14. Mətn redaktoru A-d. – 3.1.1, 3.1.2, 3.1.4 
15. Şəkilli mətnlər A-d. – 3.1.1, 3.1.2, 3.1.4 
16. Mətn redaktorunda şəkli  
  necə çəkmək olar T-i. – 2.1.1 
4. ALQORİTM VƏ 
PROQRAM 
17. Alqoritm  Riy. – 2.1.1, Tex.– 3.1.1, F-t.– 1.2.1 
18. Alqoritmləri necə təqdim  
      etmək olar  Riy. – 2.1.1 
19. Əyləncəli məsələlər Riy. – 1.2.1,  1.2.2 
20. Proqram nədir  Riy. – 1.2.1,  1.2.2 
21. Bağa işə başlayır Riy. – 1.2.1,  1.2.2 
22. Bağa sadə fiqurlar çəkir Riy – 3.1.1, 3.2.1 
5. İNTERNET 
23. İnformasiya resursları H-b. – 2.3.1 
24. İnternet  H-b. – 2.2.2 
25. Dünya hörümçək toru H-b. – 2.2.2, 3.3.1 
26. İnternetdə informasiyanın 
      axtarışı H-b. – 2.2.2 
 
 
15
Bildiyiniz kimi, təlim bir-biri ilə sıx əlaqədə olan 4 əsas aspektdən ibarətdir:         
1) fənlərin məzmunu və gözlənilən nəticələr (standartlar); 2) şagirdlərin ilkin bilik 
və bacarıqları, inkişaf və hazırlıq səviyyələri, onların xüsusi ehtiyacları; 3) təlim 
üsulları, tapşırıqlar, əlavə materiallar, əyani vəsaitlər və öyrənməni möhkəmləndir-
mək üçün ev tapşırıqları və çalışmalar; 4) tətbiq olunan qiymətləndirmənin üsul və 
növləri. Təlimin diferensiallaşması haqqında düşünərkən təlim prosesinin bütün as-
pektlərinin diferensiallaşması nəzərə alınmalıdır. Təlimin diferensiallaşması zama-
nı müəllim bu üsullardan istifadə edə bilər: 1) yeni mövzunu təqdim edərkən həm 
şifahi üsuldan, həm də əyani vasitələrdən istifadə edə bilər (eyni zamanda danışır 
və göstərir); 2) kiçik qrup halında şagirdlərlə ayrıca görüşür və onlara təkrar izahat 
verir (bu üsulun tətbiqinə sinfin güclü şagirdlərini də cəlb etmək olar); 3) oxu üçün 
nəzərdə tutulan materialı bir mətn şəklində yox, bir neçə mətn şəklində hazırlayır 
ki, müxtəlif oxu qabiliyyəti olan şagirdlər oxu fəaliyyətinə cəlb oluna bilsinlər;      
4) şagirdlərin ehtiyaclarından asılı olaraq onlara manipulyativ alətlər verir;            
5) öyrəndiklərini və bacardıqlarını nümayiş etdirmək üçün müxtəlif yollar təqdim 
edir, məsələn, süjetli-rollu oyunlar hazırlamağa imkan yaradır, şifahi cavabın əvə-
zinə məktub yazmağı təklif edir, şagirdlər üçün qrup və ya fərdi qaydada işləmək 
üçün şərait yaradır; 6) şagirdlərin müxtəlif öyrənmə üslublarını nəzərə alaraq onlar 
üçün fərdi şəraitin yaradılmasına çalışır: tək oturmağı sevən tək oturur, qrupda işlə-
məyi xoşlayan qrupda işləyir və daim bu qrupun üzvü olur və s. 
Diferensial təlim texnologiyaları həm tipik, həm də xüsusi təhsilə ehtiyacları olan 
şagirdlərin nailiyyətlərinin yüksəldilməsi üçün müasir dövrün ən proqressiv və 
səmərəli yanaşmalarından hesab olunur. Diferensial təlimin alt komponenti olan in-
klüziv təlimin əsasını hər bir şagirdə fərdi yanaşma ideyası təşkil edir. İnklüziya – 
sağlamlıq imkanları məhdud olan uşaqlarda özünə inam yaratmaqla yanaşı, on-
lara digər yaşıdları ilə eyni məktəbdə təhsil almaq şəraitinin yaradılmasıdır. Bu 
baxımdan təlimi diferensiallaşdırarkən xüsusi təlimə ehtiyacı olan şagirdlərlə iş 
texnologiyasının nəzərə alınması mühüm amildir. Tədqiqatlar göstərir ki, xüsusi 
qayğıya ehtiyacı olan şagirdlərin bir çoxu üçün “eksplisit” təlim metodları olduqca 
əhəmiyyətlidir. Eksplisit təlim üç mərhələdən ibarətdir: 
– dərsin mövzularının təqdim edilməsi; 
– materialın birbaşa öyrədilməsi və dərsin məzmununun modelləşdirilməsi; 
– şagirdlərə təcrübə toplamaq imkanının yaradılması (istiqamətləndirilmiş 
praktik iş). 
Təqdim olunan vəsaitdə diferensial təlimin üç qrup üzrə təşkili nəzərdə tutulmuş-
dur:  
1. TNYOŞ – təlim nəticələri yüksək olan şagirdlər. 
2. TNZOŞ – təlim nəticələri zəif olan şagirdlər. 
3. SİMOŞ – sağlamlıq imkanları məhdud olan şagirdlər.  
Dərslərin tədrisi texnologiyalarını şərh edərkən müxtəlif mərhələlərdə hər üç qrupa 
daxil olan şagirdlərlə işləmək üçün müəllimə təlim materiallarının uyğunlaşdırıl-
ması istiqamətində tövsiyələr verilmişdir.   
 
 
16
ŞAGİRD NAİLİYYƏTLƏRİNİN QİYMƏTLƏNDİRİLMƏSİ 
 
Müəllim tərəfindən qiymətləndirmə meyarları əsasında müəyyən təlim mərhələsinin əv-
vəlində və sonunda şagirdin tədris materiallarının mənimsənilməsi üzrə irəliləyiş səviy-
yəsi və digər nailiyyətləri barədə hesabatlar verilir. Məzmun standartlarının mənim-
sənilməsi istiqamətində, əsasən, aşağıdakı qiymətləndirmə növlərindən istifadə olunur: 
1. İlkin səviyyənin qiymətləndirilməsi (diaqnostik qiymətləndirmə). Diaqnostik 
qiymətləndirmə şagirdin bilik və bacarıqlarının ilkin səviyyəsinin müəyyənləşdiril-
məsinə və bunun əsasında hər bir şagirdin potensial imkanlarını nəzərə alan təlim 
strategiyalarının seçilməsinə xidmət edir. 
Diaqnostik qiymətləndirmə əsasən dərs ilinin, bəhs və ya bölmələrin əvvəlində, şa-
gird başqa ümumi təhsil müəssisəsindən  gəldikdə, sinfi dəyişdikdə və digər zəruri 
hallarda onun bilik və bacarıqları haqqında məlumat toplamaq, fərdi yanaşmanı tə-
min etmək və təlim strategiyasını müəyyənləşdirmək məqsədilə müəllim tərəfindən 
aparılır. Bu qiymətləndirmənin nəticələri sinif və formativ qiymətləndirmə jur-
nallarında qeyd olunmur, müəllimin qeyd dəftərində öz əksini tapır.  
Diaqnostik qiymətləndirmədə aşağıdakı üsul və vasitələrdən istifadə etmək tövsiyə olunur: 
Üsullar Vasitələr 
Tapşırıqvermə Çalışmalar 
Müsahibə (şifahi yoxlama) 
Müəllimin qeydiyyat vərəqi (şagirdlə, müvafiq hallarda qrup, 
yaxud siniflə aparılan sifahi yoxlama zamanı müəllimin öy-
rənmək (diaqnoz qoymaq) istədiyi məsələnin  yazıldığı vərəq) 
Valideynlərlə və digər fənn 
müəllimləri ilə əməkdaşlıq 
Söhbət və müəllimin sorğu vərəqi (şagirdin evdə və ya 
məktəbdəki fəaliyyəti ilə bağlı suallar yazılmış vərəq) 
Vəsaitdə 5-ci sinif şagirdlərinin ilkin səviyyələrinin yoxlanmasını ümumi sorğu, 
müsahibə vasitəsilə aparmaq nəzərdə tutulur.  
2. İrəliləyişlərin monitorinqi (formativ qiymətləndirmə). Yeni məktəbdaxili 
qiymətləndirmənin  əsas mahiyyətini  formativ qiymətləndirmə təşkil edir. 
Yeni və ənənəvi qiymətləndirmə arasında əsas fərq gündəlik rəqəmli qiymətlərin 
yazılmaması və şagirdin təlim fəaliyyətinin daim izlənməsidir. Bu izləmələr  şagir-
din təlim nəticələrinə nail olması və nəticədə  summativ qiymətləndirmədə nailiy-
yət qazanmasına kömək məqsədilə aparılır.  
Formativ qiymətləndirmə sayəsində şagird gündəlik təlim fəaliyyəti ərzində rəqəm-
li qiymət  almaq üçün deyil,  yaxşı nəticə göstərmək üçün  çalışır. Formativ qiy-
mətləndirmə şagirdin qəbul edilmiş standartların reallaşmasına yönəlmiş irəliləmə-
lərini və geriləmələrini izləmək, bu zaman qarşıya çıxan problemləri aradan qaldır-
maq və təhsilalanı istiqamətləndirmək məqsədilə aparılır. 
Formativ qiymətləndirmədə aşağıdakı üsul və vasitələrdən istifadə etmək tövsiyə 
olunur: 
Üsullar Vasitələr 
Müşahidə Müşahidə vərəqləri 
Şifahi sual-cavab Şifahi nitq bacarıqları  üzrə  qeydiyyat vərəqi 
Tapşırıqvermə Çalışmalar 
Valideynlərlə və digər fənn 
müəllimləri ilə əməkdaşlıq 
Söhbət, sorğu vərəqi (şagirdin evdə və ya məktəbdəki 
fəaliyyəti ilə bağlı suallar yazılmış vərəq) 
 
 
17
Oxu Dinləmə üzrə qeydiyyat vərəqi Oxu üzrə  qeydiyyat vərəqi 
Yazı Yazı bacarıqlarının  inkişafı üzrə  qeydiyyat vərəqi 
Layihə Şagirdlərin təqdimatı və müəllim tərəfindən müəyyən olunmuş meyar cədvəli 
Rubrik Nailiyyət səviyyələri üzrə qiymətləndirmə şkalası 
Şifahi və yazılı təqdimat Meyar cədvəli 
Test Test tapşırıqları 
Özünüqiymətləndirmə Özünüqiymətləndirmə vərəqləri 
 
Müəllim üçün metodik vəsaitdə hər bir mövzunun sonunda qiymətləndirmə me-
yarları müəyyən olunmuşdur. Bu meyarlar hər mövzuda nəzərdə tutulan təlim 
məqsədlərinə nə dərəcədə nail olunduğunu qiymətləndirmək məqsədilə müəyyən 
edilir. Bu meyarlar kurikulum sənədinin tərkib hissəsi olan qiymətləndirmə stan-
dartlarına əsasən hazırlanmışdır. Praktik dərslərdə müəllim qiymətləndirməni 
aparmaq üçün fəaliyyət tapşırığının nəticəsi olan iş vərəqlərini, yaxud fləş-yaddaşa 
yazılmış faylı yoxlayır, dərsin digər mərhələlərində də bu meyarlara uyğun olaraq 
şagirdlərin fəaliyyətini izləyir və qeydlərini cədvəldə yazır.  
Müəllim hər mövzu üzrə tövsiyə olunan meyarlar üzrə aşağıdakı üsul və 
formalardan istifadə etməklə qiymətləndirmə apara bilər.  
Dərəcələr üzrə qiymətləndirmə. Müasir üsullara əsaslanan təlimdə şagird nailiyyət-
lərini qiymətləndirərkən yaxşı və pis cavabların, sadəcə, cəmi nəzərdə tutulmur. Bu 
zaman biliyi qiymətləndirmək üçün dərəcələrdən istifadə etmək məqsədəuyğundur. 
Dərəcələr dedikdə şagirdlərin fəaliyyətini yüksək, orta və aşağı balla qiymətlən-
dirməyə imkan verən dəqiq ifadə olunmuş qaydalar nəzərdə tutulur. Məsələn, 
“Fərdi kompyuterlər” mövzusunda qiymətləndirmə meyarlarını aşağıdakı kimi 
müəyyən etmək olar:  
1. Fərdi kompyuterlərin təsnifatına dair biliklərini şərh edir. 
2. Fərdi kompyuterləri bir-birindən fərqləndirir. 
3. Fərdi kompyuterlərin üstün cəhətlərini söyləyir. 
 
Müşahidəyə görə qiymətləndirmə. Müəllimin ibtidai siniflərdə formativ qiymətlən-
dirməni öz müşahidəsinə əsasən aparması daha məqsədəuyğundur. Müşahidəyə görə 
bütün sinif üzrə formativ qiymətləndirmə aparmaq üçün belə cədvəldən istifadə 
etmək olar: 
№ 
Şagirdin soyadı və adı M
. 1
 
M
. 2
 
M
. 3
 
Cəmi Nəticə Müəllimin qeydi 
1. Məmmədli Azər 2 3 3 8 Yaxşı  
2. Ağazadə Orxan 2 2 2 6 Orta  
 
№ Şagirdin soyadı və adı 
Meyarlar Nəticə Müəllimin 
qeydi 1 2 3 
1. Məmmədli Azər + + + Yaxşı  
2. Ağazadə Orxan + + - Orta  
3. Cəfərli Oqtay + - - Zəif  
 
18
Burada 1, 2, 3 qiymətləri meyarlar üzrə uyğun olaraq zəif, orta və yaxşı nəticələri 
göstərir. Ümumi qiyməti çıxarmaq üçün isə intervaldan istifadə etmək daha məqsə-
dəuyğundur; məsələn: 3–5 arası “Zəif”, 6–7 arası “Orta”,  8–9 arası isə “Yaxşı”. 
Fərdi özünüqiymətləndirmə. Şagirdlər hər tədris vahidinin sonunda dərslikdə 
verilmiş “Özümüzü yoxlayaq” səhifəsindəki tapşırıqları yerinə yetirir. Bu, müəlli-
min şagirdlərə düzgün istiqamət göstərməsi üçün bir vasitədir. Formativ qiymət-
ləndirmə məqsədilə müəllim müəyyən meyarlar əsasında müxtəlif özünüqiymətlən-
dirmə formalarını da tərtib edə bilər. 
Qrup diskussiyaları üçün özünüqiymətləndirmə. Şagirdlər qruplar şəklində işləyər-
kən dərsin sonunda müəllim tərəfindən onlara öz işlərini qiymətləndirmək üçün 
vaxt verilir.  
 
№ Meyarlar Həmiş
ə 
Adətən Bəzən Heç 
vaxt 
1. Diskussiyaya başlamazdan əvvəl biz tapşırığı 
dəqiqləşdiririk 
    
2. Biz verilmiş tapşırıqdan yayınmırıq     
3. Müzakirədə hamı iştirak edir     
4. Cavab verməzdən əvvəl həmsöhbətimizi dinləyirik     
5. Hansısa nəticəyə gəlməzdən əvvəl müəyyən 
mülahizələr söyləyirik 
    
6. Diskussiyanın sonunda vahid rəyə gəlirik     
7. Söylənilən bütün yaxşı fikirləri birimiz qeydə alır     
 
Qrup və cütlərin fəaliyyətinin qiymətləndirilməsi.  
Şagirdləri qiymətləndirmək üçün müəllim meyarlar üzrə qrup qiymətləndirməsini 
həyata keçirə bilər. Qiymətləndirmə ballarını ulduzlardan, müxtəlif işarələrdən, 
simvollardan (smayliklərdən) istifadə etməklə göstərmək olar. Nəticədə isə hər 
qrupun topladığı ulduz, simvol (smayliklər) sayılır.  
 
Qrupun 
№-si 
Əməkdaşlıq Dinləmə Nizam-
intizam 
Çıxış edən qrupun 
təqdimatına edilən 
əlavə və düzəlişlər
İşin düzgün yerinə 
yetirilməsi və   
tamamlanması 
Ümumi 
nəticə 
     I       
     II       
    III       
    IV       
 
Şagirdləri cütlərə ayırdıqdan sonra onların işini qiymətləndirmək üçün cədvəl təq-
dim edilir (vaxt məhdudiyyəti olduqda müəllim bir neçə cütlüyü dinləyir, qalanla-
rın isə iş vərəqlərini yığıb sonra qiymətləndirir).   
 
 
Cütlər üzrə işləyən 
şagirdlərin adı 
Meyarlar 
Əməkdaşlıq Dinləmə Nizam-
intizam 
Tapşırığın 
düzgünlüyü
Tapşırığın 
çətinliyi 
İşin 
tamlığı 
Ümumi 
nəticə 
Anar və Lalə        
Alpay və Nigar        
3. Yekun (summativ) qiymətləndirmə. Summativ qiymətləndirmə kiçik və böyük 
summativ qiymətləndirmədən ibarətdir.  
Kiçik və böyük summativ qiymətləndirmə təlim prosesində müəyyən mərhələlərə 
(bəhs və ya bölmənin, yarımilin sonunda) yekun vurmaqla, müvafiq məzmun 
 
 
19
standartlarına uyğun qiymətləndirmə standartları əsasında hazırlanmış vasitələrlə 
şagirdin nailiyyət səviyyəsini ölçmək məqsədilə aparılır. 
Summativ qiymətləndirmənin nəticələri keçirildiyi tarixdə sinif jurnalında qeyd olunur. 
Summativ qiymətləndirmədə aşağıdakı üsul və vasitələrdən istifadə etmək tövsiyə 
olunur: 
Üsullar Vasitələr 
Yoxlama yazı işləri Yoxlama yazı işləri üzrə  qeydiyyat vərəqi 
Layihə Şagirdlərin təqdimatı və müəllim tərəfindən müəyyən edilmiş meyar cədvəli 
Şifahi sorğu Şifahi sorğu üzrə  qeydiyyat vərəqi 
Test Test  tapşırıqları 
Tapşırıqvermə Tapşırıq, çalışma və laboratoriya işləri 
Yaradıcılıq və əl işləri Fənlərə müvafiq olaraq  rəsmlər, hazırlanan məmulatlar və digər əl işləri 
Metodik vəsaitdə orta məktəblərdə qiymətləndirmə qaydalarına əsasən hər tədris 
vahidinin sonunda kiçik, hər yarımilin sonunda isə böyük summativ qiymətləndirmə 
vasitələrinin nümunələri verilmişdir. Təqdim olunan nümunələr tədris vahidləri və 
yarımillər ərzində reallaşdırılması nəzərdə tutulan bacarıqların qiymətləndirilməsi 
üçün nəzərdə tutulur. Müəllim bu nümunələr əsasında öz variantlarını da hazırlaya 
bilər. Şagirdlərin summativ qiymətləndirməyə hazırlıq məqsədi ilə dərslikdə hər təd-
ris vahidinin  sonunda “Özümüzü yoxlayaq” adı ilə tapşırıqlar verilmişdir. Bu tapşı-
rıqlar summativ qiymətləndirmədən əvvəlki dərsdə yerinə yetirilə bilər.  
 
Toplum halında qiymətləndirmə (portfolio) 
Toplum halında qiymətləndirmə şagirdlərin bilik və bacarıqlarını ən obyektiv şəkil-
də qiymətləndirməyə imkan verir. Lakin bu üsul digər qiymətləndirmə formalarına 
nisbətən mürəkkəb olduğu üçün daha çox səy tələb edir. Bunun üçün hər şagirdə 
bir qovluq ayrılır. Qiymətləndiriləcək işlər müəllim və ya şagirdin özü tərəfindən 
bu qovluğun içinə yığılır. Bu materiallar dərsin mövzuları üzrə çalışma və tapşırıq-
lardan, müxtəlif testlərdən, layihələrdən, tədqiqat işlərindən, ev tapşırıqlarından, 
özünüqiymətləndirmə formalarından, dərsdənkənar praktik tapşırıqlardan və s.-dən 
ibarət ola bilər.  
İnformatika dərslərində portfolioların başqa bir formasından – elektron portfoli-
olardan da geniş istifadə edilməsi tövsiyə olunur. Bunun üçün hər bir şagird üçün 
kompyuterdə öz adı ilə qovluq yaradılır və kompyuterdə icra etdiyi bütün işlər ora 
yerləşdirilir. Bu portfolionun ən üstün cəhəti ondadır ki, şagird istədiyi zaman onun 
surətini şəxsi fləş-yaddaşına yazıb evdə işini davam etdirsə, yaxud valideynlərinə 
göstərə bilər.  
  
  
 
20
GÜNDƏLİK PLANLAŞDIRMAYA DAİR NÜMUNƏLƏR 
 
 
Dərs 3 / Mövzu: İNFORMASİYA MODELİ  
 
MOTİVASİYA 
Müəllim şagirdlərə bir neçə oyuncaq, yaxud kiçik maket göstərib sinfə müraciət edir: 
                                                   
– Bunlar hansı əşyalardır? (ekskavator oyuncağı, təyyarə modeli) Onların 
ətrafımızda oxşarı varmı? Onlar bu əşyalara nə ilə oxşayır və nə ilə fərqlənir? 
(ölçülərinə görə, hərəkətlərinə görə).  
Müəllim digər fənlərlə intreqrativ suallar verə bilər: 
– Qlobus nəyə oxşayır? (Yer kürəsinə). Qlobusu düzəltmək üçün insanlar hansı 
məlumatlardan istifadə etmişlər? Biz keçmiş zamanlarda yaşamış dinozavrları 
görməmişik, amma onlar barədə filmlərə baxmışıq, 
onların şəkillərini seyr etmişik. Sizcə, insanlar dino-
zavrları görmədikləri halda onların nəhəng olduqlarını, 
xarici görünüşlərini necə müəyyən etmişlər?    
Şagirdlərin fikirləri dinlənilir. Lövhədə tədqiqat sualı 
yazılır və müəllim tərəfindən səsləndirilərək izah olunur. 
Şagirdlərin fərziyyələri qeyd olunur.  
Tədqiqat sualı: Obyektləri öyrənmək üçün onları necə təsvir etmək olar? 
DƏRSİN 
MƏQSƏDİ 
 obyektin informasiya modelini izah etmək; 
 informasiya modelinin növlərini fərqləndirmək; 
 obyektin informasiya modelinin növlərini nümunələrlə şərh 
etmək. 
  
Əsas 
ANLAYIŞLAR Model, modelləşdirmə, maddi model, informasiya modeli 
  
DƏRSİN TİPİ İnduktiv 
 
 
İstifadə olunan 
İŞ FORMALARI Bütün siniflə iş, qrupla iş 
 
İstifadə olunan 
ÜSULLAR 
Beyin həmləsi, kiçik mühazirə, problemin həlli, modelləşdirmə, 
təqdimat 
 
Fənlərarası 
İNTEQRASİYA Riy. – 2.1.2,  H-b. – 4.2.2,  Tex.– 4.2.1, T.i. – 1.1.1, 2.1.1 
  
TƏCHİZAT İş vərəqləri, kompyuter, proyektor 
 
 
21
TƏDQİQATIN APARILMASI 
Müəllim tədqiqatı aparmaq üçün şagirdləri kiçik qruplara bölür. O, qrupların hər 
birinə dərsliyin “Fəaliyyət” hissəsində olan tapşırıqların birini, yaxud alternativ 
tapşırıqlar verə bilər.  
Alternativ tapşırıqlar.  
– Məktəbinizi müxtəlif cür təsvir edin.  
– Qrupun üzvlərini müxtəlif cür təsvir edin. 
Diferensial təlim. Sağlamlıq imkanları məhdud olan şagirdlər qrup müzakirələrin-
də iştirak edə, iş vərəqlərində obyektin şəklini çəkə, yaxud onun haqqında nə isə 
yaza bilərlər.  
 
MƏLUMAT MÜBADİLƏSİ VƏ MÜZAKİRƏSİ 
Hər qrupun nümayəndəsi işi təqdim edir. Şagirdlər dərslikdə verilmiş fəaliyyət tap-
şırığını şəkil çəkməklə, sözlərlə, yaxud sxem çəkməklə yerinə yetirə bilər. 
Məlumat mübadiləsi baş verir. Müəllim və digər qruplar çıxış edənə suallarla mü-
raciət edə bilər. 
I qrupa:  
– İnformasiyanı hansı formalarda təqdim etdiniz? Futbol meydançasındakı oyun-
çuların yerini necə göstərmək olar? Futbol meydançasının ölçülərini göstərmək 
üçün meydançanın özünü çəkməyə ehtiyac varmı?   
II qrupa: 
– Keçiləcək dərsləri nə zaman cədvəllə göstərmək əlverişli olur? Əgər valideyni-
nizi hər gün dərsinizin qurtardığı vaxt maraqlandırırsa, ona gün ərzində keçilən 
dərsləri sadalamağa ehtiyac varmı? Bu zaman ona informasiyanı necə təqdim 
etmək olar?  
III qrupa: 
– Məktəbdən evə getdiyin yolu dostuna necə başa sala bilərsən? Əgər məktəbdən 
eviniz görünürsə, onun yerini bildirmək üçün ən münasib forma hansı ola bilər? 
IV qrupa: 
– Sevdiyiniz dondurmanı almaq üçün onu satıcıya necə bildirmək olar? Əgər bu 
dondurmanı özünüz hazırlamaq istəsəniz, sizə onun haqqında hansı informasi-
yalar daha faydalı ola bilər?  
 
ÜMUMİLƏŞDİRMƏ VƏ NƏTİCƏ  
Müəllim şagirdlərə sualla müraciət edir: 
– Siz informasiyaları necə təqdim etdiniz? Təqdim edilmiş formalardan obyekt 
haqqında bütün məlumatları almaq olardımı?  
Müəllim şagirdlərin cavablarını ümumiləşdirir və onlarla birlikdə nəticə çıxarır: 
– Obyektlərin sadələşdirilmiş bənzəri model adlanır. Obyektlərin görünən 
əlamətlərinin əks olunduğu bu cür modellərə maddi model deyilir. Obyekti öy-
rənmək ucun maddi model yaratmaq vacib deyil. Maddi modellərdən savayı, 
informasiya modelləri də var. Əgər obyektin maddi modeli onun fiziki oxşarı-
dırsa, informasiya modeli onun təsviridir. Modellər obyektin bütün xassələrini 
yox, yalnız öyrənilən və maraqlı olan xassələrini əks etdirir. Obyekti öyrənmək 
 
22
üçün maddi model yaratmaq vacib deyil. Özünüz də gördünüz ki, eyni bir ob-
yekti müxtəlif yollarla təsvir etmək olur. Başqa sözlə, eyni bir obyektin müxtə-
lif modellərini qurmaq olar. Bu modellərin hər biri obyektin müəyyən 
xassələrini əks etdirir. Məsələn, bir modeldən obyektin ölçüləri, başqasından 
onun rəngi və forması, üçüncüsündən isə materialı və hərəkətləri haqqında 
informasiya almaq olar. Ən çox istifadə edilən informasiya modelləri sözlə, 
şəkillə, cədvəllə və sxemlə təsvir olunur. 
Müəllim dərsin əvvəlində irəli sürülən fərziyyələri xatırladır və onları şagirdlərin 
fəal iştirakı ilə qazanılmış biliklərlə müqayisə edir. 
 
YARADICI TƏTBİQETMƏ  
Müəllim şagirdlərə eyni bir obyektin müxtəlif informasiya modellərini qurmaq 
tapşırığı verə bilər.  
 
QİYMƏTLƏNDİRMƏ 
Müəllim dərs zamanı qrupları qiymətləndirir. Cədvəli doldurur: 
 
№ Əməkdaşlıq Dinləmə Nizam-intizam 
İşin düzgün 
yerinə 
yetirilməsi və 
tamamlanması 
Ümumi 
nəticə 
I      
II      
III      
IV      
 
Müəllim dərsin təlim məqsədlərinə nail olmaq dərəcəsini müəyyən etmək üçün 
meyar cədvəli hazırlayır. Dərsin bütün mərhələlərində bu meyarlara uyğun olaraq 
şagirdlərin fəaliyyətini izləyir və qeydlərini cədvəldə yazır.  
Meyarlar: 
1. Obyektin informasiya modelini izah edir. 
2. İnformasiya modelinin növlərini fərqləndirir. 
3. Obyektin informasiya modelinin növlərini nümunələrlə şərh edir.  
 
№ Şagirdin soyadı və adı 
Meyarlar üzrə müəllimin qeydləri 
1 2 3 
1.     
2.     
...     
Ev tapşırığı. “Araşdıraq-öyrənək” bölməsindəki tapşırıq verilə bilər.  
 
 
23
Dərs 5 / Mövzu: FƏRDİ KOMPYUTERLƏR  
 
MOTİVASİYA 
Müəllim  şagirdlərə müraciət edə bilər: 
– Kompyuter haqqında, yəqin ki, hər birinizin kifayət qədər məlumatı var. 
Kompyuterlərə harada rast gəlmisiniz?  
Müəllim şagirdlərin fikirlərini dinləyib problemli situasiya yaradacaq suallar verir: 
– Sizə lazım olan kompyuteri necə seçmək olar? Onun hansı özəlliklərinə 
(xüsusiyyətlərinə) fikir vermək lazımdır?  
Şagirdlərin fikirləri dinlənilir. Lövhədə tədqiqat sualı yazılır və müəllim tərəfindən 
səsləndirilərək izah olunur. Şagirdlərin fərziyyələri qeyd olunur.  
Tədqiqat sualı: Kompyuterləri necə fərqləndirmək olar? 
 
TƏDQİQATIN APARILMASI 
Müəllim tədqiqatı aparmaq üçün şagirdləri kiçik qruplara bölür. O, dərsliyin 
“Fəaliyyət” hissəsində təsvir olunmuş kompyuterləri iki-iki bölməklə hər qrupa bir 
cüt kompyuteri müqayisə etməyi tapşırır. Bu zaman şagirdlər kompyuterləri xarici 
görkəminə, ölçülərinə, hissələrinə görə müqayisə edirlər. Bu kompyuterlər haqqın-
da məlumatı olan şagirdlər onları başqa cəhətlərinə görə də müqayisə edə bilərlər. 
Venn diaqramında kompyuterlərin fərqli və oxşar cəhətləri qeyd edilir.  
 
I qrup 
 
DƏRSİN 
MƏQSƏDİ 
 fərdi kompyuterləri bir-birindən fərqləndirmək; 
 fərdi kompyuterlərin təsnifatına dair biliklərini nümayiş 
etdirmək;  
 fərdi kompyuterlərin növlərinə görə üstün cəhətlərini 
söyləmək. 
  
Əsas 
ANLAYIŞLAR 
Kompyuter, fərdi kompyuter, masaüstü kompyuter, noutbuk, 
planşet, cib kompyuteri 
  
DƏRSİN TİPİ İnduktiv 
 
 
İstifadə olunan 
İŞ FORMALARI Bütün siniflə iş, qruplarla iş 
 
İstifadə olunan 
ÜSULLAR 
Beyin həmləsi, kiçik mühazirə, problemin həlli, Venn diaqramı, 
təqdimat 
 
Fənlərarası 
İNTEQRASİYA Tex. –  2.1.1 
  
TƏCHİZAT İş vərəqləri, kompyuter sinfi 
 
24
II qrup 
   
III qrup 
     
IV qrup 
    
 
MƏLUMAT MÜBADİLƏSİ VƏ MÜZAKİRƏSİ 
Hər bir qrupun nümayəndəsi işi təqdim edir. Məlumat mübadiləsi baş verir. 
Müəllim və digər qrup üzvləri suallar verə bilər:  
– Şəkillərdə göstərilmiş kompyuterləri harada görmüsünüz?  
– Onların hansı ümumi cəhətləri var? 
– Bu kompyuterlərdə hansı işləri görmək olar? 
 
ÜMUMİLƏŞDİRMƏ VƏ NƏTİCƏ  
Müəllim sinfə müraciət edir: 
– Kompyuterlər bir-birindən necə fərqlənir? 
– Bütün növ kompyuterlərdə eyni işləri görmək olarmı? 
– Kompyuterlərin müxtəlif göstəricilərini bilmək nə üçün lazımdır?  
Müəllim şagirdlərin cavablarını ümumiləşdirir və onlarla birlikdə nəticə çıxarır: 
– Kompyuterlərə çox yerdə rast gəlmək olar: ofislərdə, zavodlarda, banklarda, 
məktəblərdə, avtomobillərdə, evlərdə, məişət cihazlarının daxilində. 
               
 
– Bir nəfərin istifadəsi üçün nəzərdə tutulan kompyuterlər fərdi kompyuterlər 
adlanır. “Macintosh” adlı ilk fərdi kompyuteri 1984-ci ildə “Apple” firması 
hazırlamışdır. Əvvəllər kompyuterlər çox iri idi və böyük zallarda yerləşirdi.  
 
 
25
 
– Fərdi kompyuterləri ölçülərinə və imkanlarına görə bir neçə növə ayırırlar: 
masaüstü kompyuterlər, noutbuk kompyuterlər (dizüstü kompyuterlər), planşet 
kompyuterlər, ovuciçi kompyuterlər (cib kompyuterləri).   
– Masaüstü kompyuterlər fərdi kompyuterlərin ən geniş yayılmış növüdür.  Həm 
də onlara stasionar kompyuterlər də deyilir. Onlar, əsasən, sistem bloku, 
monitor, klaviatura və siçandan ibarət olur. 
– Noutbukların, yaxud dizüstü kompyuterlərin ölçüləri masaüstü kompyuterlərə 
nisbətən kiçik olsa da, imkanları, demək olar ki, eynidir. Kiçik və yüngül 
olduqlarından onları rahat daşımaq olur. Noutbuklar elektrik şəbəkəsi ilə yanaşı, 
batareya ilə də işləyə bilir. 
Müəllim dərslikdə adı çəkilən kompyuterlərdən danışa bilər.  
– Fərqlərinə baxmayaraq bütün fərdi kompyuterləri birləşdirən ümumi cəhət odur 
ki, onların giriş-çıxış  qurğuları, prosessoru  və yaddaş qurğusu var. 
Müəllim dərsin əvvəlində irəli sürülən fərziyyələri xatırladır və onları şagirdlərin 
fəal iştirakı ilə qazanılmış biliklərlə müqayisə edir. 
 
YARADICI TƏTBİQETMƏ  
Müəllim şagirdlərə “Sual və tapşırıqlar” hissəsində verilmiş 4-cü tapşırığı yerinə 
yetirməyi təklif edir.  
 
QİYMƏTLƏNDİRMƏ 
Müəllim dərsin təlim məqsədlərinə nail olmaq dərəcəsini müəyyən etmək üçün 
meyar cədvəli hazırlayır. Dərsin bütün mərhələlərində bu meyarlara uyğun olaraq 
şagirdlərin fəaliyyətini izləyir və qeydlərini cədvəldə yazır.  
 
Meyarlar: 
1. Fərdi kompyuterlərin təsnifatına dair biliklərini şərh edir.  
2. Fərdi kompyuterləri fərqləndirir. 
3. Fərdi kompyuterlərin üstün cəhətlərini söyləyir. 
 
№ Şagirdin soyadı və adı 
Meyarlar üzrə müəllimin qeydləri 
1 2 3 
1.     
2.     
3.     
...     
Ev tapşırığı. “Araşdıraq-öyrənək” bölməsindəki tapşırıq verilə bilər.  
 
26
Dərs 12 / Mövzu: ŞƏKLİN FRAQMENTİ İLƏ İŞ 
 
MOTİVASİYA 
– Rəsm dərslərində şəkil çəkən zaman bəzən hər hansı bir elementin yerini 
dəyişmək lazım gəlir. Kağız üzərində çəkilmiş şəklin müəyyən hissəsini 
böyüdüb-kiçiltmək, yaxud surətini başqa yerə köçürmək lazım gələrsə, bu 
zaman nə edirsiniz? “Fraqment” sözünün mənasını bilirsinizmi? Fraqment 
tamın bir hissəsi kimi başa düşülür. 
Müəllim şagirdlərin aşağı siniflərdə Paint proqramında iş bacarıqlarını yada 
salmaq üçün bəzi suallar verə bilər: 
– Qrafik redaktorda işləyərkən şəklin fraqmenti ilə hansı əməliyyatları yerinə 
yetirmisiniz? Kompyuterdə şəkil çəkəndə onun fraqmenti ilə necə işləmək olar?  
Şagirdlərin fikirləri dinlənilir.  
Lövhədə tədqiqat sualı yazılır və müəllim tərəfindən səsləndirilərək izah olunur. 
Şagirdlərin fərziyyələri qeyd olunur.  
Tədqiqat sualı: Qrafik redaktorda şəklin fraqmentinin yerini, ölçülərini necə 
dəyişmək və çoxaltmaq olar? 
 
TƏDQİQATIN APARILMASI 
Müəllim şagirdləri seçdirmə alətləri ilə, şəklin fraqmentinin çoxaldılması, başqa 
yerə köçürülməsi, silinməsi ilə tanış edir. Bu zaman o, proyektordan istifadə edərək 
şagirdlərə izahat verə bilər.  
Tədqiqatı aparmazdan əvvəl müəllim şagirdlərlə kompyuterdə iş qaydalarını və 
təhlükəsizlik  texnikası qaydalarını təkrarlayır. Sinif cütlüklərə bölünür. Hər cütlük 
bir kompyuterin qarşısında əyləşir və onlara dərsliyin “Fəaliyyət” hissəsində olan 
tapşırıq verilir.  
Praktik iş zamanı seçdirmə alətləri, şəklin fraqmentinin çoxaldılması, başqa yerə 
köçürülməsi, silinməsi bacarıqları ilə bağlı şagirdlərdə yaranacaq suallara əyani 
DƏRSİN 
MƏQSƏDİ 
 seçdirmə alətlərini tanımaq; 
 şəklin fraqmentini çoxaltmaq; 
 şəkiln fraqmentinin yerini dəyişmək və onu silməyi bacarmaq. 
  
Əsas 
ANLAYIŞLAR 
Seçdirmə alətləri, şəklin fraqmenti, şəklin seçdirilməsi, fraqmentin 
çoxaldılması 
  
DƏRSİN TİPİ Praktik 
  
İstifadə olunan 
İŞ FORMALARI Bütün siniflə iş, cütlərlə iş 
 
İstifadə olunan 
ÜSULLAR Beyin həmləsi, kompyuterdə iş 
 
Fənlərarası 
İNTEQRASİYA T.i. – 2.1.1,  2.1.2 
  
TƏCHİZAT İş vərəqləri, proyektor, noutbuk 
  
Proqram 
TƏMİNATI MS Paint proqramı 
 
 
27
olaraq cavab vermək üçün müəllim proyektorda bu işlərin icrasını nümayiş etdirir. 
Şagirdlər sinifdə çəkdikləri şəkli evdə davam etdirmək istəsələr, müəllim bu işləri 
fləş-yaddaşa yazıb onlara verə bilər.  
Diferensial təlim. Təlim nəticələri yüksək olan və qrafik redaktorda işləməyi 
bacaran şagirdlərə daha mürəkkəb tapşırıqlar vermək olar: məsələn, məktəbinizin 
binasını çəkmək. Tədqiqat zamanı müəllim xüsusi qayğıya ehtiyacı olan şagirdlərə 
böyük həssaslıqla yanaşmalıdır. Onlara alma, şar çəkmək və onu çoxaltmaq kimi 
daha sadə tapşırıqlar vermək olar.  
 
MƏLUMAT MÜBADİLƏSİ VƏ MÜZAKİRƏSİ 
Müəllim bir neçə cütlüyün işini nümayiş etdirə bilər. Tapşırığın nəticəsi seçdirmə 
alətindən düzgün istifadə edilməsindən asılıdır. Seçdirmə alətindən düzgün istifadə 
edə bilməyən şagirdlərin nəticələri də uyğun olaraq səliqəsiz olacaqdır. Müzakirə 
zamanı müəllim bunu vurğulaya bilər. Məlumat mübadiləsi baş verir. Müəllim 
suallar verə bilər:  
– Şəkil hazırlayarkən hansı alətlərdən istifadə etdiniz? Seçdirmə alətindən necə 
istifadə etdiniz? Seçdirilmiş fraqmenti necə çoxaltdınız? Vərəqdə bu şəkli necə 
çəkəcəkdiniz?  
 
ÜMUMİLƏŞDİRMƏ VƏ NƏTİCƏ  
Müəllim sinfə müraciət edir: 
– Seçdirmə alətləri nə üçündür? 
– Onlardan necə istifadə etmək olar? 
Müəllim şagirdlərin cavablarını ümumiləşdirir və onlarla birlikdə nəticə çıxarır: 
– Bəzən rəsmi çəkərkən bütöv bir fraqmentin yerini dəyişmək, üzünü köçürmək, 
yaxud uzaqlaşdırmaq lazım gəlir. Bunun üçün seçdirmə alətlərindən istifadə 
olunur.  
Dərsliyin “Fəaliyyət” hissəsindən sonra verilən izahat və yeni məlumatlar oxunur. 
Müəllim oxunan materialları proyektor vasitəsilə əyani olaraq nümayiş etdirir. 
Seçdirmə alətləri və onlarla iş rejimləri sadalandıqca müəllim onları proyektor va-
sitəsilə göstərir. Seçdirilmiş fraqmentlərin çoxaldılması və yerinin dəyişdirilməsi 
dərslikdə verilmiş qayda ilə nümayiş edilir.  Bu zaman şagirdlər müəllimin yerinə 
yetirdiyi əməliyyatları öz kompyuterlərində təkrar etməklə bu bacarıqlara daha 
asanlıqla yiyələnə bilər.  
Müəllim fraqmentin çoxaldılmasını iki üsulla göstərə bilər: 1. Fraqmenti bufer yad-
daşına yazmaqla (Copy) və sonra iş sahəsinə salmaqla (Paste). 2. Klaviaturada 
<Ctrl> klavişindən istifadə etməklə.  
Müəllim dərsin əvvəlində irəli sürülən fərziyyələri xatırladır və onları şagirdlərin 
fəal iştirakı ilə qazanılmış biliklərlə müqayisə edir. 
 
YARADICI TƏTBİQETMƏ  
Müəllim dərsin bu mərhələsində şagirdlərə yaradıcı iş təklif edə bilər:  
– İstədiyiniz fiquru çəkin. Onu çoxaldaraq naxışlar yaradın. İşi kompyuterin 
yaddaşında saxlayın. 
 
28
QİYMƏTLƏNDİRMƏ 
Müəllim dərsin təlim məqsədlərinə nail olmaq dərəcəsini müəyyən etmək üçün 
meyar cədvəli hazırlayır. Dərsin bütün mərhələlərində bu meyarlara uyğun olaraq 
şagirdlərin fəaliyyətini izləyir və qeydlərini cədvəldə yazır.  
 
Meyarlar: 
1. Seçdirmə alətlərini tanıyır. 
2. Şəklin fraqmentini çoxaldır. 
3. Şəklin fraqmentinin yerini dəyişir, onu silməyi bacarır. 
 
№ Şagirdin soyadı və adı 
Meyarlar üzrə müəllimin qeydləri 
1 2 3 
1.     
2.     
3.     
...     
Ev tapşırığı. Seçdirmə alətlərindən istifadə edərək rəsm hazırlayın. Onu fləş-
yaddaşa yazıb sinfə gətirin. 
 
 
Dərs 25 / Mövzu: DÜNYA HÖRÜMÇƏK TORU 
 
MOTİVASİYA 
Müəllim sinfə müraciət edir: 
– Nə üçün insanlar kompyuterlərlə, telefonlarla  İnternetə qoşulurlar? İnternetdə 
nə var? İnternet sizə hansı işlərinizdə kömək edə bilər? 
Şagirdlərin fikirləri dinlənilir.  
Müəllim soruşur: 
DƏRSİN 
MƏQSƏDİ 
 İnternetin imkanlarını şərh etmək; 
 brauzerdə sadə iş bacarıqları nümayiş etdirmək; 
 ünvanı məlum olan veb-səhifəni İnternetdə açmaq. 
 alqoritmmmmmm 
Əsas 
ANLAYIŞLAR 
İnternet xidmətləri, Dünya hörümçək toru – WWW, istinad, 
brauzer, veb-sayt,  saytda gəzişmə 
  
DƏRSİN TİPİ Praktik 
 
 
İstifadə olunan 
İŞ FORMALARI Bütün siniflə iş, fərdi iş 
 
İstifadə olunan 
ÜSULLAR Müsahibə, kompyuterdə iş,  
 
Fənlərarası 
İNTEQRASİYA H-b. – 2.2.2, 3.3.1 
  
TƏCHİZAT İş vərəqləri, proyektor, noutbuk 
 
 
29
– İnternetdəki məlumatlar konkret olaraq harada yerləşir? “Məlumat İnternetdə-
dir” dedikdə nə başa düşülür?  
 
Lövhədə tədqiqat sualı yazılır və müəllim tərəfindən səsləndirilərək izah olunur. 
Şagirdlərin fərziyyələri qeyd olunur.  
Tədqiqat sualı: İnternetdə veb-səhifələrə necə baxmaq olar? 
 
TƏDQİQATIN APARILMASI 
Tədqiqatı aparmazdan əvvəl müəllim şagirdlərlə kompyuterdə iş qaydalarını və 
təhlükəsizlik  texnikası qaydalarını təkrarlayır. Sinif cütlüklərə bölünür. Hər cütlük 
bir kompyuterin qarşısında əyləşir və onlara dərsliyin “Fəaliyyət” hissəsində olan 
tapşırıq verilir. 
Müəllim işi qruplarla da təşkil edə bilər. Bu zaman hər bir qrupa aşağıdakı saytların 
birində işləmək tapşırılır:  
– mektebli.president.az  
– din.az 
– eco.preslib.az 
– uzeyir.musigi-dunya.az 
Müəllim brauzerlə iş qaydalarını nümayiş etdirə bilər. O, şagirdlərə saytın 
ünvanının düzgün yığılmasını, hiperistinadlara keçidi və əvvəlki səhifəyə qayıtmaq 
üçün hansı düymənin basıldığını xatırlada bilər.  
 
MƏLUMAT MÜBADİLƏSİ VƏ MÜZAKİRƏSİ 
Müəllim suallar verə bilər: 
– Hansı brauzeri açdınız? 
– Saytın ünvanını hara daxil etdiniz? 
– Açılan səhifədə hansı məlumatlarla tanış oldunuz? 
– Həmin səhifədən yeni səhifəyə necə keçdiniz? 
– Bu səhifələrdə hansı məlumatlar var?  
İşin müzakirəsini dərslikdə verilmiş suallarla da davam etdirmək olar.  
 
ÜMUMİLƏŞDİRMƏ VƏ NƏTİCƏ  
Müəllim sinfə müraciət edir:  
– İnternetdə istədiyiniz sayta necə baxmaq olar?  
Müəllim şagirdlərin cavablarını ümumiləşdirir və onlarla birlikdə nəticə çıxarır: 
– İnternetin ən qiymətli xidmətlərindən biri Dünya hörümçək toru (World Wide 
Web), yaxud Veb adlanır. O, veb-səhifələr adlanan elektron fayllar yığınından 
ibarətdir. Veb-səhifələrdə məlumatlar və onları bir-biri ilə əlaqələndirən 
istinadlar olur. İstinadı çıqqıldatdıqda başqa səhifəyə keçilir. Bir-biri ilə əlaqəli 
veb-səhifələr seriyası veb-sayt əmələ gətirir. Veb-də yüz milyonlarla veb-sayt 
fəaliyyət göstərir.  
 
30
– Veb-saytlara baxmaq üçün kompyuterlərdə xüsusi proqramlardan – 
brauzerlərdən istifadə olunur. 
– Veb-səhifəni yükləmək üçün brauzerin ünvan zolağında onun ünvanını yığmaq 
lazımdır. 
Müəllim dərsin əvvəlində irəli sürülən fərziyyələri xatırladır və onları şagirdlərin 
fəal iştirakı ilə qazanılmış biliklərlə müqayisə edir. 
 
YARADICI TƏTBİQETMƏ  
Şagirdlər veb-brauzeri açdıqdan sonra, onun ünvan zolağında gulzarnene.com, 
baladili.ws ünvanlarından birini daxil etməklə, açılan saytla tanış ola bilərlər. Onlar 
bu saytlardan digər saytlara da keçə bilərlər. Müəllim şagirdlərdən saytlarda 
oxuduqları materiallar haqqında danışmağı tapşırır.  
 
QİYMƏTLƏNDİRMƏ 
Müəllim dərsin təlim məqsədlərinə nail olmaq dərəcəsini müəyyən etmək üçün 
meyar cədvəli hazırlayır. Dərsin bütün mərhələlərində bu meyarlara uyğun olaraq 
şagirdlərin fəaliyyətini izləyir və qeydlərini cədvəldə yazır.  
 
Meyarlar: 
1. İnternetin imkanlarını şərh edir. 
2. Brauzerdə sadə iş bacarıqları nümayiş etdirir.  
3. Ünvanı məlum olan veb-səhifəni İnternetdə açır. 
 
№ Şagirdin soyadı və adı 
Meyarlar üzrə müəllimin qeydləri 
1 2 3 
1.     
2.     
3.     
...     
Ev tapşırığı. İnternetdə ixtiyari sayta girmək, onun səhifələri ilə tanış olmaq və 
alınan məlumat haqqında məruzə hazırlamaq.   
 
 
 
31
MÖVZULAR ÜZRƏ TƏLİM MATERİALLARI İLƏ İŞ 
TEXNOLOGİYASININ ŞƏRHİ  
 
 
 
 
 
 
ALT STANDARTLAR ÜZRƏ  
REALLAŞDIRILACAQ BACARIQLAR 
 
 
 
 
 
 
 
 
 
 
 
 
 
 
 TƏDRİS VAHİDİ ÜZRƏ ÜMUMİ SAATLARIN MİQDARI: 4 saat 
 
KİÇİK SUMMATİV QİYMƏTLƏNDİRMƏ:       1 saat 
TƏDRİS VAHİDİ – 1
İNFORMASİYA 
1.1.1. İnformasiyaların sadə işarələrlə kodlaşdırılmasını izah edir. 
1.1.2. İnformasiyaların sadə işarələrlə kodlaşdırılmasına aid nümunələr 
göstərir. 
1.1.3. İnformasiyaların həcminin ölçülməsini nümunələrlə izah edir. 
1.2.1. İnformasiyaların qəbul edilməsinin üsullarını sadalayır. 
1.2.2. İnformasiyaların qəbul edilməsi üsullarını fərqləndirir. 
1.2.3. İnformasiyaların qəbul edilməsi üsullarını nümunələrlə şərh edir. 
2.1.1. Obyektin informasiya modelini izah edir. 
2.1.2. İnformasiya modelinin növlərini fərqləndirir. 
2.1.3. Obyektin informasiya modelinin növlərini nümunələrlə şərh edir. 
 
32
Dərs 1 / Mövzu: İNFORMASİYA NƏDİR 
 
Tədris ilinin ilk dərsi kimi şagirdləri dərsliyin quruluşu və ondan istifadə qaydaları 
ilə tanış etmək məqsədəuyğundur. Məzmun standartlarını təhlil edərkən görmək olar 
ki, “informasiya prosesləri” məzmun xətti 5-ci sinifdən başlayaraq yuxarı siniflərə 
qədər davam edir və hər sinifdə informasiya proseslərindən birinə daha çox diqqət 
yetirilir. Müəllim dərsə ümumi diaqnostik qiymətləndirmə ilə başlaya bilər. O, qiy-
mətləndirməni sual-cavab şəklində, yaxud sadə tapşırıqlarla da keçirə bilər. Keçirilən 
qiymətləndirmə, eyni zamanda, şagirdlərin aşağı siniflərdən öyrəndikləri bilikləri 
aktivləşdirməyə xidmət edəcəkdir. Müəllim informasiyanın qəbulunda duyğu üzvlə-
rinin rolunu gündəlik həyatdan nümunələr göstərməklə şərh edə bilər.  
 
 
 
  Müəllim mövzuya başlamaq üçün şagirdlərin diqqətini ətrafımızda olan in-
formasiyalara və onların əhəmiyyətinə yönəldə bilər. Şagirdləri aktivləşdirmək 
üçün şəkil üzrə iş təşkil etmək mümkündür. Bunun üçün müxtəlif sualların 
verilməsi faydalı olardı. Müsahibə zamanı müəllim sinfin səviyyəsi barədə ilkin 
təsəvvürlər yaratmaqla öz fəaliyyətində müəyyən dəyişikliklər edə bilər. “Daha 
hansı ... ?”, “Nəyə görə ... ?” tipli suallarla müəllim şagirdləri yoxlaya bilər. 
Adətən, bu cür suallar dialoqu davam etdirməyə kömək göstərir.  
 Dərsliyin “Fəaliyyət” hissəsində verilmiş tapşırığı yerinə yetirmək üçün 
araşdırılan sual müzakirə olunur. Bu tapşırıqda məqsəd gündəlik həyatda 
müxtəlif informasiyaları necə qəbul etməyin mümkünlüyünü araşdırmaqdır. 
Müəllim tapşırığa yaradıcı yanaşmağı xahiş edir. Bu zaman o xatırlada bilər ki,  
bir informasiyanı bir neçə üsulla əldə etmək olar. Siyahıda verilən hər bir 
informasiya bizim bir duyğu üzvümüzə uyğun gəlsə də, izah oluna bilər ki, 
onları bir neçə duyğu üzvümüz vasitəsilə də əldə edə bilərik; məsələn: krandan 
gələn suyun qaynar olduğunu toxunmaqla (əlimizlə), görməklə (buxarını) 
müəyyənləşdirə bilərik. Bu baxımdan tapşırıq aşağıdakı cədvəli doldurmaqla da 
yerinə yetirilə bilər.  
 
 
 
33
  Diferensial təlim. Təlim nəticələri zəif olan və sağlamlıq imkanları məhdud olan 
şagirdlərin aktiv iştirakını təmin etmək üçün müəllim bu tapşırığı bir qədər sadələş-
dirə bilər. Məsələn, hər bir informasiya üçün bir duyğu üzvü müəyyən edilir.  
Tapşırığın müzakirəsi dərslikdə yazılmış suallar əsasında qurula bilər. İnforma-
siyanın qəbul edilməsi üsulunun onun növündən asılılığı nümunələrlə izah oluna 
bilər: məsələn, biz səs informasiyasını gözümüz və ya əlimizlə qəbul edə bilmirik. 
Amma dərsin qurtardığını saata baxmaqla, yaxud şagirdlərin dəhlizə çıxmaları ilə 
müəyyənləşdirə bilərik. Şagirdləri müzakirəyə daha fəal cəlb etmək üçün müəllim 
əlavə suallar da verə bilər. Məsələn, “Əgər pəncərə bağlıdırsa, havanın çiskinliyini 
necə bilmək olar?”, “Mətbəxə daxil olmadan ananızın qutab bişirdiyini bilmək 
olarmı?”  
 Dərslikdə “Fəaliyyət” hissəsindən sonra verilən izahat və yeni məlumatların 
şagirdlər tərəfindən sinifdə oxunması onlarda yarana biləcək sualları müzakirə 
etmək üçün faydalıdır. Müəllim optik illüziyalar barədə məlumat verə və bəzi 
şəkilləri nümayiş etdirə bilər.  
Adətən, şagirdlər bu mövzuya çox maraq göstərirlər. İllüziyalar insanın duyğu 
üzvlərinin mükəmməl olmadığını sübut edir.  
                        
 
Burada insan tərəfindən yaradılan alət, cihaz və qurğular barədə məlumat vermək 
məqsədəuyğundur. 
 “Nümunə” hissəsində verilmiş məlumatı şagirdlərdən birinin vasitəsilə də 
nümayiş etdirmək mümkündür.  
  “Bu, maraqlıdır” işarəsi ilə verilmiş material şagirdlərdə qəbul olunan informa-
siyanın üsulları arasında müqayisə aparmaq üçün istifadə edilə bilər. Müəllim bu 
məlumatı atalar sözünün şərhini verməklə daha da zənginləşdirə bilər. 
                       NƏ İLƏ ALMAQ OLAR? 
 
 
 
     İNFORMASİYA G
ör
m
ək
lə
 
Eş
itm
ək
lə
 
To
xu
nm
aq
l
a İy
lə
m
ək
lə
 
D
ad
m
aq
la
 
Bayırda hava çiskindir + + +   
Krandan gələn su qaynardır +  +   
Yeməyin duzu yoxdur     + 
Qapı döyülür  +    
Anam mətbəxdə qutab bişirir +   +  
 
34
İnformasiyanın qəbul edilməsində cihazların rolundan danışarkən müəllim 4-cü 
sinifdə texnikada informasiya prosesləri haqqında bilikləri xatırlada bilər.  
 Diferensial təlim. Dərsliyin “Araşdıraq-öyrənək” hissəsində verilmiş tapşırıq 
sinifdə, yaxud evdə yerinə yetirilə bilər. Bunun üçün şəkildə göstərilən heyvanların 
ov zamanı, yaxud  adi vaxtda hər hansı obyekt haqqında informasiyanı başlıca olaraq 
hansı duyğu üzvü vasitəsilə  aldıqlarını müəyyənləşdirmək lazımdır. Bu barədə 
yuxarı sinif “Zoologiya” dərsliyindən, müxtəlif ensiklopediyalardan, kompyuterdə 
sərbəst işləməyi bacaran şagirdlər isə İnternetdən məlumatlar əldə edə bilər. 
Mənimsənilən bacarıqları möhkəmləndirmək məqsədi ilə aşağıdakı oyun keçirilə 
bilər.  
Rollu oyun. Üç şagird hər hansı bir iş haqqında razılaşmalıdır. Məsələn: saat 
neçədə və  harada görüşəcəklər. 1-ci şagird görmür (gözləri bağlıdır), 2-ci şagird 
eşitmir, 3-cü şagird isə danışa bilmir.  
Müəllim digər üçlüklərə fərqli tapşırıqlar verə bilər. Məsələn: “Ev tapşırıqlarını tez 
qurtarıb həyətə oynamağa düşək”, “Sinif yoldaşınızın ad günündə hansı hədiyyə 
almaq?”. 
 Şagirdlərin özlərini qiymətləndirmələri üçün mövzunun sonunda “Sual və 
tapşırıqlar” hissəsində verilmiş tapşırıq yerinə yetirilir. 2-ci suala cavab verərkən 
informasiyanın növlərini yada salmaq tələb olunur. Qəzet oxuyarkən vizual infor-
masiya, mürəbbə yeyərkən dad informasiyası, mühərrikdən isə səs informasiyası 
alınır.  Bu informasiyaları uyğun olaraq göz, dil və qulağımızla qəbul edirik. 3-cü 
tapşırıqda isə sadalanan cihazların təyinatı barədə ümumi müzakirə aparmaq olar. 
Bu zaman aydın olar ki, göy cisimlərini teleskop vasitəsilə müşahidə edərkən, mik-
roorqanizmləri mikroskop vasitəsilə öyrənərkən və obyektlərin çəkisini tərəzi ilə 
çəkərkən biz vizual informasiya alırıq. 4-cü tapşırıqda “Duyğu üzvlərimizin ətraf 
aləm haqqında bizə verdiyi informasiyalar həmişə düzgün olur” fikri yalandır.  
Bunu sübut etmək üçün su ilə dolu stəkanda çöpün sınıq görünməsini, aktyorların 
məşhur insanların səsi ilə danışmasını misal göstərmək olar.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. İnsanda və digər canlılarda duyğu üzvlərinin rolunu izah etmə. 
2. İnformasiyanın qəbul olunmasını nümunələrlə izah etmə. 
3. İnformasiyanın qəbul edilməsi üsullarını fərqləndirmə. 
4. İnformasiyanın qəbulunda texnikanın rolunu izah etmə. 
5. İnformasiyanın hansı üsulla qəbul olunduğunu müəyyən etmə. 
 
 
 
35
Dərs 2 / Mövzu: İNFORMASİYANIN KODLAŞDIRILMASI  
 
İnformasiyanın kodlaşdırılması şagirdlərə aşağı siniflərdən rebus, Sezar kodu, 
“Bayraq əlifbası” vasitəsi ilə tanışdır. Kodlaşdırma mövzusunun tədrisində əsas 
məqsəd verilənlərin kompyuterin yaddaşında necə təsvir olunduğunu izah 
etməkdir. İkilik kodlaşdırma vasitəsilə informasiyanın təsvir olunması yuxarı 
siniflərdə daha ətraflı şərh ediləcəkdir. 5-ci sinifdə kodlaşdırma ətrafımızdakı sadə 
nümunələrlə izah oluna bilər. “Kod” anlayışının dərsin əvvəlində deyil, 
ümumiləşdirmə hissəsində izah olunması daha məqsədəuyğundur. Dərsin əvvəlində 
aşağı siniflərdən informasiyanın təqdim edilməsinin müxtəlif formalarını yada 
salmaq olar. Mövzu izah olunarkən kod və şifr anlayışlarını fərqləndirmək 
lazımdır. Şifrləmə informasiyadan istifadəni məhdudlaşdırmaq məqsədi ilə aparılan 
əməliyyatdır. Dərsə marağı artırmaq üçün şagirdlərə eyni bir informasiyanı 
müxtəlif formalarda kodlaşdırmaq tapşırıla bilər.  
1.1.2 alt standartını küçələrdə, nəqliyyatda, ictimai yerlərdə, kitablarda şagirdlərin 
rast gəldikləri kodlaşdırılmış informasiya nümunələri əsasında reallaşdırmaq olar. 
 
 
 
 
 
 
 
 
 
 
 
 Müəllim mövzuya başlamaq üçün şagirdlərin diqqətini ətrafımızda olan infor-
masiyaların müxtəlif təqdimolunma formalarına yönəldə bilər. Bu zaman evdə, 
küçədə, məktəbdə rast gəlinən müxtəlif təqdimolunma formalarına dair nümunələr 
göstərilə bilər; məsələn: yol hərəkəti nişanları, işıqforun siqnalları, müxtəlif yazılar, 
məktəb zəngi və s. Dərslikdə verilmiş şəklə diqqəti cəlb edərkən müəllim Xəzər 
dənizi haqqında informasiyanın yazı, şəkil, notlar (işarələr) kimi müxtəlif formala-
rını sadalaya bilər. Müəllim əlavə suallar da verə bilər: “Azərbaycan dilini 
bilməyən adam bu misraları başa düşərmi? Bəs rəsmi?” 
 Dərsliyin “Fəaliyyət” hissəsində verilmiş tapşırıq informasiyanın müxtəlif for-
malarda təqdim edilməsinə aiddir. Bu tapşırıqda məqsəd verilmiş informasiyaları 
ədəd, cədvəl, şəkil, jest, simvol, mətn və s. formalarda təqdim etməklə bu formaları 
fərqləndirməyi bacarmaqdır. Şagirdlərin yaradıcılığı nəticəsində eyni bir informa-
siya müxtəlif cür təqdim oluna bilər. Məsələn, sinifdəki oğlan və qızların sayını 
ədəd, simvol, yazı, cədvəl şəklində təqdim etmək olar. Yağışın yağmasını isə hava 
proqnozlarında verilən simvollarla, mətnlə göstərmək olar. Beləliklə, şagirdlər kod-
laşdırma haqqında bilikləri özləri kəşf edirlər.  
 
36
Diferensial təlim. Təlim nəticələri zəif olan və sağlamlıq imkanları məhdud olan 
şagirdlər üçün müəllim bir qədər fərqli tapşırıqlar verə bilər. Məsələn:  
İnformasiyanı  göstərilmiş üsullarla təqdim edin: 
– Ovqatım yaxşıdır! (işarələrlə, jestlə) 
– Qışqırmaq qadağandır! (işarələrlə, jestlə) 
– Üç üstəgəl dörd, bərabərdir yeddiyə. (işarələrlə, şəkillə)  
İşlərin müzakirəsi dərslikdə yazılmış suallar əsasında qurula bilər. Şagirdlərin 
müzakirəyə daha fəal cəlb olunmaları üçün müəllim informasiyanın təqdim 
edilməsi formalarının hansı situasiyalarda daha anlaşıqlı və əlverişli olduğunu 
soruşa bilər. Məsələn, avtomobili idarə edən sürücü üçün “Düz getmək 
qadağandır!” informasiyası hansı formada daha anlaşıqlıdır: mətnlə, yoxsa nişanla? 
Müəllim izah edə bilər ki, başqa ölkələrdən gələn sürücülər yerli dildə yazılmış 
mətni başa düşmədiklərindən, yaxud sürətlə getdikdə mətni oxumağa vaxt 
olmadığından nişanlar daha əlverişlidir. 
 Dərsin şərhini təqdimat vasitəsilə təşkil etmək yaxşı olardı. Müəllim şagirdlərə 
ətrafımızda istifadə olunan kodların müxtəlifliyindən söhbət açmaqla yanaşı,  
kodlaşdırmanın mahiyyətini izah edə bilər. Kodlaşdırmanın tərifini izah edərkən 
bildirmək olar ki, informasiyanın kodlaşdırılması dedikdə onu saxlamaq, ötürmək, 
yaxud emal etmək üçün daha əlverişli formada təqdim etmək nəzərdə tutulur. İn-
formasiyanı kodlaşdırmaq üçün, əsasən, qrafik (şəkillər və ya nişanlar vasitəsilə), 
ədədi (ədədlər vasitəsilə) və simvol (verilmiş mətni təşkil edən əlifba simvolları 
vasitəsilə) formalarından istifadə olunur.  
 “Nümunə” hissəsində verilmiş məlumatı şagirdlərin diqqətinə çatdırmazdan əvvəl, 
müəllim bu nişanların mənasını altındakı mətni oxumadan soruşa bilər. İkinci və üçün-
cü nişanlara baxmaqla onların mənasını söyləmək olar. Lakin birinci nişanın mənasını 
bilmək üçün altındakı yazını oxumaq lazımdır. Müəllim izah edə bilər ki, onun 
altındakı yazını oxuduqdan sonra mənasını başa düşdük, yəni dekodlaşdırdıq.  
 “Bu, maraqlıdır” işarəsi ilə məşhur Morze əlifbası vasitəsilə hərf və rəqəmləri 
necə kodlaşdırmaq haqqında material oxuna bilər. Müəllim məşhur SOS – 
beynəlxalq qəza siqnalı barədə informasiya verə bilər. SOS (Save Our Souls) – 
“Bizi xilas edin!” siqnalı Morze əlifbası ilə   • • •  – – –  • • • kimi kodlaşdırılır.  
Nümunə üçün Brayl əlifbası haqqında da məlumat vermək olar. Bu əlifba ətrafı 
görməyən insanlar üçün yaradılıb. Brayl əlifbası (bu əlifba çıxıntılar və 
çöküntülərdən ibarətdir)  əsasında hazırlanmış kitablar, kompyuterlər mövcuddur.  
     
 
 
37
 Dərsliyin “Araşdıraq-öyrənək” hissəsində verilmiş tapşırıq sinifdə, yaxud evdə 
yerinə yetirilə bilər. Burada məşhur alim FARABİ-nin adı kodlaşdırılmışdır.  
Şagirdlərə araşdırma xarakterli başqa tapşırıq da vermək olar: şagirdlər ştrix-kod 
barədə informasiya toplamalı və məhsulun Azərbaycana aid olub-olmadığını müəy-
yən etməlidirlər. Bu tapşırığın evə verilməsi daha məqsədəuyğundur. Azərbaycana 
məxsus malın ştrix-kodunun ilk 3 rəqəmi – prefiksi 476-dır.  
 
                                        
 
 
 
 
 
 
 
Mənimsənilən bacarıqları möhkəmləndirmək məqsədi ilə dərslikdə verilmiş, yaxud 
aşağıdakı oyunlar oynanıla bilər. 
Oyun. Qarğa dili. Sözləri kodlaşdırmaq üçün bu qaydadan istifadə olunur: sözdə 
olan hər bir saitdən sonra “b” səsi və həmin saitin özü artırılır; məsələn, “kitab” 
sözü “kibitabab”, “dəftər” sözü isə “dəbəftəbər” kimi səsləndirilir. 1-ci komanda 
bir neçə sadə sözdən ibarət cümləni yazmadan şifahi olaraq kodlaşdırıb 
səsləndirir. 2-ci komanda isə bu cümləni dekodlaşdırıb söyləyir; məsələn: 
“Habavaba ibistibidibir”. Sonra 2-ci komanda kodlaşdırır, 1-ci komanda isə 
cümləni bərpa edir.  
Şagirdlərin özlərini qiymətləndirmələri üçün mövzunun sonunda “Sual və 
tapşırıqlar” hissəsində verilmiş tapşırıqlar yerinə yetirilə bilər. Sonuncu tapşırıqda 
Morze əlifbası ilə kodlaşdırılmış söz “kompas”dır.    
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər: 
1. İnformasiyanın kodlaşdırılmasına dair nümunələr göstərmə. 
2. İnformasiyanın kodlaşdırılmasını izah etmə. 
3. İnformasiyanı sadə şəkildə işarələrlə kodlaşdırma. 
4. Kodlaşdırma qaydasını bilərək informasiyanı dekodlaşdırma.  
 
 
Dərs 3 / Mövzu: İNFORMASİYA MODELİ  
 
Modelləşdirmə informatikanın mühüm sahələrindən biridir. Müasir texnologiyala-
rın inkişafında mühüm sahə olan modelləşdirmə nəzəriyyələrin bir çoxunun əsasını 
təşkil edir. Bu baxımdan dərsin təlim məqsədlərini reallaşdırarkən şagirdləri 
əvvəlcə adi “model” anlayışı ilə tanış etmək tövsiyə olunur. İstənilən obyektin mo-
delini qurmaq üçün əvvəlcə onun əhəmiyyət daşıyan əlamətlərini müəyyənləşdir-
mək lazımdır. Sonra isə maddi və informasiya modellərinin yaradılması, onlardan 
 
38
necə istifadə olunmasına dair nümunələr göstərmək və onların fərqini izah etmək 
olar. İnformasiya modellərinin üstünlükləri, növləri və onlardan necə istifadə 
edilməsinin izahı üçün gündəlik həyatda rast gəldiyimiz nümunələr göstərilə bilər.  
 
 
 
 
 
 
 
 
 
 
 
 Müəllim mövzuya başlamaq üçün şagirdlərin “model” sözü haqqında biliklərini 
yoxlaya bilər. Uşaqların ən çox tanıdığı modellər, əsasən, maddi modellərdir. 
Müəllim şagirdlərin informasiya modelləri ilə tanışlıq səviyyəsini sadə nümunələr 
əsasında yoxlaya bilər; məsələn: o, üçölçülü kompyuter modelləri, bina və evlərin 
kompyuterdə işlənmiş dizayn layihələrini gördükləri haqqında şagirdlərə suallar 
verə bilər. Dərslikdə verilmiş şəkillər barədə diskussiya təşkil etmək olar.  
 Dərsliyin “Fəaliyyət” hissəsində verilmiş tapşırıq yerinə yetirilir. Bu tapşırıqda 
məqsəd verilmiş obyektlərin öyrənilməsindən asılı olaraq onların əhəmiyyətli 
sayılan əlamətlərinin təsvir edilməsidir. Ona görə də tədqiqat işi ilə bağlı izahat 
verərkən bildirmək olar ki, futbol meydançasının şəklini çəkmək vacib deyil. Əgər 
bizi onun eni, uzunluğu və digər ölçüləri maraqlandırırsa, bunu yazı və ya cədvəllə 
də vermək olar. Əgər meydandakı oyunçuların mövqeyi maraqlandırarsa, bunu 
sxemlə vermək daha münasibdir. Həftə ərzində keçiləcək dərslərin siyahısını 
cədvəllə təsvir etmək əlverişlidir. Əgər bizi hər gün neçə dərsin olduğu maraqlandı-
rarsa, bunu ədədlə də göstərmək mümkündür.  
 İşlərin müzakirəsi dərslikdə yazılmış suallar əsasında qurula bilər. Şagirdlərin 
müzakirəyə daha fəal cəlb olunmaları üçün təqdim edilən formaların üstün və mənfi 
cəhətlərini soruşmaq olar; məsələn:  
– Xoşladığınız dondurmanı hazırlamaq üçün onun şəkli kifayət edirmi? Sizin istədi-
yiniz dadı verən dondurmanı hazırlamaq üçün hansı əlavə məlumatlar lazımdır?  
 Mövzunun şərhini təqdimat vasitəsilə təşkil etmək məqsədəuyğundur. Müəllim 
model, maddi və informasiya modellərinə  aid nümunələri şəkillərlə izah edə bilər. 
İnformasiya modellərinin növləri barədə danışarkən Azərbaycan dili, riyaziyyat, 
təsviri incəsənət və digər fənlərdə bu növlərin hansından istifadə edildiyini 
soruşmaq olar.  
 Dərsliyin “Bu, maraqlıdır” hissəsində verilmiş nümunə maddi və informasiya 
modellərinin fərqli cəhətlərini izah etmək üçün faydalıdır.  
Şagirdlərə informasiya modellərinin növlərini müəllimin misallar vasitəsilə izah 
etməsi faydalı olar.  
 
 
39
 Dərsliyin “Nümunə” hissəsində verilmiş misal isə informasiya modellərinin 
gündəlik həyatda tətbiqini göstərir. Müəllim şagirdlərdən hər növə aid nümunələrə 
harada rast gəldiklərini soruşa bilər. 
 Dərsliyin “Araşdıraq-öyrənək” hissəsində verilmiş tapşırıq sinifdə, yaxud evdə 
yerinə yetirilə bilər. Bunun üçün hər bir məqsəd üzrə hansı informasiyanın daha əhə-
miyyətli olduğu müəyyənləşdirilməlidir. Məsələn, insanın 1 yaşında necə göründü-
yünü bildirmək üçün ən əlverişli forma onun şəklidir. 2-ci tapşırıqda isə məktəbi də-
yişdirmək üçün qiymət cədvəli, məktəb rəhbərliyinin fikirləri daha vacibdir. Ona 
görə də uyğun informasiya modeli qiymət cədvəli və sözlə verilmiş modellər ola 
bilər. Müəllim əlavə tapşırıq kimi şagirdlərə sinif otağının modelini iki formada – 
şəkil və sxemlə hazırlamağı təklif edə bilər.  
 Şagirdlərin özlərini qiymətləndirmələri üçün mövzunun sonunda “Sual və tap-
şırıqlar” hissəsində verilmiş tapşırıqlar yerinə yetirilə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər: 
1. Modellərə aid sadə nümunələr göstərmə. 
2. Obyektin informasiya modelini nümunələrlə izah etmə. 
3. Verilmiş informasiya modelinin növünü müəyyən etmə.  
 
 
Dərs 4 / Mövzu: İNFORMASİYANI ÖLÇMƏK OLARMI?  
 
İnformasiyanın ölçü vahidlərindən danışarkən əvvəlcə onun ölçülməsinin əhəmiyyətini 
izah etmək olar. İnformasiya xüsusilə kompyuterdə saxlanarkən onun həcmi böyük 
əhəmiyyət kəsb edir. 1.1.3 standartında “İnformasiyanın həcminin ölçülməsi” dedikdə 
onun ikilik kodlarla kompyuterdə tutduğu yer başa düşülür və bu zaman 
informasiyanın məzmunu nəzərə alınmır. Başqa sözlə, informasiyanın həcmi dedikdə, 
verilənlərin kompyuterdə tutduğu yer başa düşülür. İnformasiya mətndirsə, onun həcmi 
mətndə olan simvolların sayı ilə ölçülür. Təlim məqsədlərini reallaşdırarkən  
informasiyanın müxtəlif ölçü vahidləri haqqında məlumatlar verilə bilər. Şagirdlərdə 
müxtəlif informasiyaları həcminə görə müqayisə etmək, mətn informasiyalarının 
həcmini müəyyənləşdirmək və bir ölçü vahidindən digərinə keçmək bacarıqlarını 
reallaşdırmaq üçün praktik tapşırıqlardan daha geniş istifadə tövsiyə olunur.  
 
 
 
 
 
 
 
 
 
 
 
 
40
 Mövzuya başlamaq üçün dərslikdə verilmiş dialoq üzrə diskussiya təşkil etmək 
olar. Müzakirə zamanı müəllim şagirdlərdən bəzi kəmiyyətlərin ölçü vahidlərini 
soruşa bilər: məsafə, zaman, ağırlıq və s.  
 Dərsliyin “Fəaliyyət” hissəsində verilmiş tapşırıqda məqsəd təqdim olunan  
mətnin həcminin necə ölçüldüyünü müəyyənləşdirməkdir. Teleqram mətnindəki  
simvolların sayını 1 qəpiyə vurmaqla onun ümumi dəyəri tapılır. Əgər simvolların 
sayını 1 bayta vursaq, mətnin tutduğu həcmi müəyyən etmiş olarıq. Yəni bu 
tapşırıq informasiyanın həcmi barədə şagirdlərdə müəyyən təsəvvürlər yaradır. 
Mətndə əsas fikri saxlamaqla sözləri ixtisar edib onun həcmini azaltmaq olar.  
 Tədqiqat işinin müzakirəsi dərslikdə yazılmış suallar əsasında qurula bilər. 
Şagirdlərin müzakirəyə daha fəal cəlb olunmaları üçün “Teleqram mətninin 
böyüklüyü onun qiymətinə necə təsir edir? Daha az ödəniş üçün nə etmək 
lazımdır? Mətndəki informasiyanın miqdarını necə azaltmaq olar?” və başqa  
suallar verilə bilər.  
 Dərsin şərhi zamanı dərslikdə olan mətn oxuna bilər. Şəkildə kompyuterdə 
yazılmış “B” hərfinin ikilik kodu göstərilmişdir. Bu zaman izah etmək olar ki, 
kompyuterdə hər bir simvol ikilik koda çevrilir. Nümunədə verilmiş misal əsasında 
müxtəlif mətnlərin həcmi hesablana bilər. İnformasiyanın bir ölçü vahidindən 
digərinə keçirilməsini daha yaxşı izah etmək üçün şagirdlərə hesablama xarakterli 
sadə misallar vermək olar.  
 Dərsliyin “Araşdıraq-öyrənək” hissəsində verilmiş tapşırıqda şagirdlər disketi 
əldə etməkdə çətinlik çəkə bilərlər. Bu zaman disket haqqında müəllimin məlumat 
verməsi məqsədəuyğundur.  Müəllim şagirdlərə müxtəlif tapşırıqlar verə bilər: 
“Dərsliyin şəkilsiz və sxemsiz olan bir səhifəsinin hər hansı bir abzasındakı mətnin 
informasiya həcmini hesablayın”.  
 Şagirdlərin özlərini qiymətləndirmələri üçün mövzunun sonunda “Sual və 
tapşırıqlar” hissəsində verilmiş tapşırıqlar yerinə yetirilə bilər. 1-ci tapşırıq şagird-
lərin gündəlik həyatda rastlaşdıqları məsələlərlə bağlıdır. İndi, demək olar,  hamı 
DVD disklərdən istifadə edir. Həcmi 4 Gbayt olan filmi 700 Mbaytlıq disklərə yaz-
maq üçün 6 disk lazımdır. 4-cü tapşırıqda isə bütün səhifədə 30 x 60 = 1800 simvol 
olduğunu bildikdən sonra onu bitlərlə belə hesablamaq olar: 1800 x 8 = 14 400  bit. 
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər: 
1. Həcminə görə informasiyaları fərqləndirmə.   
2. İnformasiyanın necə ölçüldüyünü misallarla izah etmə. 
3. İnformasiyanın ölçü vahidlərini sadalama. 
4. Verilmiş mətn informasiyalarının həcmini müəyyənləşdirmə. 
5. İnformasiyanın bir ölçü vahidindən digərinə keçmə.  
 
 
 
 
 
41
KİÇİK SUMMATİV QİYMƏTLƏNDİRMƏ  
 
1. İnsan daktil informasiyanı hansı orqanı ilə alır? 
A) burun  
B) dəri   
C) göz 
D) dil 
 
2. Müəllim dərsi izah edərkən hansı növ informasiya alırsınız? 
A) daktil        
B) səs və vizual 
C) dad    
D) qoxu 
 
3. İnsanlar televizora baxarkən hansı növ informasiya almırlar? 
A) vizual 
B) qoxu  
C) səs  
D) dad 
 
4. Vizual informasiyanın qəbul edilməsində bəzi insanlara hansı cihaz kömək 
edir? 
A) qulaqcıq   
B) eynək   
C) tərəzi 
 
5. Danışıq kağızda hansı formada saxlanılır? 
A) rəqəmlərlə 
B) hərflərlə    
C) notlarla 
D) düsturlarla 
 
6. Kağızda musiqi necə saxlanılır? 
A) notlarla 
B) hərflərlə     
C) rəqəmlərlə 
D) şəkillə 
 
7. “Ata” sözü  belə kodlaşdırılmışdır:  • –     –      • –    
    Hansı koddan istifadə olunmuşdur? 
A) Sezar 
B) Morze   
C) bayraq 
D) heroqlif 
 
8. “Gözləyin!” komandasını hansı simvolla göstərmək olar? 
A)        B)     C)       D)  
 
 
42
9. “Burada telefon var” məlumatını necə göstərmək olar? 
A)    B)      C)     D)  
 
10. Hər bir hərfi əlifbadakı yeri ilə əvəzləməklə öz adını kodlaşdır.  
_________________________ 
 
11. Nərə balığının hansı informasiya modeli verilib? 
A) cədvəl         
B) şəkil    
C) mətn    
D) sxem 
 
12. Bu cədvəl hansı obyektin informasiya modelidir? 
 Adı Təvəllüdü Peşəsi 
Atam Nadir 1978 mühəndis 
Anam Sevda 1980 müəllim 
Mən Fuad 2002 şagird 
Bacım Səadət 2004 şagird 
A) ata   
B) ana   
C) ailə 
 
13. Bu informasiya modeli ölkənin hansı əlamətlərini 
əks etdirir? 
A) ölkənin sərhədlərini   
B) ölkədə olan məktəblərin sayını  
C) ölkənin pul ehtiyatlarını  
 
14. “Balaban” sözünün informasiya həcmi nə qədərdir? 
A) 7 bayt      
B) 56 bayt    
C) 7 bit         
D) 54 bit 
 
15. “Payızda küləklər əsir” cümləsində neçə bit informasiya var? 
A) 19    
B) 21    
C) 168     
D) 1024 
 
16. Aşağıdakı sözlərdən hansında informasiya həcmi düzgün hesablanmayıb? 
A) təkər – 5 bayt   
B) element – 56 bit   
C) menyu – 40 bit  
D) üsul – 32 bayt 
 
 
43
 
 
 
 
 
ALT STANDARTLAR ÜZRƏ  
REALLAŞDIRILACAQ BACARIQLAR 
 
 
 
 
 
 
 
 
 
 
 
 
 
 
 
 
 
 
 
 
 
 
 
TƏDRİS VAHİDİ ÜZRƏ ÜMUMİ SAATLARIN MİQDARI: 6 saat 
KİÇİK SUMMATİV  QİYMƏTLƏNDİRMƏ:      1 saat 
BÖYÜK SUMMATİV QİYMƏTLƏNDİRMƏ:       1 saat 
KOMPYUTER
3.1.1. Fərdi kompyuterlərin təsnifatını şərh edir. 
3.1.2. Kompyuterin əməliyyat sistemlərinə dair  sadə anlayışları izah   
edir. 
3.1.3. Proqramın icrasına dair bacarıqlar nümayiş etdirir.  
 
TƏDRİS VAHİDİ – 2
 
44
KOMPYUTERDƏ PRAKTİK DƏRSLƏRİN TƏŞKİLİ İLƏ BAĞLI  
ÜMUMİ TÖVSİYƏLƏR 
 
İnformatika dərslərində praktik işlərin kompyuter sinfində keçirilməsi çox vacibdir. 
Kompyuter sinfində işi düzgün təşkil etmək üçün müəllimə aşağıdakı məsələlərə 
diqqət yetirmək tövsiyə olunur.  
Praktik dərslərdə şagirdlərin yerinə yetirəcəkləri tapşırıqların proyektor vasitəsilə 
şərh edilməsi nəzərdə tutulan bacarıqların reallaşdırılması üçün faydalı ola bilər. 
Proyektor olmayan siniflərdə lövhədən və plakatlardan istifadə etmək mümkündür. 
Hər iki halda müəllim zəruri məlumatlar verə və işin yerinə yetirilmə ardıcıllığını 
izah edə bilər.  
Şagird işlərinin kompyuterdə saxlanılması çox vacibdir. Yaxşı olar ki, hər bir şagird 
praktik məşğələlərdə eyni bir kompyuterdə işləsin. Əgər bu, mümkün deyilsə, onda 
çalışmaq lazımdır ki, şagirdlərin daim istifadə etdikləri işçi qovluqlar şəbəkə 
vasitəsilə bütün kompyuterlərdən açıla bilsin.  
Bu məqsədlə müəllim hər bir şagird üçün kompyuterin yaddaşında ayrıca qovluq ya-
ratmalıdır. Şagirdin bütün işləri öz adı ilə adlanan qovluqda saxlanılır.  
Şagirdlərdə işlərini kompyuterdə saxlamaq mədəniyyətinin formalaşdırılması çox 
əhəmiyyətlidir. İşlərin saxlanmasının başqa səbəbi də odur ki, kompyuterdə 
şagirdlərin hər biri üçün ayrıca portfolio yaradılır. Müasir təhsil qiymətləndirmənin 
daha uzunmüddətli müşahidələrə əsaslanmasını tələb edir. Bu baxımdan şagirdlərin 
işlərinin toplanması onların bilik və bacarıqlarının inkişafının izlənməsi üçün böyük 
əhəmiyyət kəsb edir. Portfolioların surətləri istənilən vaxt şagirdin özünə, yaxud 
valideyninə verilə bilər.  
Praktik dərslərdən əvvəl müəllimə bütün kompyuterləri işə salmaq və nasazlıqları 
mümkün qədər aradan qaldırmaq tövsiyə olunur. Dərsə başlayarkən kompyuterlərin 
qoşulu vəziyyətdə olması vaxta qənaət etmək baxımından çox əhəmiyyətlidir. Elə bu 
məqsədlə bütün kompyuterlərin iş masalarına istifadə olunan proqramların (mətn və 
qrafik redaktor, ALPLogo, müxtəlif brauzerlər və s.) simgələri çıxarıla bilər.   
Kompyuter sinfində işi düzgün təşkil etmək üçün aşağıdakı məsələlərə diqqət 
yetirmək lazımdır:  
 uşaqlar kompyuterdə işə o qədər aludə olurlar ki, uzun müddət ondan əl çəkə 
bilmirlər. Ekran qarşısında çox oturmaq onların görmə orqanlarına və fiziki 
sağlamlıqlarına mənfi təsir göstərə bilər;  
 displeydə bir obyektə uzun müddət baxdıqda uşaq gözünün akkomodasiya qa-
biliyyəti (fokusun dəyişməsi) xeyli zəifləyir. Buna səbəb odur ki, göz uzun 
müddət monitordan eyni məsafədə yerləşən nöqtələrə zillənir. Ona görə də gö-
zü ekrandan çəkəndən sonra yaxında və uzaqda yerləşən obyektlərə fokusun 
uyğunlaşması dərhal deyil, bir müddətdən sonra və tədricən baş verir; 
 bütün diqqəti ekranda olan şagird gözlərini daha az qırpır. Bunun nəticəsində 
göz almasının xarici səthi az islanır. Bu da gözün selikli qişasının qıcıqlanma-
sına səbəb olur.  
Sadalanan mənfi halların qarşısını almaq üçün müəllimə aşağıdakılar tövsiyə 
olunur: 
 
 
45
1. Hər bir praktik dərsə başlayan zaman kompyuter otağında davranış və 
təhlükəsizlik qaydaları barədə şagirdlərə xatırlatmaq lazımdır. Bu qaydalar 
dərsliyin son səhifəsində yerləşdirilmişdir.  
2. Dərsə başlamazdan əvvəl hər bir şagirdə yaxınlaşıb onun monitorunun 
parlaqlığını və kontrastlığını nizamlayın.  
3. Kompyuter siniflərində müxtəlif fəaliyyət növlərindən istifadə edilməsinə fi-
kir verin. Sinifdə kompyuter stolları ilə yanaşı, adi partaların olması digər 
fəaliyyətlər – kitab və dəftərlə iş, layihələrin işlənməsi və oyunların keçiril-
məsi üçün faydalı olardı.  
4. Fikir vermək lazımdır ki, 5-ci sinif şagirdləri kompyuter qarşısında 25 – 30 
dəqiqədən çox işləməsinlər. Əgər şagirdin gözlə bağlı şikayəti varsa, dərhal 
onu, kompyuterdən ayırmaq lazımdır.  
Müəllim praktik dərsləri, əsasən, üç mərhələdə qura bilər: 
1. Şagirdlərdə maraq oyatmaqla yanaşı, dərsdə formalaşdırılacaq bacarıqlar 
noutbuk və proyektor vasitəsilə nümayiş etdirilir, lazım olan təlimatlar 
verilir. 
2. Şagirdlər kompyuter qarşısında əyləşdirilir və müəllimin nəzarəti ilə yeni 
bacarıqları formalaşdıracaq tapşırıqları yerinə yetirirlər. 
3. Şagirdlərin işlərinə baxış keçirilir, onların çətinlik çəkdikləri məqamlar 
müzakirə olunur və işlər dəyərləndirilir.  
 
____________________________________ 
 
 
Dərs 5 / Mövzu: FƏRDİ KOMPYUTERLƏR 
 
Şagirdlər ibtidai siniflərdə masaüstü kompyuterlərdə işləyiblər. Ona görə də onlar 
kompyuterin yalnız bu növü ilə daha yaxşı tanışdırlar. Bu mövzunu keçərkən mü-
əllim kompyuterlərin fərqli məqsədlər üçün istifadəsini yada sala və onların dün-
yada artan rolunu vurğulaya bilər. Kompyuterləri imkanlarına, istifadəçi kontingen-
tinə, ölçülərinə, daşınabilmə imkanlarına və başqa göstəricilərinə görə fərqlən-
dirmək olar. Dərslikdə kompyuterlərin sadə təsnifatı verilir. Təlim məqsədlərini 
reallaşdırarkən müəllim digər təsnifatlara da toxuna bilər.  
 
 
 
 
 
 
 
 
 
 
 
 
46
 Müəllim mövzuya başlamaq üçün şagirdlərdən kompyuter haqqında biliklərini 
soruşa bilər. Bunun üçün o, BİBÖ üsulundan istifadə edə bilər. Şagirdlər tanıdıqları 
kompyuterlər haqqında fikirlərini, onları harada gördüklərini vərəqdə yazırlar. 
Müəllim bu zaman “İstəyirik bilək” sütununa dərslikdə verilmiş, yaxud əlavə ya-
ranmış sualları daxil edə bilər.  
 Dərsliyin “Fəaliyyət” hissəsində verilmiş tapşırığın əsas məqsədi şəkildəki 
kompyuterlərin fərqli və oxşar cəhətlərini müəyyənləşdirməkdir. Tapşırıq şəkillər 
əsasında yerinə yetirildiyindən şagirdlər kompyuterləri yalnız xarici görünüş və 
hissələrinə görə müqayisə edə bilərlər. Tapşırığı qruplarla yerinə yetirmək üçün 
şəkilləri iki-iki qruplara paylamaq olar. Onların fərqli və oxşar cəhətləri Venn 
diaqramının uyğun hissələrinə yazıla bilər.  
 
 
 
 
 
 
 
Diferensial təlim. Evlərində planşet, noutbuk, yaxud ovuciçi kompyuteri olan şa-
girdlər, təbii ki, bu kompyuterlərlə daha yaxından tanışdırlar. Həmin şagirdlərə bu 
kompyuterlərin biri haqqında fikirlərini bildirməyi təklif etmək olar.  
 Müəllim dərsin izahatını kompyuterlərin təsnifatına aid təqdimatla başlaya 
bilər.  Əgər kompyuter otağında İnternet bağlantısı varsa, uşaqlar üçün virtual 
kompyuter muzeylərinə “səyahət” təşkil etmək olar (məsələn: 
http://www.esi.uclm.es/museo/index_en.html, http://www.computer-museum.ru). 
Şagirdləri ilk fərdi kompyuterlər və ondan əvvəlki elektron hesablama maşınları ilə 
tanış etmək olar. Planşet və ovuciçi kompyuterləri sinfə gətirmək imkanı varsa, 
əyanı olaraq bu kompyuterləri nümayiş etdirmək və onların necə işlədiklərini 
göstərmək faydalı olar. Şagirdlərə izah etmək lazımdır ki, informatika dərsliyinin 
sonrakı mövzularında kompyuterin tərkib hissələri masaüstü fərdi kompyuterlərin 
əsasında verilib. Kitabda onlar, sadəcə, “kompyuter” adlandırılır. 
Müəllim izahatdan sonra şagirdlərə BİBÖ cədvəlinin “İstəyirik bilək” sütunundakı 
sualların cavablarını “Öyrəndik” sütununda yazmağı təklif edir.  
 Dərsliyin “Araşdıraq-öyrənək” hissəsində verilmiş tapşırıq da Venn diaqramı, 
yaxud aşağıdakı cədvəli doldurmaqla yerinə yetirilə bilər.  
 
Fərqli hissələr Oxşar hissələr 
  
 
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər. 4-cü tapşırıq kompyuterlərin 
təsnifatının real həyatımıza tətbiqi ilə əlaqədardır. Sualın 1-ci hissəsinin cavabı 
 
 
47
“Masaüstü kompyuter”, 2-ci hissəsinin cavabı “Noutbuk”, 3-cünün cavabı isə  
“Ovuciçi kompyuter”dir.    
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Kompyuterlərin istifadə sahələrini nümunələrlə şərh etmə. 
2. Fərdi kompyuterləri müxtəlif əlamətlərinə görə fərqləndirmə. 
3. Fərdi kompyuterlərin təsnifatına dair biliklərini nümayiş etdirmə.  
 
 
Dərs 6 / Mövzu: KOMPYUTER NECƏ İŞLƏYİR 
 
Şagirdlər kompyuterlə ilk tanışlıq dərsi də daxil olmaqla bütün praktik dərslərdə 
əməliyyat sistemi ilə təmasda olurlar. Əməliyyat sisteminin öyrənilməsi informati-
ka kursunun mühüm və məsuliyyətli mərhələlərindəndir. Hər bir əməliyyat sistemi-
nin 3 əsas funksiyası vardır: 1) kompyuterin qurğularının idarə edilməsi; 2) istifa-
dəçi ilə qarşılıqlı əlaqə; 3) fayllarla iş. 
İstifadəçi kompyuterdə işləyərkən əvvəlcə hər hansı bir proqramı başlatmalı, orada 
yerinə yetirilmiş işi (faylı) yaddaşda saxlamalı, sonra isə ehtiyac olarsa, bu faylla 
müəyyən əməliyyatları icra etməli olur. Əməliyyat sistemində iş texnologiyasını 
pis bilmək kompyuterdə faylların təsadüfən silinməsinə və proqram təminatının 
korlanmasına səbəb olur. Ona görə də əməliyyat sistemi ilə ilk tanışlıq dərslərində 
müəllimə bütün şagirdlərin işini nəzarətdə saxlamaq və onlara lazımi məsləhətlər 
vermək tövsiyə olunur.  
Mövzuya başlamaq üçün mürəkkəb obyektlər haqqında bilikləri aktivləşdirmək və 
bu obyektlərin müxtəlif hissələrdən ibarət olduğunu vurğulamaq olar. Dərsdə 
əməliyyat sistemlərinin rolundan danışarkən kompyuterin hissələrini göstərmək və 
onların bir-biri ilə əməliyyat sistemi vasitəsilə əlaqələndirildiyini qeyd etmək olar. 
Dərs praktik bacarıqları formalaşdırdığı üçün onun kompyuter sinfində keçilməsi 
məqsədəuyğundur.  
 
 
 
 
 
 
 
 
 
 
 
 
 Müəllim mövzuya başlamaq üçün insanın yaratdığı qurğular barədə məlumat 
verə bilər. Onların arasında elələri var ki, müdaxilə olmadan bəzi işləri icra edir. 
Mövzunu kompyuterlərin üzərinə gətirməklə müəllim şagirdlərin aşağı siniflərdə 
kompyuterdə hansı işlər gördüklərini, onun hissələri haqqında nə bildiklərini 
 
48
yoxlaya bilər. Şagirdlərin diqqətini dərslikdəki şəklə yönəltmək üçün müəllim şəkil 
haqqında bir neçə sual verə bilər.  
 Dərsliyin “Fəaliyyət” hissəsində verilmiş tapşırıqda şagirdlər bəzi obyektlərin 
hissələri arasında əlaqələri araşdırmalıdırlar. Onlar özləri belə bir nəticəyə 
gəlməlidirlər ki, mürəkkəb obyektin hissələri bir-biri ilə müəyyən bir sistem 
vasitəsilə əlaqədə olur. Müəllim saat mexanizmi haqqında sadə formada məlumat 
verə bilər. Məsələn, saat korpusdan, əqrəblərdən, içərisində olan mexanizmlərdən 
ibarətdir. Sıxılmış yay açıldıqca saniyə əqrəbi fırlanır. Saniyə əqrəbi tam dövr 
etdikdən sonra dəqiqə əqrəbi, dəqiqə əqrəbi də tam dövr etdikdən sonra saat əqrəbi 
hərəkət edir.  
Avtomobilin hissələrinin də iş prinsipini sadə sözlərlə izah etmək olar. Məsələn, 
mühərrik fırlandıqca təkərləri fırladır. Təkərlərin istiqaməti sükanla idarə olunur. 
Müəllim işi qruplarla təşkil etmək istəyərsə, tədqiq olunan obyektlərin sayını artıra 
bilər.  
 Müəllim şagirdləri dərsliyin bu hissəsində verilmiş yeni biliklərlə tanış edə 
bilər. İmkan olarsa, kompyuterin sistem blokunu açıb, içərisini şagirdlərə nümayiş 
etdirmək faydalı olardı. Bu zaman şagirdlər “sistem bloku”nun nə üçün belə 
adlandırıldığını daha yaxşı başa düşər. “Aparat təminatı” anlayışını izah edərkən 
müəllimin şagirdlərə kompyuterin hissələrini, onları bir-birinə bağlayan kabelləri 
göstərməsi məqsədəuyğundur.  
Müəllim müxtəlif suallarla mövzuya marağı artıra bilər: – Sizin kompyuterinizdə 
hansı proqramlar var? Onlardan hansılarla işləmisiniz? Kompyuter necə işləyir? 
Necə olur ki, o sizi başa düşür və “dediyinizi” yerinə yetirir? Nə üçün masaüstü 
kompyuterin bu qədər hissələri var?  Əməliyyat sistemi izah edilərkən smartfonla-
rın əməliyyat sistemlərinin də adı çəkilə bilər.  
 “Bu, maraqlıdır” hissəsində verilmiş nümunə siniflə müzakirə oluna bilər.  
 Dərsliyin “Araşdıraq-öyrənək” hissəsində verilmiş tapşırığın ikinci hissəsi də 
elə bu zaman müzakirə oluna bilər. Bu tapşırıqda simfonik orkestrlə bağlı sualın 
cavabı “dirijor”dur.  
Müəllim şagirdlərdən proqramla işləyən hansı qurğuları tanıdıqları barədə suallar 
verə bilər. “Robot, paltaryuyan maşın, pult və digər obyektlərin işi proqramlaşdırıl-
mışdır” dedikdə nə başa düşüldüyü müzakirə edilə bilər.  
Əgər dərs kompyuter sinfində keçilirsə, onda kompyuteri işə salıb şagirdlərə 
əməliyyat sisteminin necə yükləndiyini göstərmək olar. Bu zaman müəllim qara 
ekranda çıxan ağ yazılar haqqında məlumat verə və sistemin bütün qurğuların 
vəziyyətini yoxladığını söyləyə bilər.  
Diferensial təlim. Təlim nəticələri yüksək olan şagirdlərə dərsliyin “Araşdıraq-
öyrənək” hissəsində verilmiş 1-ci tapşırığa bəzi əlavələr etmək olar.  
– Windows əməliyyat sistemi barədə aşağıdakı məlumatları toplayın:  
1. Windows əməliyyat sisteminin yaradıcısı kim olmuşdur? 
2. Windows əməliyyat sisteminin hansı versiyaları var?  
3. Windows-7 və Windows-8 sistemləri neçənci illərdə hazırlanmışdır?  
4. Başqa hansı əməliyyat sistemlərini tanıyırsınız? 
 
 
49
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər. 
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Fərdi kompyuterlərin aparat və proqram təminatını fərqləndirmə.  
2. Aparat və proqram təminatına aid misallar göstərmə.  
3. Kompyuterin əsas hissələrini tanıma və onların vəzifələrini izah etmə.  
4. Əməliyyat sisteminin işinin nədən ibarət olduğunu şərh etmə. 
5. Əməliyyat sistemlərinin növlərinə aid nümunələr göstərmə.  
 
 
Dərs 7 / Mövzu: İŞ MASASI 
 
Dərsin effektivliyini artırmaq üçün proyektordan istifadə edilə bilər.  Mövzunu 
şərh edərkən iş masasını proyektor vasitəsilə nümayiş etdirmək faydalı olardı. Bu 
zaman qeyd etmək lazımdır ki, kompyuteri işə salandan sonra ilkin olaraq 
əməliyyat sistemi yüklənir. Ekranda açılan ilk pəncərə isə “iş masası” adlanır. 
Qeyd etmək lazımdır ki, kompyuter yeni formatlandıqda və ona əməliyyat sistemi 
yenidən yazılanda, adətən, iş masasında cəmi bir neçə simgə olur. Müəllim iş 
masasını və ora simgələrin necə çıxarıldığını nümayiş etdirə bilər. Şagirdlərə iş 
masasının funksiyalarını izah etmək üçün onu adi iş masası ilə müqayisə etmək 
daha məqsədəuyğundur. Kompyuterin iş masasında olan obyektləri sadalamaqla 
onları adi iş masasının üzərindəki əşyalarla müqayisə etmək olar. Dərs praktik 
bacarıqları formalaşdırdığı üçün onun kompyuter sinfində keçilməsi məqsədəuy-
ğundur. 
 
 
 
 
 
 
 
 
 
 
 
 Şagirdlər ibtidai siniflərdə kompyuterə aid bəzi mövzularla tanış olmuşlar. 
Onların biliklərini aktivləşdirmək və bilik səviyyələrini yoxlamaq üçün diaqnostik 
qiymətləndirmə keçirilməsi məqsədəuyğundur. Bunun üçün müəllim şagirdlərdən 
ekranda açılan ilkin təsviri adlandırmağı xahiş edə bilər. Bu zaman o, dərslikdə ve-
rilmiş şəkli şərh edə və şagirdlərə adi iş masasının üzərində hansı əşyaların olduğu 
barədə suallar verə bilər. Burada məqsəd kompyuterin iş masası ilə analogiya 
yaratmaqdır. Virtual obyektləri  real obyektlərlə müqayisəli şəkildə izah etmək da-
ha məqsədəuyğundur. Dərslikdə verilmiş suallarla bağlı müzakirə təşkil etmək olar.  
 
50
Dərsliyin “Fəaliyyət” hissəsində verilmiş tapşırığı yerinə yetirən zaman şagird-
lər kompyuterin qarşısında cütlərlə əyləşdirilə bilərlər. Bu onlarda informativ-kom-
munikativ bacarıqların formalaşdırılmasına da kömək edər. Kompyuterlərin sayı 
imkan verərsə, şagirdlər tək-tək də işləyə bilərlər. Bu tapşırığın məqsədi odur ki, 
şagirdlər kompyuterin iş masası ilə tanış olsunlar və orada hansı simgələrin 
olduğunu müəyyən etsinlər. Simgənin seçdirilməsi, yerinin dəyişdirilməsi kimi 
praktik vərdişlərə yiyələnsinlər. Bu tapşırığı yerinə yetirməzdən əvvəl müəllim 
sual-cavabla şagirdlərin aşağı siniflərdən uyğun bacarıqları nə dərəcədə mənimsə-
diklərini yoxlaya bilər. Şagirdlər aşağı siniflərdən “iş masası” və “simgə” 
anlayışları ilə tanış olduqlarından tapşırığın şərtində bu sözlərdən istifadə olunması 
heç bir çətinlik yaratmamalıdır. Əks halda müəllim uyğun izahat verə bilər.  
Diferensial təlim. Aşağı siniflərdən uyğun bacarıqlara yiyələnmiş şagirdlərə daha mü-
rəkkəb tapşırıq verilə bilər; məsələn: bəzi proqram və qovluqların simgələrini iş ma-
sasına çıxarmaq, iş masasında bəzi proqramları tapşırıqlar zolağına yerləşdirmək və s. 
Tapşırığın nəticəsi iş vərəqlərində hər addımın cavabı kimi qeyd edilir. Sonra 
müəllim bu vərəqləri yığıb qiymətləndirmədə istifadə edə bilər.  
 Müzakirə dərslikdə yazılmış suallar əsasında qurula bilər. Şagirdləri müza-
kirəyə daha fəal cəlb etmək üçün müəllim onlara tanış olan simgələri, bu simgələr-
lə hansı işlərin görüldüyü barədə suallar verə bilər. Müzakirəni iş masasında olan 
obyektlərə aid suallar üzərində də qurmaq olar. 
 Dərsliyin “Fəaliyyət” hissəsində sonra verilən izahat və yeni məlumatlar oxuna 
bilər. Müəllim mövzuya marağı artırmaq üçün şagirdlərə tanış olan proqram 
simgələri haqqında müxtəlif suallar verə bilər.  
Dərslikdə verilmiş mətnin oxunuşu zamanı tövsiyə olunur ki, müəllim Computer, 
Recycle Bin, My Documents simgələri barədə qısaca məlumat versin və onları 
proyektorda nümayiş etdirsin. Müəllim analogiyadan istifadə etməklə kompyuterin iş 
masasında, adi iş masasında olduğu kimi, müxtəlif obyektlərin yerini dəyişmək və ya 
onları tamamilə uzaqlaşdırmaq mümkün olduğunu nümayiş etdirə bilər. Tövsiyə olu-
nur ki, müəllim iş masasının fonunun necə dəyişdirilməsini  də nümayiş etdirsin.  
 Dərsliyin “Araşdıraq-öyrənək” hissəsində verilmiş tapşırığı yerinə yetirərkən şa-
girdlər bir neçə kompyuteri müqayisə edə bilərlər. Müəllimin kompyuterlərin əmə-
liyyat sistemlərindən asılı olaraq bəzi simgələrin fərqləndiyini izah etməsi faydalı olar.  
Diferensial təlim. Müəllim təlim nəticələri yüksək olan şagirdlərə yaradıcı iş təklif 
edə bilər: hər şagird özü bir simgə fikirləşib hazırlayır və adlandırır.  
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər. 
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Kompyuterin iş masası haqqında bilikləri izah etmə.   
2. İş masasında simgələri göstərmə. 
3. İş masasında simgələri seçdirmə. 
4. İş masasında simgələrin yerini dəyişmə.  
5. Start düyməsini göstərmə. 
 
 
51
Dərs 8 / Mövzu: MENYU 
 
Əməliyyat sisteminin əsas elementlərindən olan menyu ilə iş bacarıqları kompyuter 
savadlılığının əsasını təşkil edir. Şagirdlər ixtiyari proqram təminatında işləyərkən 
menyudan istifadə etməli olurlar. Proqramın yerinə yetirəcəyi növbəti komanda 
menyudan seçilir. Dərsin təlim məqsədlərini reallaşdırarkən müəllim əməliyyat 
sistemində mövcud olan menyular haqqında izahat verə bilər. Bu zaman kompyute-
rin idarə edilməsində menyulardan necə istifadə olunduğunu proyektor vasitəsilə 
nümayiş etdirməsi şagirdlər üçün çox əhəmiyyətlidir. Əməliyyat sistemlərindəki 
menyulara nümunə olaraq mobil telefonları və onların menyularını misal 
göstərmək olar.  
Dərs praktik bacarıqları formalaşdırdığı üçün onun kompyuter sinfində keçilməsi 
məqsədəuyğundur. 
 
 Müəllim mövzuya başlamaq üçün dərslikdə verilmiş menyu nümunəsinə 
diqqəti cəlb edib şagirdlərdən menyulara harada rast gəldiklərini soruşa bilər. 
Dərslikdə verilmiş suallar səsləndirilə və cavabları müzakirə oluna bilər. Şagirdlərə 
“alt menyu” anlayışını daha əyani izah etmək üçün yeməklər menyusundan, 
telefonlarda olan menyulardan istifadə etmək olar. Şagirdlərə mobil telefonlarda 
geniş istifadə edilən menyulara aid istiqamətləndirici suallar da verilə bilər. 
 Dərsliyin “Fəaliyyət” hissəsində verilmiş tapşırığın əsas məqsədi şagirdlərdə 
menyulardan istifadə bacarıqlarının formalaşdırılmasıdır. Müəllim iş masasının 
tapşırıqlar zolağında yerləşən klaviatura və saat indikatorlarını nümayiş etdirə və 
oradakı bəndlərin seçilməsini göstərə bilər. Adətən, uşaqlar alt menyulara 
keçməkdə çətinlik çəkirlər. Bu zaman müəllim özü alt menyuya keçidi və lazım 
olan bəndi seçməyi nümayiş etdirə bilər.  
 Dərsliyin “Fəaliyyət” hissəsindən sonra verilən izahat və yeni məlumatlar 
oxunur. Müəllimə mövzuda adıçəkilən düymələri basmaqla açılan menyuları 
proyektor vasitəsilə nümayiş etdirmək tövsiyə olunur. “Start” düyməsini basmaqla 
açılan baş menyu, alt menyular və kontekst menyusunu əyani olaraq nümayiş 
etdirdikcə şagirdlər də kompyuterdə bu əməliyyatları paralel olaraq icra edə 
bilərlər. Bu, şagirdlərdə uyğun bacarıqları düzgün yerinə yetirmələri üçün çox 
faydalı ola bilər. Beləliklə, müəllim menyularla iş zamanı əsas əməliyyatın çıqqıltı 
olduğunu vurğulayır və kontekst menyusunu açmaq üçün siçanın sağ düyməsindən 
istifadə bacarıqlarını göstərir. Şagirdlər iş masasındakı obyektin kontekst menyu-
sunu açmaqla oradakı bəndlərlə tanış ola bilərlər.  
 
52
Diferensial təlim. Təlim nəticələri yüksək olan şagirdlər kontekst menyusu vasitə-
silə iş masasının fonunu, ekran qoruyucusunu və iş masasındakı simgələrin ölçü-
lərini dəyişmək tapşırığını yerinə yetirə bilərlər.  
 Dərsliyin “Araşdıraq-öyrənək” hissəsində verilmiş tapşırıqda kontekst menyu-
sunda olan komandalar tədqiq olunur. Müəllim şagirdlərə hər hansı bir tətbiqi 
proqramın menyusu ilə də tanış olmağı tapşıra bilər.  
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər. 3-cü sualın cavabı “alt menyu”, 4-
cü sualın cavabı isə “müvafiq komanda seçilmişdir”.  
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. “Menyu” anlayışını izah etmə. 
2. Kompyuterin Baş menyusunu açma. 
3. Baş menyudan proqramları başlatma. 
4. Obyektin kontekst menyusunu açma.  
5. Klaviaturanın əlifbasını,  saat indikatorunda digər parametrləri dəyişmə.  
 
 
Dərs 9 / Mövzu: FAYLLAR VƏ QOVLUQLAR 
 
Əməliyyat sisteminin informasiya obyektləri olan “fayl” və “qovluq” anlayışlarını 
şagirdlərə real obyektlərlə müqayisədə izah etmək daha məqsədəuyğundur. 
Dərslikdə verilmiş materiallar da bu sxemlə qurulmuşdur. Sistem mühitinin əsas 
informasiya obyektləri haqqında danışarkən nəzərə almaq lazımdır ki, bu anlayışlar 
haqqında tam təsəvvürlər praktik iş nəticəsində formalaşır. Ona görə də dərsin 
kompyuter sinfində keçilməsi daha məqsədəuyğundur.  
Qeyd etmək lazımdır ki, kompyuterin qovluqlarına kataloq da deyilir. Əgər 
kompyuterdə xarici yaddaş virtual disklərə ayrılıbsa, məsələn, C, D və s. bu zaman 
onları əsas qovluqlar saymaq olar. Bəzi qovluqları əməliyyat sistemi özü yaradır və 
orada sistemin komponentləri saxlanılır. İstifadəçi də lazım olan qovluqları yarada 
bilər. Kompyuterdə olan bütün fayl və qovluqların nizamlı strukturu fayl sistemi 
adlanır. 
Müəllim təlim nəticələri yüksək olan siniflərdə kompyuterin fayl strukturunu izah 
etmək üçün belə bir qraf çəkə 
bilər.  
Şagirdlərə xatırlatmaq olar ki, 
onlar əvvəllər iş masasında 
müxtəlif fayl və qovluqlara rast 
gəlmişlər və onlardan bəziləri ilə – 
My Computer, My Documents, 
Recycle Bin xüsusi qovluqlarının 
simgələri ilə tanışdırlar. Təlim 
məqsədlərini reallaşdırarkən fayl 
və qovluqlarla sadə əməliyyatların 
 
 
53
icra edilməsinə fikir vermək lazımdır. Müəllim reallaşdırılacaq bacarıqları proyek-
tor vasitəsilə nümayiş etdirə bilər.  
 
 
 
 
 
 
 
 
 
 
 
 Müəllim mövzuya başlayarkən fayl və qovluqları real obyektlərlə müqayisə 
etmək məqsədi ilə vərəqlərin, şəkillərin və digər vacib sənədlərin harada saxlanıldı-
ğını soruşa bilər.   
 Dərsliyin “Fəaliyyət” hissəsində verilmiş tapşırıq yerinə yetirilir. Bu tapşırığın 
məqsədi şagirdlərdə fayl və qovluqlarla müxtəlif əməliyyatları yerinə yetirmək ba-
carıqlarını formalaşdırmaqdır. Tapşırıqda göstərişlər qovluqlara aid olsa da, əmə-
liyyatların bir çoxu eynilə fayllara da şamil edilə bilər. Praktik iş zamanı müəllim 
şagirdlərə kontekst menyusu, onun açılması ilə bağlı istiqamətləndirici suallar verə 
bilər. Fəaliyyət vaxtı şagirdlərdə yaranacaq suallara əyani olaraq cavab vermək 
üçün müəllimə proyektordan istifadə etmək tövsiyə olunur.  
 İşin müzakirəsi dərslikdə yazılmış suallar əsasında qurula bilər. Şagirdlərin təd-
qiqat işində qazandıqları yeni bacarıqlarla bağlı yaranan sualların və çətinliklərin 
aşkarlanıb müzakirə edilməsi tövsiyə olunur.  
Şagirdlər, adətən, qovluğun adını dəyişdirərkən siçanın sağ düyməsini simgənin 
üstündə deyil, kənarda çıqqıldadırlar. Bu onların kontekst menyusu ilə iş 
təcrübələrinin az olması ilə əlaqədardır. Müəllimin bu bacarığı bir neçə dəfə nüma-
yiş etdirməsi şagirdlər üçün faydalı olardı. Qovluğun adının dəyişdirilməsində 
başqa bir çətinliklə də qarşılaşmaq olar: kontekst menyusundan Rename bəndini  
çıqqıldatdıqdan sonra qovluğun adı seçdirilmiş olur. Şagirdlər çaşaraq qovluğun 
adını bir daha seçdirməyə çalışırlar. Bu zaman seçdirmə rejimi adi rejimə keçir. 
Ona görə də şagirdlərə məsləhət görmək olar ki, Rename bəndini çıqqıldadandan 
sonra siçana toxunmaq lazım deyil. Sadəcə, istədiyiniz adı yazmaq lazımdır. Qov-
luğun adını dəyişmək üçün başqa üsul da vardır. Məsələn, siçanın göstəricisini 
qovluğun simgəsinin üzərinə gətirib iki dəfə (fasilə ilə) çıqqıldatmaqla onun adını 
dəyişdirmək olar. Lakin indiki mərhələdə bu bacarığın reallaşdırılması tövsiyə 
olunmur. Çünki şagirdlər iki dəfə (fasilə ilə) çıqqıldatmanı qoşa çıqqıltı ilə 
qarışdıra bilərlər.  
 Dərsliyin “Fəaliyyət” hissəsindən sonra verilən izahat və yeni məlumatlar 
oxuna bilər. Dərslikdə “fayl” anlayışı ilkin təsəvvürlər yaratmaq səviyyəsində 
 
54
verilmişdir. Müəllim məqsədəuyğun hesab edərsə, lövhədə fayl və qovluğun 
tərifini yaza bilər. 
Fayl – kompyuterin xarici yaddaşında verilənlər toplusu şəklində saxlanılan 
obyektdir. Qovluq – digər qovluqları və faylları özündə qruplaşdıran obyektdir.  
Müəllim proyektordan istifadə etməklə müxtəlif fayl və qovluqların simgələrini nü-
mayiş etdirə bilər. Fayl və qovluqların yaradılması, saxlanması, açılıb-qapadılması, 
adının dəyişdirilməsi, uzaqlaşdırılması, simgəsinin yerinin dəyişdirilməsi və surəti-
nin çıxarılması əməliyyatlarını proyektor vasitəsilə nümayiş etdirmək çox vacibdir. 
Bu zaman şagirdlər müəllimin icra etdiyi əməliyyatları öz kompyuterlərində təkrar 
etməklə bu bacarıqlara daha asanlıqla yiyələnə bilərlər.  
 Dərsliyin “Araşdıraq-öyrənək” hissəsində verilmiş tapşırığın müəllimin şərhi 
ilə yerinə yetirilməsi daha məqsədəuyğundur. Faylları açarkən sistem özü uyğun 
tətbiqi proqramı başladır. Bunu nümayiş etdirməklə müəllim müvafiq izahatlar 
verə bilər. Dərsin bu mərhələsində şagirdlərə yaradıcı tapşırıq da təklif etmək olar: 
hər şagird özü üçün iş masasında qovluq yaradır və onun simgəsini dəyişir. Bunun 
üçün qovluğun kontekst menyusundan istifadə etmək olar: Properties bəndini 
seçdikdən sonra Change Icon düyməsini çıqqıldatmaq lazımdır. Müəllim bu 
tapşırığı şagirdlərlə paralel olaraq icra edə və proyektorda göstərə bilər.  
Diferensial təlim. Təlim nəticələri yüksək olan şagirdlərə belə bir tapşırıq verilə 
bilər: vərəqdə aşağıdakı sxemi çəkin və evdəki kompyuterinizin C lokal diskində 
olan üç ixtiyarı qovluğun adını yazın.  
 
 
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər. 
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. “Fayl” və “qovluq” anlayışlarını izah etmə.  
2. Kompyuterdə fayl və qovluqlara aid nümunələr göstərmə.  
3. İş masasında olan xüsusi qovluqlar haqqında məlumat vermə  
4. Qovluqları yaratma və onların adını dəyişmə. 
5. İş masasında fayl və qovluğun simgəsinin yerini dəyişdirmə.  
 
 
Local Disc (C:) 
 
 
55
Dərs 10 / Mövzu: PƏNCƏRƏ 
 
İnformasiya ilə tanış olmaq və onunla işləmək üçün Windows əməliyyat sistemində 
pəncərələrdən istifadə olunur. Pəncərə əməliyyat sisteminin mühüm elementlərin-
dən biridir. Windows  sistemində bütün əməliyyatları aparmaq üçün pəncərələrdən 
istifadə olunur. Hər bir sənəd və ya proqram pəncərələrdə açılır. Eyni zamanda bir 
neçə pəncərə açmaq mümkündür. Ekranda açılmış pəncərələrin sayı istifadəçinin 
arzusundan, kompyuterin gücündən və monitorun ölçülərindən asılıdır. Ancaq 
kompyuterdə elə proqramlar da var ki, onları çalışdıran zaman pəncərələr açılmır 
və istifadəçi bu cür proqramların işinə müdaxilə edə bilmir. Belə proqramlar sistem 
proqramlarıdır. Bu dərsdə şagirdlər müxtəlif pəncərələr və onların tərkib hissələri 
ilə tanış olurlar. Pəncərələrlə tanışlıq kompyuterdə praktik bacarıqlara əsaslanır. 
Pəncərələrlə müxtəlif əməliyyatların yerinə yetirilməsi üçün dərsin kompyuter 
sinfində keçilməsi vacibdir.  
 
 
 Müəllim mövzuya başlayarkən adi pəncərənin funksiyaları ilə əməliyyat  
sisteminin pəncərələrini müqayisə edə bilər. Bu zaman dərslikdə sağ və solda veril-
miş şəkillər təhlil edilə bilər. Əməliyyat sistemində, əsasən, dörd pəncərə növü var: 
qovluq pəncərəsi, dialoq pəncərəsi,  proqram pəncərəsi, sistemin yardım pəncərəsi. 
Şagirdlər kompyuterdə konkret proqramlarda işlədikləri üçün ən çox proqram 
pəncərəsi ilə ünsiyyətdə olurlar. Ona görə də əməliyyat sisteminin pəncərələri ilə 
tanışlığa proqram pəncərəsindən başlanması daha məqsədəuyğundur.  
 Dərsliyin “Fəaliyyət” hissəsində verilmiş tapşırıqda əsas məqsəd sadə proqram 
pəncərəsi, onun hissə və düymələri ilə ilkin tanışlıqdır. Praktik iş zamanı müəllim 
şagirdlərə aşağı siniflərdən tanış olan müxtəlif proqram pəncərələri ilə bağlı 
istiqamətləndirici suallar verə bilər.  
Diferensial təlim. Təlim nəticələri zəif olan şagirdlər iş masasında bir pəncərə 
açdıqdan sonra onun ölçülərini dəyişdirə və qapada bilərlər. Təlim nəticələri 
yüksək olan şagirdlər iş masasında bir neçə proqram pəncərəsini açdıqdan sonra  
onları kaskad formasında və ya yanaşı olaraq müxtəlif formalarda yerləşdirə 
bilərlər. Elə tapşırıq vermək olar ki, şagirdlər bir pəncərədən digərinə keçməli 
olsunlar, pəncərələri tapşırıqlar zolağına yığsınlar, lazım olan pəncərəni isə bütün 
ekrana açsınlar.  
 
 
56
      
 İşlərin müzakirəsi dərslikdə yazılmış suallar əsasında qurula bilər. Şagirdlərin 
tədqiqat işində qazandıqları yeni bacarıqlarla bağlı yaranan suallar və çətinliklər 
aşkarlanıb müzakirə edilə bilər. Adətən, şagirdlər proqram pəncərəsinin yerini və 
ölçülərini dəyişməkdə çətinlik çəkirlər. Bu onunla bağlı olur ki, şagirdlər həmin 
əməliyyatları yerinə yetirən zaman siçanın göstəricisinin necə dəyişdiyinə fikir 
vermirlər. Müəllim bu bacarıqları proyektordan istifadə etməklə nümayiş etdirə 
bilər.  
 Dərsliyin “Fəaliyyət” hissəsindən sonra verilən izahat və yeni məlumatlar 
oxunur. Müəllimə oxunan materialları proyektor vasitəsilə əyani surətdə nümayiş 
etdirmək tövsiyə olunur. Pəncərənin hissələri sadalandıqca müəllim onları 
proyektor vasitəsilə nümayiş etdirə bilər. Şagirdlər artıq aşağı siniflərdən proqram 
pəncərələri ilə tanışdırlar. Bu dərsdə isə daha geniş bacarıqları formalaşdırmaq 
üçün müəllim dərslikdə verilmiş materialları əyani olaraq şərh edə bilər. Bu zaman 
şagirdlər müəllimin yerinə yetirdiyi əməliyyatları öz kompyuterlərində təkrar 
etməklə bu bacarıqlara daha asanlıqla yiyələnə bilərlər. Sonra müəllim əməliyyat 
sisteminin digər pəncərələrini də nümayiş etdirə bilər.  
 Müəllim dərsin bu mərhələsində şagirdlərə proqram pəncərəsi ilə qovluq pən-
cərələrini müqayisə etmək tapşırığını təklif edə bilər. Bunun üçün hər iki pəncərəni 
açaraq ölçüsünü kiçiltmək və onları iş masasında yanaşı yerləşdirmək lazımdır. 
Müəllimin bunu proyektor vasitəsilə nümayiş etdirməsi məqsədəuyğundur. 
Şagirdlər nəticəni Venn diaqramında, yaxud cədvəldə qeyd edə bilərlər.  
Oxşar əlamətlər Fərqli əlamətlər 
  
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər. 
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Kompyuter pəncərələrinin növlərini fərqləndirmə.  
2. İş masasında açılmış bir neçə pəncərədə işləmə.  
3. Proqram pəncərəsinin elementlərini göstərmə. 
4. Pəncərə düymələrindən təyinatına görə istifadə etmə.  
5. Proqram pəncərəsi ilə müxtəlif əməliyyatlar yerinə yetirmə.  
 
 
57
KİÇİK SUMMATİV QİYMƏTLƏNDİRMƏ  
 
1. Kompyuterlərin aşağıdakı növlərindən hansı fərdi kompyuter deyil? 
A) masaüstü kompyuter 
B) superkompyuter    
C) cib kompyuteri   
D) noutbuk   
 
2.  İnformasiya kompyuterin hansı qurğusunda emal olunur? 
A) klaviaturada     
B) yaddaşda 
C) prosessorda     
D) monitorda 
 
3. İnformasiya kompyuterə hansı qurğu vasitəsilə daxil edilir? 
A) monitor       
B) printer 
C) klaviatura    
D) səsucaldan 
 
4. Əməliyyat sistemi nəyə aiddir? 
A) kompyuterin proqram təminatına 
B) kompyuterin aparat təminatına    
C) kompyuterin yaddaş qurğularına 
D) kompyuterin prosessoruna   
 
5. Bunlardan hansı əməliyyat sistemidir? 
A) WinRAR   
B) Windows 7 
C) Writer 
D) Window 
 
6. START düyməsini basanda nə açılır? 
A) proqram pəncərəsi  
B) qovluq 
C) kontekst menyusu   
D) Baş menyu 
 
7. Obyekt üzərində siçanın sağ düyməsini çıqqıldatdıqda nə açılır? 
A) Baş menyu   
B) pəncərə  
C) alt menyu     
D) kontekst menyusu 
 
 
58
8. Qovluqda nə saxlanıla bilər? 
A) fayl           
B) qovluq   
C) proqram    
D) hər üçü 
 
9. Pəncərənin bu elementi necə adlanır?  
 
A) başlıq zolağı      
B) menyu zolağı 
C) tapşırıqlar zolağı    
D) Baş menyu 
 
10. Pəncərəni qapatmaq üçün hansı düymədən istifadə olunur? 
 
A)   B)     C)    D)  
 
11. Proqram pəncərəsində  düyməsini çıqqıldatmaqla onu: 
A) böyütmək olur. 
B) qapatmaq olur. 
C) tapşırıqlar zolağına salmaq olur. 
D) kiçiltmək olur. 
 
12. Pəncərənin ölçülərini dəyişmək üçün siçanın göstəricisini pəncərənin hansı 
hissəsinə yerləşdirmək lazımdır? 
A) çərçivəsinə   
B) başlıq zolağına 
C) menyu zolağına   
D) iş sahəsinə 
 
13. Proqramın hansı elementi ekrana sığışmayan obyektlərə baxmağa xidmət 
edir?  
A) tapşırıqlar zolağı  
B) fırlatma zolaqları  
C) başlıq zolağı 
D) iş sahəsi 
 
14. Uzaqlaşdırılan obyektlər hansı qovluqda saxlanılır? 
A)    
B)     
C)      
D)  
 
 
59
BÖYÜK SUMMATİV QİYMƏTLƏNDİRMƏ (I YARIMİL) 
 
1. Sağlam insan ən çox informasiyanı hansı duyğu üzvü vasitəsilə alır? 
A) qulaq    
B) göz 
C) dəri       
D) burun 
 
2. Şəkil, sxem, xəritə, fotoqrafiya  hansı informasiyalara aiddir?  
A) ədədi    
B) mətn 
C) qrafik    
D) video 
 
3. İnformasiyanın ən kiçik ölçü vahidi necə adlanır? 
A) bayt     
B) hərf 
C) söz       
D) bit 
 
4. “Fikir” sözündə neçə bayt informasiya var? ______ 
 
5. Hansı sətirdə informasiyanın ölçü vahidləri artma ardıcıllığı ilə verilib? 
A) meqabayt, kilobayt, bayt, bit 
B) kilobayt, meqabayt, bit, bayt 
C) bit, bayt, kilobayt, meqabayt   
D) bit, bayt, meqabayt, kilobayt 
 
6 .Hansı sətirdə informasiya rəqəmlərlə kodlaşdırılıb? 
A)     
B) 4 56  3  7 89  21 
C)       
D) IKNHWUQ 
 
7. Öz əhval-ruhiyyəni göstərmək üçün hansı işarələrdən istifadə edərdiniz? 
A)        
B)  
C)       
D)      
 
8. Hansı variantda “ŞAHDAĞ” sözü hərflərin yerini dəyişməklə kodlaşdırılıb? 
A) AHDAĞŞ    
B) TAŞĞHA 
C) AĞACDA    
D) OĞADAH 
 
60
9. Kompyuterə informasiyanı daxil edən qurğular hansıdır? 
A) səsucaldanlar, monitor 
B) klaviatura, skaner 
C) monitor, printer 
D) siçan, printer 
 
10. Kompyuterdə informasiyanı emal edən qurğu necə adlanır? 
A) vinçestr    
B) prosessor 
C) monitor    
D) klaviatura 
 
11. Aşağıdakılardan hansı əməliyyat sisteminin obyekti deyil? 
A) fayl          
B) qovluq 
C) monitor 
D) pəncərə  
 
12. Kompyuterdə menyu nə üçün lazımdır? 
A) seçim etmək üçün 
B) mülahizə söyləmək üçün 
C) əməliyyat sistemini yükləmək üçün 
D) müxtəlif yeməkləri seçmək üçün 
 
13. Aşağıdakılardan hansı iş masasında olmur? 
A)    
B)    
C)    
D)  
 
14. Proqram pəncərələri müvəqqəti olaraq hara yığılır? 
A) menyu zolağına 
B) baş menyuya 
C) tapşırıqlar zolağına 
D) “My Documents” qovluğuna 
  
 
 
61
 
 
 
 
 
ALT STANDARTLAR ÜZRƏ  
REALLAŞDIRILACAQ BACARIQLAR 
 
 
 
 
 
 
 
 
 
 
___________________________________________ 
 
 
 
Dərs 11 / Mövzu: KOMPYUTERDƏ ŞƏKİL ÇƏKİRƏM 
 
Tətbiqi proqramların öyrənilməsinə qrafik redaktordan başlanması metodiki ba-
xımdan daha məqsədəuyğundur. Çünki:  
1. Şəkil çəkmək uşağın ən parlaq özünüifadə vasitəsidir. Bu isə dərsdə 
yaradıcı atmosferin formalaşmasına kömək edir. 
2. Qrafik redaktorun alətləri intuitivdir və şagirdlərə uşaq vaxtlarından tanışdır.  
3. Qrafik redaktorun imkanları dərsin nəzəri və praktik hissələri arasında sıx 
əlaqə yaratmaqla şagirdlərdə alqoritmik fəaliyyəti inkişaf etdirir.  
4. Paint proqramı kifayət qədər sadə olduğundan bu proqramda işləmək 
şagirdlərdə heç bir çətinlik yaratmır. 
5. Şagirdlər böyük həvəslə işlədikləri üçün texnoloji üsullları da rahat 
mənimsəyirlər.  
6. Qrafik redaktorda işləmək bacarıqları digər standart üsulların da mənimsə-
nilməsinə yardım edir. Demək olar ki, bütün tətbiqi proqramların menyusu, 
komanda və priyomları eynitiplidir. Ona görə də qrafik redaktorda işləməyi 
öyrəndikdən sonra başqa proqramlarda işləmək daha asan olur.  
TƏDRİS VAHİDİ ÜZRƏ ÜMUMİ SAATLARIN MİQDARI: 6 saat 
KİÇİK SUMMATİV QİYMƏTLƏNDİRMƏ:       1 saat 
TƏTBİQİ PROQRAMLAR
3.1.3. Proqramın icrasına dair bacarıqlar nümayiş etdirir.  
3.2.1. Qrafik redaktorda rəsmlərin fraqmentləri üzərində işləyir. 
3.2.2. Mətni yadda saxlamaq və çap etmək bacarıqları nümayiş etdirir. 
3.2.3. Şəkilləri mətnə əlavə edir. 
TƏDRİS VAHİDİ – 3
 
62
Təqdim olunan dərslər rahatlıq üçün ən geniş yayılmış Paint proqramı üzərində 
qurulmuşdur. Lakin müəllim tədris prosesində müxtəlif qrafik redaktorlardan – 
sərbəst yayılan Paint.net, TuxPaint və digərlərindən istifadə edə bilər. 5-ci sinif 
şagirdləri üçün çox rahat və geniş imkanlara malik OO4Kids sərbəst yayılan 
proqram paketini http://wiki.ooo4kids.org/index.php/Main_Page saytından müxtə-
lif dillərdə yükləmək olar.  
Praktik işlər zamanı nəticəni müəllim və valideynə nümayiş etdirmək üçün 
şagirdlərin şəxsi istifadəsi məqsədi ilə 512 Mbayt – 1 Gbayt tutumu olan fləş-
yaddaşların əldə edilməsi məqsədəuyğundur. Şagirdlər sinifdə yerinə yetirdikləri tap-
şırıqları evdə davam etdirmək məqsədi ilə faylı fləş-yaddaşa yaza bilərlər. Növbəti 
dərs isə evdə görülmüş işi fləş-yaddaşda müəllimə təqdim etmək olar.   
Şagirdlər qrafik redaktorda iş bacarıqları ilə aşağı siniflərdən artıq tanışdırlar. Bu 
bacarıqların səviyyəsini müəyyənləşdirmək üçün müəllim dərsin əvvəlində 
diaqnostik qiymətləndirmə apara bilər. Bunu qısa vaxt ərzində sual-cavabla, yaxud 
sadə praktik tapşırıqlarla həyata keçirmək olar. Qiymətləndirmənin nəticəsindən asılı 
olaraq müəllim veriləcək tapşırıqların səviyyəsini müəyyənləşdirə bilər.  
Dərsdən əvvəl müəllim bütün kompyuterlərdə Paint proqram simgəsini iş masasına 
çıxarır. Təlim məqsədlərini daha effektiv reallaşdırmaq üçün müəllimə tövsiyə olu-
nur ki, bütün praktik dərslərdə vacib bacarıqlar proyektorla nümayiş etdirilsin.  
Müəllim şagirdlərlə aşağı siniflərdən qrafik redaktorda iş bacarıqlarını yoxlamaq 
üçün müxtəlif üsullarla diaqnostik qiymətləndirmə apara bilər. Bununla da müəllim 
qiymətləndirmənin nəticəsindən asılı olaraq şagirdlərə veriləcək praktik tapşırıqların 
səviyyəsini müəyyənləşdirmək imkanı əldə edir. 
 
 Müəllim mövzuya başlayarkən aşağı siniflərdə şagirdlərin qrafik redaktorda 
hansı işlər gördüklərini soruşa bilər. Kompyuterdə çəkilmiş şəkli sonradan istifadə 
etmək üçün yaddaşda saxlamağın vacibliyi barədə suallar vermək olar.  
 Dərsliyin “Fəaliyyət” hissəsində verilmiş tapşırığın əsas məqsədi şagirdlərin 
qrafik redaktorda iş bacarıqlarını yada salmaq və onları dərinləşdirməkdir. Tapşırıq 
iki mərhələdən ibarətdir: əvvəlcə Paint proqramında şəkil çəkilir, sonra isə 
çəkilmiş şəkil yaddaşda saxlanılır. Bunun üçün şagirdlər Paint proqramının iş 
masasında olan simgəsini seçdirir və proqramı başladırlar. Müəllim Paint qrafik 
redaktorunda şəkil çəkmək üçün seçiləcək alətlər barədə istiqamətləndirici suallar 
verə bilər. Məsələn: “Karandaş və Fırça alətlərinin oxşar və fərqli cəhətləri nədir?”  
Müəllim faylın saxlanması ilə əlaqədar yaranan suallara proyektor vasitəsilə izahat 
verə bilər. Kompyuterin yaddaşında saxlanılan şəkil sonrakı dərslərdə istifadə olu-
 
 
63
nacaqdır. Ona görə də faylın hansı qovluqda saxlanılmasını şagirdlərə dəqiq göstər-
mək lazımdır.  
Diferensial təlim. Sağlamlıq imkanları məhdud olan şagirdlər istədiyi şəkli çəkə 
və onu müəllimin köməyi ilə kompyuterin yaddaşında saxlaya bilərlər.  
Müəllim tapşırığın nəticəsini qiymətləndirmək üçün alternativ variantdan da istifadə edə 
bilər: əgər şagirdin fləş-yaddaşı varsa, onda işin nəticəsi kompyuterdə saxlanıldıqdan 
sonra fləş-yaddaşda da saxlanılıb müəllimə təqdim oluna bilər. Bu, adətən, ev tapşırıqları 
üçün daha faydalı üsuldur. İş zamanı şagirdlərdə yaranan suallara əyani şəkildə cavab 
vermək üçün müəllimə proyektordan istifadə etmək tövsiyə olunur.  
 İşin müzakirəsi dərslikdə yazılmış suallar əsasında qurula bilər. Şagirdlərin 
fəaliyyət tapşırığını yerinə yetirən zaman qarşılaşdıqları çətinliklər aşkarlanıb mü-
zakirə edilə bilər. Müəllimin fləş-yaddaşda saxlanılan bir neçə işi proyektor 
vasitəsilə nümayiş etdirməsi daha yaxşı olardı. Adətən, şagirdlər çəkdikləri şəkli 
yaddaşda saxlayarkən qovluğun və faylın adının yazılmasında çətinlik çəkirlər. Bu 
onların hələ ki uyğun pəncərələrlə iş təcrübəsinin azlığı ilə bağlıdır və tədricən 
aradan qalxacaq. Lakin müəllim proyektor vasitəsilə bəzi bacarıqları nümayiş 
etdirməklə şagirdlərin çətinliklərinin qarşısını ala bilər.  
 Dərsliyin “Fəaliyyət” hissəsindən sonra verilən izahat və yeni məlumatlar 
oxunur. Oxunan materialları proyektor vasitəsilə əyani şəkildə nümayiş etdirmək 
faydalıdır. Paint proqram pəncərəsinin hissələri sadalandıqca müəllim onları 
proyektor vasitəsilə nümayiş etdirə bilər. Şagirdlər artıq aşağı siniflərdə qrafik 
redaktorun imkanları ilə tanışdırlar. Bu dərsdə isə bacarıqları dərinləşdirmək üçün 
müəllim dərslikdə verilmiş materialları əyani şəkildə şərh edə bilər. Məsələn, 
müəllim <Shift> klavişindən istifadə etməklə düz xəttin necə çəkildiyini göstərə 
bilər. Bu zaman şagirdlər müəllimin yerinə yetirdiyi əməliyyatları öz kompyuter-
lərində təkrarlamaqla bu bacarıqlara daha asanlıqla yiyələnə bilərlər.  
 “Araşdıraq-öyrənək” hissəsində verilmiş tapşırıq sinifdə, yaxud evdə yerinə ye-
tirilə bilər. Bunun üçün şagirdlərin kompyuterlərinə Paint.Net proqramını yükləmək 
lazımdır. Bu proqramı http://www.getpaint.net ünvanından yükləmək olar.   
Diferensial təlim. Təlim nəticələri yüksək olan şagirdlərə belə bir yarış təklif etmək olar: 
kim qrafik redaktorun daha çox alətindən istifadə etməklə şəkil çəkərsə, o, qalib elan 
olunur. Sinifdə başlanmış tapşırığı şagirdlər evdə də davam etdirə bilərlər. 
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Qrafik redaktorun simgəsini müəyyən etmə və proqramı başlatma.  
2. Paint proqramının menyusundan istifadə etmə. 
3. Qrafik redaktorun alətlərinin təyinatını izah etmə.  
4. Qrafik redaktorda şəkli çəkmə.  
5. Çəkdiyi şəkli kompyuterin yaddaşında saxlama.  
 
 
64
Dərs 12 / Mövzu: ŞƏKLİN FRAQMENTİ İLƏ İŞ 
 
Qrafik redaktorda sərbəst işləmək üçün şəklin fraqmenti ilə iş bacarıqlarının böyük 
əhəmiyyəti vardır. Təlim məqsədlərini reallaşdırarkən seçdirmə alətindən düzgün 
istifadə edilməsinə fikir vermək lazımdır. Bu dərsdə reallaşdırılması nəzərdə tu-
tulan bütün bacarıqlar seçdirmə alətindən düzgün istifadəyə əsaslanır. Şagirdlər 
fraqmentlərlə işləyərkən bəzən seçdirmə alətlərindən düzgün istifadə edə bilmirlər. 
Düzbucaqlı və ixtiyari sahənin seçdirmə alətlərinin fərqləndirilməsi,  bu zaman şəf-
faf, yaxud qeyri-şəffaf fondan düzgün istifadə edilməsi şagirdlərin tədricən 
təcrübədə qazanacaqları bacarıqlardır. Seçdirilmiş fraqmentlərin çoxaldılması və 
onların yerinin dəyişdirilməsi şagirdlərdə siçan və klaviaturadan düzgün istifadə 
vərdişlərini tələb edir. Bu bacarıqları zəif mənimsəmiş şagirdlər tapşırıqların yerinə 
yetirilməsində çətinlik çəkə bilərlər. Çalışmaq lazımdır ki, şagirdlər fraqmentin ço-
xaldılmasını iki üsulla həyata keçirsinlər: 1) fraqmenti bufer yaddaşına yazıb iş sa-
həsinə salmaqla (Copy→Paste); 2) <Ctrl> klavişindən istifadə etməklə. Şagirdlə-
rə izah olunmalıdır ki, əgər bu fraqment digər rəsmlərdə istifadə olunmayacaqsa, 
onda <Ctrl> klavişi daha münasibdir. Əgər seçdirilmiş fraqmenti başqa rəsmlərdə 
istifadə etmək istəyirsinizsə, onda Copy→Paste komandalarından və ya 
<Ctrl>+<C> və <Ctrl>+<V> kombinasiyalarından istifadə etmək olar.  
 
 Müəllim mövzuya başlamaq üçün “şəklin fraqmenti” anlayışı barədə izahat 
verə bilər. Kağız üzərində çəkilmiş şəkillə kompyuterdə çəkilmiş şəkillərin fraq-
mentləri ilə iş texnologiyaları müqayisə oluna bilər. Bununla bağlı aşağı siniflərdən 
şagirdlərin mənimsədikləri bacarıqları müəyyənləşdirmək üçün müxtəlif suallar 
verilə bilər.  
 Dərsliyin “Fəaliyyət” hissəsində verilmiş tapşırıqda əsas məqsəd şagirdlərdə 
qrafik redaktorda şəklin fraqmenti ilə bəzi iş bacarıqlarının formalaşdırılmasıdır. 
Aşağı siniflərdə bu bacarıqlarla tanış olan şagirdlərə biliklərini aktivləşdirmək üçün 
istiqamətləndirici suallar verilə bilər.  
Diferensial təlim. Qrafik redaktorda iş bacarıqları yüksək olan şagirdlərə müəllim 
fərdi olaraq daha mürəkkəb tapşırıqlar verə bilər.  
Praktik iş zamanı seçdirmə alətləri, şəklin fraqmentinin çoxaldılması, digər yerə 
köçürülməsi, silinməsi bacarıqları ilə bağlı şagirdlərdə yaranacaq suallara əyani 
şəkildə cavab vermək üçün müəllimə proyektordan istifadə etmək tövsiyə olunur. 
 
 
65
Şagirdlər sinifdə çəkdikləri şəkli evdə davam etdirmək istəsələr, müəllim bu işləri 
fləş-yaddaşa yazıb onlara verə bilər.  
 İşlərin müzakirəsi dərslikdə yazılmış suallar əsasında qurula bilər. Şagirdlər 
tapşırığı yerinə yetirərkən onlarda yaranan sual və çətinlikləri aşkarlamaq məqsədi 
ilə yaxşı olar ki, müəllim bir neçə işi nümayiş etdirsin. Tapşırığın nəticəsi seçdirmə 
alətindən düzgün istifadə olunmasından asılıdır. Müəllim işləri müzakirə edərkən 
seçdirmə alətindən daha yaxşı istifadə üsulunu göstərə bilər.  
 Dərsliyin bu  hissəsində izahat və mövzuya aid yeni məlumatlar yerləşdirilib. 
Müəllim seçdirmə alətləri və onlarla iş rejimlərini proyektor vasitəsilə nümayiş 
etdirə bilər. Seçdirilmiş fraqmentlərin çoxaldılması və yerinin dəyişdirilməsi 
dərslikdə verilmiş qaydada nümayiş olunur.  Bu zaman şagirdlər müəllimin yerinə 
yetirdiyi əməliyyatları öz kompyuterlərində təkrarlamaqla bu bacarıqlara daha 
asanlıqla yiyələnə bilərlər.  
 Müəllim dərsin bu mərhələsində şagirdlərə yaradıcı iş təklif edə bilər:  
– İstədiyiniz fiquru çəkin. Onu çoxaldaraq maraqlı fiqurlar alın. İşi kompyuterin 
yaddaşında, yaxud fləş-yaddaşda saxlayın. 
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər. 2-ci sualın cavabı A) variantı-
dır. 3-cü sualda verilmiş şəkli çəkmək üçün əvvəlcə çoxbucaqlı alətindən istifadə 
etməklə üçbucaq çəkilir. Sonra isə seçdirmə aləti vasitəsilə çoxaldılır. Ona görə də 
cavab B) variantıdır. 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Seçdirmə alətlərini fərqləndirmə.  
2. Şəklin fraqmentini seçdirmə.  
3. Seçdirmə alətlərinin fonlu və fonsuz rejimləri ilə işləmə. 
4. Şəklin fraqmentini çoxaltma. 
5. Seçdirilmiş fraqmentin yerini dəyişmə. 
6. Seçdirilmiş hissəni silmə. 
 
 
Dərs 13 / Mövzu: FRAQMENTİN ƏYİLMƏSİ VƏ DÖNDƏRİLMƏSİ 
 
Bu dərsdə şəklin fraqmenti ilə bağlı bir neçə yeni bacarıq formalaşdırılır. Çox vaxt 
hər hansı bir şəklin fraqmentini əymək, yaxud  müxtəlif istiqamətlərdə döndərmək 
lazım gəlir. Şagirdlərə Paint proqramında bu əməliyyatların necə yerinə yetirildi-
yini bir neçə nümunə əsasında göstərmək olar.   
 
66
 
 Müəllim mövzuya başlamaq üçün dərslikdə verilmiş şəkli şərh edə, yaxud özü 
digər misallar göstərə bilər. Məqsəd çəkilmiş şəkillərdə fraqmentlərin döndərilmə-
si, əyilməsi nümunələrini şagirdlərin diqqətinə çatdırmaqdır. Şagirdlərin biliklərini 
aktivləşdirmək üçün dərslikdə verilmiş, yaxud digər suallardan istifadə etmək olar.  
Dərsliyin “Fəaliyyət” hissəsində verilmiş tapşırıqda əsas məqsəd şagirdlərin 
qrafik redaktorda şəklin fraqmentinin əyilməsi və döndərilməsi bacarıqlarının for-
malaşdırılmasıdır. Image → Flip and Rotate və Image → Stretch and Skew  
komandaları vasitəsilə uyğun pəncərələrin açılması və bu pəncərələrdə iş, həmçinin 
əymə və döndərmə bucaqlarının göstərilməsi şagirdlərə izah olunur və proyektor 
vasitəsilə nümayiş etdirilir.  
Bu zaman şagirdlər müəllimin yerinə yetirdiyi əməliyyatları öz kompyuterlərində 
təkrarlamaqla bu bacarıqlara daha asanlıqla yiyələnə bilərlər. 
Aşağı siniflərdə bu bacarıqlarla tanış olan şagirdlərə köhnə bilikləri aktivləşdirmək 
üçün istiqamətləndirici suallar verilə bilər.  
Diferensial təlim. Təlim nəticələri yüksək olan şagirdlərə daha mürəkkəb tapşırıq-
ların verilməsi məqsədəuyğundur.  
 İşlərin müzakirəsi dərslikdə yazılmış suallar əsasında qurula bilər. Şagirdlərin 
tədqiqat işində qazandıqları yeni bacarıqlarla bağlı yaranan suallar və 
çətinliklər aşkarlanıb müzakirə edilə bilər. Müəllimin bir neçə işi 
proyektor vasitəsilə nümayiş etdirməsi səhvlərin aşkarlanması baxı-
mından daha münasib olardı.  
 Dərsliyin bu hissəsində  Image menyusunun iki komandasının 
pəncərələri təsvir olunmuşdur. Müəllim şagirdlərə yaradıcı iş təklif edə bilər: 
“İstədiyiniz şəkli çəkin və orada fraqmentin əyilməsindən və döndərilməsindən 
istifadə edin”. 
Seçdirmə alətlərindən istifadə edərək üzüm salxımının çəkilməsi tapşırığı evə də verilə 
bilər. Bu zaman şagirdlərə şəkli fləş-yaddaşa yazıb sinfə gətirmək tapşırıla bilər.  
 Müəllim şagirdlərlə birlikdə mövzunun sonunda verilmiş tapşırıqların cavab-
larını müzakirə edə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Şəklin fraqmentini seçdirmə. 
2. Seçdirilmiş fraqmenti əymə.  
3. Seçdirilmiş fraqmenti müəyyən bucaq qədər döndərmə. 
 
 
67
Dərs 14 / Mövzu: MƏTN REDAKTORU 
 
Mətn redaktorlarında iş bacarıqlarının reallaşdırılması, adətən, artıq suallar yarat-
mır. Mətn prosessorunda iş texnologiyasının tədrisi yollarını bir çox hallarda müəl-
lim özü müəyyənləşdirir. Bununla yanaşı, müəllimlərə bu mövzu ilə bağlı bəzi töv-
siyələr verilə bilər. Tədris saatları məhdud olduğundan müəllim şagirdlərə mətnin 
necə yığıldığını və klaviaturadan necə istifadə edildiyini öyrətməyə çalışmamalıdır. 
Bu bacarıqlar aşağı siniflərdən şagirdlərə tanışdır. Evdə kompyuterdə işləmək 
imkanı olan şagirdlər üçün müəllim ev tapşırıqlarını düzgün seçməklə onların iş 
bacarıqlarındakı boşluqları aradan qaldıra bilər. Praktik tapşırıqlar hər şagirdin 
fərdi bacarıqları nəzərə alınmaqla və onun marağına uyğun mövzuda seçilə bilər. 
Bu zaman tapşırıqlar fənlərarası və fəndaxili əlaqələri təmin etməlidir.  
Mövzunun tədrisinə başlamazdan əvvəl şagirdlərin aşağı siniflərdə mətn redakto-
runda necə işlədiklərini yoxlamaq tövsiyə olunur. Bunun üçün müəllim sinfə 
suallar verməklə diaqnostik qiymətləndirmə apara bilər. Bu qiymətləndirmənin nə-
ticəsindən asılı olaraq müəllim şagirdlərlə iş strategiyasını müəyyənləşdirir.  
Müəllim dərsdə müxtəlif mətn redaktorlarından (daha doğrusu, mətn prosessorla-
rından) istifadə edə bilər. Onlar fərqli olsa da, pəncərə elementləri və iş prinsipləri 
çox oxşardır. Ən geniş yayılmış və şagirdlərin yaş qruplarına uyğun mətn proses-
sorları Microsoft Word, OpenOffice.org paketinin Writer proqramı, Abword proq-
ramlarıdır. OpenOffice.org writer proqramını http://www.getpaint.net ünvanından 
yükləmək olar.  5-ci sinifdə NotePad və WordPad proqramlarından istifadə etmək 
məqsədəuyğun deyil. Çünki onlar sadə olduqlarından imkanları məhduddur.  
Şagirdlərə verilən ev tapşırıqlarını düzgün qiymətləndirmək üçün onlara öz işlərini 
fləş-yaddaşda saxlamaq məsləhət görülür.  
 
 
 
 
 
 
 
 
 
 
 
 Müəllim mövzuya başlayarkən aşağı siniflərdən şagirdlərə tanış olan mətn re-
daktorunda onların hansı işlər gördükləri barədə suallar verə bilər. Müasir texnolo-
giyalarla əlaqələndirmək üçün mobil telefonlarda olan mətn redaktorlarından 
söhbət açmaq olar. Bu zaman telefonla savadlı mesaj göndərmək üçün mətni yaz-
maq və düzəlişlər etmək kimi bacarıqların əhəmiyyətini vurğulamaq məqsədəuy-
ğundur.  
 Dərsliyin “Fəaliyyət” hissəsində verilmiş tapşırıq şagirdlərin aşağı siniflərdə 
mətn redaktorunda iş təcrübələrinə əsaslanır. Burada əsas məqsəd şagirdlərin mətn 
 
68
redaktorunda yığdıqları mətni kompyuterin yaddaşında saxlamaqdır. Onu çapa 
göndərmək bacarığı isə dərsin sonrakı mərhələlərində formalaşdırılır. Tapşırığın 3-
cü addımında mətn yığmaq göstərişi verilsə də, dərsin məqsədi şagirdlərə mətn 
yığmağı öyrətmək deyil. Ona görə də müəllim dərsin vaxtına qənaət məqsədi ilə 
daha kiçik mətndən istifadə edə bilər. Lakin şagirdlərə yığdıqları mətndə səhvlərin 
aşkarlanması və onların düzəldilməsi ilə bağlı tövsiyələr verilə bilər.  
Tapşırıq yerinə yetirilərkən müəllim şagirdlərə mətn redaktorunda iş bacarıqlarını 
yada salmaq üçün  istiqamətləndirici suallar verə bilər.  
Diferensial təlim. Görmə problemləri olan şagirdlərə daha qısa mətn verməklə 
kompyuterlərində şriftin ölçüsünü böyütmək olar. 
 İşin müzakirəsi dərslikdə yazılmış suallar əsasında təşkil oluna bilər. Şagirdlə-
rin qazandıqları yeni bacarıqlarla bağlı yaranan sual və çətinliklər aşkarlanıb mü-
zakirə edilə bilər. Müəllimin bir neçə işi proyektor vasitəsilə nümayiş etdirməsi 
daha yaxşı olardı. Adətən, şagirdlər yığdıqları mətni yaddaşda saxlayarkən 
qovluğun və faylın adının yazılmasında çətinlik çəkirlər. Tapşırıqdakı göstərişlərə 
əsasən, şagird yeni faylı əvvəl yaratdığı qovluqda saxlamalıdır. Əgər əvvəlki 
dərslərdə kompyuterin yaddaşında şəxsi qovluq yaradılmayıbsa, müəllim şagirdlərə 
bunu proyektor vasitəsilə nümayiş etdirə bilər.  
 Dərsliyin “Fəaliyyət” hissəsindən sonra verilən izahat və yeni məlumatlar 
oxunur. Müəllimə tövsiyə olunur ki, oxunan materialları proyektor vasitəsilə əyani 
şəkildə nümayiş etdirsin. Mətn redaktorunda sənədin hazırlanması dedikdə nəyin 
başa düşüldüyü əyani şəkildə nümayiş oluna bilər. Sonra müəllim sənədi çapa gön-
dərməzdən əvvəl onun vərəqdə görünüşünü yoxlamağı xatırladır. Bunun üçün 
File→Print Preview komandalarından necə istifadə edildiyini göstərir. Sənədi 
çapa göndərmək qaydasını yada salır və sənədi çap edir.  
 “Araşdıraq-öyrənək” hissəsində verilmiş tapşırıq sinifdə, yaxud evdə yerinə ye-
tirilə bilər. Bunun üçün şagirdlərin kompyuterlərinə OpenOffice.org Writer proqra-
mını yükləmək lazımdır. Bu proqramı http://www.openoffice.org/ ünvanından 
yükləmək olar.   
Müəllim dərsin bu mərhələsində şagirdlərə yaradıcı tapşırıq verə bilər: şagirdlər 
Novruz bayramı haqqında 3 – 4 cümlə yığır və onu redaktə edir. Mətnin hərflərinin 
rəngi, başlığın şrifti, düzləndirilməsi ilə bağlı tövsiyələr verilir. Şagirdlər onu 
“Novruz” adı ilə kompyuterin yaddaşında və fləş-yaddaşda saxlaya bilərlər.  
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Klaviaturanın əsas klavişlərinin təyinatını izah etmə. 
2. Yığılmış mətndə sadə redaktə xarakterli düzəlişlər etmə.   
3. Mətni formatlama. 
4. Mətni kompyuterin yaddaşında saxlama. 
5. Kompyuterdə olan mətni çap etmə.  
 
 
69
Dərs 15 / Mövzu: ŞƏKİLLİ MƏTNLƏR 
 
Şagirdlər mətnə şəkilləri əlavə etmək bacarığı ilə aşağı siniflərdən tanışdırlar. 
Dərsin təlim məqsədlərini reallaşdırarkən şagirdlərin əvvəlki biliklərini aktivləşdir-
mək və hər bir şagirdə bacarıq səviyyəsinə uyğun tapşırıqlar vermək tövsiyə olu-
nur. Təlim nəticələri yüksək olan şagirdlərə mətnə şəkil əlavə etməklə yanaşı, onu 
formatlamağı da tapşırmaq olar. Dərslikdə verilmiş mətnə əvvəlki dərslərdə 
yaradılmış şəkillərin yerləşdirilməsi nəzərdə tutulmuşdur. Bunun üçün dərsə 
başlamazdan əvvəl kompyuterlərdə uyğun şəkillərin saxlanıldığını yoxlamaq 
lazımdır. Amma müəllim şagirdlərə fərqli tapşırıqlar da verə bilər. Məsələn, 
“Azərbaycan”, “Neft buruqları”, “Novruz bayramı”, “Azərbaycan yeməkləri”, 
“İdman” mövzularında mətn yığmaq və uyğun şəkillər yerləşdirmək tapşırıla bilər. 
Bu şəkillərin kompyuterlərin yaddaşında əvvəlcədən, uyğun qovluqlarda yerləşdi-
rilməsi tövsiyə olunur.  
 
 
 
 
 
 
 
 
 
 
 Müəllim dərsin əvvəlində kitab və digər çap məhsullarında illüstrasiyaların 
vacibliyi haqqında müzakirə təşkil edə bilər.  
 Dərsliyin “Fəaliyyət” hissəsində verilmiş tapşırıqda əsas məqsəd mətnin lazım 
olan yerinə uyğun şəklin yerləşdirilməsidir. Şagirdlər aşağı siniflərdən bu bacarıqla 
tanış olsalar da, onlar WordPad  proqramında daha sadə üsulla – şəkli mətnə bufer 
yaddaşından istifadə etməklə yerləşdirmişdilər. WordPad proqramı mətnə şəkli 
yerləşdirmək üçün OLE texnologiyasından istifadəni tələb edir. Bu, şagirdlərdə bir 
qədər narahatlıq yarada bilər. Writer və MS Word proqramlarında isə şəkli 
yaddaşın istənilən yerindən daxil etmək mümkündür. Proyektordan istifadə edən 
müəllim, şagirdlərə mətnə şəklin daxil olunması alqoritmini nümayiş etdirir. 
Tapşırıqda yığılmış mətnə qrafik redaktora aid birinci dərsdə çəkilmiş şəklin 
yerləşdirilməsi nəzərdə tutulur. Ona görə də şagirdlərin kompyuterlərində uyğun 
şəklin olduğunu qabaqcadan yoxlamaq lazımdır. Lazım olan şəklin kompyuterin 
yaddaşından tapılması şagirddən bir neçə bacarıq tələb edir. Bu bacarıqların yada 
salınması üçün müəllim onları nümayiş etdirə bilər. 
Diferensial təlim. Sağlamlıq imkanları məhdud olan şagirdlər istədiyi mətni yığıb 
ona şəkil əlavə edə bilərlər. Praktik iş zamanı belə şagirdlər daha çox diqqət tələb 
edir. Təlim nəticələri yüksək olan şagirdlər isə mətni yığdıqdan sonra kompyuterin 
yaddaşından ona uyğun bir neçə şəkil əlavə edə bilərlər.  
 
70
 Şagirdlərin qazandıqları yeni bacarıqlarla bağlı yaranan sual və çətinliklər 
aşkarlanıb müzakirə edilə bilər. Adətən, şagirdlər qoyulacaq şəklin yerini 
müəyyənləşdirməkdə çətinlik çəkirlər. Sadəlik üçün şəklin yerini müəyyən 
etdikdən sonra <ENTER> klavişinin basılması məqsədəuyğundur. Yerləşdirilmiş 
şəklin ölçülərinin dəyişdirilməsi sadə bacarıq olsa da, bəzən şagirdlər seçdirilmiş 
şəklin tutacaqları ilə işləməkdə səhvlərə yol verirlər.  
 Dərsliyin bu hissəsində verilən məlumat şəklin ölçülərinin dəyişdirilməsinə 
aiddir. Bu bacarığı müəllim proyektor vasitəsilə əyani olaraq nümayiş etdirə bilər.  
Müəllim dərsin bu mərhələsində şagirdlərə yaradıcı tapşırıq verə bilər: 
“İstədiyiniz mövzuya uyğun bir neçə cümlə yığın və ona uyğun şəkillər əlavə 
edin”. Mövzular idman, kulinariya, mənim ölkəm, təbiət və s.-yə aid ola bilər. 
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Şəkli kompyuterin yaddaşından mətnə əlavə etmə. 
2. Şəklin ölçülərini dəyişmə. 
3. Sənədi yaddaşda saxlama.  
 
 
Dərs 16 / Mövzu: MƏTN REDAKTORUNDA ŞƏKLİ 
     NECƏ ÇƏKMƏK OLAR 
 
Mətn redaktorunda işləyərkən bəzən mətnə sadə fiqurlardan ibarət şəkil əlavə 
etmək tələb olunur. Bunun sadə yolu elə mətn redaktorunun özündə şəklin 
çəkilməsidir. Bu, ilk baxışdan şagirdlərə qəribə görünə bilər. Ancaq təcrübə 
göstərir ki, şagirdlər mətn redaktorunda çox həvəslə şəkillər yaradırlar. Şagirdlərin 
yaradıcı fantaziyaları mətn redaktorunda maraqlı rəsmlər yaratmağa imkan verir. 
Dərsə başlamazdan əvvəl mətn redaktorunun rəsm alətlərinin əsas pəncərəyə 
çıxarılması tövsiyə olunur. Dərsin təlim məqsədləri həm Microsoft Word, həm də 
ona oxşar olan OpenOffice.org Writer proqramında reallaşdırıla bilər. Bəzən avto-
fiqurlardan (Autoshapes) istifadə edərkən rəsm sahəsi çərçivədə açılır və ilk vaxt-
larda şagirdlər üçün narahatlıq yaradır. Bu çərçivəni yığışdırmaq üçün 
Tools→Options menyu komandasından General səhifəsini açmaq və 
Automatically create drawing canvas when inserting AutoShapes boksundan 
qeydi ləğv etmək lazımdır.  
Bəzən mətn redaktorunda müxtəlif fiqurlardan ibarət şəkil yaradarkən bu fiqurları 
qruplaşdırmaq lazım gəlir. 5-ci sinif şagirdləri üçün bu bacarıq bir qədər mürəkkəb 
ola bilər. Ona görə də dərsdə mətn redaktorunda yalnız müxtəlif sadə şəkillərin 
yaradılması bacarığı formalaşdırılır. Dərsin əvvəlində müəllim şagirdlərə mətn və 
qrafik redaktorlarda şəkil çəkməyin çox oxşar olduğunu vurğulaya bilər. Bunun 
üçün hər iki redaktorun bir neçə oxşar alətini nümayiş etdirmək olar.  
 
 
71
 
 Müəllim mövzuya başlayarkən mətn redaktorunun imkanları barədə şagirdlərə 
suallar verir. Mətn redaktorunda şəkil çəkmək tələb olunan bir neçə sadə nümunə 
nümayiş etdirmək olar.  
 Dərsliyin “Fəaliyyət” hissəsində verilmiş tapşırıqda əsas məqsəd şagirdləri 
mətn redaktorunda sadə şəkillərin çəkilmə imkanları ilə tanış etməkdir. Bunun 
üçün müəllim proyektor vasitəsilə mətn redaktorunun pəncərəsində rəsm zolağını 
göstərir. Sadə fiqurların çəkilməsi və onların rənglənməsini nümayiş etdirmək 
məqsədəuyğundur.  
 Şagirdlərin praktik işdə qazandıqları yeni bacarıqlarla bağlı yaranan suallar və 
çətinliklər aşkarlanıb müzakirə edilə bilər. Adətən, şagirdlər sadə fiqurları 
(düzbucaqlı və dairə) çəkmək üçün rəsm alətləri zolağından uyğun fiquru seçəndən 
sonra siçanı iş sahəsində çıqqıldadırlar. Müəllim onlara bu alətdən qrafik 
redaktorda olduğu kimi, siçanın sol düyməsini basılı saxlayıb onu hərəkət 
etdirməyi izah edir. Yaranan fiqurun ölçülərini  dəyişmək üçün onun tutacaqların-
dan istifadə olunmalıdır. Fiquru rəngləmək üçün qrafik redaktordan tanış olan boya 
alətindən istifadə etmək daha məqsədəuyğundur. Çünki kontekst menyusundan 
istifadə etmək 5-ci sinif şagirdləri üçün bir qədər mürəkkəb ola bilər. Ay və ulduz 
fiqurları isə avtofiqurlardan seçilir.  
 Müəllim dərsliyin bu hissəsində verilən məlumatı proyektorda göstərməklə 
şərh edə bilər. Sadə fiqurlar çəkmək üçün rəsm zolağındakı alətlərdən necə istifadə 
olunduğunu və boya aləti vasitəsilə fiqurların rəngləndiyini nümayiş etdirmək olar.  
Diferensial təlim. Təlim nəticələri yüksək olan şagirdlərə müəllim yaradıcı iş 
təklif edə bilər: “Mətn redaktorunun rəsm imkanlarından isti-
fadə etməklə, istədiyiniz şəkli, yaxud belə bir şəkli çəkin”.  
Təlim nəticələri zəif olan şagirdlərə mətn redaktorunun rəsm 
zolağından istifadə etməklə, istədikləri şəkli çəkmək təklif 
oluna bilər. 
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər.  
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Mətn redaktorunda yığılmış mətnə uyğun şəkli müəyyən etmə. 
2. Rəsm zolağından istifadə etməklə, sadə fiqurlar çəkmə. 
3. Çəkilmiş fiqurun ölçülərini dəyişmə. 
4. Hazır sənədi kompyuterin yaddaşında saxlama.  
 
72
KİÇİK SUMMATİV QİYMƏTLƏNDİRMƏ 
 
1. Aşağıdakı proqramların hansında şəkil çəkmək olur? 
A) NotePad        
B) Paint 
C) Calculator     
D) PowerPoint 
 
2. Bu şəkil qrafik redaktorun hansı elementidir? 
A) menyu zolağı    
B) palitra 
C) alətlər qutusu    
D) iş sahəsi 
 
3.   aləti şəklin hansı formalı fraqmentini seçməyə imkan verir? 
A) ixtiyari          
B) düzbucaqlı 
C) şəffaf fonlu   
D) qeyri-şəffaf fonlu 
 
4. Seçdirmə aləti vasitəsilə şəklin fraqmenti ilə hansı əməliyyatı aparmaq olmur? 
A) çoxaltmaq   
B) köçürmək 
C) pozmaq       
D) çap etmək 
 
5. Şəklin fraqmentini çoxaltmaq üçün siçanın sol düyməsini sıxıb hərəkət etdirən 
zaman hansı klavişi basılı saxlamaq lazımdır? 
A) <Shift>    
B) <Alt> 
C) <Ctrl>      
D) <Caps Lock> 
 
6. Şəklin fraqmentini döndərmək  üçün menyu zolağından hansı komanda 
seçilməlidir? 
A) EditCopy   
B) ImageClear  
C) EditPaste   
D) ImageFlip and Rotate 
 
7. Şəklin fraqmentini əymək üçün menyu zolağından hansı komanda 
seçilməlidir? 
A) ImageFlip/Rotate 
B) ImageStretch and Skew   
C) ImageClear 
D) FilePage Setup 
 
 
 
73
8. Bunlardan hansı mətn redaktoru deyil? 
A) OpenOffice.org Writer 
B) MS Word 
C) WordPad 
D) Microsoft Paint 
 
9. Mətni böyük hərflərlə yazmaq üçün hansı klavişi basmaq lazımdır? 
A) <Enter>           
B) <Alt> 
C) <Caps Lock>   
D) <Esc> 
 
10. Mətndə kursordan sağda olan simvolu silmək üçün hansı klavişi basmaq  
      lazımdır? 
A) <Delete>    
B) <Backspace> 
C) <Shift>       
D) <Ctrl> 
 
11. Mətndə şriftin ölçüsünü dəyişmək üçün hansı düymədən istifadə etmək    
      lazımdır?  
A)            
B)    
C)     
D)    
 
12. Sənədi çap etmək üçün menyu zolağından hansı komandalar verilməlidir? 
A) FilePage Setup 
B) EditCopy 
C) FilePrint 
D) EditUndo 
 
13. Mətn sənədini yaddaşda saxlamaq üçün hansı düymədən istifadə etmək olar? 
A)    
B)    
C)    
D)  
 
14. Mətnə şəkil əlavə etmək üçün menyu zolağından hansı komanda seçilməlidir?   
A) InsertFile     
B) InsertPicture 
C) FileOpen      
D) InsertMove 
 
74
 
 
 
 
 
 
ALT STANDARTLAR ÜZRƏ  
REALLAŞDIRILACAQ BACARIQLAR 
 
 
 
 
 
 
 
 
 
 
 
 
 
 
 
TƏDRİS VAHİDİ ÜZRƏ ÜMUMİ SAATLARIN MİQDARI: 6 saat 
KİÇİK SUMMATİV QİYMƏTLƏNDİRMƏ:  1 saat 
ALQORİTM VƏ PROQRAM
2.2.1. Alqoritmin təsviri üsullarını izah edir. 
2.2.2. Sadə proqramlaşdırma mühitində proqramlaşdırma haqqında 
elementar biliklərini izah edir. 
2.2.3. Sadə proqramlaşdırma mühitində "İcraçı"nın hərəkətini idarə 
edir. 
2.2.4. Sadə proqramlaşdırma mühitində elementar fiqurlar çəkir. 
TƏDRİS VAHİDİ – 4
 
 
75
Dərs 17 / Mövzu: ALQORİTM 
 
Şagirdlər “Alqoritm” bölməsini çox həvəslə öyrənirlər. Gündəlik işləri sistemləşdi-
rərək addımlarla təsvir etmək, sadə və maraqlı alqoritmləri icra etmək onlar üçün 
əyləncə və oyun təəssüratı yaradır. Bundan əvvəlki fəsildə şagirdlər tətbiqi proq-
ramlarda iş alqoritmlərini icra edirdilərsə, bu fəsildə onlar artıq özləri bəzi sadə 
alqoritmləri qurmağı öyrənəcəklər. Şagirdlər bu fəslin son üç dərsində proqramlaş-
dırma ilə tanış olacaqlar. Fəslin alqoritmlərə aid olan ilk üç mövzusu, əslində, 
proqramlaşdırma dərslərinə hazırlıq xarakteri daşıyır. Tətbiqi proqramlardan 
alqoritmlərə əlaqəli keçidi təmin etmək üçün dərsin “Fəaliyyət” hissəsində əvvəlki 
dərslərdə icra olunmuş alqoritmlərə oxşar alqoritmin qurulması nəzərdə tutulur. 
Müəllim alqoritmlərin əhəmiyyətini şərh edərkən əvvəlki dərslərdə “Fəaliyyət” 
tapşırıqlarını misal göstərə bilər. Dərsin təlim məqsədlərinin reallaşdırılması 
şagirdlərdə alqoritmik təfəkkürün inkişafına yardım edir, onlarda təhliletmə, 
mühakiməyürütmə və planlaşdırma kimi idraki bacarıqların formalaşdırılmasına 
əsaslanır.  
 
 Müəllim şagirdləri aktivləşdirmək üçün dərslikdəki şəkil üzrə suallar verə və ya 
şagirdlərdən nəticəyə gətirib çıxaran hərəkətlər ardıcıllığına misallar göstərməyi 
xahiş edə bilər. Əgər şagirdlər ibtidai siniflərdə alqoritmləşdirməni zəif 
mənimsəmişlərsə, bu zaman uşaqlara kömək məqsədilə konkret sual və ya tapşırıq 
vermək olar. Məsələn, “Telefonla danışmaq üçün hansı hərəkətlər ardıcıllığını 
yerinə yetirmək lazımdır”, “Yolu keçmək üçün hərəkətlər ardıcıllığını söyləyin”.  
 Dərsliyin “Fəaliyyət” hissəsində verilmiş tapşırıqda məqsəd alqoritm haqqında 
bilikləri yada salmaq, hər hansı bir nəticəyə nail olmaq üçün lazım olan işi alqoritm 
şəklində yazmaq bacarığını formalaşdırmaqdır. Tapşırıqda əvvəlki dərslərdə icra 
edilən alqoritmlərə bənzər alqoritmin yazılması nəzərdə tutulur. Əvvəlki dərslərdə 
şagirdlər verilmiş alqoritmləri icra edirdilərsə, bu dərsdə onlar daha mürəkkəb 
bacarığın formalaşdırılmasına çalışırlar.  
DT: Təlim nəticələri zəif, yaxud sağlamlıq imkanları məhdud olan şagirdlərə daha 
sadə tapşırıqlar təklif oluna bilər. Məsələn, “Buterbrodun hazırlanması”, “Çantanın 
yığışdırılması” və s.  
 İşin müzakirəsi dərslikdə yazılmış suallar əsasında qurula bilər. Yazılmış alqo-
ritmlərin düzgünlüyünü yoxlamaq üçün müəllim şagirdlərin yazdıqları alqoritmlə-
 
76
rin bir neçəsini Paint proqramında icra edə və bunu proyektorla göstərə  bilər. 
Müəllim fərqli alqoritmləri yazan şagirdlərin işlərini yoxlamağı şagirdlərin özlərinə 
həvalə edə bilər. Yəni şagirdlər yoldaşlarının yazdığı alqoritmi icra edə və 
nəticədən asılı olaraq onun düzgünlüyünü qiymətləndirə bilərlər.  
 Bu hissədə verilən izahat və yeni məlumatlar oxunur. Müəllim “alqoritm” 
anlayışını ətrafımızda və müxtəlif sahələrdə olan alqoritmlərə nümunə göstərməklə 
şərh edə bilər. Bunun üçün “Nümunə” hissəsindən istifadə etmək faydalı olardı. 
“Alqoritm” sözünün mənşəyini “Bu, maraqlıdır” hissəsində verilmiş məlumatla 
izah etmək olar. 
 Dərsliyin “Araşdıraq-öyrənək” hissəsində verilmiş tapşırığı yerinə yetirərkən 
müəllim başqa fənlərdə icra edilən alqoritmlərin başqa icraçılar üçün deyil, yalnız 
şagirdlər üçün nəzərdə tutulduğunu vurğulaya bilər.  
Rollu oyun. Bu oyunu “Robot”, yaxud “Komandir – əsgər” kimi də adlandırmaq 
olar. Şagirdlərdən biri “komandir”, digəri isə “əsgər” olur. Müəllim qarşıya 
müəyyən bir məqsəd qoyur. Məsələn, “Yazı lövhəsini təmizləmək”, “Birinci parta-
dan kitabı götürmək” və s. 
Komandir əsgərə bu işləri görmək üçün dəqiq komandalar verməlidir. 
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər. 3-cü tapşırığın cavabı B) bəndidir.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. “Alqoritm” anlayışını izah etmə.   
2. Sadə alqoritmi addımlarla söyləmə.   
3. Addımlarla yazılmış alqoritmi icra etmə.  
 
 
 
 
77
Dərs 18 / Mövzu: ALQORİTMİ NECƏ TƏQDİM ETMƏK OLAR 
 
Təlim məqsədlərini reallaşdırarkən çalışmaq lazımdır ki, şagirdlər müxtəlif 
məsələlərin həll alqoritmlərini fərqli üsullarla göstərsinlər. Artıq 4-cü sinifdə onlar 
alqoritmlərin təqdimolunma üsulları ilə tanış olmuşlar. Müəllim çalışmalıdır ki, 
şagirdlər özləri belə bir nəticəyə gəlsinlər: məqsəddən asılı olaraq eyni bir 
alqoritmi müxtəlif formalarda təqdim etmək olar. Bu zaman yada salmaq olar ki, 
alqoritmin təqdimolunma forması həm də onun icraçısından və onun komandalar 
sistemindən asılıdır. Alqoritm icraçının başa düşəcəyi formada və icra edə biləcəyi 
komandalarla yazılır.  
 
 
 Müəllim mövzuya bir neçə sadə alqoritmi təqdim etməklə başlaya bilər. 
Sözlə, sxemlə, şəkillə təqdim olunan alqoritmlərə misallar göstərmək üçün 
suallar vermək olar. Müəllim dərslikdə verilmiş şəkil üzrə iş təşkil edə bilər.  
 Dərsliyin “Fəaliyyət” hissəsində şagirdlər verilmiş məsələni əvvəlcə həll 
etməli, sonra isə həlli müxtəlif üsullarla göstərməlidirlər. Həll alqoritmini 
şəkillərlə də göstərmək olar.  
 İşin müzakirəsi dərslikdə yazılmış suallar əsasında qurula bilər. Şagirdlərin 
bir neçəsinin işinin müzakirə edilməsi alqoritmi başa düşmək üçün faydalı 
olardı. Bu zaman bir şagirdin tərtib etdiyi alqoritmi digərinə yerinə yetirmək 
üçün vermək olar. Tapşırığın alqoritmini sözlərlə, şəkillə, cədvəllə göstərmək 
mümkündür. Məsələn, onu cədvəllə belə göstərmək olar:  
Addımlar Su qabları 
6 litrlik 4 litrlik 3 litrlik 
Başlanğıc 6 0 0 
1 2 4 0 
2 2 1 3 
3 5 1 0 
 
Məsələnin həllini sözlə belə təsvir etmək olar: 
1. 6 litrlik balonda olan su ilə 4 litrlik balonu  doldur (6 litrlik balonda 2 litr 
su qaldı).  
2. 4 litrlik balonda olan suyu 3 litrlik balona boşalt.  
 
78
3. 3 litrlik balonu 6 litrlik balona boşalt. 
Orada olan 2 litr suyun üzərinə 3 litr su tökəndə 6 litrlik balonda 5 litr su alınır.  
 Bu hissədə verilən izahat və yeni məlumatlar oxunur. Alqoritmin təsvirinin 
müxtəlif üsullarını izah edərkən bu üsulların icraçıdan asılı olaraq seçildiyi 
vurğulana bilər. Müəllim lövhədə sadə bir alqoritmin blok-sxemini çəkib göstərə 
bilər. Xətti və budaqlanan alqoritmlərə aid sadə nümunələr göstərmək faydalı 
olardı.  
 Dərsliyin “Araşdıraq-öyrənək” hissəsində verilmiş tapşırıq sinifdə, yaxud evdə 
yerinə yetirilə bilər.  
Şagirdlərə hər hansı bir məsələnin alqoritmini blok-sxemlə qurmağı təklif etmək 
olar. Bu zaman sadə məsələ vermək lazımdır ki, onun həlli çox vaxt aparmasın. Bu 
işi lövhədə icra etmək daha məqsədəuyğundur. Məsələn, tərəfləri a və b olan  
düzbucaqlının sahəsinin hesablanması alqoritmini blok-sxemlə qurmaq olar.  
 Dərsliyin “Nümunə” hissəsində kotletin qızardılması haqqında məsələni birgə 
həll etmək olar. 
 Müəllim şagirdlərlə birlikdə mövzunun “Sual və tapşırıqlar” hissəsində veril-
miş tapşırıqların cavablarını müzakirə edə bilər. 6-cı tapşırığın cavabı C) bəndidir.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Alqoritmin təsvirini nümunələrlə izah etmə.  
2. Alqoritmin təqdimolunma üsullarını fərqləndirmə. 
3. Verilmiş məsələnin həll alqoritmini bir neçə üsulla göstərmə.  
4. Alqoritmlərin təqdim olunmasında cədvəl və blok-sxemdən istifadə etmə. 
 
 
 
 
79
Dərs 19 / Mövzu: ƏYLƏNCƏLİ MƏSƏLƏLƏR  
Bu dərs əvvəlki dərsin davamıdır və biliklərin dərinləşdirilməsinə xidmət edir. 
Şagirdlər verilmiş məsələlərin həllini müxtəlif formalarda göstərməyi öyrənirlər. 
Dərsin əsas məqsədi şagirdlərin alqoritmik təfəkkürünün inkişaf etdirilməsidir. 
Məntiqi məsələlərin həlli şagirdlərdə mühakiməyürütmə, təhliletmə və modelləşdir-
mə kimi idraki bacarıqların reallaşdırılmasına yardım göstərir. Məsələlərin həlli za-
manı müzakirə və diskussiyaların təşkili tövsiyə olunur. Bu zaman şagirdlərin diq-
qətini həllin daha münasib formada təqdim edilməsinə yönəltmək məqsədəuyğundur.  
 
 “Fəaliyyət” tapşırığında əsas məqsəd siçanın hərəkət alqoritmini oxlarla yaz-
maqdır. Bu bacarıq növbəti dərsdə Cizgiçinin, sonra da LOGO mühitində Bağanın  
hərəkət alqoritmini yazmağa kömək edəcəkdir. Bu tapşırıqda alqoritm oxlarla yazı-
lırsa, növbəti dərsdə oxlar sözlərlə – komandalarla  əvəz olunacaqdır. Bu məsələnin 
çoxlu sayda həll variantları vardır. Məsələn,  
↑1 →1  ↓1  →3  ↑2  ←2 ↑1  ↑1 →1 
 Nəticənin müzakirəsi üçün şagird işlərinin bir neçəsini yoxlamaq olar. 
Alqoritmin icrasını rollu oyunla göstərmək faydalı olardı. Bu zaman şagirdlərdən 
biri “siçan”, qalanlar isə “buğda dənələri” olur. Damalar isə partalarla əvəzlənə 
bilər. Dərslikdə verilmiş tapşırığın alqoritmini isə oxlardan başqa, söz və şəkillə – 
sxematik olaraq göstərmək mümkündür.  
Nümunələrin şagirdlərlə birlikdə həll edilməsi daha məqsədəuyğundur. Müəllim 
nümunə kimi başqa məsələlərdən də istifadə edə bilər. 
Dərsliyin “Araşdıraq-öyrənək” hissəsində verilmiş məsələlər nümunələrdə 
verilmiş məsələlərin bir qədər mürəkkəb variantlarıdır.  
Məsələ 1.  27 dəmir pulu hərəsində 9 pul olmaqla 3 hissəyə bölmək olar. Bir dəfə 
çəkməklə saxta pulun hansı doqquzluqda olduğu müəyyən edilir. 9 pulun içindən 2 dəfə 
çəkməklə saxta pulun tapılması alqoritmi isə dərslikdə olan nümunədə verilmişdir.  
Məsələ 2.  
Addımlar 
Su qabları 
4 litrlik 3 litrlik 
Başlanğıc 0 0 
1 0 3 
2 3 0 
3 3 3 
4 4 2 
 
80
Bu məsələnin çoxlu sayda həlləri ola bilər. Müəllim bu tapşırığın həllinə müsabiqə 
elan edə bilər: məsələni ən az sayda addımlarla həll edən şagird qalib gəlir. Təbii 
ki, bir neçə şagird qalib ola bilər.  
 Müəllim şagirdlərlə birlikdə mövzunun “Sual və tapşırıqlar” hissəsində 
verilmiş tapşırıqların cavablarını müzakirə edə bilər. Bu məsələnin çoxlu sayda həll 
variantları vardır. Məsələn,  
→4 ↑1←3↑1→3 ↑2←1←1↓1
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Sadə məsələlərin alqoritmini qurma.  
2. Alqoritmi müxtəlif üsullarla təsvir etmə.  
3. Müxtəlif üsullarla təsvir olunmuş alqoritmi icra etmə.  
 
 
Dərs 20 / Mövzu: PROQRAM NƏDİR 
 
Şagirdlərin əvvəlki dərslərdə mənimsədikləri alqoritmləşdirmə bacarıqları proq-
ramlaşdırma mühitində praktik işlərlə möhkəmləndirilməlidir. Proqramlaşdırma 
prosesində toplanılan təcrübə şagirdlərin alqoritmik və məntiqi təfəkkürünün  
inkişafına kömək edəcəkdir. Bu təcrübə şagirdləri inandırmalıdır ki, istənilən prob-
lem və məsələnin həll alqoritmini düzgün tərtib etməklə onun həllinə nail olmaq 
mümkündür. Dərsin kompyuter sinfində keçilməsi məqsədəuyğundur.  
Mövzunu  “proqramlaşdırma” anlayışı ilə və şagirdlər üçün ilk proqramlaşdırma 
dili olan LOGO ilə tanışlıq kimi də adlandırmaq olar. Dərsin əsas məqsədlərindən 
biri “alqoritm” və “proqram” anlayışlarını izah etməkdir. Proqram alqoritmin təq-
dimolunma üsullarından biridir. Proqramlar proqramlaşdırma dillərində yazılır. 
Proqramın icraçısı kompyuterdir. Yaxşı olar ki, müəllim proyektor vasitəsilə şa-
girdləri ALPLogo proqramlaşdırma mühiti, onun icraçısı olan Bağa və dilin ko-
mandaları ilə tanış etsin. Dərsdə şagirdlərə Logo dilinin yaradılması tarixindən də 
danışmaq olar.  
LOGO adı qədim yunan sözü “logos”dan götürülüb, “fikir”, “söz” mənasını verir. 
LOGO dili 1967-ci ildə Massaçusets Texnologiya İnstitutunda (ABŞ) professor 
Seymur Papert tərəfindən yaradılıb. İlk kompyuter oyunları və hakerlər hərəkatı 
da bu universitetdən başlanıb. Logo dilində proqram yazmaq dünyanın bir çox öl-
kələrində yaşayan uşaqların ən sevimli məşğuliyyətinə çevrilmişdir. Azərbaycanda 
ilk dəfə olaraq ALPlogo proqramlaşdırma mühiti dərslik müəllifləri tərəfindən 
yaradılmış və dərslik komplektinə pulsuz olaraq əlavə edilmişdir. Bu proqramı 
www.bakineshr.az, yaxud www.informatik.az saytlarından yükləmək və kompyu-
terin C diskinə, sadəcə, köçürmək lazımdır (quraşdırmağa ehtiyac yoxdur). 
ALPLogo proqramının digər proqramlardan ən mühüm fərqi ondadır ki, bu proq-
ramda komandalar Azərbaycan, ingilis və rus dillərində yazıla bilər. Sistem hər üç 
dili qəbul edir.  
 
 
81
Müəllim izah edə bilər ki, kompyuterin ekranında proqramın icrasını görmək üçün virtual 
icraçıdan – Bağadan istifadə olunur. Əslində, bütün komandaları kompyuter icra edir. 
 
 
 
 
 
 
 
 Müəllim mövzuya “İcraçı”, “İcraçının komandalar sistemi” haqqında aşağı 
siniflərdən şagirdlərin bildikləri məlumatları təkrarlamaqla başlaya bilər.  
Dərsliyin “Fəaliyyət” hissəsində verilmiş tapşırıqda məqsəd icraçıya düzgün 
komandalar verməklə lazım olan şəklin çəkilməsidir. Logo proqramlaşdırma 
mühitində işləməyə başlayarkən əvvəlcə kağız üzərində Cizgiçi icraçısı üçün sadə 
alqoritmlərin yazılması çox faydalıdır. Bu tapşırığın alqoritmini oxlar və sözlərlə 
belə yazmaq olar: 
Oxlarla 
I variant: 
1 ▼ 4  2  2  1  2  1  2  2 ▲ 
II variant: 
1  4 2 4 2 2 12 1 ▲ 
 
 Müəllim “proqram” anlayışını izah etdikdən sonra 
şagirdləri ALPLogo proqramlaşdırma mühitinin icraçısı 
olan Bağa ilə tanış edə bilər. Bu zaman bağanın 
monitorda xətt çəkməsini qum üzərində hərəkəti zamanı 
qoyduğu izlə müqayisə etmək faydalı olardı. Proyektor 
vasitəsilə müəllim şagirdləri ALPLogo proqram mühiti 
ilə tanış edə bilər. Bu interfeys WINDOWS tətbiqi proqramlarının standart 
interfeysinə malikdir. Qrafik və mətn redaktorlarında iş təcrübəsi bu proqramın 
menyusunu tez qavramağa yardım edir.  
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Proqramlaşdırma haqqında elementar bilikləri izah etmə. 
2. Alqoritm və proqramı fərqləndirmə. 
3. Oxlar və sözlərlə Cizgiçi üçün sadə proqramlar yazma. 
 
 
SÖZLƏRLƏ 
AŞAĞI SAĞA 1 
QƏLƏMİ ENDİR 
SAĞA 4 
AŞAĞI 2 
SOLA 2 
AŞAĞI SAĞA 1 
SOLA 2 
YUXARI SAĞA 1 
SOLA 2 
YUXARI 2 
QƏLƏMİ QALDIR 
 
82
Dərs 21 / Mövzu: BAĞA İŞƏ BAŞLAYIR  
 
Bu dərsdə müəllim proyektor vasitəsilə şagirdləri ALPLogo proqramlaşdırma 
dilinin bəzi komandaları ilə tanış edir. Nümunə üçün müəllim kod bölümündə sadə 
komandalar yazır və bu komandaların Bağa tərəfindən necə icra olunduğunu  
proyektorla nümayiş etdirir. Dərsin kompyuter sinfində keçilməsi nəzərdə tutulur.  
Proqram barədə məlumat: ALPLogo proqramlaşdırma mühitinin interfeysi 3 his-
sədən ibarətdir: əsas menyu, alətlər zolağı və pəncərələr.  
Əsas menyuda istifadəçinin müxtəlif əməliyyatları icra etmək imkanı vardır.  
Alətlər zolağında müxtəlif əməliyyatlar üçün düymələr yerləşdirilmişdir.  
Pəncərələr hissəsi 3 pəncərədən ibarətdir:  
1. Kod bölümü – Bağanın hərəkəti üçün proqram burada yazılır. 
2. Mesaj bölümü – komandaların düzgün yazılışı ilə bağlı məlumatları sistem  
bu pəncərəyə çıxarır. 
3. Qrafika bölümü – bura icraçının iş sahəsidir. Bu pəncərədə Bağa ona 
verilən komandaları icra edir.  
Proqramlaşdırma mühiti Azərbaycan, ingilis və rus dillərində yazılmış komandaları 
qəbul edir. ALPLogo proqramının komandalar sistemi geniş olsa da, 5-ci sinif 
şagirdləri ilə iş üçün siyahıda verilmiş komandalarla kifayətlənmək olar.   
№ Komanda Komandanın formatı 
1 irəli
forward 
вперед 
 
irəli N 
 
2 geri 
backward 
назад 
geri N 
 
3 sağa 
right 
направо 
 
sağa N 
 
4 sola 
left 
налево 
 
sola N 
 
5 qələmiendir
pendown  
пероопусти 
qələmiendir
 
6 qələmiqaldır
penup 
пероподними 
qələmiqaldır
 
7 qələminrəngi 
pencolor 
цветпера 
qələminrəngi N 
8 qələmineni
penwidth 
толщинапера 
qələmineni N
 
 
83
9 sil  
clean 
очистить  
sil
 
10 ilkinvəziyyət
home 
домой 
ilkinvəziyyət
 
11 get  
go 
иди  
get x, y
12 yaz  
write 
пиши 
yaz N
 
Müəllim komandaların yazılış qaydasını izah edə bilər.  
Komandanın yazılış qaydası: əvvəlcə komanda özü, sonra isə parametri yazılır.  
Komandanın parametri: komandanı dəqiqləşdirən ədəd, söz və ya ifadə ola bilər.  
Mühitlə ilk ünsiyyətə hazır proqramlarla başlamaq daha məqsədəuyğundur. 
Şagirdlər bu proqramlara oyun kimi baxır və onların bəzi komandalarında 
dəyişiklik etməklə müstəqil olaraq işləməyə başlayırlar. Komandanın yazılışında 
səhv varsa, uyğun pəncərədə bu barədə məlumat çıxır. Bu səhvlərin səbəbini 
şagirdlərlə birgə araşdırmaq  lazımdır.  
 
 
 
 
 
 
 
 
 
 
 Müəllim mövzuya başlamaq üçün əvvəlki dərsdə şagirdlərin monitor çəkmək 
üçün yazdıqları alqoritmi proqram kimi yazıb ALPLogo mühitində icra edə bilər.   
 Şagirdlər dərsliyin “Fəaliyyət” hissəsində olan tapşırığı yerinə yetirmək üçün 
ALPLogo proqramını başladır və proqramın kod bölümündə verilmiş komandaları 
daxil edirlər. Sonra isə “Çalışdır” düyməsini basmalıdırlar. Proqramın nəticəsi 
iş sahəsində Bağanın çəkdiyi xətlər olacaq.  
 Müəllim sonrakı mərhələlərdə komandaların düzgün yazılışını göstərməklə 
izah edə bilər. Şagirdlər riyaziyyat dərsində “bucaq” anlayışı ilə artıq  tanış 
olmuşlar. Bağanın dönmə bucağını riyaziyyatla inteqrativ olaraq izah etmək 
məqsədəuyğundur. Bu zaman hərəkət istiqamətini dəyişmək və sınıq xətlər çəkmək 
üçün müxtəlif komandalar yazmaqla Bağanın hərəkətini nümayiş etdirmək olar. 
Dərslikdə verilmiş kiçik və sadə proqramları şagirdlərlə paralel şəkildə çalışdırmaq 
faydalı olardı. Dərsdə, əsasən, sadə xətlər çəkmək və Bağanı iş sahəsində hərəkət 
 
84
etdirmək üçün sadə proqramların düzgün yazılmasına diqqət yetirmək tövsiyə olu-
nur.  
 Diferensial təlim. Təlim nəticələri yüksək olan şagirdlərə dərsliyin “Araşdıraq-
öyrənək” hissəsində verilmiş proqramı yığıldıqdan sonra çalışdırmağı təklif etmək 
olar. Təlim nəticələri zəif olan şagirdlər həmin proqramın daha yüngül variantını 
yığıb icra edə bilər. Məsələn: 
qələmiendir 
irəli 100 
sağa 80 
irəli 100  
sağa 80  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Proqramlaşdırma haqqında elementar bilikləri izah etmə. 
2. ALPLogo proqramlaşdrma mühitinin elementlərini şərh etmə.  
3. ALPLogo mühitində sadə komandaları düzgün yazma. 
4. ALPLogo mühitində Bağanın hərəkət istiqamətini dəyişmə. 
5. ALPLogo mühitində sadə fiqurlar çəkmə. 
 
 
Dərs 22 / Mövzu: BAĞA SADƏ FİQURLAR ÇƏKİR 
 
Dərsin əsas məqsədi şagirdləri ALPLogo mühitinin daha geniş imkanları ilə tanış 
etməkdir. Dərsdə çalışmaq lazımdır ki, şagirdlərin fantaziyalarına şərait yaradılsın. 
Şagirdlər müxtəlif fiqurlar çəkməklə və Bağanı hərəkət etdirməklə proqramlaşdırma-
ya daha çox maraq göstərməyə başlayırlar. ALPLogo proqramında çəkilən fiqurların 
rəngini və qələmin qalınlığını dəyişdirməklə müxtəlif effektlər almaq mümkündür. 
Yazılmış proqramların şagirdlərin şəxsi qovluqlarında saxlanmasına nəzarət etmək 
lazımdır. Proqramlaşdırmaya maraq göstərən şagirdlər ALPLogo mühitinin başqa 
imkanlarından da istifadə edə bilərlər. Dövr operatoru və prosedurlarla iş mürəkkəb 
olsa da, adətən, şagirdlər rəngarəng fiqurlar yaratmaq üçün bu imkanları öyrənməyə 
də həvəs göstərirlər. Dərsin kompyuter sinfində keçilməsi nəzərdə tutulur.  
 
 
 
 
 
 
 
 
 
 
 
 
85
 Dərsliyin “Fəaliyyət” blokunda verilmiş tapşırığın əsas məqsədi şagirdlərə 
ALPLogo mühitində kvadrat çəkməklə sadə fiqurların çəkilməsini öyrətməkdir. 
Şagirdlər verilmiş alqoritmi yerinə yetirdikdən sonra Bağa kvadrat çəkmiş olur. 
Müəllim bu tapşırığı proyektor vasitəsilə paralel olaraq yerinə yetirməklə 
şagirdlərə kömək göstərə bilər.  
 Nümunədə paralel xətlərin və üçbucağın çəkilməsi üçün yazılmış proqramları 
müəllim əvvəlcədən yazıb şagirdlərin kompyuterlərində saxlaya bilər. “Aç” 
düyməsindən istifadə etməklə şagirdlərə həmin proqramları açıb çalışdırmağı 
tapşırmaq olar. Rahatlıq üçün müəllim özü proyektor vasitəsilə bu prosesi nümayiş 
etdirə bilər. Şagirdlərə hazır proqramlarda müxtəlif parametrləri dəyişib nəticəsini 
yoxlamaq tapşırıla bilər. Bununla şagirdlər özləri hər parametrin mahiyyətini başa 
düşəcəklər.  
Rəngin və qələmin qalınlıqlarının dəyişdirilməsi nümunələri də eyni qayda ilə 
göstərilə bilər. Müəllim rənglərin kodlarını müəyyənləşdirməyi şagirdlərin özlərinə 
bir tapşırıq kimi də verə bilər.  
 Dərsliyin “Araşdıraq-öyrənək” hissəsində verilmiş tapşırıq rənglərlə iş 
bacarıqlarına əsaslanır. Bağanın iş sahəsi ağ rəngdə olduğundan ağ rənglə çəkilmiş 
fiqurlar görünmür. Ona görə də suala cavab verərkən Bağanın ağ rəngdən istifadə 
etməsi qeyd oluna bilər. 
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Proqramlaşdırma mühitində sadə proqram yazma. 
2. Proqramlaşdırma mühitində sadə fiqurlar çəkmə.  
3. Komandalar verməklə xətlərin rəngini və qalınlığını dəyişmə. 
 
 
 
 
 
86
KİÇİK SUMMATİV QİYMƏTLƏNDİRMƏ 
 
1. Düzgün ardıcıllıqla nömrələyin: 
 şagird evə qayıdır. 
 şagird dərsdə iştirak edir. 
 şagird məktəbə gedir. 
 
2. Alqoritmin təqdimolunma formasını müəyyən edin: 
“Bir addım irəli get, sağa dön, düz get, sola dön.” 
A) şəkil              
B) söz 
C) blok-sxem     
D) cədvəl 
 
3. Alqoritmin növünü müəyyən edin. 
2 1 3 1 1 2 
 
A) dövri            
B) xətti 
C) budaqlanan   
D) heç biri 
 
4. Bunlardan hansı alqoritmin icraçısı ola bilməz? 
A) insan     
B) ağac 
C) it           
D) robot 
 
5. Siçanın bütün buğdaları yığması üçün alqoritmi oxlarla yazın. 
 
    
 *   
   *
 * *  
s    
 
6. Addımları həndəsi fiqurlarla göstərilmiş alqoritmin təqdimolunma formasına 
nə deyilir? 
A) blok-sxem   
B) qraf 
C) ağac             
D) həndəsə 
 
 
 
87
7. Proqramlaşdırma mühitində icraçı hərəkət etdikcə iz qoyması üçün hansı 
komandanı vermək lazımdır? 
A) qələmiqaldır 
B) qələmineni 
C) qələmiendir   
D) qələminrəngi 
 
8. İcraçıya belə komandalar verilib: 
 
qələmiendir 
irəli 20 
sola 90 
irəli 20 
 
O, iş sahəsində hansı fiquru çəkəcək? 
 
   A)          B)          C)         D) 
 
9. Verilmiş təsviri almaq üçün sağ tərəfdə icraçıya 
veriləcək komandaları yazın.  
 
 
 
 
 
 
 
 
 
10. İş sahəsində aşağıdakı fiqur çəkilib. Sağ tərəfdəki proqramda hansı komanda 
düzgün göstərilməyib? Onu çərçivəyə alın və düzəldin. 
 
 
 
 
 
 
 
 
 
 
 
sağa 90
qələmiendir 
__________________ 
__________________ 
__________________ 
__________________ 
__________________ 
qələmiendir 
sağa 90 
irəli 40 
sağa 90 
irəli 40 
sağa 90 
irəli 40 
 
88
 
 
 
 
 
 
ALT STANDARTLAR ÜZRƏ  
REALLAŞDIRILACAQ BACARIQLAR 
 
 
 
 
 
 
 
 
 
 
 
 
 
 
 
TƏDRİS VAHİDİ ÜZRƏ ÜMUMİ SAATLARIN MİQDARI: 4 saat 
BÖYÜK SUMMATİV QİYMƏTLƏNDİRMƏ:       1 saat 
İNTERNET  
3.3.1. İnternet haqqında ilkin biliklərini izah edir. 
3.3.2. İnternetdə sadə iş bacarıqlarını nümayiş etdirir. 
4.1.1. İnformasiya  resurslarını əlamətlərinə görə təsnif edir. 
4.1.2. İnformasiya  resurslarını əsas  əlamətlərinə görə qruplaşdırır. 
4.1.3. Təbiətlə əlaqədar informasiya resurslarının əhəmiyyətini izah 
edir.
TƏDRİS VAHİDİ – 5
 
 
89
Dərs 23 / Mövzu: İNFORMASİYA RESURSLARI 
 
Müəllim “resurs” sözünü izah edərkən vurğulaya bilər ki, resurs – vəsait, ehtiyat  
deməkdir. Müxtəlif resurslar var – maddi, əmək, maliyyə, enerji, xammal 
resursları. Şagirdlərə izah etmək olar ki, informasiya resurslarını insan yaradır və 
bu resurslar nəsildən-nəslə ötürülür. Ötürmək üçün insanlar bu resursları müəyyən 
formalarda və müxtəlif daşıyıcılarda saxlayırlar. Müasir cəmiyyətdə informasiya 
resurslarının bir qismi İnternet saytlarında yerləşdirilir. Kağızda saxlanılan 
resurslar da  elektron formaya çevrilir və onların sayı günü-gündən artır. Buna 
misal olaraq  elektron jurnalları, qəzetləri, www.youtube.com saytında yerləşdirilən 
filmləri və nəhayət, son vaxtlar İnternet televiziya kanallarını göstərmək olar. 
İnformasiya resurslarının təsnifatını müxtəlif cür aparmaq olar. 5-ci sinif şagirdləri-
nə onların təsnifatını sadə şəkildə vermək məqsədəuyğundur.  
 
 
 Müəllim mövzuya başlayarkən resurslar haqqında ümumi məlumat verə bilər. 
O, informasiya resurslarının toplanması və gələcək nəslə ötürülməsində arxivlər, 
kitabxanalar və muzeylərin rolundan danışa bilər.  Aşağıdakı mövzuda diskussiya 
təşkil etmək olar: “Siz məktəbdə, evdə informasiya almaq üçün hansı resurslardan 
istifadə edirsiniz?”.  
Dərsliyin “Fəaliyyət” hissəsində verilmiş tapşırıqda məqsəd informasiyaları 
mövzulara görə qruplaşdırmaqdır. Bu tapşırığın yerinə yetirilməsi şagirdlərdə 
qruplaşdırma və müqayisəetmə kimi idraki bacarıqların inkişaf etdirilməsinə 
əsaslanır. Tapşırıqda koordinat şəbəkəsi və simmetriya həm riyaziyyata, həm də 
informatikaya aid edilə bilər.  
Diferensial təlim. Təlim nəticələri zəif olan şagirdlər qruplaşdırmanı şifahi də 
apara bilər. Müəllim onlara kömək məqsədilə yönəldici suallar verə bilər. 
 İşin müzakirəsi dərslikdə yazılmış suallar əsasında qurula bilər. Cədvəllərin  
düzgünlüyünü yoxlamaq üçün müəllim uyğun informasiyalarla hansı dərslərdə 
tanış olduqlarını soruşa bilər.  
 Bu hissədə verilən izahat və yeni məlumatlar oxunur. Müəllim resursların 
təsnifatını izah edərkən sxematik olaraq lövhədə çəkə bilər. Bu zaman müxtəlif 
nümunələrdən istifadə etmək olar. Fənlər üzrə yazılmış dərslikləri mövzular üzrə 
qruplaşdırılmış informasiya resurslarına sadə misal kimi göstərmək olar.  
 
90
 Dərsliyin “Araşdıraq-öyrənək” hissəsində verilmiş tapşırıq layihə xarakterlidir. 
Bu tapşırıq evə verilə bilər. Müəllim “Davamlı inkişaf konsepsiyası” (rusca – 
“Kонцепция устойчивого развития”, ingiliscə – “Sustainable development”) 
haqqında məlumat toplamağı şagirdlərə də həvalə edə bilər. Ətraf mühitə qayğıkeş 
münasibət, təbii sərvətlərdən səmərəli istifadə etmək kimi keyfiyyətlərin əhəmiyyəti 
araşdırıla bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. İnformasiyaları əlamətlərinə görə təsnif etmə.  
2. İnformasiya resurslarına nümunələr göstərmə.  
3. İnformasiya  resurslarını əlamətlərinə görə qruplaşdırma.  
4. Təbiətlə əlaqədar informasiya resurslarının əhəmiyyətinə dair nümunələr göstərmə. 
 
 
Dərs 24 / Mövzu: İNTERNET  
 
İnformasiya resurslarının əksəriyyəti bu gün İnternetdə yerləşir. İnternet qlobal 
şəbəkədir. İnternet bəşəriyyətin bu günə kimi qazandığı ictimai biliklərə sərbəst 
istifadə imkanı verən bir mühitdir. Müəllim şagirdlərə İnternetdə lazım olan 
məlumatın axtarılmasını, onun xidmətlərindən düzgün istifadə etməyin vacibliyini 
izah edə bilər. Müəllimə “İnternet” mövzusuna aid təqdimat hazırlamaq tövsiyə 
olunur.  
 
 
 
 
 
 
 
 
 
 
 
 Dərsliyin “Fəaliyyət” hissəsində verilmiş tapşırıqda məqsəd şagirdlərin İnternet 
haqqında ilkin biliklərini müəyyənləşdirməkdir. Bunun üçün BİBÖ üsulundan 
istifadə etmək olar. Dərsdə çalışmaq lazımdır ki, şagirdlər özləri İnternet haqqında 
bildiklərini danışsınlar.  
 Bu hissədə verilən izahat və yeni məlumatlar oxunur. Müəllimin hazırladığı təq-
dimatı nümayiş etdirməsi faydalı olardı. Əgər dərs İnternetə bağlantısı olan otaqda 
keçilirsə, müəllim İnternetin bəzi imkanlarını şagirdlərə nümayiş etdirə  bilər.  
 Dərsin sonunda şagirdlər “Fəaliyyət” bölməsində verilən tapşırığın sonuncu 
sütununu qısa tezislərlə doldura bilərlər.  
 
 
 
91
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. Kompyuter şəbəkəsi haqqında bilikləri nümayiş etdirmə. 
2. İnternetə aid sadə anlayışları izah etmə. 
3. İnternet haqqında ilkin biliklərini izah etmə. 
 
 
Dərs 25 / Mövzu: DÜNYA HÖRÜMÇƏK TORU 
 
Dərsi müəllimin kompyuter sinfində keçməsi məqsədəuyğundur. Əsas məqsəd 
şagirdləri İnternetin xidmətlərindən biri olan WWW – Dünya hörümçək toru ilə 
tanış etməkdir. Şagirdlərə izah olunmalıdır ki, informasiyanın İnternetdə olması o 
deməkdir ki, bu informasiya hər hansı bir veb-səhifədə saxlanılır. Yaxşı olar ki, 
şagirdlər veb-brauzerin pəncərəsi ilə tanış olsunlar, ünvan sətrində hər hansı bir 
saytın ünvanını yazsınlar və açılmış saytla tanış olsunlar. Dərsin İnternet bağlantısı 
olan kompyuter sinfində keçilməsi nəzərdə tutulmuşdur.  
 
 Dərsliyin “Fəaliyyət” hissəsində verilmiş tapşırıqda məqsəd şagirdlərin ilkin 
olaraq İnternet saytlarını açmaq bacarıqlarının formalaşdırılmasıdır. Bunun üçün 
müəllim proyektor vasitəsilə tapşırıqda yazılmış alqoritmi şagirdlərlə paralel icra 
edə bilər. Bu zaman şagirdlər müəllimin yerinə yetirdiyi əməliyyatları öz kompyu-
terlərində təkrarlamaqla bu bacarıqlara daha asanlıqla yiyələnə bilərlər. Dərslikdə 
verilmiş saytlar ətraf mühitə qayğıkeş münasibətin, təbii sərvətlərdən səmərəli isti-
fadə, ictimai və milli-mənəvi dəyərlərin təbliği baxımından çox əhəmiyyətlidir.   
Diferensial təlim. Təlim nəticələri zəif olan şagirdlər saytla tanış olmaqla kifa-
yətlənə bilərlər.  
 İşin müzakirəsi dərslikdə yazılmış suallar əsasında qurula bilər. Şagirdlər brau-
zerlərdə iş bacarıqlarını bölüşə bilərlər. Şagirdlərin çətinlik çəkdikləri bacarıqlar 
təhlil oluna bilər.  
 Hər şagird veb-brauzerlərin simgələrini tanımalıdır. İnternetdəki saytlara baxış 
keçirmək üçün ixtiyari brauzerdən istifadə etmək olar. Şagirdlər, adətən, ünvan 
zolağında saytın ünvanını düzgün yazmırlar. Bu zaman müəllim qeyd edə bilər ki, 
ünvanda bir simvolda səhv olarsa, lazım olan sayt açılmır. Ona görə də ünvan 
düzgün yazılmalıdır.  
 
92
 Nümunədə Təhsil Nazirliyinin rəsmi saytına baxış nəzərdə tutulur. http:// 
önlüyünü çox vaxt yığmaq lazım gəlmir. Ona görə də şagirdlərə izah etmək olar ki, 
ünvan yazanda bu önlüyü yazmamaq olar.  
 Dərslikdə “Araşdıraq-öyrənək” tapşırığını yerinə yetirmək üçün müəllim şagird-
lərə saytlarda olan mətn və şəkilləri kompyuterdə necə saxlamağı izah edə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. İnternetin imkanlarını şərh etmə. 
2. Brauzerdə sadə iş bacarıqları nümayiş etdirmə.  
3. Ünvanı məlum olan veb-səhifəni İnternetdə açma. 
 
 
Dərs 26 / Mövzu: İNTERNETDƏ İNFORMASİYANIN                              
AXTARIŞI 
 
Bu dərs İnternetin xidmətlərindən birinə  axtarış xidmətinə həsr olunub. Dərsin 
İnternet bağlantısı olan kompyuter sinfində keçilməsi məqsədəuyğundur. İnternetdə 
düzgün axtarış aparmaq bacarığı müasir dövrdə ən vacib bacarıqlardan biridir. 
Əgər şagird lazım olan informasiyanı İnternetdə tapa bilirsə, onda o, yeni biliklərə 
daha sürətlə yiyələnəcək. Ona görə də İnternetdə lazımi məlumatı tapmaq üçün 
şagirdlər axtarışı savadlı aparmağı öyrənməlidirlər. Bu səbəbdən də ilkin olaraq 
şagirdə axtarış sistemləri barədə məlumat verməklə yanaşı, onların ünvanlarını gös-
tərmək lazımdır. Adətən, axtarış üçün ən çox www.google.com (www.google.az), 
www.yandex.ru, www.arama.com, www.rambler.ru  saytlarından istifadə olunur.  
 
 Dərsliyin “Fəaliyyət” hissəsində verilmiş tapşırıqda məqsəd şagirdləri İnter-
netin axtarış imkanları ilə tanış etməkdir. Bunun üçün müəllimə tapşırıqda yazılmış 
alqoritmin icrasını proyektor vasitəsilə nümayiş etdirmək tövsiyə olunur. Şagirdlər 
müəllimin yerinə yetirdiyi əməliyyatları öz kompyuterlərində təkrarlamaqla bu 
bacarıqlara daha asanlıqla yiyələnmək imkanı əldə edirlər. Onlar müəllimin 
məsləhəti ilə müxtəlif  mövzular üzrə axtarış apara bilərlər.  Şagirdlərin diqqətini 
saytların təhlükəsizliyinə  yönəltmək olar. Axtarış zamanı müəyyən sayta keçərkən 
 
 
93
belə bir məlumat çıxa bilər: “Bu sayt təhlükəlidir. O, virus hücumuna məruz qalıb”. 
Bu halda belə saytı açmaq məqsədəuyğun deyil. 
 İşin müzakirəsi dərslikdə yazılmış suallar əsasında qurula bilər. Şagirdlərin bir 
neçəsinin işinin müzakirə edilməsi alqoritmi başa düşmək üçün faydalı olardı. Şa-
girdlərin çətinlik çəkdikləri bacarıqlar təhlil edilə bilər. Şagirdlər, adətən, axtarış 
sistemində axtarılan mövzuların adlarını yazmaqda, açılan siyahdan özlərinə lazım 
olan məlumatların seçilməsində çətinlik çəkirlər. Müəllim bir neçə mövzu üzrə ax-
tarış nümunəsini göstərə bilər. Bu zaman müxtəlif axtarış sistemlərini nümayiş et-
dirmək məqsədəuyğun olardı: www.google.az, www.arama.com, www.google.com, 
www.yandex.ru və s.  
 Dərsliyin “Araşdıraq-öyrənək” hissəsindəki tapşırığı yerinə yetirərkən şagirdlər 
müəllimin məsləhəti ilə müxtəlif mövzular üzrə də araşdırma apara bilərlər. Bu za-
man onlar, sadəcə, yeni məlumatları şifahi olaraq təqdim edə bilərlər.  
Müəllim şagirdlərə müxtəlif milli və xarici saytların ünvanlarını da verə bilər: 
http://www.edu.az, http://bebe.az, http://www.gulzarnene.com, http://www.baladili.ws  
və digər saytları nümunə göstərə bilər.  
 
Müəllim dərsin təlim məqsədlərinə nail olmaq dərəcəsini aşağıdakı meyarlar üzrə 
qiymətləndirə bilər:  
1. İnternetdə axtarış sistemlərini sadalama.  
2. İnternetdə müəyyən mövzu üzrə axtarış aparma.  
 
94
BÖYÜK SUMMATİV QİYMƏTLƏNDİRMƏ (II YARIMİL)  
 
1. Ana uşağına “Yolu keçmə” qaydalarını hansı formada izah edə bilər? 
A) cədvəllə     
B) sxemlə 
C) sözlə          
D) şəkillə 
 
2. Hansı alqoritm üzrə hərəkət etsə Robot qırmızı xanaya çata bilər?  
 
     
     
     
 R     
     
 
3. İş sahəsində iz qoymamaqla hərəkət etmək üçün Cizgiçiyə hansı komanda 
verilməlidir? 
A) qələmineni        
B) qələmiendir 
C) qələmiqaldır   
D) irəli 
 
4. Hansı komanda Cizgiçi üçün düzgün yazılmayıb? 
A) irəli 100   
B) sağa  
C) geri 50    
D) sola 30 
 
5. Mətn redaktorunda sənədi çapa vermək üçün hansı düymədən istifadə olunur? 
A)               B)                  C)                   D)  
 
6. İş sahəsində Cizgiçi xətlər çəkib. Verilən təsvirə hansı proqram uyğundur? 
 
 
 
  
 
 
 
 
 
 
 
 
 
A) 4 2 
B) 3 1 
C) 3 2 
D) 2 3
qələmiendir 
sağa 90 
irəli 20 
qələmiqaldır 
irəli 10 
sola 90 
qələmiendir 
irəli 10 
qələmiendir 
sağa 90 
irəli 20 
irəli 10 
sola 90 
qələmiendir 
irəli 10 
qələmiendir 
sağa 90 
irəli 20 
qələmiqaldır 
irəli 10 
sağa 90 
qələmiendir 
irəli 10 
A) B) C) 
 
 
95
7. Qrafik redaktorda şəklin seçdirilmiş fraqmenti üçün əməliyyatı uyğun menyu 
komandası, yaxud klavişlə birləşdirin. 
 
 
 
 
 
 
 
 
 
 
 
8. Veb-səhifələrə baxmaq üçün proqram necə adlanır? 
A) mətn redaktoru      
B) modem 
C) brauzer                   
D) sayt 
 
9. Bunlardan hansı axtarış sistemidir? 
A) gun.az       
B) google.az 
C) lent.az       
D) edu.az 
 
10. Bunlardan hansı informasiya resursudur? 
A) neft yataqları 
B) rəssamların işləri 
C) zavodun işçiləri 
D) insanların banklardakı pulları  
 
11. Bunlardan hansı informasiya resursunun musiqi növünə aiddir? 
A) bəstəkarların adları 
B) xalq mahnıları 
C) musiqi alətləri 
D) müğənnilər 
 
12. Hansı informasiya resursu sizə məxsus deyil? 
A) gündəliyinizdəki qiymətlər 
B) dəftərinizdəki yazılar 
C) sinif jurnalında yazılar 
D) çəkdiyiniz şəkil 
 
 
Silmək 
<Delete>
Döndərmək <Ctrl> 
Çoxaltmaq
Əymək ImageFlip/Rotate
ImageStretch and Skew  
 
96
MƏNBƏLƏR 
 
1. A.Əhmədov, Ə.Abbasov. Ümumtəhsil məktəblərinin I–IV sinifləri üçün fənn kurikulumları, 
2008. 
2. Q.Hüseynov və b. İnklüziv təhsil (ibtidai təhsil pilləsi üçün), 2010.  
3. Информатика в начальном образовании, 2000. (ЮНЕСКО) 
4. Information and communication technology. The Nat. Curr. for England 
5. С.Н.Тур, Т.П.Бокучава. Методическое пособие по информатике для учителей 5 
классов   общеобразовательных школ, БХВ-Петербург, Санкт-Петербург, 2007. 
6. Ю.А.Аверкин, Н.В.Матвеева, Т.А.Рудченко. Дидактические материалы для 
организации темaтического контроля по информатике в начальной школе. 
Бином, Москва, 2004. 
7. Джени Стил, Керт Мередис, Чарльз Темпл. Основы развития критического 
мышления, Фонд Сорос-Кыргызстан, Бишкек, 1998. 
8. В.В. Малеев. Общая методика преподавания информатики, Воронеж, 2005. 
9. Е.В. Петрушинский. Игры для интенсивного обучения, Прометей, Москва, 1991. 
10. А.А.Дуванов. Работаем с информацией. Книга для учителя. Санкт-Петербург, 
БХВ-Петербург, 2004. 
11. Е. Я. Яковенко. Компьютер для школьника. Москва, АСТ, 2007. 
12. Большая детская энциклопедия в вопросах и ответах. Минск, Харвест, 2009. 
13. PC CD-ROM/ İNFO-KO. 
14. PC CD-ROM/ Учимся анализировать. Новый диск. 
15. PC CD-ROM/ Учимся мыслить логически. Новый диск. 
16. PC CD-ROM/ Учимся думать. Новый диск. 
17. http://edu.gov.az 
18. http://kurikulum.az 
19. http://informatik.az 
20. http://www.pixart.ws/infoko 
21. http://stamina.ru 
22. http://soft-free.ru/content/view/1845 /118/ 
23. http://www.curriculumonline.gov.uk 
24. http://www.curriculum.edu.au 
25. http://www.curriculum.org 
26. http://www.meb.gov.tr 
27. http://pedsovet.intergu.ru/ 
28. http://www.websib.ru/ 
29. http://www.piter.com/project/informatika/ 
30. http://education.alberta.ca/ 
31. http://ergo.human.cornell.edu/ 
32. http://www.informatika.ru 
33. http://www.rusedu.info 
34. http://www.pedsovet.org 
35. http://gcompris.net/-ru 
