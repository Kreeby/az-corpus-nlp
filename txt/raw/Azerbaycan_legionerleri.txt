NƏSĠMAN YAQUBLU 
 
 
 
 
 
 
 
 
 
 
 
 
 
 
 
 
AZƏRBAYCAN LEGĠONERLƏRĠ 
 
 
 
 
 
 
 
 
 
 
 
 
 
 
 
 
 
 
 
BAKI – 2005 
RƏYÇĠLƏR: 
Professor MUSA QASIMLI, 
Professor İSMAYIL MUSAYEV, 
Tarix elmləri doktoru AYDIN BALAYEV 
 
ELMĠ MƏSLƏHƏTÇĠLƏR: Ramiz Abutalıbov, Maarif Teymur 
 
Müəllijin redaktəsində nəĢr edilir 
 
 
 
 
 
Yaqublu N. Azərbaycan legionerləri. Bakı: “Çıraq”, 2005, 336 səh. 
 
Oxuculara təqdim olunan bu monoqrafiyada İkinci Dünya müharibəsinin 
oxucularımız üçün çox maraqlı məqamları açıqlanmışdır. XX əsr tariximizdə və 
bütövlükdə tarix elmimizdə hadisə sayılacaq elmi monoqrafiyada ilk dəfə olaraq 
Azərbaycan legionerlərinin fəaliyyəti araşdırılır. 
70 mindən çox azərbaycanlı legionerin fəaliyyətinə aydınlıq gətirən bu əsər 
çox zəngin arxiv materialları və sənədlər əsasında yazılıb. Monoqrafiyada İkinci 
Dünya mühuribəsi ilə bağlı du çoxlu yeni faktlar, məlumutlar verilir ki, bu da 
şübhəsiz oxuculurın böyük marağına səbəb olacaq. 
Müəllifin dərin elmi araşdırmalarının məhsulu olun bu monoqrafıya 
azərbaycanlı legionerlər haqqında Azərbaycanda nəşr edilən ilk əsərdir. 
 
 
 
 
 
 
N  0501000000   01 -2005 
            067 
 
 
© “Çıraq”,  2005 
MÜNDƏRĠCAT 
 
Müəllifdən 
Giriş 
I bölüm. Azərbaycanın işğalı, xalq kütləsinin zorla sovetləşdirmə əleyhinə 
mübarizəsi. 
Sovet İttifaqında mövcud rejimə qarşı etirazlar 
II bölüm. SSRİ dövlətinin müharibə təhlükəsini yaratması. Stalinin müharibəyə 
hazırlıq planı 
III bölüm. Faşizmin yaranması. Hitlerin hakimiyyətə gəlişi. 
Almaniyanın müharibəyə hazırlıq planı 
IV bölüm. Ribbentrop-Molotov paktının imzalanması. 
Polşanın Almaniya və Sovet İttifaqı tərəfindən işğal edilməsi. İkinci Dünya 
hərbinin başlanması 
V bölüm. Alman-Sovet müharibəsinin başlanması. 
Stalinin səhvləri. Azərbaycanlıların ordu hissələrində incidilməsi. Sovet 
əsgərlərinin kütləvi olaraq Almaniya tərəfınə keçməsi 
Vl bölüm. Sovet legionerləri. Legionların təşkili 
VII bölüm. Azərbaycanlı “xivilər” - legionerlər. 
Azərbaycan legionunun təşkili 
VIII bölüm. Azərbaycan legionerləri. Mayor Fətəlibəyli Düdənginski. 
Legionerlərin uğurlu döyüşləri 
IX bölüm. 1943-cü ildə Berlində Milli Azərbaycan Qurultayının keçirilməsi. 
Qurultayın qəbul etdiyi qərarlar 
X bölüm. Azərbaycan legionerlərinin mətbu fəaliyyəti. 
“Azərbaycan”, “Hücum” qəzetləri, “Milli Birlik” jurnalı 
XI bölüm. Vlasov Komitəsinin yaradılması. Azərbaycan legionerlərinin və digər 
legionerlərin “Vlasov Komitəsi”nə etirazları. Azərbaycanın müstəqilliyini 
Almaniyanın tanıması 
XII bölüm. Azərbaycan legionerləri İkinci Dünya hərbinin sonlarında 
XIII bölüm. İkinci Dünya müharibəsindən sonrakı illərdə Azərbaycan 
legionerlərinin fəaliyyəti 
XIV bölüm. Azərbaycan legionerlərinin ədəbi-bədii, ideoloji-siyasi irsi 
Nəticə 
Ədəbiyyat siyahısı 
Adlar göstəricisi 
 
 
 
 
 
 
MÜƏLLĠFDƏN 
 
Əziz oxucu! 
Azərbaycan legionerləri haqqında bu ilk kitabı çox çətinlik və yaradıcılıq 
əziyyəti ilə başa gətirmişəm. Yetmiş minə qədər həmvətinimizin bu günə qədərki 
taleyi ilə bağlı faktları araşdırmaq, sistemləşdirmək, daima mətbuatımızda təhrif 
edilmiş həqiqətləri aydınlaşdırmaq olduqca çətin idi. Lakin bu iş görülməli, bu 
tədqiqat aparılmalı idi. Digər xalqlarda legionlarla bağlı kitablar nəşr edilmiş və 
elmi əsərlər hazırlanmaqdadır. Lakin Azərbaycan elmində hələlik bu mövzuda heç 
bir tədqiqat işi ortalığa qoyulmamışdır. 
Bu mövzu uzun illər boyu sovetlər məmləkətində qadağan edilmiş, 
yasaqlanmışdı. O insanlar hamısı Sovetlər İttifaqının mövcud qanunlarına görə 
“Vətən xaini” elan edilmişdi. Onlar yaşamağa imkan tapdıqları öz vətənlərində 
belə “ikinci dərəcəli” insanlar cərgəsinə qoyulurdular və əksər hüquqlardan 
məhrum edilirdilər. Çoxları uzaq Sibirin sürgünlərində həyatını başa vurur, bəziləri 
vətənə qayıda bilməyib, dünyanın ayrı-ayrı ölkələrində işıqlı ömürlə vidalaşırdılar. 
Amma vətən həsrəti, yurd sevgisi, Azərbaycana ürəkdən bağlılıq hissləri onları tərk 
etmirdi. Harada yaşamaqlarından, hansı ölkədə olmaqlarından asılı olmayaraq 
onlar Ana vətənimiz Azərbaycanı sevirdilər, o məhəbbətlə yaşayırdılar. Elə bu 
sevginin, bu bağlılığın nəticəsi idi ki, onlar özlərindən sonra zəngin bir irs, maraqlı 
tarix qoyub gediblər. O tarixi öyrənmək isə bizim borcumuzdur. Sonralar tanınmış 
şairimiz Bəxtiyar Vahabzadə ilə hərdən söhbətləşəndə o da xarici səfərlərində 
legionerlərlə görüşdüyünü qeyd edir, bu mövzunun olduqca maraqlı olduğunu 
söyləyirdi. 
Mərhum Prezident Əbülfəz Elçibəylə də söhbətlərimdə o, bu mövzunun 
araşdırılması vacibliyini bildirirdi. 
Bu tarixi bilgimə ilk işıq tutan şəxslərdən biri dəyərli vətəndaşımız, milli 
mücahidimiz, hazırda Türkiyənin Ankara şəhərində yaşayan doktor Məhəmməd 
Kəngərli olmuşdu. 1990-cı ildə onunla Ankarada görüşəndə mənə kifayət qədər 
bilgi, məlumat, sənədlər vermişdi və onları sonradan mətbuatda çap etdirib, 
kitablarımda mənbə olaraq bəhrələnmişdim. (1991-ci ildə nəşr edilən “Məhəmməd 
Əmin Rəsulzadə” kitabımda, 1997-ci ildə çap olunan “Müsavat Partiyasının 
Tarixi” kitabımda bu mövzuya geniş toxunmuşam). 
Bu mövzu ilə bağlı araşdırmalarıma ən yaxın kömək göstərən insanlardan 
biri YUNESKO-nun Azərbaycan təmsilçisi Ramiz Abutalıbovdur. Olduqca 
xeyirxah, vətənpərvər və dəyərli bir insan olan Ramiz bəy həqiqətən mənə bu 
faktların əldə edilməsində böyük yardımçı oldu. Mayor Ə.F. Düdənginskiyə aid 
çoxlu sayda sənədlərdən və legionerlərlə bağlı Almaniyada, Fransada nəşr edilmiş 
kitablardan bəhrələnməyimə imkan yaratdı. Dəyərli ziyalımız olan Ramiz 
Abutalıbov hələ 70-ci illərdən legionerlərlə və mühacirlərlə əlaqə saxlamış, onların 
taleyi ilə maraqlanmışdır. Həmin illərdə o, mühacirətdə yaşayan Ələkbər 
Topçubaşi, Məmməd Məhərrəmov, Timuçin Hacıbəyli, Qədir Süleymanoğlu, 
Məcid Musazadə və onun həyat yoldaşı İrena xanım, Əli Həsənzadə ilə yaxından 
təmasda olmuşdur. Ramiz Abutalıbovun ən böyük xidmətlərindən biri də onun 
görkəmli mühacir C.Hacıbəylinin arxivini Azərbaycan Mərkəzi Dövlət Arxivinə 
verməsidir. 
Mövzu ilə bağlı araşdırmalar aparakən tanınmış ziyalımız Mərkəzi Dövlət 
Arxiv İdarəsinin Ədəbiyyat və İncəsənət Arxivinin direktoru Maarif Teymurov da 
mənə böyük xeyirxahlıq etdi. Arxiv sənədlərindən bəhrələnməyimdə onun 
qayğıkeşliyini də heç zaman unutmaram. 
Mövzunu araşdırarkən Ə. Fətəlibəyli Düdənginskinin mərhum bacısı oğlu 
Abid bəy Tahirlinin də köməyindən bəhrələnmişəm. Abid bəy Ə.Düdənginski 
ailəsinə aid olan çox qiymətli sənədləri mənə etibar etdi. Uzun müddət sürgün 
həyatı yaşamış bu mehriban və sadə qəlbli insan kitabın nəşr olunacağını böyük 
həsrətlə gözləyirdi. Lakin amansız əcəl buna imkan vermədi. 
Qeyd edim ki, istər Ramiz bəydə, istər Maarif bəydə, istərsə də Abid bəydə 
bu mövzuya böyük, o insanlara isə diqqətli münasibət hiss edirdim. Və onlar haqlı 
olaraq legionerlərimizin fəaliyyətini tariximizin ayrılmaz səhifəsi olaraq qəbul 
edirlər. 
İstər Məhəmməd bəyə, istər Ramiz bəyə, istərsə də Maarif bəyə kitaba 
göstərdikləri köməyə görə dərin təşəkkürlərimi bildirirəm və Abid bəyə “Allah 
rəhmət eləsin” deyirəm. 
Kitabın materiallarının hazırlanmasında kompüter yığıcısı Nəzakət 
Muradovanın zəhmətini xüsusi qeyd etmək istəyirəm. Nəzakət xanım çox böyük 
əziyyətlə və eyni dərəcədə maraq, həvəslə bu əsərin yığılmasını başa çatdırdı. Ona 
bir daha dərin təşəkkürlərimi bildirirəm. 
Kitabın dizayn işlərinin və tərtibatının başa çatdırılmasında böyük köməklik 
göstərən İsmayıl Eyyubova da dərin minnətdarlığımı bildirirəm. 
Kitabın korrektə olunmasında isə jurnalist Jalə xanım İsmayılova böyük 
zəhmət çəkmişdir və mən ona da çox təşəkkürlər edirəm. 
Mərkəzi Dövlət və Siyasi Partiyalar və İctimai Hərəkatlar Arxivinin 
materiallarından bəhrələnməyimə imkan yaratdığına görə Azərbaycan Respublikası 
Mərkəzi Dövlət Arxivinin direktoru A.Paşayevə təşəkkür edirəm. 
 
GĠRĠġ 
 
1939-cu ildə İkinci Dünya müharibəsi başlandı. 1941-ci ilin iyunun 22-də 
Almaniya dövləti SSRİ üzərinə hücum etdi. Bu hücumla daha da geniş sərhədləri 
əhatə edən müharibə Sovetlər Birliyində “Böyük Vətən müharibəsi” adı ilə təqdim 
olunmağa başladı. Uzun illər müddətində Sovet İttifaqında ali və orta məktəblərin 
tarix kitablarında müharibənin mövcud, real faktlarla təqdimatından uzaqlaşma 
meyyləri müşahidə edilmişdir. Belə ki, Almaniya-SSRİ müharibəsinin dərinliyinə 
müdaxilə olunmamış faktlar birtərəfli qaydada oxuculara çatdırılmışdır. Bu, 
şübhəsiz ki, XX əsr tarixinin bütövlükdə təhrif olunması kimi qəbul edilməlidir. 
Müharibənin başlanması sovet dövlətinin daxilində zorla, üstüörtülü saxlanılan 
çoxlu sayda problemləri aşkarladı. Böyük amansızlıq və terrorla qurulmuş ölkədə 
açıq fəaliyyət göstərən müxalifətin mövcudluğu da qeyri-mümkün olmuşdu. Eyni 
zamanda, almanların işğal etdiyi ərazilərdə Sovet rejiminin ideoloji əsaslarının 
güclü olmadığı da aşkarlanmışdı. 
Bu, həqiqət idi ki, Sovetlər Birliyi ayrı-ayrı xalqların azad yaşamaq 
hüquqlarından məhrum edilməsi nəticəsində yaranmışdı. Milli müstəqilliyin 
gerçəkləşməsində və azadlıq, müstəqillik hallarına qarşı olan kommunist 
rejimindən əhalidə ciddi narazılıq vardı. 
Qeyd edək ki, 1918-1920-ci illərdə mövcud olmuş, xalqımızın müstəqil 
dövlətlər cərgəsində yaşamasını təmin etmiş Azərbaycan Xalq Cümhuriyyətinin 
süqutundan sonra ölkədə geniş müqavimət hərəkatı başlanmış, məmləkətin ayrı-
ayrı bölgələrində onlarla silahlı üsyanlar olmuşdu. 
XX əsrdə Azərbaycan xalqının əldə etdiyi ən böyük qənimət, şübhəsiz ki, 
1918-1920-ci illərdə qurduğu azad, müstəqil, demokratik dövlətdir. Təəssüflər ki, 
sonrakı durum, hadisələrin qarışıqlığı, beynəlxalq aləmdəki mürəkkəbliklər, 
Rusiyada bolşevizmin güclənməsi, kommunist ideyalarının geniş xalq kütlələrini 
aldadıcı mahiyyətdə əhatəsi və nəhayət, Azərbaycan daxilində mövqe 
müxtəlifliyinin olması, ermənilərin isə xəyanəti Azərbaycanı müstəqillik 
haqlarından məhrum etdi. 
Azərbaycanda mövcud Sovet rejiminə qarşı mübarizə 20-ci, 30-cu, 40-cı 
illərdə də müxtəlif formalarda davam etmişdir. 
Azərbaycandakı mövcud rejimdən narazılıq son nəticədə İkinci Dünya 
hərbində özünün ilkin bəhrələrini verdi. Almaniya dövlətinin SSRİ-yə müharibə 
elan etməsi çoxlarında Hitlerin bolşevik rejimini tezliklə devirəcəyi ehtimalını 
gücləndirdi. Çoxlu sayda könüllülər Almaniya hökümətini dəstəklədi, Sovetlər 
Birliyinə qarşı silaha sarıldı. Qeyd etməliyik ki, keçmiş sovetlər məkanında 
yaşayan əksər xalqların nümayəndələri də Almaniya ordusuna keçməyə üstünlük 
verirdi. Yəni, Almaniya höküməti nəzarətində rusların, ukraynalıların, gürcülərin, 
ermənilərin, Şimali Qafqaz xalqlarının legionları formalaşırdı. Tanınmış rus 
generalı Vlasovun və digər yüksək rütbəli zabitlərin Almaniya hökümətini 
dəstəkləməsi ciddi mənəvi-psixoloji problemlər idi və Sovet ordusunda əsaslı 
narazılıqların olduğunu bildirirdi. 
Azərbaycandan olan mayor Əbdürrəhman Fətəlibəyli-Düdənginskinin, 
Məcid Qarsalaninin, Abbas bəy Atamalıbəyovun, Fuad Əmircan və başqalarının 
Almaniya hökuməti orqanları ilə təmas qurması, Azərbaycan legionlarının təşkilinə 
rəsmi icazə istəmələri, bu istiqamətdə çalışmaları geniş olaraq öyrəniləsidir. 
Böyük öndər, Azərbaycan Milli Qurtuluş Hərəkatının ideoloqu M.Ə. 
Rəsulzadənin isə siyasi danışıqlara üstünlük verməsi, Azərbaycanın müstəqilliyinin 
Almaniya dövləti adından tanınmasına çalışması da az araşdırılmış mövzudur. 
Azərbaycan legionerlərinin fəaliyyətini araşdırmaqda məqsəd XX əsrin 
Azərvaycan tarixşünaslığındakı boşluğu doldurmaq, eyni zamanda təhrif edilmiş 
mühüm tarixi dövr haqqında obyektiv məlumat verməkdir. Bu məqsədin 
gerçəkləşməsi üçün tədqiqatçı aşağıdakı vəzifələrin yerinə yetirilməsini 
məqsədəuyğun hesab edir: 
-uzun illər boyu mövcud olmuş Sovet dövləti və Stalin rejimi Sovet 
İttifaqında, eləcə də o İttifaqa daxil olan respublikalarda insanların azad və 
demokratik qaydalarl yaşayışına imkan yaratmamış, ölkədə sərt terror rejimi hökm 
sürmüşdür; 
-mövcud Sovet quruluşu ölkə vətəndaşlarının hüquqlarını əlindən almış, 
saxta təbliğat silahı ilə onları istismar alətinə çevirmişdir; 
-digər mövcud rejimdən narazı qalan sovet xalqları, o cümlədən, 
Azərbaycan xalqı imkan düşəcəyi təqdirdə milli müstəqillik uğrunda mübarizəyə 
hazır olmuşdur; 
-İkinci Dünya müharibəsinin başlanması ilə Azərbaycan legionerləri 
faşizmin bolşevizmə qarşı sərt mübarizəsindən bəhrələnib, sovet rejiminə qarşı 
mücadilə aparmışlar; 
-Azərbaycan legionerləri çətin şəraitdə olmalarına baxmayaraq, 
Azərbaycanın müstəqilliyi uğrundakı mübarizəni dayanmadan yürütmüşlər; 
-Azərbaycan legionerlərinin hərbi və siyasi fəallığı nəticəsində Almaniya 
höküməti Azərbaycanın müstəqilliyini tanımışdır; 
-Azərbaycan legionerlərinin 1943-cü ildə Berlində keçirdikləri Milli 
Azərbaycan Qurultayı əhəmiyyətinə görə mühüm tarixi hadisə olmuşdur; 
-Azərbaycan legionerlərinin Almaniyada müxtəlif mətbuat orqanlarını 
yaradıb tariximizi, ədəbiyyatımızı, mədəniyyətimizi təbliğ etmələri böyük 
əhəmiyyətə malikdir; 
-İkinci Dünya müharibəsi illərində Almaniyada fəaliyyət göstərən 
Azərbaycanın ayrı-ayrı siyasi xadimlərinin və nüfuzlu hərbçi legionerlərinin 
köməyi ilə minlərlə yurddaşımızın həyatı xilas edilmişdir. 
Tədqiqatın əsas vəzifələrindən biri də Azərbaycan legionerlərinin ayrı-ayrı 
ölkələrdəki fəaliyyətini araşdırmaq, Azərbaycan diasporunu formalaşdırmaq 
cəhdlərini öyrənməkdir. Bu məqsədlə, Azərbaycan legionerlərinin XX əsrin 50-60-
cı illərdəki müxtəlif ölkələrdə olan fəaliyyətləri də ciddi olaraq araşdırılmışdır. 
Tədqiq olunan mövzunun ayrı-ayrı istiqamətləri haqqında müxtəlif əsərlər 
nəşr edilsə də, Azərbaycan legionerlərinin fəaliyyəti, mübarizəsi, döyüşləri, sonrakı 
taleləri ilə bağlı sənədlərin, mənbələrin əldə olunması olduqca çətindir. 
Azərbaycan legionerləri haqqında ilkin yazılara mətbuatımızda 1990-cı ildən 
başlayaraq rast gəlmək mümkündür. Ayrı-ayrı legionerlərin fəaliyyətindən bəhs 
edən bu məqalələrdə Azərbaycanın XX əsr tarixinin yeni çalarları hiss olunmaqda 
idi. (93, 94, 95, 107, 124, 125, 137, 153, 148, 165, 185, 198, 199, 200) 
N.Yaqublunun, T.Qurbanın, X.İbrahimlinin, H.Sadığın, M.Teymurovun, 
M.Əlizadə və başqalarının oxuculara təqdim etdiyi bu yazılar böyük maraqla 
qarşılanırdı. İlk dəfə olaraq “Yeni Müsavat”, “Aydınlıq”, “Səhər” və digər mətbu 
orqanlarda legionerlərin adları çəkilməyə başladı. 
1991-ci ildə tədqiqatçı N. Yaqublunun “Məhəmməd Əmin Rəsulzadə” 
kitabı nəşr edildi (196). Otuz min tirajla çap olunan bu əsərdə ilk dəfə idi ki, geniş 
şəkildə Azərbaycan legionerlərinin fəaliyyəti işıqlandırılırdı. Əsərdə 
legionerlərimiz haqqında əhatəli və sistemli məlumatlar əksini tapmışdır. 
Mövzunun geniş açımına növbəti cəhdi tədqiqatçı alim X. İbrahimli 
göstərmişdir. 1996-cı ilin sonlarında “Elm” nəşriyyatı tərəfindən çap edilən 
“Azərbaycanın siyasi mühacirəti” əsərində (132) o, Azərbaycan legionunun 
fəaliyyəti ilə bağlı maraqlı mənbələr açıqlayırdı. 
1997-ci ilin əvvəllərində N. Yaqublunun “Müsavat Partiyasının tarixi” əsəri 
çap edildi. (195) Geniş araşdırma mövzusu olan kitabda Azərbaycan 
legionerlərinin fəaliyyətinə də xüsusi fəsil ayrılmışdı. Buna baxmayaraq, 
Azərbaycan legionerləri və legionları haqqında məlumatlar olduqca azlıq təşkil 
edirdi. 
1993-cü ildə Rana təxəllüslü müəllifin “Onlar türklərdir” kitabı nəşr edildi. 
(177) Xatirələr üslubunda yazılmış bu kitabda Azərbaycan legionerlərinin 
Sovetlərə qarşı apardığı döyüşlər və müharibədən sonrakı taleləri haqqında maraqlı 
məlumatlar vardır. 
2000-ci ildə “Azadlıq” qəzetində MTN əməkdaşı M. Cəfərlinin Azərbaycan 
legionerləri ilə bağlı yazıları nəşr edildi. Müəllif ilk dəfə olaraq legionerlərimizin 
hərbi və mətbu fəaliyyəti haqqında maraqlı açıqlamalar verirdi. Məqalələrdə 
müəyyən nöqsanlar olsa da, mövzunun öyrənilməsi baxımından əhəmiyyətlidir. 
(96, 97, 98, 99, 100) 
2000-ci ildə Milli Təhlükəsizlik Nazirliyinin orqanı olan “Sərhəd” qəzetinin 
xüsusi buraxılışında İkinci Dünya müharibəsində əsir düşən azərbaycanlıların 
siyahısı açıqlandı. Sayı 70 mindən çox göstərilən siyahının açıqlanmasının 
Azərbaycan legionerlərinin həyat və fəaliyyətinin araşdırılması baxımından 
əhəmiyyəti böyük idi. (186) 
2001-ci ildə “Üç nöqtə” qəzetində keçmiş legioner Əbdülqədir Həmidovun 
böyük həcmli xatirələri çap olundu. (190, 191, 192, 193) 
Dövrün proseslərini öyrənmək baxımından həmin xatirələrin də dəyəri 
yüksəkdir. 
Bundan əlavə, Azərbaycan mətbuatının digər nümunələrində də 
legionerlərin fəaliyyəti ilə bağlı son vaxtlar müəyyən materiallar nəşr edilmişdir. 
(129, 103, 104) 
Eyni zamanda, tədqiqatımızda azərbaycanlıların İkinci Dünya 
müharibəsindəki iştirakı ilə bağlı respublikamızda nəşr olunan tədqiqat işlərinə və 
əsərlərə də diqqət yetirilmişdir. (151, 25, 204) 
İkinci Dünya müharibəsindən sonra Sovet İttifaqında sırf ideoloji və 
təbliğatı, həm də müharibə tarixi istiqamətdə çap edilmiş əsərlər də diqqətimizdən 
kənarda qalmamışdır. (250, 267, 269, 285, 294, 298, 299, 301, 302, 303, 304, 305, 
306, 307, 310, 311, 313, 314, 315, 322, 331, 345, 347, 350, 230, 231, 233, 236, 
239, 244, 259, 329, 331, 376, 379, 258, 276) Bu da mövzunun araşdırılmasında 
əsaslı mənbələr sayıla bilər. 
Mövzunu araşdırarkən, Almaniya mənbələrinə və alman tədqiqatçılarının 
əsərlərinə də müraciət etmişik. Belə ki, dövriyyəyə gətirilən əsərlər sırasında 
tanınmış alman tədqiqatçısı P. Mühlenin “Qamali xaç ilə Qızıl yıldız arasında” 
kitabı (395) zəngin arxiv materialları əsasında yazılmışdır. Əsərdə ayrı-ayrı 
xalqların təmsilçiləri olan legionerlərin fəaliyyəti bütün genişliyi ilə əksini 
tapmışdır. 
Kitabda Azərbaycan legionerlərinin təbliğat istiqamətində gördüyü işlər 
haqqında məlumatlar da az deyil. Bundan əlavə, müəllif Almaniya höküməti 
rəhbərliyinə aid çoxlu sənədlərlə, tanınmış siyasətçilərə, şəxslərə aid yazışmalarla 
bağlı da oxucuları bilgiləndirmişdir. Ensiklopedik informasiya verməsi və müxtəlif 
xalqlara aid legionların fəaliyyətini əhatə etməsinə görə kitab böyük əhəmiyyətə 
malikdir. 
Dəyərli məlumatlarla zəngin olan digər tədqiqat əsərinin müəllifi isə 
tanınmış alman alimi Yoahim Hoffmandır. Hərb tarixinin görkəmli raşdırıcısı olan 
Hoffmannın 1976-cı ildə Almaniyanın Frayburq şəhərində nəşr edilən “Şərq 
legionerlərinin tarixi” (393) əsəri oxucularda böyük maraq doğurdu. Müəllif yeni 
və orijinal mənbələr əsasında Şərq hissələrinin yaranması, Polşada məskunlaşması, 
legionlarda təbliğat, dini məsələlərə önəm verilməsi, hüquq və təhlükəsizlik 
problemlərinin önə çəkilməsi hallarını geniş olaraq açıqlamışdır. Kitabda Krım 
tatarlarını, Azərbaycan legionerlərinin fəaliyyəti elmi dövriyyəyə gətirilmişdir. 
Əsərdə Şərq legionları qərargahı ilə Almaniya hakim dairələri arasında 
münasibətlər geniş açıqlanmış, legionların təşkilati quruluşlarına da 
toxunulmuşdur. 
Mövzunun öyrənilməsi baxımından alman tədqiqatçısı Y. Hoffmanın digər 
əsərinin – “Vlasov ordusunun tarixi”nin də əhəmiyyəti böyükdür. Bu dəyərli 
tədqiqat əsəri 1990-cı ildə Parisdə rus dilində nəşr edilib. “Yeni Rus tarixi”nin 
araşdırılması seriyası ilə səkkizinci kitab olaraq buraxılan əsər tanınmış yazıçı 
A.İ.Soljenitsinin ümumi redaktorluğu ilə nəşr olunmuşdur. (371) Əsərdə yalnız 
Vlasov ordusunun deyil, bütövlükdə Alman məqamlarındakı legionların taleyi ilə 
bağlı çoxlu maraqlı faktlar açıqlanır. 
Qeyd edək ki, Y. Hoffmanın istər 1971-cü ildə nəşr edilən “Almanlar və 
kalmıklar” əsəri, (391) 1976-cı ildə istərsə də çap olunan “Şərq legionları tarixi”nin 
bir neçə dəfə təkrar nəşri seçilən mövzunun aktuallığını sübut edirdi. Almaniyada 
legionerlərlə bağlı bir sıra kitablar da çap edilmişdir. (387, 390, 392) 
Bundan əlavə ayrı-ayrı xarici ölkələrdə nəşr edilmiş bir sıra dəyərli əsərlər 
də tədqiqatımızın əsas mənbəyi olmuşdur. Belə ki, ABŞ-da, Fransada, İtaliyada və 
Kanada da keçmiş sovet legionerlərinin fəaliyyətini əhatə edən kitablardan da 
faydalanmaq mümkündür. (385, 401, 386, 388, 394, 397, 210, 213, 248, 375) 
Azərbaycan legionerlərinin fəaliyyətini öyrənərkən tədqiqatımızda onların 
həmin dövrdə Almaniyada nəşr etdikləri mətbuat nümunələrindən də 
bəhrələnmişik. Legionerlərin nəşr etdikləri “Hücum”, “Azərbaycan” qəzetləri, 
“Milli Birlik” jurnalı olduqca əhəmiyyətli mənbələrdir. Çətinliklə əldə etdiyimiz 
“Azərbaycan” qəzetinin müəyyən nüsxələrindən ciddi mənbə olaraq faydalanmışıq. 
(6, 7, 8) 
Mövzumuzu araşdırarkən Almaniyanın Münhen şəhərində çap olunmuş 
“Azərbaycan” jurnalının materiallarından da bəhrələnmişik. (2, 3, 9, 10, 11) 
Azərbaycan Milli Birliyinin orqanı olan bu dərgi həm Azərbaycan, həm də rus 
dilində nəşr olunurdu. Jurnalda Ə. Düdənginskinin, C. Hacıbəylinin və 
başqalarının çoxlu sayda dəyərli yazıları çap edilmişdir. Legionerlərin fəaliyyətinin 
tədqiqi baxımından jurnalda çap olunan müxtəlif xatirə yazılarının da əhəmiyyəti 
dəyərlidir. Azərbaycan legionerlərinin İkinci Dünya müharibəsindən sonrakı 
taleyinin öyrənilməsi baxımından da jurnal ciddi mənbə olaraq qəbul edilə bilər. 
Mövzumuzu araşdırarkən Türkiyədəki mənbələrdən ciddi bəhrələnmişik. 
Keçmiş legioner B. Mirzə haqqında bu ölkədə nəşr edilmiş kitabında Azərbaycan 
legionerləri ilə də bağlı maraqlı məlumatlar vardır. (400) Bundan əlavə, mövzunun 
tədqiqi prosesində Türkiyədə yaşayan tanınmış mücahid Məhəmməd Kəngərlinin 
zəngin arxiv sənədlərindən də istifadə etmişik. Hazırda Türkiyədə yaşayan, 
həmyerlimiz olan, Azərbaycan Milli Mərkəz başqanı M. Kəngərlinin mühacirət 
tariximizlə bağlı maraqlı arxivi vardır. 
Eyni zamanda, Türkiyədə nəşr edilən “Azərbaycan” (12, 4), “Mücahid” (18, 
19), “Türk yolu” (403) jurnallarındakı materiallardan geniş istifadə etmişik. 
İstanbulda nəşr edilən “Türk yolu” jurnalının yeddinci sayı bütövlükdə mayor 
Fətəlibəyli-Düdənginskiyə həsr olunub, jurnaldakı yazılar Azərbaycan legionunun 
yaradılmasının, fəaliyyətinin geniş öyrənilməsinə böyük köməklik göstərir. 
Azərbaycan legionu probleminin açıqlanmasında, obyektiv həllini gözləyən 
sualların aydınlaşmasında bu yazıların faydası vardır. 
Qeyd edək ki, bu mövzunu araşdırarkən Rusiyada, Belorusiyada, 
Qazaxıstanda, Gürcüstanda nəşr edilən kitablara, mənbələrə də istinad etmişik. 
Belə ki, Hitlerlə, Stalinlə, faşizm və bolşevizmlə əlaqəli son illərdə nəşr edilmiş 
əsərlər də diqqətimizdə olmuşdur. Y.Ribbentropun, V. Suvorovun, Göbbelsin və 
digərlərinin kitablarında, xatirələrində maraqlı faktlara rast gəlmək mümkündür. 
Bu əsərlərdə və memuarlarda İkinci Dünya hərbi zamanı Almaniya hökümətinin və 
Sovet dövlətinin çoxlu məqamları görünməkdədir. (214, 228, 229, 249, 260, 265, 
271, 272, 278, 273, 274, 287, 290, 291, 288, 316, 335, 336, 337, 338, 342, 340, 
341, 346, 377, 378, 152, 138, 211, 251, 300) 
Azərbaycan legionerlərinin əllinci illərdəki fəaliyyətinə geniş yer ayırmaqda 
məqsəd, bu dövrdə keçirilən konfransları, yığıncaqları, tədbirləri sistemləşdirmək, 
Azərbaycan istiqlal mübarizəsinin tərkib hissəsi olaraq  araşdırmaqdır. Bu illərdə 
keçmiş mühacir və legionerlərin fəallığı ilə keçirilən Münhen, Visbaden, Ştarnberq 
konfransları materiallarının hərtərəfli təhlili vardır. 
Bundan əlavə, Azərbaycan Respublikası Dövlət Arxivinin incəsənət və 
ədəbiyyat bölməsində maraqlı sənədlər mühafizə olunur. Bu arxivdə C. 
Hacıbəyliyə, Yusif İsmayılzadəyə (fond 661) və Ramiz Abutalıbova (fond 648) aid  
fondlarda bilavasitə legionerlərlə bağlı çoxlu sənədlər vardır. (80, 81) 
Mövzumuzla bağlı Azərbaycan Respublikası Dövlət Siyasi Partiyalar və 
İctimai Hərəkatlar Arxivində ciddi materialar mühafizə olunur. (26, 27, 28, 34 və 
s.) Bu materiallarda müharibəyə və sovet dövlətinin yanlış hərbi siyasətinə aid 
məlumatlar çoxluq təşkil edir. Bununla əlaqədar Rusiya dövlətindəki müəyyən 
arxiv sənədlərinə də diqqət yetirmişik (247, 332, 373, 374). 
Bundan əlavə, YUNESKO-nun Azərbaycan təmsilçisi Ramiz Abutalıbovun 
şəxsi arxivindəki materiallar böyük maraq doğurur. Həmin sənədlərdə Ə. 
Fətəlibəylinin şəxsi gündəlikləri, yazıları, qeydləri tədqiqatımızda geniş 
öyrənilmişdir. R. Abutalıbovun şəxsi arxivindəki Ə. Düdənginskiyə aid məktublar 
da maraqlı və tədqiq olunasıdır. 
Ə. Fətəlibəylinin yaxın qohumu A. Tahirlinin şəxsi arxivində də 
Azərbaycan legionerləri ilə bağlı dəyərli sənədlər vardır və həmin yazılar da 
tədqiqatımızda öz əksini tapmışdır. 
Dissertasiyanın hazırlanmasında müxtəlif mənbələrdən istifadə edilmişdir. 
Bu mənbələri beş qrupa bölmək olar: 
Birinci qrupa 1988-ci ildən başlayaraq Azərbaycanda nəşr edilməyə 
başlayan qəzetlərdə, jurnallarda və başqa kitablardakı məlumatlar, rəsmi sənədlər 
və xatirələr daxildir. Bu mənada dissertasiyanın hazırlanmasında “Odlar yurdu”, 
“Azadlıq”, “Aydınlıq”, “Yeni Müsavat”, “Üç nöqtə”, “Ekspress” qəzetindəki 
materiallardan geniş istifadə edilmişdir. 
İkinci qrupa aid sənədlərə Sovet İttifaqında sırf ideoloji zəmində nəşr 
edilmiş kitablar, tədqiqatlar aiddir. 
Üçüncü qrupa aid sənədlər Almaniya, Türkiyə, Rusiya və digər Avropa 
ölkələrində çap edilmişdir. Tədqiqat işində bu ölkələrdə nəşr olunmuş qəzet, jurnal, 
kitab, məcmuə və digər sənədlərdən geniş şəkildə istifadə edilmişdir. 
Dördüncü qrupa aid sənədlərə legionerlərin həyat və fəaliyyəti ilə bağlı olan 
şəxsi arxiv materiallarını aid etmək mümkündür. 
Beşinci qrupa aid sənədlərə isə arxiv materialları – Azərbaycan 
Respublikasının Dövlət Arxivinin (ARDA) və Azərbaycan Respublikası Dövlət 
Siyasi Partiyalar və İctimai Hərəkatlar Arxivinin (ARDSPİHA) fondlarındakı 
materiallar, ayrı-ayrı nəşriyyatlarda çap olunan elmi-tarixi kitablar daxildir. 
Kitabda Azərbaycan legionerlərinin XX əsr Azərbaycan tarixindəki 
mövqeyi ilk dəfə olaraq xüsusi, elmi mövqedən tədqiq olunur. Azərbaycan 
legionerlərinin ilkin fəaliyyət dövründən başlayaraq, İkinci Dünya müharibəsindən 
sonrakı mübarizəsi ardıcıl olaraq dəqiq və sistemli şəkildə araşdırılır. 
Bundan əlavə Azərbaycan-Türkiyə, Azərbaycan-Almaniya əlaqələrinin 
müəyyən çalarlarına toxunulur. 
Tədqiqat işinin elmi yeniliyi məhz problemin özünün qoyuluşu ilə müəyyən 
olunur və əsasən aşağıdakı müddəalarda öz əksini tapır: 
-Azərbaycan legionerlərinin fəaliyyəti ilə bağlı ayrı-ayrı məqalələr yazılsa 
da, onların həyatı, mübarizəsi və çalışmaları indiyədək ciddi, sistemli, monoqrafik 
şəkildə araşdırılmışdır; 
-Kitabda Azərbaycan legionerlərinin hərbi, siyasi və mətbu çalışmalarını 
əks etdirən ən mühüm mənbə və qaynaqlara istinad edilmiş, onların ictimai-siyasi 
fəaliyyəti dövrün ümumi mənzərəsi fonunda araşdırılmışdır; 
-Tədqiq olunan problemə yeni tarixi, siyasi, hərbi kontekstdən yanaşılmış, 
sovet dövrünün kök salmış ideoloji bağlılığından və prinsiplərindən azad olmağa 
cəhd göstərilmişdir; 
-İkinci Dünya müharibəsinin başlanması səbəblərinin yeni və əsaslı 
mənbələrlə açıqlanmasına xüsusi diqqət yetirilmişdir; 
-Tədqiqat işində Azərbaycan legionerlərinin fəaliyyətinin real mənzərəsini 
yaratmağa kömək edən çoxlu sayda sənəd və materiallar ilk dəfə olaraq elmi 
dövriyyəyə daxil edilmiş, elmi-tarixi problemin həllinə kömək edən yeni ədəbiyyat 
və mənbələr tədqiqata cəlb edilmişdir; 
-Kitabın materialları və nəticələri XX əsr Azərbaycan tarixinin daha 
dərindən öyrənilməsində, mühacirət irsinin və mətbuat tarixinin araşdırılmasında, 
Azərbaycan diasporunun fəaliyyətinin tədqiqində, eləcə də təbliğat və təhsil işində 
istifadə oluna bilər; 
-Tədqiqatdan alınan nəticələr Azərbaycanın XX əsr tarixinin işlənməsində, 
ümumiləşdirici əsərlər yazılmasında, təhsil işində, o sıradan ali məktəblərdə 
Azərbaycan tarixinin tədqiqində xüsusi kursların keçirilməsində mühüm mənbədir. 
Kitab giriş, on dörd fəsil, nəticə və istifadə olunmuş ədəbiyyatların 
siyahıısndan ibarətdir. Girişdə mövzunun elmi aktuallığı və əhəmiyyəti 
əsaslandırılmış, problemin öyrənilmə səviyyəsi geniş şərh edilmişdir. 
Dissertasiyanın on dörd fəslində araşdırılan problem geniş tədqiq olunmuşdur. 
Nəticədə XX əsr tarixində Azərbaycan legionerlərinin tarixi mövqeyi 
əsaslandırılmışdır. 
Tədqiqatımızda araşdırılan tarixin bəzi məqamlarını aydınlaşdırmaq 
məqsədi ilə təcrübəli alimlərlə, tədqiqatçılarla məsləhətləşmələr də aparılmışdır. 
Mövzu ilə bağlı problemin araşdırılmasında YUNESKO-nun Azərbaycan 
üzrə təmsilçisi Ramiz Abutalıbovun, doktor Məhəmməd Kəngərlinin, Maarif 
Teymurovun məsləhətlərindən faydalanmağa çalışmışıq. 
Açıqlanmasına ciddi ehtiyac duyulan bu mövzu tarix elmimizdə göstərilən 
ilk böyük cəhddir. Şübhəsiz ki, zaman keçdikcə, imkanlar olduqca Almaniyada, 
Türkiyədə, Polşada, Rusiyada sxalanılan çoxlu sayda yeni arxiv sənədləri 
öyrəniləcəkdir. XX əsr Azərbaycan tarixində isə bu boşluğu doldurmağa ehtiyac 
vardır. 
 
I BÖLÜM 
 
AZƏRBAYCANIN ĠġĞALI, XALQ KÜTLƏSĠNĠN ZORLA 
SOVETLƏġDĠRMƏ ƏLEYHĠNƏ MÜBARĠZƏSĠ. SOVET ĠTTĠFAQINDA 
MÖVCUD REJĠMƏ QARġI ETĠRAZLAR 
 
1920-ci ilin aprelin 27-də Azərbaycan Xalq Cümhuriyyəti süqut etdi. 23 
aylıq mövcudiyyatı dövründə Azərbaycan Xalq Cümhuriyyəti milli-demokratik 
dövlət qurulmasında, milli şüurun oyanmasında, müstəqilliyin siyasi, hüquqi, 
mənəvi baxımından təminində əhəmiyyətli rol oynadı. Milli Ordunun yaradılması, 
Azərbaycanın ərazi bütövlüyünün qorunması, azad mətbuatın inkişafı, ictimai-
siyasi həyatın bütün sahələrində demokratiyanın bərpası böyük tarixi hadisə idi. 
Azərbaycan Milli Qurtuluş hərəkatının tanınmış ideoloqu M. Ə. Rəsulzadə 1953-
cü ildə “Amerikanın səsi” radiosu ilə xalqımıza müraciətində müstəqil 
cümhuriyyətimizin fəaliyyətini belə xarakterizə edirdi: “...28 Mayıs 1918-də 
istiqlalını elan etməklə Azərbaycan tarixinin təbii bir nəticəsini fikirdən işə keçirdi. 
Eyni zamanda o, zəmanəyə hakim olan şüarından istifadə edirdi. “Hər millət öz 
müqəddəratını özü həll etməyə səlahiyyətdardır” düsturunu xalqın ümumi rəyinə 
uyaraq istiqlalını elan edirdi. İstiqlal elanı üzərində qurulan milli Azrbaycan 
höküməti az zamanda məmləkətdə çox böyük işlər gördü”. (196, s.302) 
27 aprel hadisəsindən sonra Azərbaycan xalqı bolşevik rejimi və işğalçılıq 
siyasəti ilə razılaşmadı. İlk günlərdən başlayaraq, gizli təşkilatların yaradılması, 
meqavimət hərəkatının güclənməsi sübut edir ki, xalqımız nə bolşeviklərin, nə 
Bakıdakı türk zabitlərinin (bu zabitlər XI Ordunun işğalçılıq planına inanmayaraq, 
onun Anadolunun xilasına getdiyini israr edirdilər – N. Y.), nə də XI Ordunun 
aldadıcı planlarına inanmamış, fəaliyyətini təcavüzə qarşı mübarizəyə 
yönəltmişdir. Bu fəaliyyət nəticəsində Sovet hökümətinin Azərbaycandakı bütün 
işləri diqqətlə izlənilir, onların hər yalan şüarı gizli təşkilatlar tərəfindən təkzib 
edilirdi. Orta və ali məktəblərdə güclü təbliğat işləri aparılır, Sovet hakimiyyətinin 
işğalçı məqsədi adamlara anladılırdı. Hər baxışdan güclü təbliğatçılar yetişdirmək 
üçün gizli siyasi kurslar və məktəblər açılırdı. Sovet höküməti gizli təşkilatları 
nüfuzdan salmaq, onları mənən süquta yetirməkdən ötrü təxribat xarakterli 
təbliğatdan, (84, s. 41) işgəncə və əzab üsullarından istifadə etsə də, (173) adamları 
mübarizədən çəkindirə bilmirdi. Gizli təşkilatların, xüsusən Müsavat Partiyasının 
fəalları qapalı mətbəədə “İstiqlal” qəzetinin (184, s.26) və o zaman milli tarixi 
günlərimizlə bağlı çap olunan bəyannamələri (202, 155, s. 30-31) xalq arasında 
yayırdı. Azərbaycanda kommunist-rus işğalına etiraz xarakteri daşıyan 1920-1937-
ci illər tarixləri arasında müxtəlif zamanlarda yayımlanan bu bəyannamələr (150, s. 
21) böyük həyəcanlara səbəb olur, sovet idarələrini qorxuya salırdı. 
Bu illərdə bolşevik rejiminə qarşı Azərbaycanda aparılan mübarizəni 4 
mərhələyə bölmək mümkündür. Birinci mərhələ - 1920-23-cü illərdir. Bu 
mərhələdə müsavatçılar və ittihadçılar birləşərək Gürcüstanda menşeviklər, 
Dağıstanda isə antisovet qiyamçılarla əlaqəyə girib kütləvi silahlı üsyanlar təşkil 
etmişlər”. (133, s. 15) 
İkinci mərhələ - 1923-26-cı illəri əhatə edir. Bu mərhələ 1920-23-cü illərdə 
ciddi məğlubiyyətlərə uğrayan Müsavatın öz taktikasını dəyişərək daha ehtiyatla 
hərəkət etməsi ilə müşahidə olunur. 
Üçüncü mərhələ - 1926-31-ci illəri əhatə edir. Bu mərhələdə SSRİ ilə 
İngiltərənin münasibətlərinin kəskinləşdiyi vaxtda Azərbaycanın daxilində silahlı 
üsyan cəhdləri də artır. 
Dördüncü mərhələ - 1931-37-ci illəri əhatə edir. Bu dövrdə aparılan 
mübarizədə mütəşəkillik olmasa da, Azərbaycan ziyalıları milli ideologiyanın əsas 
daşıyıcıları kimi çıxış edirlər. (133, s.15) 
Qeyd edək ki, Azərbaycanın işğalının ilk illəri qanlı icraat rejiminin ən 
təhlükəli dövrüdür. Yalnız “... 1921-ci ilə qədər ancaq hərbçilərdən 12 general, 27 
albay və polkovnik-leytenant, 46 kapitan, ştabskapitan, poruçik və podporuçik, 146 
praporşik, 266 nəfər başqa işçilər güllələnmişdir. 1920-ci il aprelin 28-dən 1921-ci 
ilin avqustuna qədər Azərbaycanda 48 min adam qırmızı terrorun qurbanı oldu”. 
(216, s.87) 
M.Ə. Rəsulzadə yazırdı: “Azərbaycanın həqiqi diktatoru, cəlladbaşı 
Pankratov idi. Pankratovun əmri fövqündə bir əmr yox idi”. (196, s. 163) 
Pankratov XI Ordunun Siyasi Şöbəsinin rəisi idi. Ümumiyyətlə isə, Azərbaycanda 
üç əsas təşkilat fəaliyyət göstərirdi: 1) XI Ordunun Pankratovun başçılığında olan 
Xüsusi şöbəsi – “Osobı Otdel”. 2) “Azərbaycan ÇK-sı”. 3) XI Ordunun İnqilabi 
Tribunalı. 
Qızıl Ordu qərargahının həmin ildə əsgərlərə göndərdiyi şifrəli (N6) 
teleqramdakı təlimatda isə yazılmışdı: “Döyüşdə inadkar və cəsarətli ol!.. Bil ki, 
sən Sovüet hökümətini qurmusan. (77, v.1) 
Tanınmış Azərbaycan mücahidlərindən olan Ə. Yurdsevər “Azərbaycan 
İstiqlal savaşından səhnələr” adlı xatirələrində həbsdə olarkən bir bolşevik-çekistin 
ona dediklərini belə ifadə edir: “Biz istəsək, 58-ci maddəyə istinad etməklə eyni 
məhbusu, cinayət dərəcəsi nə qədər ağır və ya yüngül olmağına baxmayaraq, edam 
etdirir, sürgünə göndərir, məcburi əmək koloniyalarına göndərir və yaxud büsbütün 
sərbəst buraxırıq! Biz burjua hakimləri kimi qanunun mahiyyətinə yox, inqilabçı 
vicdanımıza və duyğumuza görə hökm veririk”. (201, s.9) 
Bu faktlar bir daha təsdiqləyir ki, Azərbaycanda bolşevik rejiminə qarşı 
şərəfli və ağır istiqlal mübarizəsi aparılırdı. 
Digər tərəfdən, xalqın etiraz müqaviməti artır, Azərbaycanın bütün 
bölgələrini silahlı üsyanlar bürüyürdü. Azərbaycanda Sovet hökümətinə qarşı baş 
verən ən güclü silahlı üsyan 1920-ci ilin mayında Gəncədə oldu. (92) Gəncə üsyanı 
zamanı XI Qızıl Ordudan 8500, Milli Ordumuzdan və mülki əhalidən isə 8000-
13000-ə qədər adam həlak oldu. M.Ə. Rəsulzadə bu üsyanla bağlı belə yazırdı: 
“Bu üsyan ibtida Gəncədə başladı. Çarizmin qəddar generalı, knyaz Sisyanovla 
parça-parça doğranıncaya qədər müqavimət göstərən Cavad xanın şəhəri bu dəfə 
də özünü göstərdi”. (183, s.70) 
Sovet hökümətinin xalq üsyanlarına və müqavimət hərəkatına qarşı 
göstərdiyi cinayəti tanınmış yazıçı Y.V. Çəmənzəminli belə ifadə edirdi: “Yaxmaq, 
yıxmaq və öldürmək!” – şüarı hər yerdə hökmfərmandır”. (102, s.42) 
Eyni zamanda, hərbi hissələrdə də ciddi təbliğat işləri aparılır, əsgərlərin, 
zabitlərin mövcud rejimdən narazılığı gücləndirilirdi. 1927-ci ildə “Gizli Müsavat” 
təşkilatı Sovet Ordusundakı Azərbaycan əsgərlərinə müraciətlə onları Qızıl 
Ordunun və bu ordunun başçıları olan bolşeviklərin istismarçı məqsədi ilə tanış 
edirdi. (89) Bolşeviklər gəncləri kommunist ruhunda tərbiyə etmək, millət, din 
əleyhinə mübarizədə yetişdirmək üçün məqsədyönlü “Allahsızlar cəmiyyəti” 
yaradıb, mətbu orqan nəşr etsələr də, xalqın müqavimətini dayandıra bilmədilər. 
1929-cu ilin sonlarından Azərbaycanda kütləvi kəndli üsyanları alovlandı. 
Sovet hökümətini ciddi sarsıdan bu üsyanlar haqqında Almaniyanın, Fransanın, 
İsveçrənin, İngiltərənin mətbuatında da yazılar çap olundu. Üsyan Azərbaycanın 
bütün vilayətlərini bürüdü. Zaqatala, Şəki, Qazax, Gəncə, Naxçıvan, Qarabağ, 
Muğan, Salyan, Lənkəran, Göyçay, Ağdaş, Şirvan, Quba vilayətlərində üsyanın 
dalğası daha güclü idi. Bu üsyanları yatırmaq məqsədi ilə Moskva Azərbaycana 
yeni rus əsgərləri, 2000-dən çox “çekist” göndərdi. (170) Bir çox mahallarda 
kəndlilər Moskvadan göndərilən nümayəndələri ya döyür, ya da öldürürdülər. 
Salyanda aparılan səyyar məhkəmədə aydınlaşmışdı ki, Moskvanın Azərbaycanın 
Muğan və Mil bölmələrində apardığı ruslaşdırma siyasətinə qarşı bir qiyam olmuş, 
kəndlilər Kür bəndlərini açaraq bütün əkinləri, rus mühacir kəndlərini məhv 
etmişdilər. (88) 
Azərbaycanda mövcud qaydalardan narazılıq artırdı. Tez-tez baş verən 
kəndli qiyamları, partizan hərəkatı davam edirdi. Gəncəbasarda, Cəbrayılda, 
Ağdamda, Şəkidə, Qazaxda, Naxçıvanda, Qubada böyük partizan dəstələri 
mübarizə aparırdı. Partizanlara ərzaq və geyimlə yardım etdiklərinə görə 200 
azərbaycanlı qadın həbs edilib Rusiyaya göndərildi. Onların arasında qoca və 
hamilə qadınlar, 16-17 yaşlı qızlar da vardı. (90) 
Sovet höküməti Azərbaycanı ruslaşdırır, milli kadrları mühüm vəzifələrə 
yaxın buraxmırdı. Aşağıdakı cədvəl Sovet hökümətinin “ruslaşdırma” siyasətinə 
əyani bir sübutdur. 
Türklərin (azərbaycanlıların) ümumilikdə nisbəti: 
1. Azərbaycan Baş İqtisad Şurasında – 1928-ci ildə türklər yüzdə 31, 1931-
ci ildə isə yüzdə 22 olmuşdur. 
2. Sığorta idarəsində - 1928-ci ildə türklər yüzdə 12, 1929-cu ildə yüzdə 
16, 1931-ci ildə yüzdə 14. 
3. Azərbaycan Petrol Komitəsində - 1928-ci ildə türklər yüzdə 67, 1931-ci 
ildə isə yüzdə 39-a enmişdir. 
Qeyd edək ki, Azərbaycandan on minlərlə insanə həbs edib “ölüm 
düşərgəsi” adlanan Solovkiyə göndərir, orada ağır işlərdə məcburən çalışdırır, 
məhv edirdilər. (15, 16, 17, 235) 
Qeyd olunmalıdır ki, bu illərdə Azərbaycan kəndində sosial-siyasi proseslər 
də olduqca mürəkkəb idi. Sovet dövlətinin yeritdiyi siyasət (xüsusən 
kollektivləşmə siyasəti) insanlarda ciddi narazılıq doğurur, əhalinin hökümət 
dairələrinə qəzəbini artırırdı. Uğursuz “NEP”-dən sonra dolanışığı daha da 
pisləşmiş əhali kollektivləşməni qəbul etmək istəmirdi. Sovet höküməti isə bütün 
imkanlarından istifadə edib kənddəki sosial-siyasi prosesləri nəzarətində 
saxlamağa çalışırdı. Bu məqsədlə də yeni hakimiyyət kəndliləri sosializm 
quruluşuna cəlb etmək üçün kooperativləşmə, kredit verilməsi, vahid kənd 
təsərrüfat vergisi, yer quruluşunda güzəştlər, yoxsul fondunun yaradılması və s. 
tədbirlərdən istifadə edirdi. (134, s. 126) 
Digər tərəfdən Sovet hökümətinin kəndin varlı təbəqələrinə qarşı 1930-cu 
ilin yanvarın 5-də qəbul etdiyi ölüm hökmü haqqındakı qərar da vəziyyəti daha da 
gərginləşdirmişdi. Məhz bu səbəblərdən kəndli öz əmlakını, mənliyini və ən əsası 
varlığını qoruyub saxlamaq üçün müqavimət göstərməli idi. (134, s. 134) 
Kollektivləşmə siyasətinin törətdiyi acı nəticələri müxtəlif rəqəmlərlə 
göstərmək mümkündür. Bu siyasətin nəticəsində Azərbaycanda yüzlərlə adam 
öldürüldü, minlərlə insan uzaq yerlərə sürgünə göndərildi. Xarici ədəbiyyatlarda 
göstərilən rəqəmlərə diqqət edək: elliklə kollektivləşmə zamanı 13 milyon adam 
məhv olmuşdur ki, bundan 7 milyonu acından ölmüşdür. Digər məlumatlara görə 
isə acından ölənlərin sayı 3-4 milyon olmuşdur. (134, s. 152) 
Sovet dövlətinin apardığı kollektivləşmə siyasətinin ağır nəticələri haqqında 
V. Surorovun və Robert Konkvestin kitablarında isə daha çox rəqəmlər göstərilir. 
Bildirilir ki, kollektivləşmə nəticəsində Sovet İttifaqında 10-16 milyon insan həlak 
olmuşdur. (334, s. 40). Qeyd edək ki, Stalin həmin dövrdə Sovet hökümətinin 
xaricə 5 milyon taxıl satdığını bildirirdi. 
Bundan əlavə, Sovet hökümətinin mənəvi-əxlaqi, xüsusən dini sahədə 
apardığı siyasət insanların ciddi narazılığına səbəb olurdu. Əsrlər boyu İslam 
dininə sitayiş etmiş, məscidə Allah evi kimi baxmış, “Allahu-Əkbər” sədası ilə 
yaşamış əhali “dinsiz” bolşevikləri qəbul etmirdilər. 
Azərbaycan İnqilab Komitəsi 1920-ci ilin mayın 5-də verdiyi “Torpaq 
haqqında dekret”i ilə bəy, xan, məscid və kilsə torpaqlarının milliləşdirilməsini 
elan etdi. (134, s.110) Bu, əslində İslam qaydalarına zidd bir hərəkət idi. 
1924-cü ildə Bakıda dinə qarşı mübarizəni gücləndirmək məqsədi ilə 
“Allahsızlar cəmiyyəti” yaradıldı. Cəmiyyətin qarşısında duran başlıca vəzifə isə 
bundan ibarət idi: bütün şüurlu fəhlə və kəndliləri mübariz ateizm bayrağı altında 
birləşdirmək, zəhmətkeşləri dini xurafatdan uzaqlaşdırmaq və onlarda materialist 
dünyagörüşü formalaşdırmaq. 
1926-cı ildə “Allahsızlar cəmiyyəti”nin Bakı Bürosu yanında Azərbaycan 
dilində dinə qarşı üç aylıq axşam kursları açıldı və həmin ilin martında “Allahsızlar 
cəmiyyəti”nin birinci Ümumbakı konfransı çağırıldı. (134, s. 112) 
Beləliklə, 20-30-cu illərdə din xadimləri nəinki mətbuatda təhqir olunur, 
eyni zamanda amansız təqiblərə məruz qalırdılar. “Kommunist” qəzetində isə belə 
başlıqlarla yazılar çap edilirdi: “Molla gəmirir, heyvan tükünü tökür”, “Onların 
saqqalını dartıb çıxarın” və s. (134, s. 115) 
Aparılan siyasət nəticəsində din xadimlərinin əksəriyyəti öldürüldü, 
qalanlarından bir qismi peşəsini dəyişdi, bir qismi isə xarici ölkələrə qaçdı. 
Bu illərdə Azərbaycanda çoxlu sayda məscidlər dağıdıldı, bəzilərini isə 
kluba, kitabxanaya, mədəniyyət evlərinə çevirdilər. 1929-cu ilin aprelin 9-da 
Azərbaycan K(b)P və Bakı Komitəsinin birgə Plunumunda bildirilirdi ki, 
respublikada 400-ə qədər məscidin bağlanması əhali tərəfindən narazılıqla 
qarşılanıb. (78, v.89) 
Bolşeviklər İslamın mühüm şərtlərindən olan Orucluğa, Ramazana qarşı da 
çıxır, mətbuatda, qəzetlərdə bununla bağlı felyetonlar, hekayələr, müxtəlif formalı 
yazılar çap etdirirdilər. 
Beləliklə, 20-30-cu illərdə iqtisadiyyatda, sənayedə, təhsildə, mədəniyyətdə 
“inqilab” edən Sovet höküməti dinə, milli adət-ənənələrə qarşı da barışmaz 
mübarizə aparırdı. 
Azərbaycanın güclə ruslaşdırılması, tarixi mədəniyyətinin, adət və 
ənənələrinin boğulub məhv edilməsini Azərbaycan Milli Qurtuluş hərəkatının 
ideoloqu M.Ə. Rəsulzadə belə ifadə edirdi: “Sovetlərdə indi müdhiş bir rus-
bolşevik şovinizmi zühur etmişdir. Rus mədəniyyət ölçülərini mütləq surətdə qəbul 
etməyənlər, buna müqabil millətlərarası mədəniyyət dəyərlərini qiymətləndirənlər 
kosmopolitizm ilə ittiham olunur və yaxanı NKVD-nin əlinə verirlər”. (182, s.129) 
Qeyd edək ki, Azərbaycanı işğal yolu ilə tabeçiliyinə keçirmiş Sovet 
höküməti qatı şəkildə ruspərəst və ermənipərəst siyasət yeridirdi Bu siyasətin ən 
qorxulusu və təhlükəlisi Azərbaycan torpaqlarının alınıb hissə-hissə Ermənistana 
verilməsi idi. 1923-cü ildə Azərbaycan ərazisində qondarma Dağlıq Qarabağ 
Muxtar Vilayəti yaradıldıqdan sonra digər ərazilərimiz də ermənilərə verilməyə 
başladı. Belə ki, Zaqafqaziya MİK Rəyasət Heyətinin 1927-ci il 1 yanvar tarixli 
iclasında (2 saylı protokol, bənd 5) Mehri-Cəbrayıl qəzasından 24 kəndin, 1927-ci 
ildə 20 iyun tarixli iclasında (18 saylı protokol, bənd 1) isə Zəngəzur-Kürdüstan 
qəzasının 1.065 kv m ərazisinin bu və ya digər qəzalara aid edilməsi məsələləri 
müzakirə edildi. Yenə də qanunverici hakimiyyət orqanının 1929-cu il fevralın 18-
də M. Slayakanın sədrliyi, Azərbaycan nümayəndələrindən isə D. Bünyadzadə, M. 
Bağırov və Ş. Yaqubovun iştirakı ilə keçirilən iclasında (3 saylı protokol) Mehridə 
erməni rayonu yaratmaq adı altında Zəngilan rayonunun 3 kəndi – Nüvədi, Ernəzur 
və Tuğut Ermənistana verildi. (167, s. 334-335) 
Sovet hökümətinin Azərbaycanda yeritdiyi bu siyasət əhalini narazı salır, 
qəzəbləndirirdi. 
Qeyd edək ki, Sovet hakimiyyətinin mövcudluğunu əslində bu təşkilatlar 
təmin edirdi: ÇK, QPU, OQPU, NKVD, KQB. Bolşeviklər bu təşkilatların vasitəsi 
ilə özlərinin az qala nəzəriyyədə əsaslandıracaqları “kütləvi terror”u tətbiq 
edirdilər. İstər Lenin, istərsə də Stalin “kütləvi terror”un zəruriliyini dəfələrlə 
vurğulamışlar. Yuxarıda qeyd etdiyimiz kimi, Lenin “individual (fərdi) terror”un 
fəhlə hərəkatına zərər verəcəyini bildirərək “kollektiv terror” sisteminin tətbiqini 
vurğulayırdı. Bolşeviklərin yolu həqiqətən yalanlarla, cinayətlərlə və demaqogiya 
ilə müşahidə edilirdi. (319) 
Qeyd edək ki, hələ 1917-ci ilin 7 (20) dekabrında V. İ. Lenin dzerjinskiyə 
məktub yazaraq əksinqilabçılarla ciddi mübarizə ölçülərinin vacibliyini 
vurğulamışdı. Həmin günü Xalq Komissarlar Soveti Ümumrusiya Fövqəladə 
Komissiyasının yaradılması haqqında qərar qəbul etdi. (282, s.4) Komissiyanın ilk 
sədri F. E. Dzerjinski oldu. “Daxili düşmən” axtarmağa (283, s. 104) daha çox 
meylli olan bu təşkilat sonrakı illərdə QPU (Qosudarstvennoe Politiçeskoe 
Upravlenie) – Dövlət Siyasi İdarəsi; OQPU (Osoboe Qosudarstvennoe Politiçeskoe 
Upravlenie) – Xüsusi Dövlət Siyasi İdarəsi: KQB (Komitet Qosudarstvennoe 
Bezopasnisti) – Dövlət Təhlükəsizlik Komitəsi adlanmışdır. Təşkilatın adı 
ruscadan qısaldılaraq (Vserossieskao Çrezvıçaenao Komissio) “Çeka” şəklində 
adlanırdı. Bu idarədə çalışanlara isə “çekist” deyirdilər. Təşkilatın adının bir neçə 
dəfə dəyişilməsinə baxmayaraq mahiyyəti olduğu kimi qalırdı. 
Bu təşkilatlar Azərbaycanda fövqəladə səlahiyyət sahibi olduğundan 
istənilən cəzanı tətbiq edə bilirdilər. 
1920-1930-cu illərdə Azərbaycanda çoxlu sayda gizli təşkilatlar, qurumlar 
fəaliyyət göstərir, Sovet rejiminə qarşı müqavimət göstərirdilər. “Gizli Müsavat” 
təşkilatından başqa “Gənc Azər” (əsas məramı – Azərbaycanın qəzalarında təhsil 
alan gənclər arasında fəal millətçilik təşviqatını aparırdı) (123, s. 21-22) Bundan 
əalvə, “Gənc Azər” təşkilatında gənc kadrlar – müsavatçılar hazırlamaq, 
Azərbaycanda Sovet hakimiyyətini devirmək, Azərbaycanın Rusiyadan ayrılması 
istiqamətində fəaliyyət göstərirdi. 
Bu illərdə Azərbaycanda “Gənc Türkçülər Birliyi”, “Müstəqil Azərbaycan” 
təşkilatı, “Azərbaycanı öyrənən cəmiyyət” ciddi fəaliyyət göstərirdi. Qeyd edək ki, 
bu qurumların əksəriyyəti müsavatçılar tərəfindən yaradılırdı. “Azərbaycanı 
öyrənən cəmiyyət” o dövrdə yeni əlifba ilə nəşrə mane olmaq üçün ciddi iş 
aparırdı. (203, s. 61) 
Mühacirətdə, ayrı-ayrı ölkələrdə fəaliyyət göstərən azərbaycanlılar müxtəlif 
vasitələrlə Azərbaycandakı hadisələrə təsir göstərirdilər. M. Ə. Rəsulzadənin 1923-
cü ildən Türkiyədə nəşr etdiyi jurnallar (“Yeni Qafqaziya”, “Azəri Türk”, “Odlu 
Yurd” və b.) İrandan Masallıya, oradan isə Bakıya gətirilir, əhali arasında yayılırdı. 
Beləliklə, İkinci Dünya müharibəsi ərəfəsində Azərbaycan əhalisinin böyük 
əksəriyyəti mövcud rejimdən narazı qalaraq, Sovet hökümətini qəlbən 
dəstəkləmirdilər. 
 
II. SOVET ĠTTĠFAQININ BÜTÜN BÖLGƏLƏRĠNDƏ 
NARAZILIQLAR, QIRĞINLAR,  
HƏBSLƏR 
 
Sovet dövlətinin yeritdiyi siyasət yalnız Azərbaycanda deyil, ölkənin bütün 
yerlərində xalq kütlələrinin ciddi narazılıqları ilə qarşılanırdı. Rusiyada, 
Ukraynada, Gürcüstanda və başqa bölgələrdə tez-tez hökümət əleyhinə çıxışlar, 
üsyanlar olurdu. Sovet hökümətinin bu üsyanları və narazılıqları amansız üsullarla 
boğmasına baxmayaraq, kütlənin etiraz partlayışı hər an gözlənilirdi. 
“Arqumentı i faktı” qəzetinin 1989-cu ildə çap edilən saylarında stalinizmin 
ümumi qurbanlarının sayı 40 milyona qədər göstərilirdi. (220) 1939-cu ilin 
yanvarın 1-dən “QULAQ”dakı 1.317195 dustağın 830.491-i rus, 181.9050i 
ukraynalı, 44.785-i belorus, 24.894-ü tatar, 24.499-u özbək, 19.758-i yəhudi, 
18.572-i alman, 17.123-ü qazax, 16.860-ı polyak, 11.723-ü gürcü, 11.064-ü 
erməni, 9352-i türkmən, 4874- ü başqırd, 4347-i tacik, qalan 96.948-i 100-dən çox 
millətin nümayəndələri idi. (221) 
Həbs edilənlərin yaş həddi belə idi (1940-cı il martın 1-i): 18 yaşdan az 
olanlar – 1,2%; 18-dən 21 yaşa qədər olanlar – 9,3%, 22-dən 40 yaşa qədər olanlar 
– 63,6%; 41-dən 50 yaşa qədər olanlar – 16,2%; 50 yaşdan yuxarı olanların sayı – 
9,7%. Böyük Vətən müharibəsinə qədər məhbusların 93 faizini kişilər, 7 faizini isə 
qadınlar təşkil etdiyi halda, 1944-cü ilin iyulunda 74 faizi kişilər, 26 faizi isə 
qadınlar təşkil edirdi. (221) 
Yalnız 1927-ci ildən 1929-cu ilə qədər Sovet İttifaqının həbsxanalarında, 
siyasi təcridxanalarında və sürgündə bir milyona qədər insan vardı. BU insanların 
çoxu müxalifətdə dayanan partiya üzvləri, sovet müəssisələrində vicdanla çalışmış 
“burjua” mütəxəssisləri idi. Bütün respublikalardakı həbsləri, adətən “millətçilər”, 
“NEP-əleyhdarları” adı altında aparırdılar. Kənd yerlərində isə veteranları, 
aprotexnikləri, kooperatorları həbsə alırdılar. 
1930-1932-ci illərdə bütün varlı kəndlilərə sarsıdıcı zərbələr vuruldu. Evlər 
və əmlaklar yeni yaradılan kolxozlara verildi. Onların (yəni “ortabab” və 
“mülkədar”ın) ailələri isə məcburi olaraq Sibirə, Urala, şimala – Arxangelsk 
vilayətinə, Kol yarımadasına, Komi Muxtar Respublikasına göndərildi. Şahidlərin 
ifadəsinə görə, varlı kəndlilərin yalnız az hissəsi əvvəlcədən əmlakını satıb şəhərə 
qaça bilmişdi. Qalanlarını isə köçürmüşdülər. Bunun nəticəsində yalnız bu dövrdə 
6-7 milyon insan stalinizmin qurbanına çevrildi. 
1933-cü ildə bir milyondan çox kəndli başqa yerlərə sürgün edildi. 
Çoxlarının düşündüyünün əksinə olaraq məcburi yaradılmış kolxozlar tez bir 
zamanda ölkəyə lazım olan çörəyi və ərzağı verə bilmədi. Taxıl və heyvandarlıq 
məhsulları istehsalı kəskin olaraq azaldı. 1932-ci ilin payızından bütün taxıl 
rayonlarında aclıq başlandı. Müxtəlif müəlliflər bu illərdə acından ölənlərin sayını 
3 milyondan 10 milyona qədər göstərirlər. Ümumilikdə isə, 1932-1933-cü illərdə 
acından ölənlərin sayını 6-7 milyon olaraq qəbul etmək mümkündür. Daha 1,5-2 
milyon yoxsul kəndlinin kolxoz-kooperativ mülkiyyətə zidd mövqeyinə görə həbs 
olunduğu təsdiqlənməkdədir. 
1935-ci ildə yeni kütləvi qırğın kampaniyası başlandı – Moskvadan və 
Leninqraddan “başqa, yad sinfi” elementlər köçürüldü. Keçmiş zadəgan, tacir, 
kapitalist və məmur ailələri ayrı-ayrı əyalət şəhərlərinə köçürüldülər. Belə 
köçürülmüşlərin sayı 1milyon miqdarında idi. 
1937-1938-ci illərdə “yejovçuluq və böyük terror” dövründə kütləvi qırğına 
– 5-7 milyon insan məruz qaldı. Qırğına məruz qalanların bir milyona qədəri 
partiya üzvləri idi. Belə şəraitdə həbs edilən partiya üzvlərinin 80 faizi inqilaba 
qədər təşkilata üzv olanlar idi və çoxu həm də partiya, dövlət və təsərrüfat fəalı, 
hərbi rəis və ziyalı kimi Sovet hökümətinə xidmət etmişdilər. 
1937-1938-ci illərdə həbs edilənlərin, demək olar ki, 1 milyonu 
güllələnməyə məhkum edildi, qalanları isə düşərgələrə göndərildi. Həbs 
düşərgələrinə göndərilənlərin çox az hissəsi reabilitasiya dövrünə kimi sağ qaldı. 
1939-cu ildə Qərbi Ukraynada və Qərbi Belorusiyada kütləvi qırğınlar 
keçirildi. 1940-1941-ci ildə Pribaltikada, Bessarabiya və Şimali Bukovində kütləvi 
qırğınlar keçirildi və yalnız onların böyük bir hissəsi respublika hakimiyyəti 
orqanlarının qərarı ilə 1987-1988-ci illərdə bəraət aldılar. Bəraət alanların sayı 1 
milyona yaxın idi. (220) Bu dövrdə 2 milyondan çox sovet almanı köçürülmüşdü 
ki, onlardan 500 mini Povoljya almanlarının muxtar respublikasına aid idi. 
Dövlət Müdafiə Komitəsinin qərarı ilə 1943-1944-cü illərdə Şimali Qafqaz 
və Krım xalqlarından – kalmıklar, çeçenlər, inquşlar (318), qaraçay və krım 
tatarları zorla şərqə köçürüldülər. (234, 266) Doğma yurdlarından köçürülən 
müsəlmanların ümumi sayı 3 milyon idi. Belə “cəzaya” məruz qalmış 
köçürülənlərin 1 milyona qədəri şəraitsizliyə dözə bilməyib dünyasını dəyişdi. 
Ölənlərin çoxu uşaqlar, qadınlar, qocalar və xəstələr idi. 
1940-cı ildən başlayaraq ölkədə amansız və sərt qanunlar hökm sürməyə 
başladı. Belə ki, üç dəfə işə 20 dəqiqə gecikməyə və bir iş buraxmağa görə fəhlələr 
və qulluqçular məhkəməyə verilir, 3-5 il müddətinə həbs düşərgələrinə 
göndərilirdi. Həbs düşərgələrində onları “ukaznik”lər adlandırırdılar və onların 
arasında çoxu 16-17 yaşlı gənclər idi. Belə “ukaznik”lərin sayı 2-3 milyona yaxın 
idi. (220) 
Qeyd edək ki, müharibədən sonra da NKVD işçiləri keçmiş hərbi əsirlər və 
işğal edilmiş torpaqlardan Almaniyaya məcburi aparılmış gənclər və işğal 
ərazilərində yaşamış sakinlər arasında da ciddi “təmizləmə” işləri apardılar. 
Bildiririk ki, belə insanların sayı 60 milyona yaxın idi. Bu adamların çoxu günahsız 
idi və sadəcə, acından ölməmək üçün faşistlərin yaratdığı müəssisələrdə işləməyə 
məcbur idilər. 
Doğrudur, belə adamların çoxunu cəzalandırmayıb, ölkənin qərb 
vilayətlərindəki təsərrüfatların bərpasında işlətdilər. Lakin işğal altında qalmış 
ərazilərin, əksər sakinlərin müəyyən hüquqları məhdudlaşdırıldı, müəyyən hissəsi 
isə həbs düşərgələrinə göndərildi. Belə cəzaya məruz qalmış insanların sayı 10-12 
milyon idi. Bundan əlavə, İkinci Dünya müharibəsindən sonra ölkədə əsasən siyasi 
səbəblərlə bağlı həbslər dalğası başlandı. Yalnız 1946-1953-cü illərdə bununla 
bağlı 1-1,5 milyon insan həbs edildi. 
Beləliklə, ölkədə aparılan “stalinizm” siyasəti nəticəsində təqribən 40 
milyona qədər insan həlak olmuşdu. (220) 
Yuxarıda qeyd etdiyimiz kimi, bu illərdə Stalinin əmri ilə bir çox xalqları 
əsrlər boyu yaşadığı torpaqdan zorla qovur, sürgünə göndərir, Sibirdə, 
Qazaxıstanda yaşamağa məcbur edirdilər. Şübhəsiz ki, xalqların zorla köçürülməsi 
Sovet dövlətinin tarixinin ən faciəvi səhifələrindəndir. Moskvada, mərkəzi Dövlət 
Arxivində və xüsusən “Stalinin xüsusi qovluğunda” 40-cı illərin “köçürülmələri” 
ilə bağlı çoxlu sənədlər saxlanılmaqdadır. Bu materialların çoxu “Moskovskie 
Novosti” qəzetində (1990-cı il) və “SSRİ tarixi” jurnalında (1991-ci il) nəşr 
edilmişdir. Bu sənədlər bir daha Sovet dövlətinin və “stalinizm”in təhlükəli, 
qorxulu məqamlarını açıqlayır. Qeyd edək ki, bu illərdə çoxlu sayda xalqlar kütləvi 
olaraq köçürülməyə başladı. (295) 
SSRİ Xalq Daxili İşlər Komissarlığının Xüsusi Köçürülənlər Şöbəsinin 
1946-cı ilin oktyabrına hazırladığı ümumi arayışda göstərilirdi: “Xüsusi 
köçürülənlər düşərgəsində ümumilikdə 2.463940 nəfər vardır. Onlardan 655674-ü 
kişi, 829084-ü qadın, 979182-i 16 yaşına qədər olanlardır. Köçürülənlərin 
əksəriyyəti aşağıdakı qaydada yerləşmişlər: Qazaxıstan SSR-də - 890698 nəfər; 
Özbəkistan SSR-də 179992 nəfər; Kemerova vilayətində - 129423 nəfər; 
Qırğızıstan SSR-də 120858; Molotov vilayətində - 115436; Sverdlov vilayətində - 
113476; Krasnoyars vilayətində - 112316; Altay vilayətində - 35381; Novosibirsk 
vilayətində - 92968; Tomsk vilayətində - 83276; Tümendə - 566111; 
Çelyabinskidə - 51865; Omsk vilayətində - 44767. (295) 
Bu qaydada zorla köçürülmələr, sürgünlər, demək olar ki, SSRİ-də yaşayan 
bütün xalqları əhatə edirdi. Aşağıdakı rəqəmlərdə bu dəhşətli faciə görünməkdədir: 
1) Çeçen və inquşlar – 400478 nəfər (97441 – kişi, 110818 – qadın, 191919 – 16 
yaşına qədər olanlar); 2) Qaraçaylar – 60139 nəfər (10595 kişi, 16860 qadın, 32557 
– 16 yaşına qədər olanlar); 3) Balkarlar – 32817 nəfər (6147 kişi, 10284 qadın, 
16386 – 16 yaşına qədər olanlar); 4) Kalmıklar – 81673 nəfər (199506 kişi, 24143 
qadın, 32997  - 16 yaşına qədər olanlar); 5) Krım tatarları, balkarlar, yunanlar – 
193959 nəfər (43135 kişi, 68343 qadın, 82481 – 16 yaşına qədər olanlar); 6) 
Almanlar – 774178 nəfər (122336 kişi, 296014 qadın, 355828 – 16 yaşına qədər 
olanlar); 7) Türklər, kürdlər – 84402 nəfər (16353 kişi, 23277 qadın, 44772 – 16 
yaşına qədər olanlar). (295) 
Bu dövrdə ayrıca “vlasovçular” adı altında 95386 nəfər də sürgün edilmişdi. 
Qeyd edək ki, bu məlumatları 1944-cü ilin 18 aprelində SSRİ Dövlət 
Təhlükəsizliyi Xalq Komissarlığının 3-cü İdarəsinin rəisi hazırlamışdı. 
Əlbəttə, bu ümumi rəqəmlər sırasına krım tatarlarının, mesxeti türklərinin, 
çeçen və inquşların, qaraçayların, çərkəslərin faciələrini xüsusi ayırmağa ehtiyac 
vardır. Məhz sovet dövlətinin apardığı siyasət həmin xalqların doğma yurdlarında 
bir sakinin qalmasına imkan vermədi. 
Krım tatarlarına qarşı sərt mövqeyi V. İ. Lenin Moskvadakı çıxışlarının 
birində belə aydınlaşdırmışdı: “Hazırda Krımda 300000 burjuaziya nümayəndəsi 
vardır. Bu, gələcək spekulyasiyanın, casusluğun, kapitalistlərə hər cür köməyin 
mənbəyidir. Amma biz onlardan qorxmuruq. Biz deyirik ki, onları götürəcəyik, 
böləcəyik, tabe etdirəcəyik”. (284, s. 511) 
Mustafa Haqqı Türkəqul “Kafkasiya” dərgisində yazırdı: “Fransız Xristian 
İşçilər Federasiyası tərəfindən Parisdə yayımlanan “Russkaə mıslı” dərgisinin 
1947-ci il 8 noyabr tarixli nüsxəsində nəşr olunan statistikaya görə kommunistlərin 
hakimiyyətinin  quruluşundan 1947-ci ilə qədər Sovetlər Birliyində 62 milyondan 
artıq insan məhv edilmişdir”. (168, s.10, 19-20) 
Həmin statistikada aşağıdakı rəqəmlər vardır: 
1) 1917-1921-ci illərin vətəndaş müharibələrində, yəni Türküstan, Azərbaycan, 
Gürcüstan, Ermənistan, Şimali Qafqaziya və Ukraynada öz istiqlalı uğrunda 
apardığı mübarizədə rus imperialistləri tərəfindən 4500 000 (dörd milyon beş yüz 
min) adam öldürülmüşdür. 
2) 1918-1919-cu illərdə Finlandiya, Litva, Latviya və Estoniyaya qarşı imperialist 
hərblərdə 160 000 adam öldürülmüşdür. 
3) 1925-1931-ci illərdə Çinə qarşı aparılan imperialist hərblərdə 30 000 adam 
öldürülmüşdür. 
4) 1936-cı ildə İspaniya daxili hərbində 85 000 adam öldürülmüşdür. 
5) 1939-cu ildə Polşa və Finlandiyaya qarşı imperialist hərblərdə 463 min adam 
həlak olmuşdur. 
6) 1941-1945-ci illərdə Almaniya ilə olan hərbdə 13 milyon adam həlak olmuşdur. 
7) 1921-1923-cü illərdə aclıq illərində 6 milyon adam həlak olmuşdur. 
8) 1921-1922-ci illərdə “ÇK” tərəfindən 160 000 adam öldürülmüşdür. 
9) 1921-1922-ci illərdə öldürülən kazakların sayı – 74 000 nəfər. 
10) 1921-1922-ci illərdə öldürülən polis məmurlarının sayı – 50 000 nəfər. 
11) 1921-1922-ci illərdə öldürülən kəndli və fəhlələrin sayı – 1 milyon 300 min 
nəfər. 
12)  1923-1930-cu illərdə - “ÇK” və “QPU”-da öldürülənlərin sayı – 2 milyon 
nəfər. 
13) 1930-1933-cü illərdə kollektivləşmə dövründə öldürülənlərin sayı – 7 milyon 
nəfər. 
14) Yenə həmin illərdə “qolçomaq”, “sabotajçı” adı ilə güllələnlərin sayı – 750 min 
nəfər. 
15) 1933-1937-ci illərin təmizləmələrində “QPU” və “NKVD” tərəfindən 
güllələnənlərin sayı – 1 milyon 600 min nəfər. 
16) 1937-1938-ci illərin qırğınında güllələnən ziyalı, fəhlə və kəndlilərin sayı – 635 
min nəfər. 
17) 1937-1938-ci illərin qırğınında güllələnmiş kommunist üzvlərin sayı – 24 min 
nəfər. 
18) 1937-1938-ci illərin qırğınında öldürülən Qızıl Ordu mənsublarının sayı – 30 
min nəfər. 
19) 1938-1947-ci illərdə “NKVD” tərəfindən öldürülən din adamlarının sayı – 30 
min nəfər. 
20) 1938-1947-ci illərdə “NKVD” tərəfindən öldürülən Qızıl Ordu mənsublarının 
sayı – 23 min nəfər. 
21) 1917-1947-ci illər arasında sürgünlərdə və həbsxanalarda ölən və 
öldürülənlərin sayı – 21 milyon nəfər. 
Şübhəsiz ki, belə bir rejim, amansız və qanlı terror hərəkətləri, qırğınlar, 
ölümlər Sovet İttifaqının sərhədləri daxilində yaşayan bütün xalqları narazı 
salmışdı və çoxları bu quruluşdan çıxmaq üçün imkanlar axtarırdı. 
 
II BÖLÜM 
 
SSRĠ DÖVLƏTĠNĠN MÜHARĠBƏ TƏHLÜKƏSĠNĠ YARATMASI. 
STALĠNĠN MÜHARĠBƏYƏ HAZIRLIQ PLANI 
 
Şübhəsiz ki, İkinci Dünya hərbi ilə bağlı çoxlu araşdırmalara, dərin və 
məzmunlu təhlillərə, birtərəfli faktlara əsaslanmayan, hadisəni bütün genişliyi və 
obyektivliyi ilə əhatə edən tədqiqatlara ehtiyac vardır. 
Uzun illər boyu sovet mənbələrində müharibənin başlıca günahkarı olaraq 
Almaniya dövləti, Hitler göstərilmişdir. Bu, həqiqətənmi belədir? İkinci Dünya 
hərbinin başlanmasında, müharibə təhlükəsinin yaradılmasında Sovet dövlətinin və 
Stalinin günahı olubmu? 
Qeyd edək ki, Sovet dövləti mövcudluğunun ilk illərindən müharibə 
təhlükəsinin yaranmasında, onun Avropa və digər dünya dövlətlərinə yayılmasında 
maraqlı olmuşdur. İki sistem (kapitalist və sosialist) arasında gərginliyin 
artmasında SSRİ dövləti daima öz maraqlarından çıxış edərək dünyada müharibə 
təhlükəsinin mövcudluğuna və qalmasına şərait yaratmışdır. Bu faktların təsdiqi 
yalnız qərb dövlətlərində son illərdə nəşr edilən kitablarda deyil, eləcə Leninin, 
Stalinin əsərlərində, çıxışlarında, Sov. İKP Mk-nın plenumlarının və 
qurultaylarının materiallarında rats gəlmək mümkündür. 
1989-cu ildə Brüsseldə Viktor Suvorov adlı bir müəllifin “Buzqıran” adlı 
maraqlı kitabı nəşr edildi. Sovet dövlətində peşəkar kəşfiyyatçı olub, sonradan 
xaricə getmiş V. Suvorovun bu kitabı qərb oxucularının ciddi marağına səbəb oldu. 
Elə bu marağın nəticəsi idi ki, “Buzqıran” kitabı 18 dəfə yenidən nəşr edildi. İkinci 
Dünya müharibəsinə və Sovet dövlətinin siyasətinə tamamilə yeni mövqedən 
yanaşan müəllif oxuculara məlum olmayan faktları açıqlayırdı. 
İkinci Dünya müharibəsini hansı dövlət başladı? Sovet hökümətinin bu 
suala cavabı müxtəlif illərdə ayrı-ayrı ifadələrdə əksini tapmışdır. 1939-cu ilin 
sentyabrın 18-də Sovet höküməti rəsmi olaraq müharibənin başlanmasında Polşanı 
günahlandırdı. 1939-cu ilin 30 noyabrında isə Stalin “Pravda” qəzetində daha bir 
neçə “günahkarı” sadaladı: “İngiltərə və Fransa hazırkı müharibənin məsuliyyətini 
öz üzərinə götürərək Almaniyaya hücum etmişdir”. (320) 
1941-ci ilin mayın 5-də isə məzunlarla görüşdəki çıxışında Stalin daha bir 
günahkarın da adını çəkdi: Almaniya. Sovet Ordusunun tanınmış tarixçilərindən 
olan, general-leytenant P.A. Jilin sonralar yazırdı: “Müharibənin günahkarı yalnız 
alman imperialistləri deyildi, eləcə də bütün dünya idi”. (278) 
I Dünya müharibəsindən sonra Versal Sülh Müqaviləsinin şərtlərinə əsasən, 
Almaniya dövləti məğlub edilmiş və böyük təzminatlar qarşısında qalmışdı. 
Almaniya dövlətinə böyük sayda ordu saxlamaq qadağan edilmişdi. 
Belə şəraitdə Almaniya dövlətinə ilkin kömək edən Sovet höküməti – Stalin 
oldu. Stalin öz ölkəsinin ərazisində alman zabitlərinin tanklarla, ağır artilleriya və 
döyüş təyyarələrində məşq etməsinə, hazırlıq kurslarına şərait yaratdı. Məhz 
Stalinin əmri ilə alman zabitlərinə tədris sinifləri, döyüş meydanları,a tıcılıq yerləri 
ayrıldı. Stalinin göstərişi ilə alman zabitləri dünyada ən nəhəng tank zavodlarına 
buraxıldı. (334, s.12) 
Stalinin bu hərəkətləri sülh şərtlərinə uyğun gəlmirdi. Onun alman 
zabitlərinə, ordu mütəxəssislərinə belə şərait yaratması alman militarizminin 
güclənməsinə səbəb olurdu. 
Sovet İttifaqı isə mövcudluğunun ilk illərindən müharibə təhlükəsi 
yaratmaqda idi. Əslində, Versal Sülh Müqaviləsinin şərtlərini kobudcasına pozan 
Sovet höküməti müstəqil dövlətlərin (Azərbaycanın, Gürcüstanın, Ukraynanın və 
b.) ərazilərini işğal etmiş, orada kommunist rejimi yaratmışdı. 
Sovet İttifaqının yaradıcılarından olan V.İ. Lenin Stalindən də qabaq öz 
çıxışlarında yeni müharibələrə hazırlaşmağın vacibliyini bildirirdi: “Biz 
müharibənin bir sahəsini qurtardıq, ikinciyə hazırlaşmalıyıq”. (334, s. 22) V.İ. 
Lenin Sovet dövlətinin Hərbi kommunizm siyasətinə (NEP siyasəti) başlamasını 
həm də bununla izah edirdi. 
SSRİ-nin yaradılması ilə bağlı verilən bəyannamədə isə Ümumdünya Sovet 
Sosialist Respublikalarının vacibliyinə toxunulurdu və bildirilirdi ki, bütün dünya 
SSRİ tərkibinə daxil olmayana qədər sayı artırmaq lazımdır. Əslində, bu 
bəyannamə ilə Hitlerin “Mənim mübarizəm” kitabı arasında çox oxşarlıq vardır. 
Çünki, bu bəyannamə digər  dövlətlərə açıq müharibə elan edirdi. Bundan əvvəl isə 
Lenin Sovetlər ölkəsi üzərinə hərbi hücum təhlükəsinin aradan qalxmadığını belə 
bildirirdi: “ yadda saxlamaq lazımdır ki, bizə hər zaman və hər cür hücum edilə 
bilər”. (187, s.338) 
Şübhəsiz ki, bu illərdə Sovet ölkəsinin daxili vəziyyəti ağır idi. Aparılan 
müharibələr nəticəsində ölkənin xalq təsərrüfatı, sənayesi dağılmışdı. Taxıl və 
ərzaq çatışmazlığı, aclıq hər yanı bürümüşdü. Hərbi kommunizm siyasəti isə yeni 
şəraitə uyğun gəlmirdi. Sovet dövlətinin zorla işğal etdiyi respublikalarda isə 
bolşevik rejimi əleyhinə üsyanlar, müqavimət hərəkatı genişlənirdi. 
1922-ci ildə İtaliyanın Genuya şəhərində Sovet Rusiyası və Almaniya da 
daxil olmaqla bütün Avropa dövlətlərinin iqtisadi və maliyyə konfransını çağırmaq 
qərarına gəldilər. (187, s.359) Qeyd edək ki, konfransda Birinci Dünya hərbi başa 
çatdıqdan sonra “Versal-Vaşinqton” sülh sistemi ilə beynəlxalq münasibətlər 
sisteminin hərbi siyasi tərəflərini formalaşdıran böyük dövlətlər Avropanın həll 
olunmamış maliyyə iqtisadi problemləri ilə məşğul olmağa girişdilər. (149, s.263-
264) 
Konfransda Antanta ölkələri ilə Almaniya arasında kəskin ziddiyyət 
yarandı. Almaniya Versal müqaviləsi üzrə onun üzərinə qoyulmuş təzminat 
tədiyələrini yüngülləşdirməyə çalışırdı. Lakin Antanta ölkələri Almaniyaya 
inanmırdılar. Və maraqlı idi ki, Almaniya yenidən dünya bazarına daxil olur, öz 
mallarını digər ölkələrə nisbətən xeyli ucuz satırdı. Belə şəraitdə, konfransda  
Sovet Rusiyası Almaniyanı müdafiə edən yeganə dövlət oldu. Alman hakim 
dairələri isə belə qənaətə gəldilər ki, Sovet Rusiyası ilə yaxınlaşmaq Almaniyanın 
mövqeyini möhkəmlədər, Antantanın bəzi güzəştlərə getməsinə nail olmaqda 
kömək edər və Rusiya ilə ticarət üçün geniş imkanlar verər. (187, s. 360). 
Bu qarşılıqlı yaxınlaşma şəraitində Genuyanın yaxınlığındakı Rapalloda 
sovet-alman müqaviləsi imzalandı. Sovet Rusiyası ilə Almaniya bir-birinə olan 
tələblərdən Versal müqaviləsi üzrə Rusiyaya verilmiş olan təzminat tələbi 
hüququndan, köhnə borcların verilməsindən, milliləşdirilmiş mülkiyyətin əvəzi 
verilməsindən qarşılıqlı surətdə imtina etdilər. (187, s. 360). 
Maraqlıdır ki, bu müqaviləni bağlamaqda Sovet höküməti dövlətlər 
arasındakı ziddiyyətləri daha da kəskinləşdirdi. 
Sovet İttifaqının apardığı beynəlxalq siyasət sülh uğrunda, qarşılıqlı və 
işgüzar sazişlər uğrunda mübarizəyə yönəlmirdi. Lenin öz çıxışlarında tez-tez 
xatırladırdı ki, dünya proletariatının qələbəsinin ləngiməsinə qətiyyən imkan 
vermək olmaz.  Çünki, kapitalist  ölkələrində antaponist ziddiyyətlər mövcuddur. 
Bu ziddiyyətlər dərinləşdikcə proletariatın qələbəsini mümkün edəcək. V. İ. Lenin 
yazırdı: “Dünya mübarizəsinin nə kimi qəti nəticə verəcəyi haqqında heç bir şübhə 
ola bilməz. Bu mənada sosializmin qəti qələbəsi tamamilə və şübhəsiz təmin 
olunmuşdur”. (284, s. 517) 
Göründüyü kimi, hələ Leninin fikirlərində dünyaya hegemonluq iddiaları 
qəti olaraq səslənməkdə idi. 
1924-cü ilin iyun-iyul aylarında Moskvada Kominternin 5-ci konqresi oldu. 
(187, s. 390). 4-cü Konqreslə 5-ci Konqres arasındakı dövrdə Qərbi Avropa  
ölkələrində sinfi döyüşlər fəhlələrin məğlubiyyəti ilə qurtarmışdı. Odur ki, 
beynəlxalq şəraiti təhlil etmək əsasında Kominternin 5-ci Konqresi kommunist 
partiyalarının yeni şəraitdə mübarizə taktikasını hazırladı. Kapitalist ölkələrinin 
kommunist partiyalarını bolşevikləşdirmək başlıca vəzifələrdən biri oldu. (4, s. 
391) 
Konqresdə proletar diktaturası uğrunda mübarizənin qələbəsi üçün bütün 
ölkələrin fəhlə kütlələrinin birliyini təmin etmək məqsədi ilə vahid cəbhə taktikası 
əsas olaraq qaldı. 
Beləliklə, Sovet İttifaqı dünyada hegemonluq yaratmaq ideyası və əməli ilə 
əslində beynəlxalq gərginliyi daha da artırırdı. Sovet İttifaqının bu sahədə ən çox 
bəhrələndiyi bir taktika vardı: guya bütün dövlətlərdəki fəhlələrin birliyini təmin 
edən Komintern ciddi təhlil olunduqda, Kominternin Sovet dövlətinin əlində öz 
hegemonluğunu reallaşdırmaq üçün istifadə etdiyi bir vasitə olduğu 
görünməkdədir. Kominternin adı ilə Sovet İttifaqı öz məkrli və hiyləgər siyasətini 
məharətlə həyata keçirirdi. 
Sovet İttifaqı Kominterndən öz məqsədlərinə uyğun faydalanır, lazım 
gəldikdə isə imtina etməyi bacarırdı. Məsələn, 1937-ci ilin repressiyalarında SSRİ-
də gedən məhkəmə proseslərində iştirak etmək üçün İkinci İnternasionalın 
rəhbərləri Madlena Pazın təşəbbüsü ilə çıxış etsələr də, Stalin buna razılıq vermədi. 
(197, s.155) Stalinə özünün qondardığı məhkəmələrdəki haqsızlığı kimlərinsə 
görüb şahidlik etməsi sərf etmirdi. O, qanlı əməllərini həyata keçirmək üçün qapalı 
məhkəmələrə, 15-20 dəqiqəliyə oxunan “ölüm hökm”lərinə üstünlük verirdi. 
Qeyd edək ki, həmin dövrdə onun adı ilə bağlı gedən və məhv edilən 
insanların acı taleyinə dözə bilməyən L. Trotski təhlükəsizliyinin təmin olunması 
şərti ilə Stalini açıq mühakiməyə çağırdı. Lakin Stalin Trotskinin bu təklifini qəbul 
etmədi. 
Sovet İttifaqı 1926-30-cu illərdə də özünütəcrid siyasətini davam etdirirdi. 
Bu siyasəti isə belə əsaslandırırdı: “Bütün ölkələrin imperialistləri Sovet İttifaqının 
möhkəmlənməsini və inkişaf etməsini kapitalizm sistemi üçün təhlükə hesab 
edirdilər. Kapitalist dövlətləri ilə SSRİ arasında münasibtlər gərgin vəziyyətdə 
qalmaqda idi”. (187, s. 404) 
Belə şəraitdə Sovet İttifaqı Almaniya ilə münasibətlərini hər vasitə ilə 
qorumağa və ondan Avropada gərginlik yaradan  bir ocaq kimi istifadə etməyə 
çalışırdı. Bununla əlaqədar qərb dövlətlərinin – İngiltərənin, Fransanın, İtaliya və 
Belçikanın 1925-ci ildə Lokarnada imzaladığı saziş Sovet İttifaqını ciddi narahat 
etdi. Sovet İttifaqı atılan bu addımı antisovet blokunun yaranması kimi 
qiymətləndirdi. Bu narahatçılığın nəticəsi olaraq 1926-cı ildə SSRİ ilə Almaniya 
arasında bitərəflik müqaviləsi imzalandı. (187, s.405) 
Qeyd edək ki, Sovet İttifaqının Almaniyada 1923-cü ildəki çevriliş cəhdləri 
də boşa çıxmışdı. Sovet dövlətinin rəhbərliyi çevrilişin vaxtını 1923-cü ilin 
noyabrın 9-na təyin etsə də, bu, baş tutmadı. Çevrilişin planı isə Moskvada 
hazırlanıb təsdiqlənmişdi. 
Stalinin şəxsi katibi Boris Bajanov yazırdı ki, Almaniya inqilabına böyük 
miqdarda vəsait ayrılmışdı. Sonradan isə qərar alındı ki, ümumiyyətlə, istəniləndən 
də çox vəsait ayrılsın. Sovet İttifaqında yaşayan bütün alman mənşəli 
kommunistlər bu işə səfərbər edilmişdi. Onları xüusi olaraq hazırlayıb Almaniyaya 
gizli fəaliyyətə göndərirdilər. Sovet dövlətinin rəhbərliyində təmsil olunan Xalq 
Komissarlar Soveti sədrinin müavini V.Şmidt, Unşlixt, Radek, Pyatakov və 
başqaları bu işə cəlb edilmişdilər. (334, s.25) 
Sovet dövlətinin Almaniyada səlahiyyətli nümayəndəsi Ksretinski çox 
güclü və gizli casusluq şəbəkəsi yaratmışdı. Almaniyada Sovet nümayəndəliyi 
inqilabi çevrilişin mərkəzinə çevrilmişdi. Səlahiyyətli nümayəndəliyin vasitəsi ilə  
Moskva Almaniyaya müxtəlif ədəbiyyatlar, silahlar, döyüş ləvazimatları 
göndərirdi. (334, s. 25)   Çevrilişin baş tutmamasının çox səbəbləri olsa da, bir 
problem xüsusi vurğulanırdı. Almaniyadakı xalq kütləsi kommunistlərin arxasınca 
getmədi, sosial-demokratları müdafiə etdilər. 
Bu məğlubiyyətdən sonra Stalin 1927-ci ilin noyabrında belə bir şüarla çıxış 
etdi: “Sosial-demokratların axırına çıxmasaq, kapitalizmlə qurtara bilmərik”. (321) 
Beləliklə, Stalin sosial-demokratları öz məkrli planının həyata keçməsində 
başlıca maneə kimi görürdü. 
Sovet İttifaqı Avropada böhranın, aclığın, ümumilikdə gərginliyin 
artmasında maraqlı idi. Belə hallarda o, yaranmış gərgin şəraitdən və 
ziddiyyətlərdən istifadə edə bilirdi. 1928-ci ilin avqustunda Moskvada Kommunist 
İnternasionalının 6-cı Konqresi keçirildi.  Konqresdə dünya iqtisadi böhranının 
artmasına işarə edilərək bildirildi: “Böhranın qarşısını almaq imkanını kapitalistlər 
müstəmləkələrin yenidən bölüşdürülməsi üstündə yeni müharibələrdə və SSRİ 
əleyhinə müharibədə görürdülər”. (187, s.429) 
Əsl həqiqətdə bu, Sovet dövlətinin uydurması idi. Əslində, Sovet dövlətinin 
öz daxilində mövcud kommunist rejiminə qarşı silahlı üsyanlar, müqavimət 
hərəkatları davam edirdi. 
6-cı Konqresdə  daha bir məsələyə toxunuldu: SSRİ-ni müdafiə etməli, 
müstəmləkə xalqlarının imperialist köləliyinə qarşı üsyanlarına kömək etməli, 
xüsusən Çin inqilabına yardım göstərməli. (187, s.429) 
Göründüyü kimi, Sovet dövləti konqresin işindən öz siyasəti üçün 
faydalanırdı. 
Konqresin qərarları dünyada gərginliyin daha da artırılmasına xidmət edirdi: 
“Beynəlxalq kommunist hərəkatının möhkəmlənməsi, kommunist partiyalarının 
leninçi birliyinin möhkəmlənməsi, kütlələrin kapitalizmlə mübarizə üçün 
səfərbərliyə alınması”. (187, s. 429) 
1929-1932-ci illərdə Sovet İttifaqı beynəlxalq vəziyyətin gərginləşməsi 
istiqamətində bir şüara da üstünlük verirdi: Sosializm quruluşunun kapitalizm 
quruluşundan üstün olması!” (187, s.438) “Sovet İttifaqı Kommunist Partiyasının 
tarixi” kitabında bu fikir belə açıqlanırdı: “İrticaçı kapitalist dairələrində 
müdaxiləçilik əhval-ruhiyyələri yenidən canlandı, SSRİ-də sosializm qurulucuğuna 
mane olmaq, birinci beşillik planın yerinə yetirilməsini pozmaq səyi qüvvətləndi. 
Sovet İttifaqına qarşı müharibəyə başlamağa cürət etməyən imperialistlər SSRİ 
xalq təsərrüfatında ziyançılığın təşkil olunmasına kömək edir, böhtan 
kampaniyasını genişləndirirlər. Roma Papasının başçılığı ilə ruhanilərin etdiyi 
antisovet çıxışın ardınca, guya Sovet İttifaqının təbliğ etdiyi dempinq münasibəti 
ilə kinli təbliğat başlandı. Sonra guya SSRİ-də icbari əmək tətbiq edildiyi haqqında 
qondarma əfsanə işə salındı. Sovet ölkəsinə qarşı yağdırılan böhtanın həddi yox 
idi. Bir çox kapitalist ölkələrinin (ABŞ, Fransa, Polşa, Belçika) hakim dairələri 
antisovet təbliğatından sovet ixracını azaltmaq üçün istifadə edirdilər. Sovetlər 
ölkəsinə qarşı əsl iqtisadi müharibə aparılırdı”. (187, s. 462) 
Sovet dövləti azad yaşayış sistemindən və demokratik dövlət 
quruculuğundan uzaqda dayanıb yalnız ölkələrlə münasibətlərin gərginləşməsini 
daha önə çəkirdi. Bəlkə elə buna görə idi ki,  Stalinin çıxışlarında Avropanın 
müharibəyə cəlb edilməsinə üstünlük verilirdi. Stalin göstərirdi ki, belə vəziyyətdə 
rəqiblər didişib, bir-birini haldan salıb yorulacaqlar. Onda biz Qızıl Ordunun bütün 
gücünü götürəcəyik. 
Bu illərdə Sovet İttifaqı güclü silah istehsal edir, hərbi gücünü artırırdı. 
Əslində Sovet dövləti müharibəyə hazırlıq planını müvafiq qaydada davam 
etdirirdi. Belə ki, 1933-cü ildə alman albayı Heyne Quderian Xarkovdakı 
lokomotivqurma zavodunda olarkən öyrəndi ki, burada parovozdan başqa tanklar 
da istehsal edirlər. Zavodda hər gündə 22 tank istehsal olunurdu. (334, s.31) 
1933-1937-ci illərdə beynəlxalq şəraitdə bir sıra səciyyəvi xüsusiyyətlər 
yarandı. Belə ki, SSRİ-də sosializmin tam qələbəsi başa çatması elan edildi, 
Almaniyada faşist diktaturası quruldu. Sovet dövləti ilə ABŞ arasında rəsmi 
münasibətlər yarandı. 1933-cü ilin yanvarında isə Hitler kommunistlərə amansız 
divan tutub çoxlarını məhv etdi. 
1935-ci ildə isə İtaliya dövləti Həbəşistanı zəbt etmək üçün müharibəyə 
başladı. 1936-cı ildə Almaniya və İtaliya İspaniyada vətəndaş müharibəsini 
alovlandırdı. (187, s. 474) 
1936-cı ildə Almaniya ilə Yaponiya “Antikomintern müqaviləsi” deyilən 
müqavilə bağladılar və bir ildən sonra İtaliya da ona qoşuldu. Əslində bu, üç 
təcavüzkarın bloku idi. Hitlerçilər kommunizm əleyhinə “səlib yürüşü”nə çağırmaq 
pərdəsi altında, dünyanı yenidən bölüşdürmək məqsədi ilə dünya müharibəsinə 
hazırlıq görürdülər”. (187, s.474) 
1933-cü ildə Sovet İttifaqı Millətlər Cəmiyyətinə daxil oldu. Lakin bu 
təşkilatdan da SSRİ dövləti öz məqsədləri üçün istifadəyə çalışdı. Bununla bağlı 
Sovet dövlətinin planı belə açıqlanırdı: “Az sonra SSRİ Millətlər Cəmiyyətinə 
daxil olmaq dəvətini aldı və Sovet hğküməti Millətlər Cəmiyyətindən təcavüzə 
qarşı mübarizə üçün, mükəmməl bir alət olmasa da, hər halda bir alət kimi istifadə 
etmək məqsədi ilə bu dəvətə razılıq verdi”. (187, s.475) 
Sovet İttifaqının digər ölkələrin kommunist partiyaları ilə birlikdə ümumi 
cəbhə yaratmaq ideyası tam olaraq dəstəklənmirdi. Çünki o dövrdə fəhlələrin çoxu 
sosial-demokratiyanın ardınca gedirdi. 
Maraqlıdır ki, sovet tarixi dərsliklərində və kitablarında faşizmin 
yaranmasında əsas günahkar olaraq Almaniyada sağ sosial-demokratiyanın 
başçıları göstərilirdi. Guya onlar kommunistlərlə əməkdaşlıqdan boyun qaçıraraq 
fəhlələrin birliyini pozdular. Və onların xain taktikası faşist diktaturasının əmələ 
gəlməsinə çox kömək etdi. (187, s.476) Qeyd edək ki, sonrakı dövrdə sağ alman 
sosial-demokratiyası başçıları öz partiyasını saxlamaq ümidində olsalar da, lakin 
fəaliyyətləri qadağan edildi. 
Bu şəraitdə 1935-ci ilin yayında Kommunist İnternasionalının 7-ci Konqresi 
toplandı. Konqresin işində başlıca məsələ faşizm və yeni müharibə hazırlığı 
əleyhinə mübarizə məsələsi idi. (187, s.478) Konqres proletar birliyi zəminində elə 
geniş antifaşist xalq cəbhəsi yaratmaq irəli sürdü ki, həmin cəbhədə kəndlilər, xırda 
burjuaziya vəz iyalılar fəhlə sinfinin ətrafında birləşsin. Konqres bütün xalqları 
təcavüzə qarşı, imperialist zülmünə qarşı, istiqlaliyyəti uğrunda mübarizə aparan 
ölkələrə yardım etmək üçün öz qüvvələrini səfərbərliyə almağa çağırırdı. (187, s. 
478) 
Göründüyü ki, Sovet dövləti Komintern kürsüsündən məharətlə istifadə 
edib, hələ müharibə başlamazdan xeyli əvvəl Almaniyadakı vəziyyəti 
gərginləşdirirdi. Sovet İttifaqının zorla işğal altında saxladığı milli respublikalarda 
isə qanlı terror rejimi yaradılır, minlərlə insan məhv edilirdi. Lakin Almaniya və 
digər dövlətlər Sovet İttifaqına qarşı hər hansı bir “komintern” yaradıb müharibə 
gərginliyini artırmırdı. 
Bəzi Qərb tədqiqatçıları haqlı olaraq yazırlar ki, Hitleri Stalin yaratdı. 
Stalinlə ciddi mübarizə aparan L. Trotski 1936-cı ildə yazırdı ki, Stalinsiz Hitler də 
olmazdı, Gestapo da olmazdı. 
Hitlerin hakimiyyətə gəlməsi ərəfəsində stalinçilər-kommunistlər 
fikirləşirdilər ki, əgər Hitler hakimiyyəti ələ keçirərsə, onda fəhlələr onu süpürüb 
atacaqlar. Aparıcı kommunistlərdən olan Remmel Rexstaqda deyirdi: “Qoy Hitler 
hakimiyyətə gəlsin, o, tezliklə bankrot olacaq və bizim dövrümüz başlayacaq”. 
(207, s. 202) 
Stalinçi-kommunistlər Hitlerin hakimiyyətə gəlməsinə, əslində, şərait 
yaradırdılar. Məgər Hitlerin hakimiyyətə gəlməsinə razı olan fəhlə sinfi onu qısa 
zamanda devirə bilərdimi? Bu, mümkün deyildi. Buna oxşar vəziyyət İtaliyada da 
baş verdi. Mussolini də İtaliyada hakimiyyətə gəldi və faşizm rejimi uzunmüddətli 
qalmaqda davam etdi. Kommunist Remmel isə Rexstaqdakı çıxışında bu fikirləri 
əsaslandırırdı: “Biz sabahkı günün qalibləriyik. Biz Hitlerin hakimiyyəti ələ 
keçirməsindən narahat deyilik”. (207, s.203) 
Maraqlı idi ki, Stalin Hitlerə ciddi rəqib kimi də baxmırdı. Bu dövrdə Hitler 
açıq şəkildə bildirirdi ki, o, bolşevizmi məhv edib Şərqi ələ keçirmək  
niyyətindədir. Stalin onun sözlərini üsyançı bir şəxsin fikirləri olaraq qəbul edirdi. 
Bu dövrdə Stalin səhv edərək, başlıca qərb rəqibi rolunda Fransanı görürdü. 
Mancuriyanı yenicə işğal etmiş Yaponiyadan isə ehtiyatlanırdı. (207, s.217) Stalin 
düşünürdü ki, Almaniyanı yenidən silahlandırmaq cəhdində olan Hitler tezliklə 
Fransa ilə ziddiyyət aparacaq və bununla Fransa SSRİ-yə qarşı düşmən 
münasibətindən uzaqlaşacaq. Təsadüfi deyildi ki, Stalinin əlində silah olan 
Komintern ikimənalı şəkildə alman kommunistlərini Hitlerin Versal əleyhinə 
mübarizəsini dəstəkləməyə həvəsləndirirdi. (207, s.217) 
Stalin fikirləşirdi ki, bu kampaniya Hitleri Qərbin bolşeviklərə qarşı 
apardığı səlib yürüşünə başçılıq etməsindən çəkindirəcək. Əslində, nə Fransa, nə 
də Yaponiya tərəfindən  SSRİ-yə qarşı müharibə təhlükəsi reallaşa bilməzdi. 
Bununla bağlı L.Trotski yazırdı: “Heç bir normal burjua parlament höküməti 
hazırkı şəraitdə Sovet İttifaqına qarşı müharibəyə cəhd göstərməz. Belə cəhd ölkə 
daxilində saysız problemlər ortaya çıxarır”. (207, s.217) 
Beləliklə, Stalin Hitlerin Almaniyada hakimiyyəti ələ keçirməsində maraqlı 
idi və o, bununla SSRİ-ni müharibə təhlükəsindən yayındırmaq istəyirdi. Halbuki, 
bu illərdə Sovet İttifaqı dünyanın ən güclü hərbi dayağı olaraq qalırdı. 
Stalinin Avropada müharibə təhlükəsi yaratmağına onun bir zaman silahdaşı 
olmuş L. Trotski tez-tez toxunurdu. Fransa təslim edilərkən, demək olar ki, bütün 
Avropa Hitlerin hərbi maşınının ağırlığı altında qalarkən L. Trotski yazırdı: “II və 
III internasionallar... aldatdılar və fəhlə sinfini ruhdan saldılar. Beşillik demokratik 
dövlətlərin və kollektiv təhlükəsizlioyin xeyrinə olan təbliğatdan və Stalinin 
qəflətən Hitler düşərgəinə keçməsindən sonra fransız fəhlə sinfi çaş-baş qaldı. İndi 
SSRİ uçurum qarşısındadır. Şərqi Avropada Stalinin əldə etdiyi ərazi üstünlüyü 
Hitlerin əldə etdiyi güc və ehtiyatla müqayisədə azdır və o, bundan Sovet 
hökümətinin əleyhinə istifadə edir”. (207, s.488) 
Stalin Hitleri müdafiə edirdi. Almaniya Kommunist Partiyasının qadağan 
edilməsinə baxmayaraq, Stalin buna heç reaksiyada vermədi. O, nəinki etirazını 
bildirmədi, əksinə, SSRİ-nin səlahiyyətli nümayəndələrinin (Litvinov, Krestinski, 
Molotov) vasitəsi ilə nasist rejiminin ilk aylarından Sovet siyasətinin  Almaniyaya 
münasibətinin dəyişməyəcəyini bildirirdi. Bundan əlavə, Almaniya höküməti  
məqamlarına Sovet dövlətinin Almaniya dövləti ilə 1926-cı ildə bağladığı  
neytrallıq müqaviləsinin vaxtını uzatmaq fikrində olduğunu çatdırırdı. 
1934-cü ilin yanvarında Ümumrusoya Kommunist (b) Partiyasının 16-cı 
Qurultayında çıxış edən Stalin deyirdi: “Əlbəttə, biz Almaniyada faşizm rejiminin 
mövcudluğundan vəcdə gəlməkdən uzağıq. Lakin, iş burda faşixmdə deyildir, 
çünki, məsələn, İtaliyada faşizm bu ölkə ilə münasibətləri yaxşılaşdırmağa mane 
olmadı”. (207, s. 562) 
Bir müddətdən sonra Sovet dövləti artıq Almaniyanın 1938-ci ilin martında 
Avstriyanı zəbt etdiyini görüb kollektiv tədbirlərdə iştiraka hazırlığı haqqında 
bəyanat verdi. Lakin, Qərb dövlətləri Sovet dövlətinin bu bəyanatını ciddi qəbul 
etmədilər. Burada müxtəlif səbəblər olsa da, bir səbəb də Sovet dövlətinin sürətlə 
silahlanma siyasəti ilə verilən bəyanatın məzmun uyğunsuzluğu idi. 
Çünki, Stalin Rusiya ilə Almaniya arasında uzunmüddətli hərbi əməkdaşlıq 
edib gücünü artırırdı. Məsələn, 1934-cü ildə ordudakı əsgərlərin sayı 562 mindən 
940 minə qaldırıldığı halda, 1935-ci ildə bu rəqəm 1 milyon 300 minə çatdı. Quru 
qoşunlarının və Hərbi Dəniz Qüvvələrinin büdcəsi 1933-cü ildə 1 milyard 420 
milyon rubl olduğu halda, 1938-ci ildəb u rəqəm 23 milyard 200 milyon rubla 
qədər artırıldı. 1940-cı ildə isə hərbi məsrəflərə ayrılan vəsait ikiqat olaraq çoxaldı. 
Müdafiə sənayesinin xammalla özünütəmini artırıldı: Uralda yeni hərbi zavodlar 
tikildi. Hərbçilərin maaşının artırılması, müxtəlif güzəştlərin ayrılması çoxlarının 
hərbi tədris müəssisələrinə marağını artırdı. (207, s. 568) İkinci Dünya müharibəsi 
təhlükəısini yaratmaqda günahkar sayılan Stalinin və Hitlerin istər xarakter 
baxımından, istərsə diktatorluq xüsusiyyətləri ölçüsündən oxşar cəhətləri çox idi. 
Məsələn, 1934-cü ildə hər iki diktator millətin birliyinə nail olunması haqqında 
müraciətlə çıxış etdilər. Çünki, hər iki cəmiyyətdə müxalifət, demək olar ki, məhv 
edilmişdi və yox idi. Hər iki rejim baş verən istənilən hadisəyə şübhə ilə yanaşırdı. 
İstər Sovet İttifaqında, istərsə də Almaniyada təhlükəsizlik xidmətinin güclü 
aparatı fəaliyyət göstərirdi. Stalin daha çox terrora, Hitler isə təbliğata üstünlük 
verirdi. Hər iki ölkədə dövlətin sükanı arxasında partiya əsas güc olaraq dayanırdı. 
Eyni zamanda, hər iki ölkədə partiya həmkarları, gənclər təşkilatını (Komsomol, 
“Hitler Yuqend”) birləşdirirdi. (207, s. 574) 
Almaniyada “Hitler Yuqend” (Hitler Gənclər İttifaqı) nasist partiyası 
tərəfindən 1926-cı ildə Baldur fon Şirakın rəhbərliyi ilə yaradıldı. 1936-cı ildə 10 
yaşından 18 yaşına qədər olan bütün gənclər (qızlar və oğlanlar) məcburi şəkildə 
“Hitler Yuqend”ə qəbul edilirdilər. Təşkilatın rəhbərliyi birbaşa Hitlerə tabe idi, 
fəaliyyəti isə NSDAP  tərəfindən maliyyələşirdi. (207, s. 574) 
Sovet İttifaqında isə komsomol (Kommunist Gənclər İttifaqı) 1917-ci ildə 
Petroqradda yaradıldı və 1918-ci ildə isə ilk qurultayı keçirildi. Komsomol 
kollektivləşmədə, beşillik planın yerinə yetirilməsində Kommunist Partiyasının 
dayaöı kimi başlıca rol oynadı. 1931-ci ildə isə sayı üç milyon olan komsomolun 
sıraları genişlənib 1936-cı ildə dörd milyona çatdı. 1939-cu ildə isə komsomolun 
sıralarında 9 milyon gənc vardı. Nasist rejimində olduğu kimi, kommunist 
rejimində də komsomola daxilolma (əvvəl oktyabryat, sonra pioner, daha sonra isə 
komsomol) məcburi idi. Bununla bağlı M. Ə. Rəzulzadə komsomolu “hökümətin 
kapkanı” (tələsi) adlandırırdı. 
Həm sovet dövlətində, həm Almaniyada həmkarlar öz başlıca 
əhəmiyyətlərini itirmişdilər. Sovet dövlətindəki Həmkarlar fəhlələrin maraqlarını 
ifadə etmək, əmək şəraitini yaxşılaşdırmaq, onların tələblərini ödəmək funksiyası 
ilə yox, daha çox fəhlələrin rəislərin əmrini yerinə yetirməsinə nəzarət edirdilər. 
əmək intizamını müşahidə edir, əməyin məhsuldarlığının artırılmasına çalışırdılar. 
Almaniyada isə həmkarlar təşkilatı buraxılmış və onların əmlakı Alman 
əmək Cəbhəsinə verilmişdi. Bütün fəhlələri və işçiləri 25 milyon olan bu nəhəng 
təşkilata üzv yazılmağa  məcbur edirdilər. (207, s.576) 
Hitler və Stalin yaratdıqları rejimin hər vasitə ilə mədəniyyət və incəsənət  
xadimləri tərəfindən müdafisəinə çalışırdılar. 1933-cü ilin mayında teatr 
direktorlarının yığıncağında Göbbels bildirdi ki, “mədəni həyatın bütün 
hadisələləri düşünülmüş siyasi-ideoloji təbliğat”la əlaqəli olmalıdır və “bu 
sahəədki bütün yəhudi-liberal” istiqamətlər kökündən dəyişməlidir. (207, s.577)  
Məhz bu siyasətin yürüdülməsindən sonra Almaniyanın tanınmış yazıçıları, 
şairləri, bəstəkarları, alimləri təqiblərə məruz qaldı, çoxları isə ölkəni tərk etdi. 
Eyni vəziyyət Sovet dövlətində də yaradılmışdı. Ədəbiyyat, incəsənət, teatr 
dövlətin siyasətinin ifadəçisinə çevrilmişdi. Yaradılan PYİA-nı (Proletar 
Yazıçıların İnqilabi Assosiasiyası) Buxarın inqilabi avanqardçılığın qurbanları 
adlandırırdı. 1934-cü ildə Stalin M. Qorkinin irəli sürdüyü “Sosializm realizmi” 
prinsipini dəstəklədiyini bildirdi. Həmin prinsipə görə “Sovet insanlarının 
xarakterinin təsviri bütün ədəbiyyat, dramaturgiya və incəsənət növlərində əksini 
tapmalı” və xoşbəxt gələcəyə inanan müsbət qəhrəman obrazı yaradılmalıdır. 
Əslində həm Stalin, həm də Hitler öz hakimiyyətlərini möhkəmləndirmək üçün 
mədəniyyət sahəsindən və incəsənət, ədəbiyyat adamlarından, onların əsərlərindən 
məharətlə bəhrələnirdilər. 
İngilis tarixçisi Alan Bullok yazır ki, ideologiya (sözün geniş mənasında 
baxışlar və inamlar sistemi) hər bir siyasi partiyada vardır. Stalinin və Hitlerin 
ideoloji rejimlərini bir xüsusiyyət fərqləndirirdi: bu baxışlar sistemi hər bir ölkənin 
vətəndaşı üçün vacib idi və ondan uzaqlaşmaq həqiqi mənada cinayət sayılırdı. 
Kommunist və nasist ideyaları arasında çox paralellər aparmaq mümkündür. 
Məsələn, Hitler rejimində “irq”, “burjuaziya, yəhudi” anlayışları tez-tez səsləndiyi 
halda, Stalin rejimində “xalq, proletariat, qolçomaq” sözləri az səslənmirdi. 
Stalin və Hitler aldadıcı, lakin populist şüarlara daha çox üstünlük 
verirdilər. Stalin “bir ölkədə sosializmin qurulub kapitalist ölkələri üzərində 
qələbəsi”ndən danışırdısa, Hitler alman xalqı üçün təhqiredici Versal sülhü 
şərtlərinin ləğvi vacibliyini bildirirdi. 
Stalin sinfi mübarizəyə üstünlük verir, ölkədə təmizləmə aparır, fəhlə-
kəndlilərə, proletariata üstünlük verirdi, (ilk illərdə ziyalı təbəqəsi heç 
xatırlanmırdı) kütləvi qırğınlar törədirdi. 
Hitler isə “irqi təmizləmə” istiqamətində mübarizə aparır, çoxlu insanları 
qətlə yetirirdi. 
Stalin sağlığında “marksizm-leninizm”dən məharətlə istifadə edir, 
məqsədini həyata keçirirdi. Ölkədə isə Stalini “ata”, “rəhbər” obrazında təbliğ 
edirdilər. 
Eyni situasiya Almaniyada təkrarlanırdı. Nasist partiyasının əksər üzvləri 
“bizim ideologiyamız – Adolf Hitlerdir” deyirdilər. 
Beləliklə, Sovet dövlətinin 20-30-cu illərdəki siyasəti sözdə müharibə 
əleyhinə olsa da, əməldə, fəaliyyətdə bu təhlükəni yaradırdı. 
 
III BÖLÜM 
 
FAġĠZMĠN YARANMASI. HĠTLERĠN HAKĠMĠYYƏTƏ GƏLĠġĠ. 
ALMANĠYANIN MÜHARĠBƏYƏ  
HAZIRLIQ PLANI 
 
Hitlerçilik və faşizm yalnız Almaniya sərhədləri ilə ölçülmürdü. İtaliyada, 
İspaniyada faşizm ideyaları geniş yayılmış, ətrafına çoxlu insanlar toplamışdı. 
Almaniyadan əvvəl, hələ 1922-ci ilin oktyabrın 30-da İtaliyada faşistlər 
hakimiyyətə gəlmişdi. Hakimiyyətə gəlməzdən qabaq Mussolini “Rim, yaxud 
ölüm!” şüarı ilə çıxış edir, “xalqın antimillətçi dövlətlə mübarizəsindən” danışırdı. 
(286, s.14) 
1933-cü ildə isə Hitler başda olmaqla faşistlər hakimiyyətə gəldi. Bəs 
faşizmin böyük insan kütlələrini əhatə etməsinin, onları təsirində saxlamasının 
səbəbi nə idi? 
Əlbəttə ki, hitlerçilik və nasist partiyasının sərhədləri daxilində fəaliyyət 
göstərmirdi və o, geniş fəhlə təşkilatlarını, liberal, eləcə də demokratik dairələri 
əhatə edirdi. Faşizm isə yalnız siyasi ideologiya olaraq qəbul edilə bilməz. Bu, 
insanlara, sevgiyə, əməyə xüsusi münasibəti olan bir həyat konsepsiyası idi. 
Nasist ideoloqlar inadkarlıqla bildirirdilər ki, onların dünyagörüşü bütün 
tarix boyu Almaniyanın yüksək intellektual həyatında mövcud olmuş yüksək 
ideyaların qanuni davamıdır. Belə ideya yaradıcıları sırasında Hegelin, Nitsşenin, 
Quttenin, milli mədəniyyətin dünya şöhrətli nümayəndələrindən Herderin, 
Vaqnerin, Qrimm qardaşlarının adları çəkilirdi. (241, s.273) 
Hər şeydən əvvəl mövcud olan nasist sosializmlə hələ ötən əsrin 80-90-cı 
illərində yaranmış ənənəvi panalmanizm şovinizmi arasında birbaşa bağlılıq vardı. 
Bu ideya həm də alman burjuaziyasının imperiya ideyasını əks etdirirdi. Məlum 
olduğu kimi, panalmanistlərin fəaliyyətində üç başlıca ideya dayanırdı: birincisi – 
Avropa bölgəsində Almaniyanın hökmranlığı; ikincisi – almandilli xalqların və 
milli qrupların Almaniya imperiyası sərhədləri daxilində birləşdirilməsi; üçüncüsü 
– alman koloniyaları təsirinin genişləndirilməsi. 
Bu ideyalar panalmanizmin əsas dayaqları və bazası idi. 
Nasional-sosialist ideyanın formalaşmasına xarici ölkələrdə mövcud olan  
nəzəriyyələr də az təsir göstərmirdi. Hələ ötən əsrin ortalarında bir təlim olaraq 
yaranan müstəmləkə siyasəti doğrudan da irqi nəzəriyyə J. A. Qobinonun, de 
Lyapujanın və onlarla başqa fransız, ingilis davamçılarının əsərlərində əksini 
tapırdı. (241, s. 274) 
Doğrudur, Qobinoda irqçilik bütövlükdə pessimist və neqativ ideyalar 
sayılsa da, Hitler bu antisemitizmdən pozitiv diktrina hazırlayıb ondan istifadə etdi. 
Nasional-sosialist dünyagörüşünün genezisini tədqiq edərkən alman 
faşizminin ideya bazasının yaradılmasında xüsusi rolu olmuş Nitsşenin əsərləri 
qeyd olunmalıdır. Fridrix Nitsşe alman tarixində və alman fəlsəfəsi tarixində dahi 
bir şəxsdir. Odur ki, Nitsşeyə Qobino və Çemberlen kimi birmənalı yanaşmaq 
olmaz. Nitsşenin özünəməxus antidemokratizmi, parlamentarizmə inkaredici 
münasibəti, zəiflərə nifrətinin faşist baxışlarının formalaşmasında mühüm rol 
oynadı. Nitsşenin baxışları onun davamçılarından olan O. Şpenglerin fikirlərində 
mühüm rol oynadı. 
Qeyd edək ki, nasistlərin hakimiyyətə gəlişindən sonra Şpenglerlə NSDAP 
(Milli Sosialist Almaniya Fəhlə Partiyası) arasında münasibətlər pisləşdi. “Yeni 
rejimin” mənəvi atası sayılan Şpengler özünün təlimləri və tənqidi ilə nasistlərin 
işinə təsir göstərməyə çalışsa da, rəhbərlik ona kəskin etiraz etdi. Şpengler 
səmadan abstrakt və yarımutopik nitsşesayağı fövqəlinsani yerə endirdi. Həmin 
adamın yerdə müasir Sezar olmaq və qürub edən Avropa şəraitində sivilizasiyanın 
taleyi məsuliyyətini üzərinə götürmək imkanlarını göstərdi. Şpengler cəmiyyətin 
xeyirxahlığı dəyişməyi tələb edirdi. 
Nitsşe adətən lazımi deklamasiyalarla kifayətlənsə də, Şpengler ondan 
konkret və təcrübi nəticələr çıxarırdı. Hər şeydən əvvəl o, təsdiqləyirdi ki, 
xəstələrin, zəiflərin və tam inkişaf etməmiş insanların  həyatını yaxşılaşdıran bütün 
müəssisələri ləğv etmək lazımdır. 
Şpengler Nitsşenin “Mübarizə həyatın əsas mənbəyidir, həyatın özüdür” 
fikrini daha sərt şəkildə davam etdirirdi. Şpengler yazırdı: “Başlıca vəzifəmiz 
alman sosializmini Marksdan xilas etməkdir”. (241, s.278) 
İctimai planda isə o, sosializmi liberalizmin antipodu adlandırırdı. Yazırdı 
ki, sosializm fərdin inkarıdır, liberalizm isə anarxiyadır. Sosializm-intizamdır, 
möhkəm dövlət intizamıdır. (241, s.279) 
Əlbəttə, Şpengler bu fikirlərində, sosializmin üstünlüklərini xüsusi 
vurğulayırdı. 
Nasional-sosialistlərin əsaslandığı ideya davamçıları arasında görkəmli 
şəxslərdən biri də alman coğrafiyaşünası Fridrix Ratsel idi. Ratsel nəşr etdirdiyi 
“Siyasi coğrafiya” kitabında siyasi ekspansiyaların və işğalların coğrafi bəraətləri 
sisteminin əsasını qoydu. Ratsel bu əsərində “Dövlətin genişlənmiş ölçülərinin 
boyu” nəzəriyyəsini irəli sürür, xalqların artımı prosesinə diqqət etməyi vacib 
sayırdı. Bu nəzəriyyəni alman burjuaziyasının maraqlarına uyğunlaşdırmaq üçün 
Ratsel “dövlətlərin sərhədlərinin ölçülərinə uyğun gələn xalqların mədəniyyətinin 
səviyyəsi” tezisini də əlavə etdi. Buradan belə fikir yaranırdı ki, kiçik dövlətlərin 
nəhənglər tərəfindən əridilməsi – bu, mütləq hadisədir. Məhz bu ideyaya əsaslanan 
nasistlər 30-40-cı illərdə ayrı-ayrı ölkələri nəzarətlərinə alırdılar. 
Beləliklə, Almaniyada faşizm ideyasının ciddi tarixi əsasları vardı. 
Qeyd edək ki, nasist liderlər öz ideologiyalarında antimarksist mövqeni 
xüsusi qabardırdılar. Hitler 1933-cü ilin mayında Berlində, Alman Əmək 
Cəbhəsinin Konqresində demişdi: “14-15 il əvvəl alman xalqına bildirmişdim ki, 
tarixi vəzifəmi marksizmi məhv etməkdə görürəm. Həmin vaxtdan dediklərimi 
təkrar edirəm. Bu, boş sözlər deyildir, müqəddəs anddır ki, son nəfəsimə qədər 
yerinə yetirəcəyəm”. (241, s.284) 
Qeyd edək ki, nasistlərin “antimarksist” şüarları Almaniyanın nəhəng 
burjuaziyasını bütövlükdə razı salırdı. Çünki yaxşı təşkilatlanmış fəhlə hərəkatları 
tez-tez məhz “marksizm” adı altında onlara hücum edirlər. Antimarksizmdən 
ideoloji prinsip kimi istifadə edən nasistlər o dövrdə Almaniyada geniş yayılmış, 
özünəməxsus millətçilik əhvali-ruhiyyəsini yayırdılar. Beynəlmilər təlim olan 
marksizmə qarşı milli təlim olan antimarksizm qoyulurdu. Antimarksist əsaslar 
üzərində nasist milliyyətçi nəzəriyyə qurulub inkişaf edirdi. 
Nasional-sosialist ideoloqları arasında irqə münasibətlərdə də müxtəlif 
yanaşmalar vardı. Əksəriyyət qan qohumluğu ilə müəyyənləşən xarici əlamətlər 
toplumuna üstünlük verirdilər. Bu əlamətlər içərisində daha çox kəllənin 
formasına, saçın rənginə, gözə, burnun quruluşuna və başqa əlamətlərə diqqət 
yetirilirdi. Yüksək irqin nümayəndələri (buraya ilkin növbədə almanlar aid idi) 
bütün xeyirxah keyfiyyətlərə malik idi; aşağı irqə mənsub olanlar isə (buraya 
əsasən yəhudilər və slavyanlar daxil idi) bütün mümkün nöqsanların daşıyıcıları 
sayılırdılar. (2, s.287) 
İrqçilik nəzəriyyəsi ilə məşğul olan Valter Darre yazırdı ki, “irqi sual, bu 
dünya tarixini anlamaq üçün bir açardır”. (241, s.287) 
Alfred Rozenberqin fikrincə isə, müxtəlif irqlər arasında mübarizə dünya 
tarixinin, eləcə də mədəniyyətlər tarixinin əsas məzmununu təşkil edir. Öz 
növbəsində, Hitler bütün dünyada gedən ideoloji prosesləri aydınlaşdırmaq üçün 
irqi nəzəriyyədən istifadə edirdi. O, 1933-cü ildə Nyurenberqdə keçirilən partiya 
qurultayındakı çıxışında, “irqi təmizlik” probleminə toxunurdu. Hitler çıxışında 
deyirdi: “İrqi münasibətdə təmiz olan xalq özünün təmiz varlığına uyğun olaraq, 
bütün həyati vacib suallarda adekvat mövqe tutur. Əgər xalq müxtəlif irqi 
elementlərdən ibarətdirsə, onda bu şəraitdə o situasiya əhəmiyyətli olacaq ki, hansı 
irqi elementin dünyagörüşü ideoloji mübarizədə üstünlük qazanacaq. (241, s.288-
289) 
Hitler təsdiqləyirdi ki, nasional-sosializmin xidməti ondan ibarətdir ki, o, 
alman qanının instiktiv tələbini əks etdirən dünyagörüşünün qələbəsinə kömək etdi. 
Hitlerin fikrincə, insanlığı üç irqə bölmək lazımdır: mədəniyyət banisləri, 
mədəniyyət daşıyıcıları və mədəniyyət dağıdıcıları. (326, s.97) Hitler göstərirdi ki, 
yalnız ari irqə mənsub olanlar mədəniyyət banisləri və mədəniyyət yaradanlar 
hesab edilir. Asiya xalqları isə, məsələn, yaponlar və çinlilər öz formalarını ari 
mədəniyyətinə verib onu qəbul etdiklərindən, onlar mədəniyyət daşıyıcıları sayılır. 
Yəhudi irqini isə mədəniyyət dağıdıcılığına aid etmək olar. “Aşağı insanlar”ın 
mövcudluğu yüksək mədəniyyətin yaranmasında əsas şərtdir. İnsanlığın ilkin 
mədəniyyəti aşağı irqlərin istifadəsinə söykənib. Keçmiş zamanlarda qalib olduğu 
üçün arilər istila etdikləri xalqları iradəsinə tabe etdirir, öz tələblərinə uyğun 
tapşırıqlarını həyata keçirirdilər. Lakin bütün bunlara baxmayaraq, məğlub xalqlar 
“hakimlər”in adətini, ənənəsini, dilini qəbul etsə də, arilər öz qanının təmizliyini 
itirməyə başladı. Hitler bununla əlaqədar “Mənim mübarizəm” əsərində yazırdı: 
“Mədəniyyətlərin zəifləməsinin yeganə səbəbi qan qarışıqlığı oldu və bunun 
nəticəsində irqlərin inkişaf səviyyəsi aşağı düşdü”. (383, s.296) 
Əlbəttə, Hitlerin irqi mühakiməsində həm obyektiv, həm də müəyyən 
gerçəkliklər vardır. Və qeyd edək ki, onun irqə belə münasibəti hər çeydən çox 
Darvinin irəli sürdüyü “Təbii seçim nəzəriyyəsinə” əsaslanırdı. Hitler göstərirdi ki, 
əgər belədirsə və arilər yeganə mədəniyyət yaradanlardırsa, onda onlar dünyaya 
hökmranlıq etməlidirlər. Odur ki, Almaniya imperiyası şərq istiqamətində - Sovet 
Rusiyasının ərazisi hesabına sərhədlərini genişləndirməlidir. 
Qeyd edək ki, hələ keçmiş əsrlərdə də almanlar belə qapalılığa, 
özünütəcridliliyə meylli idilər. Hələ XI-XII əsrlərdən Almaniyada bütün etnik 
qrupların etnik sərhədlərlə qapanması onların qarışmasını və inteqrasiyasını 
olduqca çətinləşdirirdi. Başqa tayfaların yayılması yerli vilayətin məhvi kimi qəbul  
edilirdi (məsələn, saksların şvatblara qarşı daimi mübarizəsi). (328, s.38) 
Nasistlərin irqçilik nəzəriyyəsinə görə yüksək irqə mənsub olan almanlar 
bütün aşağı irqə qarşı mübarizə aparmalıdırlar. İrqin mövcudluq formasını 
saxlayan müharibədir. Yüksək irq ətraf mühitdən təcrid olunmağı bacarmalıdır. 
Aşağı irqə mənsub olan slavyanları arilər gələcəkdə kölə halına salmalı, 
yəhudi və qaraçıları isə tamamilə məhv etməli idilər. Odur ki, Almaniyada hər bir 
yəhudi kişinin adının axırına İsrail yazılırdı. 
Eyni zamanda, nasistlərə görə “yüksək irq” həyati genişliyə malik olmalıdır. 
Almaniya buna sahib deyildir. Odur ki, o bu genişliyi ən kəskin və amansız 
üsullarla qazanmalıdır. Odur ki, alman faşistlərinin xarici siyasətində başlıca 
məqsəd Sovet İttifaqına qarşı müharibəyə başlayıb, Urala qədər həyati genişlik 
əldə etmək, onu amansızcasına almanlaşdırıb, müstəmləkəyə çevirmək idi. (317, 
s.39) 
Qeyd edək ki, nasistlərin irqçilik nəzəriyyəsinə görə, həm yəhudilər, həm də 
qaraçılar və slavyanlar “zərərli elementlər” sayılırdı. Əlbəttə ki, yəhudilərə və 
qaraçılara qarşı mübarizə nasistlər üçün problem  doğurmurdu və istənilən vaxt 
onları irqi toqquşmalara, şəxsi ziddiyyətlərə, təşkil olunmuş dağıntılara cəlb etmək 
mümkün idi. Lakin, slavyanlarla mübarizə başqa vəziyyətdə idi. Əvvəla, 
Almaniyada slavyanlar çox az idi, onlarin yaşadığı yerlər isə almanlaşdırılmışdı. 
(241, s.291) 
Slavyanlar Almaniyanın şərqində və cənub-şərqində yaşayan qonşular idi. 
Odur ki, nasistlər ilk qənimət olaraq məhz slavyanları düşünürdülər. Odur ki, 
nasistlərin slavyanları aşağı irqə aid etməyi həm də onların şərq qonşularına 
hücumu üçün psixoloji əsas yaradırdı. 
Qeyd edək ki, Hitlerin hakimiyyəti dövründə geç də bütün almanlar onun 
“irqçiliyi” təsiri altına düşməmişdi. 
Şübhəsiz ki, faşizmə yalnız Hitlerin yaxud nasional-sosialistlərin problemi 
kimi yox, kütlə problemi olaraq baxmaq lazımdır. Nasional-sosialistlər geniş 
ketləni cəlb etmək üçün inqilabi frazeologiyadan məharətlə istifadə edirdilər. 
Təsadüfi deyildi ki, Hitlerin bəzi yaxınları onu “alman Lenini” adlandırırdı. Odur 
ki, sosial-demokrat və mərkəzçi-liberal partiyalardan çoxlu sayda inqilabçı əhval-
ruhiyyəli adamlar Hitlerin tərəfinə keçirdilər. 
Nasional-sosialistlər öz fəaliyyətlərində kommunist təbliğatı 
elementlərindən məharətlə istifadə edirdilər. Nasional-sosialistlər öz bayraqlarının 
quruluşunda da bu inqilabi xarakterə üstünlük verirdilər. Bu haqda Hitler yazırdı: 
“Bizim üçün, nasional-sosialistlər üçün, bayrağımız fəaliyyət proqramımızı əks 
etdirir. Qırmızı rəng – hərəkatımızın sosial ideyalarını ifadə edir. Ağ rəng – 
millətçilik ideyasıdır. Xaç işarəsində isə arilər həmişə antisemit olmuş və olacaq, 
arilərin və yaradıcı əməyin qələbəsi uğrunda mübarizə ideyası qoyulmuşdur. (382, 
s.117) 
Beləliklə, Hitler hakimiyyətə gəlməzdən əvvəl nasist ideyaları ilə 
silahlanmış təhlükəli bir proqrama malik idi. 
Hitler 1889-cu ildə Avstriya ilə sərhəddə yerləşən Lintse şəhərində kiçik 
burjua ailəsində anadan olmuşdu. Uşaqlıq illərində heç bir qeyri-adi keyfiyyəti ilə 
seçilmirdi. 
On altı yaşında olarkən təəssüflənmədən orta məktəbi tərk etmişdi. 1907-
1908-ci illərdə isə Vyanadakı Təsviri İncəsənət Akademiyasına daxil ola 
bilməmişdi. Sonradan beş il o, imperiya paytaxtı olan bu şəhərdə bir neçə dostu 
istisna olmaqla, demək olar ki, tənha yaşamışdı. Bu müddətdə o, küçələrdə 
gecələyir, pis təsirlərə düşür, hər cürə kitablar oxuyurdu. 1913-cü ildə o, Avstriya 
ordusunda xidmətdən boyun qaçırmaq üçün Münhenə getmişdi. 1914-cü ildə isə 
“həddindən artıq zəif” olduğuna görə orduya yararsız saymışdılar. (286, s.6-7) 
1914-cü ilin avqustunda Almaniya Rusiyaya qarşı müharibəyə başladığını 
elan etdikdə Hitler könüllü olaraq orduya yazıldı. Piyada alayında xidmət edən 
Hitler iki dəfə (Birinci dərəcəli Dəmir xaçla) igidliyə görə fərqləndi. 
Müharibə onun həyatında çox ciddi rol oynadı. Sonralar xatirələrində o, 
müharibəni həyatın ən unudulmaz dövrü adlandırırdı. Orduda xidmət edərkən 
Hitlerin dünyagörüşü əsasən formalaşmışdı. 
Sonra Hitler orduda ideoloji kurs keçdi. Eyni zamanda, o, alman tarixinə və 
alman şovinizminin nəzəriyyə və təcrübəsinə aid oxunan mühazirələrə gedir, 
məşğələlərdə iştirak edirdi. Burada o, həmçinin dünyanın iqtisadi situasiyası, 
bolşevik idarəsi altında olan Rusiya, Bavariyanın və Reyxin birliyinə aid olan 
problemləri öyrənirdi. 1919-cu ilin payızında Hitler yenicə yaranan Alman Fəhlə 
Partiyası ilə əlaqəyə girdi və həmin vaxtdan siyasətlə sıx bağlılığı başladı. 
Bu dövrdə Hitler Münhenin pivə barlarında populizmə və demaqogiyaya 
söykənən natiqliyi ilə artıq məşhur idi. Onun fikirləri həmin vaxt Münhenə axıb 
doluşan panalmançı baxışlı irqçi-millətçi qrupların ideyaları ilə üst-üstə düşürdü. 
Elə həmin vaxtdan o, Versal müqaviləsi əleyhinə ilkin təbliğat aparmağa başladı. 
Hitler başqa panalmançılar kimi itirilmiş müstəmləkələrin qaytarılmasını və 
Almaniya ilə Avstriyanın birləşdirilməsini tələb edirdi. Onun nəzərincə, almanların 
başlıca düşmənləri Rusiya deyil, Fransa və İngiltərədir. Yəhudilərə isə maliyyə 
kapitalının agentləri kimi baxırdılar. 
Hitlerin yəhudilərə mənfi münasibətinin formalaşmasında digər mütaliələri 
ilə yanaşı, Bavariya şairi Ditrix Ekhartın, baltika almanı Maks Ervin von Şöyner-
Rixterin və Alfred Rozenberqin təsiri vardı. Ekhard öz fəlsəfəsini “qəlbsiz 
yəhudiçiliklə” mübarizədə görürdü. Rozenberq və Şöyner Rixter isə Hitlerdə “rus 
bolşevik yəhudiçiliyi” fikrini yaradırdılar. Nasistlərin ilkin ideyalarında Rusiya və 
bolşevizm əhəmiyyətli rol oynamasa da, Rozenberq Hitleri saxta “Sion 
müdriklərinin protokolları”nda qoyulmuş !ümumdünya yəhudi qəsdinin” detalları 
ilə tanış etmişdi. (268, s.37) 
Məhz bu fikirlər Hitlerin özünəməxsus ideologiyasının formalaşmasına təsir 
göstərdi. Özünün yazdığı “Mənim mübarizəm” kitabındakı “yəhudi bolşevizmi” 
ifadəsi artıq Almaniyanın “həyati genişliyi məqsədi ilə” Sovet İttifaqını dağıtmaq 
mənasını kəsb edirdi. 
Hitlerin bolşevizmə və yəhudiçiliyə münasibəti onun siyasətində mühüm 
yer tuturdu. Hələ 1920-ci ilin yayında o, çoxlu nümunələrlə bolşevizmin Rusiyaya 
faciəvi təsirini qeyd edirdi. Həmin ilin iyulunda o, bolşevizm, marksizm adı altında 
Sovet Rusiyasını yəhudilərin amansızcasına idarə etməsindən danışır. Sosial-
demokratiyanın Almaniyaya yolunun salınmasını qeyd edirdi. (268, s. 41) 
1922-ci ilə qədərki çıxışlarında Hitler bolşevik Rusiyasına mənfi 
münasibətini tez-tez hiss edirdi. O, iki ideologiyanın – idealizm və materializm 
arasında gedən mübarizəni xeyirin və şərin apardığı mübarizə kimi qəbul edir, 
alman xalqının missiyasını xeyirin gücü ilə bolşevizmə və ölümcül düşmənə - 
yəhudiçiliyə qarşı mübarizədə görürdü. 
Həmin ilin oktyabrında isə Hitler həyat uğrunda mübarizədən yox, iki 
dünyagörüşünün arasındakı ölümdən yazırdı. Göstərirdi ki, bu mübarizədə ya qalib 
gəlmək, ya da həlak  olmaq lazımdır. Bu fikirlərin doğruluğunu Rusiyanın 
nümunəsində görmək mümkündür. Hitler yazırdı: “Marksist ideyanın qələbəsi 
rəqiblərin tam məhv olması deməkdir. Almaniyanın bolşevikləşdirilməsi isə bütün 
xristian-qərb mədəniyyətinin məhvi deməkdir”. (268, s. 42) 
Qeyd edək ki, nasistlərin təbliğatında aşağıdakı şüarlara ilk vaxtlarda 
üstünlük verilirdi: 1) “Marksizmin məhvi”; 2) “Versal müqaviləsinin dağıdılması”; 
3) “Rusiyanın alınması”; 4) “Daxili ictimai təhlükəsizliyin təminatı”; 5) 
“Almaniyanın və bütün almanların “milli nüfuzu”nun bərpası”. (268, s.43) 
Hitler sonralar da öz çıxışlarında, müsahibələrində marksizmə nifrətini 
gizlətmirdi. Məsələn, 1931-ci ildə Breytinqdə “Leypsiqin son xəbərləri” qəzetinin 
redaktoru ilə söhbətində demişdi: “Marksizm kökündən qoparılmalıdır... O, 
bolşevizmin mənbəyidir. Yalnız biz bu düşməndən həlak olan insanları xilas edə 
bilərik”. (317, s.37) 
Nasizmin mənasını izah edərkən Ernst Nolte göstərirdi ki, bu ideya hər 
şeydən əvvəl sosial-kommunist hərəkatı ilə müəyyənləşir. Hitler “Mənim 
mübarizəm” əsərində göstərirdi ki, onun yaratdığı hərəkat marksist və bolşevik 
hərəkatının əks tərəfidir. Yənib burda sinfi mübarizə irqi mübarizə ilə əvəz 
edilmişdir. (268, s.149) Alman filosoflarının “nəhəng spekulyativ bilikləri”ni 
mənimsəyən Marks ona yeni bir güc verdi, dünyanı anlatmaq əvəzinə, proletariatı 
müvafiq fəlsəfi təlimlərlə silahlandırıb onu dəyişməyə çalışdı. Burada peşəkar 
inqilabçı Lenin daha da irəli getdi. Rus xalqlarının fikirlərinə əsasən Lenin 
göstərirdi ki, o, bir qrup bolşevik həmfikri ilə birgə kapitalist inkişaf mərhələsini 
keçib çar Rusiyasını sosializmə çatdıra bilər. Sonra səhnədə görünən Hitler 
bolşeviklərin ideologiyasını inkar edərək, hakimiyyət silahını ələ keçirib başqa 
ideologiyanı irəli sürdü. 
Birinci Dünya hərbindən sonra çex mənşəli, almandilli sosioloq Karl 
Priabram yazırdı: “Bu gün Almaniyada ilk baxışda olduqca heyranedici bir 
vəziyyət müşahidə olunur”. (268, s.154) K. Priabram göstərirdi ki, alman 
nasionalizmi və alman sosializmi marksist sosializmi mənasında bir-birinə oxşar 
ideologiyalardır.  Nasionalizm və sosializm – hər ikisi fərdi və kapitalist özülü 
əsasında dirçəlmişdir və hər ikisi müəyyən birliyə - millətə və ictimai sinfə 
buraxılış almağa çalışırlar. (268, s.155) 
Hitler “Mənim mübarizəm” əsərində özünün nasional-sosialist fikirlərinin 
formalaşmasında panalmanist, antisemist Şöynerin və sosial-xristian Lyuterin 
təsirlərinin də olduğunu göstərirdi. (268, s. 161) Beləliklə, Hitlerin nasionalist 
fikirlərinin Marksın sosializm ideyası ilə tam yaxınlığını gördük. Sosializm burjua 
fərdinin varisidir, nasizm isə marksist ideologiyasının əks mövcudluğudur. 
İstər sosializmdə, istər nasizmdə “kollektiv düşüncə”, “kollektiv şüur” 
elementləri güclü şəkildə görünməkdədir. Fransız sosioloqu Dürkheym müəyyən 
bir cəmiyyətin ümumi fikrini ifadə etmək üçün “kollektiv şüur”dan, “kollektiv 
düşüncə”dən danışırdı. Onun bu fikirləri anqlo-sakson empriklərində suallar 
doğursa da (məsələn, “Siz küçədə kollektiv düşüncə ilə rastlaşmısınızmı?”), 
“Hamının hamıya qarşı mübarizəsi”nə inanan Hitler kollektiv sosial məzmun 
anlayışına, şübhəsiz ki, diqqət yetirirdi. (268, s. 178) 
Qeyd edək ki, özünün marksist sinfi əvəzləmə funksiyası rolunda Hitlerin 
irqçiliyi nisbətən zəif görünürdü. Çünki Hitler irqçiliyi adamları yalnız bir yerə 
toplaşmağa məcbur edirdi.  Yalnız fəal irqi nəzəriyyə olan antisemitizm alman 
əhalisini bir yerə toplaya bilərdi. Bu mənada, Rautninq göstərirdi ki, yəhudilər 
Hitlerə mütləq lazım idi. Yəni o, öz iradəsini daima yəhudilərin iradəsinə qarşı  
qoyurdu. O, yəhudilərdə dağıdıcılığın aparıcısını və müasirlikdə nifrət etdiyi fərdin 
daşıyıcısı olan hər şeyi – demokratik eqalitarizmi, marksist və bolşevik 
inqilablarını görürdü. 
Qeyd edək ki, nasist ideoloqları irqi nəzəriyyədən yalnız kütləyə təsir 
vasitəsi kimi yox, eyni zamanda təbliğat aləti kimi də istifadə edirdilər. Bununla 
yanaşı nasistlər irqi nəzəriyyəni həm də siyasi aksiyaların keçirilməsində də vasitə 
sayırdılar. Məsələn, nasist hökümətinin 1933-cü ilin iyulunda qəbul etdiyi “İrsi 
xəstəliklərin nəsillərə ötürülməsinin dayandırılması haqqında qanun” müalicə 
olunmayan və hər şeydən əvvəl psixi xəstəliklərin məhv edilməsi üçün “hüquqi 
baza” yaratdı. (241, s.291) Şübhəsiz ki, bu addımla nasistlər heç də təbliğat 
məqsədi güdmürdülər. 
İriq seçim probleminə Himmler xüsusi əhəmiyyət verirdi. Xüsusən o, belə 
müəssisələrdən biri olan “Lebencborn”un (“Həyat mənbəyi”) fəaliyyətini yüksək 
qiymətləndirirdi. Bu təşkilatın başlıca vəzifsi nigahdan kənar “yüksək keyfiyyətli” 
çoxlu uşaqların dünyaya gəlməsinə təsir göstərmək idi. Təşkilat həmin uşaqların 
bütün saxlanma və tərbiyə olunma xərclərini öz üzərinə götürmüşdü. Belə ari irqı 
mənsub uşaqların dünyaya gəlməsində subay qadınlardan istifadə olunurdu. 
Güman edilirdi ki, müharibədən sonra müəssisə öz fəaliyyətini daha geniş 
miqyasda davam etdirəcək. Bu işin tam həyata keçirilməsi üçün otuz yaşına qədər 
olan hər bir qadının (eyni zamanda subay) hökümətə bir uşaq verməsini təmin edən 
qanun hazırlanması da nəzərdə tutulurdu. (241, s. 292) 
Bundan əlavə, SS sıralarına daxil edilənlər ciddi irqi seçimlə üzləşirdilər. 
Hər şeydən əvvəl onlardan təmiz irqi mənsubluğu haqqında sənəd tələb olunur, 
sonra isə antropoloji seçim keçirilirdi. Bu işin yüksək təmin olunması üçün xüsusi 
“Napolas” internat məktəblər yaradılmışdı (nasional-sosialist tərbiyə müəssisələri). 
Nasistlərin yalnız irqə deyil, dinə münasibətlərində də fərqli yanaşmalar 
vardı. İlkin vaxtlarda nasist nəzəriyyəçiləri kilsəyə qarşı da mübarizə aparırdılar. 
Bununla əlaqədar nasional-sosialist ədəbiyyatda dinə və kilsəyə qarşı geniş 
mübarizə kampaniyası başlamışdı. Nasist nəzəriyyəçilərindən biri olan, Frankfurt-
Mayndakı Höte Universitetinin rektoru E.Krik yazırdı: “İstənilən din öz mənbəyini 
Asiyadan götürür. Odur ki, bizim xarakterimizə və düşüncəmizə din yaddır. 
Almanların xarakterinə və taleyinə yalnız Allaha və taleyə canlı inam uyğun gəlir. 
İnam iradə və gücü möhkəmləndirir, din isə iradə və gücü dağıdır. Din bizim irqə 
yaddır. İnam, iradə, güc isə sağlamlıq amilləridir”. (241, s.301) 
Güclü dövlət konsepsiyası nəzəriyyəsini əsaslandırmaq üçün nasist 
ideoloqlar təbliğat məqsədli “dövlətin orqanizm nəzəriyyəsi”ni müdafiə edirdilər. 
Bu nəzəriyyəyə uyğun olaraq cəmiyyət bir dövlət olaraq bütün görünüşündə canlı 
orqanizmi xatırladır. Bu orqanizmdə ayrıca insan onun əsas hissələrini təşkil edir. 
(241, s.298) 
Sinfi mübarizəni inkar edən faşizm, millətin daxili birliyi prinsipini əsas 
götürür, bu birliyin yalnız orqanizm halında mövcudluğunu mümkün sayırdı. 
Beləliklə, Hitlerin sonda gəldiyi fikir bu idi: hamının hamıya qarşı 
mübarizəsi. Hitlerin insan həyatı düşüncələri bu dairədə ümumiləşirdi: həyat 
uğrunda mübarizə, maraq uğrunda mübarizə. Hitler bu fikirlərini “Mənim 
mübarizəm” əsərində belə ifadə edirdi. “Mübarizə ideyası həyatın özü kimi 
qədimdir. Bu mübarizədə ən güclü və ən cəsur adamlar ən zəiflər üzərində qələbə 
çalırlar. Mübarizə hər şeyin yaradanıdır. Odur ki, insanlığın prinsiplərinə təşəkkür 
etməədn insan yaşayıb amansız mübarizə vasitəsi ilə heyvanlar aləmini üstələyə 
bilər. (382, s.24) 
Artıq bu sözləri demək mümkün idi ki, nasist partiyasının başlıca məqsədi 
marksist dünyagörüşünü məhv etməkdən ibarət idi. 1922-ci ildə isə hitlerin 
dünyagörüşü həyat uğrunda mübarizəyə yox, “yəhudi bolşevizmi”ni məhv etmək, 
dağıtmaq lazım idi. 1922-ci ilə qədərki çıxışlarında Hitlerin Sovet Rusiyasına 
münasibəti birmənalı da deyildi. Onun ikili baxışlarında gah Rusiyanın “milli” 
xalqına yaxşı münasibət, gah da “yəhudi-bolşevik” hökümətinə mənfi münasibət 
hiss olunurdu. Eyni zamanda o, bolşevik olmayan Rusiya ilə Britaniyaya qarşı 
razılaşmaya meyllənirdi. Bəzi söhbətlərində isə göstərirdi ki, o, Britaniya ilə 
rəqabət siyasətindən bir şərtlə uzaqlaşar ki, Britaniya onun Rusiyaya olan ərazi 
siyasətini dəstəkləsin. 
Onun fikrincə, Almaniya Britaniyanın maraqlarına toxunmayan kontinental 
siyasətə hazır olmalıdır. Məhz İngiltərənin köməyi ilə Rusiya ələ keçirməlidir. 
Rusiya alman sakinləri və nəhəng alman sənayesi üçün geniş torpaqlar ayırmalıdır. 
Əslində “Mənim mübarizəm” kitabının yazılmasına hələ iki il qalmış 
Hitlerin məqsədi və fikirləri formalaşmışdı. Hitlerin məqsədini üç istiqamətdə belə 
ümumiləşdirmək mümkün idi: 1) Dünya yəhudiliyi gücünün dağıdılması uğrunda 
mübarizə; 2) Marksizmə qarşı mübarizə; 3) Almaniya üçün Rusiyanın hesabına 
“həyati genişlik” uğrunda mübarizə. 
Hitler “Mənim mübarizəm” kitabının son fəsillərində yazırdı ki, 
Almaniyaya lazım olan torpaqlar məhz Rusiyadadır, orada “yəhudi bolşevizmi” 
Rusiyanı zəiflətmişdir və o, uçub-dağılmağa hazırdır. O, yazırdı: “Yəhudilərin 
Rusiyanı idarə etməyinə son qoyulması ilə Rusiyanın bir dövlət kimi axırı 
olacaqdır”. (382, s.743) Alman xalqının və alman dövlətinin başlıca vəzifəsi 
gücünü toplayıb “yəhudi bolşevizmi”ni məhv etməkdir. Həmin işi isə yalnız özünü 
bu məqsədə həsr etmiş dahi bir şəxs yerinə yetirə bilər. Çevrilişlə bağlı Landsberq 
qalasında beşillik həbs müddətinin doqquz ayını yatıb azad olduqdan sonra Hitler, 
həmin dahi lider rolunda özünü görürdü. 
Qeyd edək ki, Hitler özünün ilkin fəaliyyəti dövründən müəyyən 
keyfiyyətləri ilə çoxlarının rəğbətini qazana bilmişdi. Onun yaxın silahdaşlarından 
olan Rudolf Qess göstərirdi ki, adamları nə isə məcbur edib Hitlerin təsiri altına 
salırdı. Məsələn, o, Landsberq həbsində Hitlerin bir şəxsiyyət kimi böyük 
əhəmiyyəti olduğunu dərk etmişdi. 
Alfred Rozenberq isə nyurenberq prosesində danışırdı ki, o, Hitlerin dəmir 
iradəsi, yaradıcı gücü öz intellektual səviyyəsini daima artırması ilə heyrətlənir və 
onu nasist partiyasının yaradıcısı kimi qəbul edirdi. 
İozef Göbbels isə “Mənim mübarizəm” kitabını oxuduqdan sonra 
soruşmuşdu: “Kimdir bu adam? Yarımallah! Xristos həqiqəti, yaxud ancaq 
Müqəddəs İohan?” Və məhz bundan sonra o, 1926-cı ilin 19 aprelində öz 
gündəliyində yazmışdı: “Hitler, mən Sizi sevirəm!” (268, s.52) 
“Hitleryuqend” təşkilatının sonralar lideri olmuş Baldur fon Şirak 
xatırlayırdı ki, ilk dəfə 1925-ci ildə onun səsini eşidib heyrətə gəlmişdi. İnanmışdı 
ki, Almaniyanı məhz Hitler xilas edəcəkdir. 
German Gerinq isə yazırdı ki, Hitler onun üçün vicdandır. O, Hitlerdə 
“nadir əlaqə... məntiqi fikir düşüncəsi, dərin fəlsəfədə və fəaliyyətdə olan dəmir 
adam” xarakteri görürdü. (268, s.252) 
Hitler öz yüksək bacarığı ilə qısa bir zamanda gənc Milli-Sosialist Alman 
Fəhlə Partiyasının (1920-ci ilin fevralında Alman Fəhlə Partiyası öz adını 
dəyişmişdi) aparıcı natiqinə çevrildi. 1920-ci ilin fevralın 24-də isə o, özünün 
redaktə etdiyi, üzərində dəfələrlə işləyib hazırladığı Partiya Proqramını elan etdi. 
Hitlerin mənsub olduğu partiyanın da sıraları genişlənirdi. 1919-cu ilin 
sentyabrında 55-ci adam kimi daxil olduğu partiyanın üzvlərinin sayı 1920-ci ildə 
2000-nə, 1921-ci ildə isə 3300-ə çatdı. 
Qeyd edək ki, Hitlerin və onun başçılıq etdiyi nasist partiyasının nüfuzunun 
getdikcə artmasında Versal müqaviləsinin Almaniya tərəfindən qəbul edilmiş 
şərtləri də az rol oynamırdı. 1919-cu ilin iyunun 28-də Fransada – Versalda 
Amerika Birləşmiş Ştatları, Böyük Britaniya, İtaliya, Yaponiya və digər dövlətlərin 
imzaladığı Almaniyanın təslimçiliyi sənədi 1920-ci ilin yanvarın 10-da Almaniya 
və dörd müttəfiq dövlət – Böyük Britaniya, Fransa, İtaliya və Yaponiya ratifikasiya 
etdikdən sonra qüvvəyə mindi. (238, s.25) 
Versal müqaviləsinə görə, Almaniya özünün bir sıra ərazisindən və ona aid 
olan müstəmləkələrdən məhrum edilir və həmin yerlər sonradan qalib dövlətlər 
arasında bölünürdü. Almaniya dövlətinə 100 mindən artıq quru qoşunları 
saxlamağa icazə verilmirdi. Mütləq hərbi xidmət ləğv olunur, hərbi-dəniz 
donanmasının böyük hissəsi qaliblərə verilirdi. Almaniya müharibə zamanı 
Antanta ölkələrinin hökümətlərinə və ayrı-ayrı vətəndaşlarına dəyən zərəri ödəmək 
öhdəliyini də üzərinə götürürdü. 
Qeyd edək ki, dəyən zərərin də miqdarı olduqca yüksək idi. Hətta fantastik 
rəqəmlər – 3, 7, 10 trilyon qızıl frank səslənirdi. Lakin, uuznmüddətli 
diskussiyalardan sonra təxmini 325 milyard frank rəqəmi razılaşdırılmağa başlandı. 
Məsələ belə həll olundu: 1921-ci ilin mayın 1-nə qədər Almaniya 20 milyard qızıl 
markanı pul formasında, yaxud da natura halında ödəməlidir. Natura halında 
ödəmələrdə kömür, heyvandarlıq, gəlirlər, maşınlar, istehsal alətləri və müxtəlif 
əşyalar, hərəkət əmlakı nəzərdə tutulurdu. (317, s.54) 
Versal müqaviləsi şərtlərinə görə Şərqi Prussiya Almaniyanın qalan 
hissəsindən ayrılırdı. Almaniya Elzası və Lotaringiyanı Fransaya, Eypen və 
Malmedi vilayətlərini Belçikaya, şimali Şlezvinqanı Danimarkaya, Poznan 
vilayətini isə Polşaya verirdi. (317, s.25) Reyn çayının sahili boyu 
silahsızlaşdırılmış ərazi sayılırdı. Müqavilə əsasında Almaniyanın 9,6 faiz əhalisi 
daxil olamqla 12,7 fazi ərazisini alıb Fransaya, Belçikaya, Danimarkaya, Polşaya, 
Çexoslovakiya və Litvaya verdilər. Bundan əlavə o, bütün Şərqi və Cənub-qərbi 
Afrikadakı müstəmləkələrini itirdi. Asiyada Kamerunu və Toqonu, Avstraliyada 
əhalisi 12,3 milyon olan 3 milyon kv m-lik ərazini Böyük Britaniyaya, Fransaya, 
Belçika və Yaponiyaya verdi. Dansiq azad şəhər oldu və bu dəhlizlə Polşanın 
dənizə çıxışı təmin edildi. Eyni zamanda, Versalda Millətlər Liqası təsis olundu. 
Göründüyü kimi, Versal müqaviləsi Almaniyanı da çox ağır vəziyyətə 
salmışdı. Başda Hitler olmaqla nasistlər Versal müqaviləsinin şərtləri 1921-ci ilin 
yanvarın 30-da elan edildikdən sonra fevralın 1-də Münhenin “Krone” sirkində 
etiraz mitinqi təşkil etdilər. Axşam saat 8-də altıminlik zal adamlarla dolmuşdu. 
Hitlerin “Krone” sirkindəki iki saatlıq çıxışı “Gələcək, yaxud ölüm” adlanırdı. 
Hitlerin çıxışı çox böyük marağa səbəb oldu. Məhz bu çıxışdan sonra onu yeni 
lider kimi Münhenin mühafizəkarları və ekstremistləri də etiraf etdilər. 
Amerikanın Berlindəki hərbi attaşesinin nümayəndəsi T.Smit elə həmin 
illərdə Hitlerlə görüşündən sonra yazırdı: “Ağlasığmayan demaqoqdur. Mən bu 
vaxta kimi belə inadkar və fanatik adam eşitməmişəm... Hitler alman siyasətində 
əhəmiyyətli amildir. O, nə istədiyini bilir”. (317, s.55-56) 
ABŞ-ın Berlindəki səfiri Robbins 1922-ci il dekabrın 5-də Vaşinqtona 
göndərdiyi məktubda yazırdı: “Hitler gənc Avstriya feldfebelidir, müharibə zamanı 
alman ordusunda vuruşmuşdur, indi isə faşist hərəkatına rəhbərlik edir. 
Mussolininin keçdiyi yolu yavaş-yavaş o da gedir. O da Mussolini kimi 
sənayeçilərdən  çoxlu pul alır”. (317, s.56) 
Hitlerin nüfuzu getdikcə artırdı. (128) O, Almaniyanın ağır vəziyyətindən, 
problemlərindən danışaraq mübarizəsini gücləndirir, lideri olduğu nasist 
partiyasının təşkilat strukturlarını genişləndirirdi. Artıq 1929-cu ilin seçkilərində 
nasistlər ilk uğurlar əldə etdilər və partiyanı çox zaman “Hitler hərəkatı” da 
adlandırırdılar. 1932-ci ilin seçkilərində isə 13 milyon seçici məhz Hitleri 
dəstəkləmişdi. 1932-ci ilin iyulundakı iki seçkidə - yerlərə və Rexstaqa seçkidə 
Hitler seçicilərin 37,3 faizinin səsini qazandı. Rexstaqda 230 yer alan ən böyük 
partiyanın lideri kimi o, kansler vəzifəsini tələb etdi. Lakin, 1932-ci ilin 13 
avqustunda Gindenburq onun təyinatına razı olmadı. 
Lakin sonrakı proseslər, baş verən ağır böhran Gindenburqu Veymar 
Konstitusuyasının 48-ci bəndinin əksinə olaraq (həmin bənd demokratiyanın 
antidemokratik qüvvələrdən, sağ və sollardan qorunmasına əsas verirdi) höküməti 
Hitlerə verməsini məcbur etdi. 1932-ci il dekabrın 2-də ölkədəki inqilabi hərəkatla 
bacarmayan Papen istefa verdi. Onun yerinə kansler olan general Şleyxer əslində 
Hitlerin hakimiyyətə gətirilməsi rolunu oynadı. 1933-cü il yanvarın 30-da Hitler 
reyxkansler oldu. (317, s.69) 
Hitler ilk gündən fəal xarici siyasətlə məşğul oldu, güclü hərbi potensiala 
malik olmayan Almaniyanı sülh tərəfdarı kimi tanıtmağa başladı. Hitler ABŞ 
prezidenti Ruzveltin sülhün qorunması haqqında Avropa xalqlarına müraciətinə 
belə cavab vermişdi: “Almaniya böyük səylə belə sülhün təminatçısı olmaq 
istəyir”. (317, s.76) Əslində, Hitler Sovet İttifaqını zəbt etmək planından əl 
çəkməmişdi. O, kommunizmə qarşı mübarizədə İngiltərəni müttəfiq görmək 
istəyirdi. Təxmini plan belə idi: Almaniya Avropa qitəsində Urala qədər, İngiltərə 
isə dənizdə və dənizətrafı müstəmləkələrdə ağalıq edir. Bundan əlavə, o, İtaliyanı 
da özünə müttəfiq etmək istəyirdi. Rəsmi müraciətində yeni hökümət Sovet İttifaqı 
ilə dostluq münasibətini müdafiə etdiyini bildirir, göstərirdi ki, kommunistlərə 
qarşı aparılan tədbirlərin SSRİ-yə aidiyyatı yoxdur. 
Lakin, 1933-cü ilin payızında nasistlər Almaniyanın Millətlər Liqasından 
çıxdığını bildirdilər. Oktyabrın 14-də radio ilə oxunan müraciətdə bildirilirdi: 
“Üçüncü reyx” iki ildir ki, tərksilah olunmaqla bağlı davam edən Cenevrə 
Konfransını və Millətlər Liqasını tərk edir. (317, s.77) 
Cenevrədəki konfransda alman nümayəndəsi, səfir Nadolnı bildirirdi: 
“Almaniya artıq tərksilah olub. Onun ordusu cəmi 100 min, donanması isə 15 
mindir. Almaniyanın nə tankı var, nə də ağır silahı. Onun aviasiyası da yoxdur. 
Bəs, buyurun, deyin görək, başqa dövlətlər necə tərksilah olurlar? Almaniyanın 
bərabər hüquqluğu hardadır? Almaniya istənilərn təcavüz qarşısında müdafiəsizdir. 
Millətlər Liqası lazımi təcavüzkarın qarşısını almağa qadir deyildir. Baxın, 
Yaponiyanın 1932-ci ildəki Mancuriyaya qarşı təcavüzünə! Almaniya tamamilə 
silahlanmaq istəmir. Lakin, Almaniya tələb edir ki, başqaları da tərksilah olsunlar!” 
(317, s.77) 
1933-cü ilin dekabrında Almaniya ordusunun sayının və hərbi xərclərinin 
isə 90 fazi artırdığını bildirdi. Beləliklə, Versal müqaviləsinin şərtləri Hitler 
tərəfindən pozulmağa başladı. 1934-cü il avqustun 1-də prezident, feldmarşal 
Gindenburq vəfat etdi. Təntənəli dəfn mərasimindən sonra avqustun 15-də 
Gindenburqun vəsiyyətləri çap edildi. O, vəsiyyətlərində bildirirdi ki, ordu dövlətin 
başlıca rəmzi və əsas sütunu olmalıdır. Bundan əlavə o, Hitıerin siyasətini bəyənir 
və göstərirdi ki, prezidentin davamçısı məhz Hitler özü olmalıdır. (317, s.83) 
Doğrudur, bu vəsiyyətlərin saxta olması haqqında fikirlər səslənsə də, artıq 
Hitler öz əlinə kifayət qədər güc toplamışdı. Onun tələbi ilə “Alman imperiyasında 
dövlətin ali başçısı haqqında  qanun” qəbul edilir. Hər iki – prezident və kansler 
və\ifəsinə uyğun olaraq Hitlerə ömürlük rəsmi “fürer və rexskansler” titulu verilir. 
(317, s.83) 1939-cu ildən isə Hitlerin arzusuna görə onu sadəcə “Fürer” deyə 
çağırdılar. 
1934-cü ildə nasistlərin Avstriya kansleri Dolfusu öldürməsi Hitler 
hökümətini pis vəziyyətə salsa da, o, bu vəziyyətdən məharətlə çıxmağı bacardı. 
Belə ki, Versal müqaviləsinə görə, Saar ərazisi 1920-ci ildə Almaniyadan 
alınmışdı. Məhz nasistlərin ciddi səyi ilə əhali arasında sorğu keçirildi: yerli əhali 
Almaniyanın tərkibinə qatılmaq istəyir, yoxsa Fransanın ərazisi olmağı üstün 
sayıq? 1935-ci il yanvarın 13-də əhali arasında keçirilən sorğuda sakinlərin 90,9 
faizi Almaniya ilə birləşməyə üstünlük verdilər. Daxili siyasət və beynəlxalq nüfuz 
baxımından bu, Hitler üçün olduqca böyük qələbə idi. 
1936-cı ildə Hitler daha bir cəsarətli addım atdı: alman qoşunları onun 
göstərişi ilə Reyn vilayətinə daxil oldu. Bununla Versal müqaviləsinin şərtləri və 
1925-ci il Lokarn razılaşması pozuldu. 
Bu addımın atılması çox həyəcan və narahatlıqlar yaratdı. Xarici İşlər 
Nazirliyi Hitlerə ehtiyatlı olmağı məsləhət gördü. Hərbçilər isə sonrakı 
hadisələrdən ehtiyatlanırdılar. Baxmayaraq ki, Hitler istənilən anda qoşunu geri 
çağırmağa hazır idi, lakin, o, cəsarətli riskə üstünlük verdi. Hitlerin bu cəsarəti xalq 
arasında onu daha da məşhurlaşdırdı. Hitler ordunun bərpasına ciddi diqqət yetirdi. 
1934-cü ildən başlanan iqtisadi çətinliklər Yalmar Şaxtanın iqtisadiyyat naziri 
təyin edilməsindən sonra bir qədər dayandırıldı. Hitler yeni nazirə iqtisadi 
problemlərin həllində “diktator” səlahiyyəti vermişdi. 
1935-cı ildə Almaniya Yaponiya ilə ilk əlaqələrini qurdu. Həmin ilin 
mayında Ribbentropun nümayəndəsi Xak Yaponiyanın hərbi attaşesi polkovnik-
leytenant Osima ilə görüşdü. Həmin görüşdə Almaniya ilə Yaponiyanın Sovet 
İttifaqına qarşı hansı hərbi paktın bağlanması imkanları müzakirə edildi. Almaniya 
tərəfindən imzalanmış Yaponiya ilə “Antikomintern” paktı Hitler tərəfindən 
bəyənildi. İyunun 9-da Hitlerin Yaponiyanın səfiri Mutakoi ilə söhbətində 
“bolşevizmə və kommunist ideyalarına qarşı birgə mübarizə” aparmaq 
razılaşdırıldı. (317, s.87) Bir neçə həftə sonra Hitler bildirdi: “Rusiya öz tarixi 
torpaqlarına bölünməlidir ki, dünya nəhayət rahat olsun”. (317, s.87) 
1936-cı ilin sentyabrında Almaniya ilə Yaponiya arasında olan müqaviləni 
Ribbentropla Mutakoi imzaladılar. Bu müqaviləyə əsasən, Rusiyanın hər iki 
ölkədən birinə hücumu zamanı birgə fəaliyyət nəzərdə tutulurdu. 
1936-cı ilin avqustunda Hitler “Müharibəyə iqtisadi hazırlıq haqqında” 
memorandumu elan etdi. Hitler göstərirdi ki, “xalqın və imperiyanın 
mövcudluğunu” yalnız bu addım təmin edə bilər. Böyük iqtisadi çətinliklərə 
baxmayaraq Hitler Almaniya ordusunu gücləndirirdi. 1937-ci ilin yanvarında 
Hitler partiyanın dairə liderlərinin toplantısında bildirirdi: “Mən istəyirəm ki, bizim 
alman xalqı Avropa xalqları arasında ən güclüsü olsun!” (317, s.93) 
Almaniya hər vasitə ilə müharibəyə hazırlığını davam eydirirdi. 1937-ci il 
noyabrın 5-də reyxkanselyariyada yüksək siyasi və hərbi rütbəli şəxslərin keçirdiyi 
gizli müşavirədə bildirilmişdi: yaxın gələcəkdə müharibəyə hazır olmaq. Təxminən 
tarix də belə müəyyənləşmişdi: 1943-1945-ci illər”. (317, s.99) Hitler bildirmişdi 
ki, hazırda Britaniya daxildən çox zəifdir, fransızlar isə möhkəm olsalar da, daxili 
siyasi çətinliklər içərisindədir. 
Bundan əlavə, artıq 1937-ci ilin sonlarında İngiltərə və Fransa sovet 
hökümətinə əks mövqedə dayandığından Berlinlə yaxınlaşmağa meylli idilər. Artıq 
1937-ci ildə Hitlerin göstərişinə əsasən “Otto” planı hazırlandı. Bu plana uyğun 
şəkildə 1939-cu il martın 12-də Avstriya işğal edildi və martın 13-də Avstriya 
Almaniyanın əlayəti elan olundu. (317, s.103) 
Almaniyanın az sonra Çexoslavakiyanın Sudet vilayətini də öz ərazisinə 
birləşdirməsi Hitlerin Versal müqaviləsi şərtlərini bütövlükdə pozduğunu sübut 
etdi. 1938-ci ilin oktyabrında alman qoşunlarıa artıq Sudet vilayətini tutmuşdu. 
Qeyd edək ki, 1938-ci ilin sentyabr ayında İngiltərə, Fransa, Almaniya və İtaliya 
hökümətlərinin başçıları Münhendə toplaşaraq Çexoslavakiyanın bir sıra 
rayonlarını Almaniyaya vermək razılığına gəlmişdilər. Çexoslavakiya höküməti isə 
ölkədə müəyyən qüvvələrin etirazlarına baxmayaraq, müqavimət göstərməkdən 
imtina edib təslim oldu. (187, s.498) 
Qeyd edək ki, Hitlerin nüfuzunun artmasında Reyxstaqın yandırılması və 
Remin çevrilişi, Blomberqer – Frinq cəhdinin də böyük təsiri oldu. Məhz bu 
hadisələrdən sonra Hitlerin ətrafında daha çox özü xislətdə olan avantüristlər və 
“ya hər şey, ya da heç nə” prinsipinə möhkəm əsaslanan əlavə adamlar toplaşdı. 
Qeyd edək ki, Hitlerin hakimiyyət zirvəsinə çatmasında qəddarlığının və 
tətbiq etdiyi amansız cəza üsullarının da böyük təsiri vardı. Hitler rejimi əleyhinə 
olan minlərlə adam təqib edilir, müxtəlif cəzalara məruz qalırdılar. Nasistlərin 
hakimiyyəti ərəfəsində ümumi sayı 150 mindən çox olan Kommunist Partiyası 
üzvlərinin, demək olar ki, yarısı həbsxanaya salındı. 1933-cü ildən 1939-cu ilə 
qədər təqribən 12 min adam dövlətə xəyanətdə günahlandırılıb mühakimə edildi. 
Müxalifət qüvvələri ya məhv edilmiş, ya da Almaniyadan qovulmuşdu. Doğrudur, 
nasistlər ilkin vaxtlarda daha çox həbslər aparsalar da, sonrakı illərdə bu rəqəm 
azaldıldı. Məsələn, 1933-cü ilin 31 iyuluna qədər həbsxanalarda 27 min adam 
saxlanırdısa, 1936-1937-ci illərdə bu rəqəm 7500 idi. Lakin, həbsxanaların və 
məhbusların genişləndirilməsi haqqında planlar vardı. 
Bu illərdə Almaniyada güclü terror aparatı yaradılmışdı. Həbs 
düşərgələrinin yaradılmasında isə Himmlerin “xüsusi xidmətləri” vardı. İlk 
düşərgələr – Bavariyada – Dahauda yaradılırdı. 1935-ci ildə Almaniyada yeddi 
böyük həbs düşərgəsi vardı: Dahau, Esterveqen (burada rəsmi olaraq cinayətkarları 
saxlasalar da, siyasətçiləri buraya salırdılar), Lixtenberq, Zaksenhauzen, Bad-
Zultsa, Kolumbiya-hauz və Fyulsbyuttel. 1936-cı ilin iyulunda Zaksenhauzendəki 
həbsxana əsas düşərgə sayılırdı. Həmin vaxtda Buhenvald həbs düşərgəsinin 
tikintisinə başlanıldı. Bundan əlavə, Himmler Berlində həbsxana təlimatçıları 
idarəsi və briqadfyurer Eykin komandanlığı ilə “Ölü başlar” dəstələri yaratdı. 
Hitler öz hakimiyyətini gücləndirmək məqsədi ilə mövcud orqanları 
möhkəmlətmiş, eyni zamanda müxtəlif qurumlar yaratmışdı. Hitlerin hakimiyyəti 
illərində fəaliyyət göstərən qurumlardan biri SA (hücum dəstələri) təşkilatı idi. 
Həmin təşkilat 1921-ci ildə nasist partiyasına kömək məqsədi ilə yaradılmışdı və 
nasist partiyasının hərbiləşmiş terrorçu dəstəsi kimi mövcud idi. 1933-cü ilə qədər 
anti-faşistlərə qarşı terror silahı kimi istifadə olunurdu. SA təşkilatına Emil Mauris 
və Ulrix Klinqdən sonra German Gerinq rəhbərlik edirdi. Maraqlı idi, böyük 
xərclər hesabına başa gələn dəstəni yaratmaqda Hitler nə məqsəd güdürdü? 
SA təşkilatının ilk rəhbərlərindən olan kapitan Rem hərbi anbarlarda çoxlu 
qəhvəyi rəngli paltarların olduğunu gördükdə öz əsgərlərinə o formanı geyinməyi 
əmr etmişdi. Beləliklə, qəhvəyi rəng həm də faşistlərin rəmzlərindən birinə 
çevrildi. 
Küçələrdə yük maşınlarında gedən hücum dəstələri haqqında isə belə 
şüarlar söylənilirdi: “Neçə ki, SA marş edir, Almaniya sağ qalacaqdır!” Hitler SA 
dəstələrinə böyük əhəmiyyət verirdi. Həmin dəstələri o, müharibədən sonra 
yaranmış freykerlərin təcrübəsi əsasında formalaşdırırdı. (372, s.23) SA-da 
olanların sayı 300 mindən 1,2-1,7 milyona çatırdı. 
Qeyd edək ki, SA dəstələrinin başçısı Rem özünün çoxminlik ordusunu 
dövlətə qarşı qoyur, heç kimə tabe olmurdu. SA getdikcə narazı qalanların 
ordusuna çevrilirdi. Eyni zamanda partiya rəhbərliyinə tabeçilikdə dayanmayan 
Rem və onun ordusu Hitlerə problemlər yaradırdı. Hitler 1925-ci ildə onu bu işdən 
uzaqlaşdırsa da, 1931-ci ildə onu yenidən qaytarmağa məcbur olmuşdu. Lakin 
sonralar Hitler Gerinqin və Himmlerin hazırladığı planı təsdiqləyib başda Rem 
olmaqla SA dəstələrini dağıtmaq əmrini verdi. (207, s.483) Hitler özü əməliyyatda 
iştirak edərək SA rəhbərliyinin yaşadığı otağa girib onları həbs etdi və ciddi 
nəzarət altında Münhenə göndərdi. Hitlerin göstərişi ilə Remə özünü öldürmək 
imkanı verildi, lakin o razılaşmadıqda, bazar günü axşam güllələndi. 
Hitlerin bu cəsarətli hərəkəti böyük heyrətə səbəb oldu. İyulun 13-də 
Reyxstaqdakı çıxışında Hitler apardığı əməliyyatı belə izah etdi: “Mən sui-qəsdin 
iştirakçılarını güllələmək əmrini verdim. Bu, o deməkdir ki, mən alman ailələrinin 
möhkəmliyini sarsıdan bir yaranı sağaltdım. Qoy hamı bilsin ki, intizam və 
təhlükəsizlik millətimizin mövcudluğunun başlıca şərtidir. Heç kim bu əsasa sui-
qəsd edə bilməz! Və qarşıda kim dövlətə əl qaldıracaqsa, mütləq ölümə məhkum 
ediləcəkdir”. (207, s.485) 
Hadisədən üç həftə sonra Hitler əvvəllər SA tərkibində olan SS təşkilatının 
statusunu yüksəldib müstəqil təşkilat etdi və birbaşa öz tabeliyinə keçirdi. 
Beləliklə, Hitler intizamsız və inam bəsləmədiyi SA-nı öz siyasətinə uyğun olan, 
daha perspektivli SS-lə əvəz etdi. 
SS təşkilatı da (mühafizə dəstələri) faşist rejiminin əsas dayaqlarından idi. 
1925-ci ildə SA tərkibində fürerin şəxsi mühafizəsi kimi (sayı 200-ə qədər) 
yaradılmışdı. (301, s.682) 1929-cu ildən SS-in rəhbəri Himmler təyin olundu. 
1934-cü ildən isə müstəqil təşkilat olaraq fəaliyyətə başladı. SS təşkilatı 
aşağıdakılardan ibarət idi: 1) Alqemeyn SS (ümumi SS); 2) Ferfyuqunstruppe SS 
(hərbi dəstəli SS). İkinci Dünya müharibəsi başlandıqda hər ikisi “SS Vaffen” (“SS 
hissələri”) adını aldı. Beləliklə, SS tərkibinə “Ölü başlar”, “SS hissələri”, SS 
Reyxsfürerin təhlükəsizlik xidməti daxil idi. SS Almaniyada və işğal edilmiş 
bölgələrdə kütləvi terrorun keçirilməsində başlıca silah idi. SS-in sıralarında 
olanların sayı 50 mindən 1 milyona qədər idi. 
Hitlerin hakimiyyəti illərində fəaliyyət göstərən daha bir qurum SD 
(təhlükəsizlik xidməti) adlanırdı. Bu qurumun fəaliyyəti istiqamətləri belə idi: 
casus-terrorçuluq, siyasi kəşfiyyat və əks-kəşfiyyat, reyx daxilində və onun 
kənarlarında fəaliyyət, işğal zonalarında terrorçu aksiyalara rəhbərlik. (301, s.682) 
SD sıralarında olanların sayı 70 minə qədər idi. 
Hitlerin təsirində olan digər bir təşkilat “Polad dəbilqə” adlanırdı. 1918-ci 
ilin noyabrında yarımhərbi və şovinist qurum olaraq yaranmışdı. Qurumun 
yaradıcısı keçmiş zabit, fabrik sahibi Zeldt idi. Təşkilat Almaniyada inqilabi 
hərəkatla mübarizə məqsədi ilə yaradılmışdı. Alman Nasist Partiyasının 
sənayeçiləri tərəfindən maliyyələşdirilirdi. 1933-cü ildə bütövlükdə SA-ya və 
“Hitleryuqend” (“Hitlerçi gənclər”) təşkilatına qatıldı. Zeldt isə Hitler hökümətində 
əmək naziri oldu. (301, s.683) 
Hitlerin hakimiyyətinin möhkəmləndirilməsində Gestapo (“Gizli dövlət 
polisi”) sisteminin də az təsiri olmamışdı. Gestapo sistemi 1933-cü ilin aprelində 
Gerinqin sərəncamı ilə yaradılmışdı. Gestapo faşist Almaniyasında əks-kəşfiyyat 
və siyasi türk orqanları sistemi olaraq mövcud idi. Almaniyada və kənarlarda 
kütləvi terror həyata keçirirdi. (301, s.663) 
Gestapoda olanların sayı 40 minə qədər idi. Bundan əlavə, Hitlerin 
ideyalarının təbliğində və bir lider kimi nüfuzunun artmasında nasist partiyasının 
mərkəzi orqanı olan “Felukiter beobaxter” qəzetinin, esesçilərə (SS) daha yaxın 
“Şvarie kor” (“Qara korpus”) qəzetinin, aylıq “NS Monatsxefşe” jurnalının 
əhəmiyyəti də böyük idi. 
Hitlerin nüfuzunun yüksəldilməsində, şübhəsiz ki, onu əhatə edən şəxslərin 
də təsiri böyük idi. Hitlerə xüsusi yaxınlığı olanların arasında German Gerinqin, 
Henrix Himmlerin, İosif Göbbelsin, Martin Bormanın, İoahim Ribbentropun adı 
tez-tez hallanırdı. 
German Gerinq – Hitler imperiyasında ikinci şəxs sayılırdı və fürerin rəsmi 
varisi idi. 53 il ömür sürdü. 1893-cü ilin yanvarında doğulan Gerinq 1946-cı ildə 
Nyurenberq prosesində asılmaqla ölümə məhkum edildikdən sonra  özünü öldürdü. 
(372, s.97) 
Gerinq ilk dəfə 1922-ci ildə Hitlerlə  tanış olmuşdu. İlk tanışlıqdan sonra 
Hitler onu SA-nın rəhbəri təyin etmişdi. İlk tanışlıqları dövründə Hitlerin maddi 
təminatına və dolanışığına həm Gerinq, həm də Gerinqlər ailəsi yaxından köməklik 
göstərirdi. Onların dostluğunu pozmağa çalışanlar olsa da, bu münasibət 1945-ci 
ilə qədər davam etdi. Doğrudur, bu illərdə Hitlerlə münasibətlərində az gərginliklər 
də olmadı. Bir müddət o, həbsdə yatdı, narkomaniya xəstəliyinə tutuldu, sonra 
sağalıb İtaliyaya-Mussolini ilə danışıqlara göndərildi. 1926-cı ildə yeni alman 
prezidenti Gindenburq putçistlərə amnistiya verdikdən sonra da nasistlər Gerinqi 
yaxına buraxmadılar. Sonra o, İsveçə getdi. Burada çox qalmayıb yenidən 
Almaniyaya qayıtdı. 1928-ci ildə Reyxstaqa seçkiləerdən sonra onun həyatında çox 
dəyişiliklər oldu. Hitlerlə yaxınlıq edən Gerinq özü haqqında şöhrət dolu və təsirli 
rəylərin yaranmasını təmin etdi. Məsələn, “Alovlu vətənpərvər Gerinq, Almaniya 
Versal müqaviləsi şərtlərindən xilas olmayınca, rahat nəfəs almayacaq” və s. Nasist 
təbliğatçıları belə uydurmalarla onun nüfuzunu artırırdılar. 1928-ci ildə o, 
Reyxstaqa deputat seçildi. Bütün bu uğurları o, Hitlerin köməyi ilə qazanırdı. 
1933-cü il yanvarın 30-da hakimiyyətə gələn Hitler sabahı günü – ayın 31-də onu 
Prussiya Daxili İşlər Nazirliyində fövqəladə komissar təyin etdi. Burada olarkən o, 
tədqiqat mərkəzi yaradıb adamların danışıqlarına qulaq asır, lentə yazırdı. Bu 
“tədqiqat”a hələ nə xarici diplomatlar, nə də almanlar öyrəşməmişdilər. 1934-cü il 
aprelin 10-da Hitler Gerinqi Prussiyanın nazir-prezidenti təyin etdi. 1937-ci ilin 
iyulunda Gerinqin rəhbərliyi ilə nəhəng dövlət konserni yaradıldı. Buna qədər isə 
o, xammal ilə yanacaq üzrə komissar kimi iqtisadiyyatın inkişafında mühüm rol 
oynayırdı. 1940-cı il iyulun 19-da Hitler Gerinqə reyxmarşal rütbəsini verdi. 
Beləliklə, “dəmir German” Almaniya tarixində ikinci reyxmarşal oldu. İlk rütbəni 
alan Savoski prin (1663-1736) Oyqen olmuşdu. Nasist Almaniyanın 
məğlubiyyətindən sonra ömrünə bir neçə saat qalmış Gerinq zəhər ampulasını 
dişləri arasında sıxıb özünü öldürdü. (301, s.166) 
Henrix Himmler – 1900-cü ildə anadan olmuşdu. SS reyxsfüreri Himmler 
Hitlerin ən yaxın adamlarından biri idi. Fransız tarixçisi Jak Delaryu Himmleri belə 
təsvir edirdi: “Ancaq iki əlaməti göstərirdi ki, bu adamla olduqca ehtiyatlı olmaq 
lazımdır: çox nazik və qansız dodaqları və çox kəskin ifadəli balaca boz-mavi 
gözləri. Onun bu baxışlarını hətta eynəyin şüşələri də gizlədə bilmirdi”. (301, 
s.172-173) Rozenberq isə deyirdi: “Mən heç zaman Himmlerin gözlərinin içərisinə 
düz baxa bilməmişəm. Onlar həmişə qırpılaraq eynəyin şüşələri arxasında 
gizlənirdi. İndi onun şəkildən mənə dikilmiş gözlərində bir şey hiss edirəm: 
qəddarlıq”. (301, s.173) 
Himmler hələ 1925-ci ilin fevralında Hitlerə məktub yazmış, martın 12-də 
isə Münhendə ilk dəfə onunla görüşmüşdü. 20-ci illərin sonunda isə o, bütövlükdə 
Hitlerə xidmətə başladı. 1929-cu ildə o, SS qrupuna başçılıq etdi. 1933-cü ildə 
Hitler hakimiyyətə gəldikdən sonra Himmlerin də ulduzu parlamağa başladı. 1936-
cı il iyunun 17-də Himmler SS-in reyxsfüreri və alman polisinin rəisi təyin olundu. 
Nasist Almaniyasında Himmlerin vəzifəsinə görə əslində daxili işlər naziri Frikin 
müavini sayılırdı. Lakin, Himmler nazirdən də çox hakimiyyətə malik idi. Yəni, 
əslində Himmler və onun idarəsi nazirə yox, birbaşa Hitlerə tabe idi, 
dövlətdənkənar idarə formasına çevrilmişdi. Himmlerə aşağıdakı qurumlar tabe 
edilmişdi: İmperiyanın Təhlükəsizlik İdarəsi – rəhbəri Heydrix, sonradan isə 
Kaltenbrunner idi. Bu idarə yeddi bölməyə ayrılırdı: Baş bölmə - Gestapo, gizli 
polis idi. Əslində Gestapo RSXA-nın yalnız dördüncü bölməsi olsa da, olduqca 
qorxulu və mistik təsirə malik idi. Məhz Gestapo ölkədə kəsilməyən terroru həyata 
keçirirdi. Gestapo bölməsinin rəhbəri keçmiş polis məmuru, bavariyalı Henrix 
Müller idi. Kommunistlərlə, fəhlə və ziyalılarla mübarizədə peşəkar idi. RSXA-nın 
mühüm olan altıncı bölməsinə isə uzun müddət Şellenberq başçılıq edirdi. Bu 
bölmə xaricdə təxribatlar aparır, qanlı intriqalar törədir, xarici kəşfiyyatlarla əlaqə 
saxlayırdı. Nyurenberq prosesində şahid kimi dindirilən Şellenberqə toxunulmadı. 
O, İtaliyanın kurort bölgəsi olan Laqo Macorda vəfat etdi. Şellenberqi xarici 
kəşfiyyat quurmları müdafiə edirdi. Səbəbi isə Şellenberqin məhz onların 
fəaliyyətinə aid çox məlumatları bilməsi idi. (301, s.194) 
Bundan əlavə, Himmler bütün SS silahlı qüvvələrinə - nəhəng daxili 
qoşunlar ordusuna, cəbhə diviziyalarına və daha dörd “ideoloji” bölməyə başçılıq 
edirdi. Beləliklə, Himmlerin əlində üç nəhəng struktur toplaşmışdı: RSXA – terror 
aparatı, xüsusi təyinatlı qoşunlar və alman QULAQ-ı – Almaniyada və işğal 
edilmiş ərazilərdəki həbs düşərgələri. Bəzi hallarda Himmleri Bonapart 
Napoleonun polis naziri olmuş və ilk gizli polis “xüsusi xidmətlərinin” yaradıcısı 
sayılan Fuşla müqayisə edirdilər. Məhz Himmlerin göstərişi ilə aprelin 20-də 
Hitlerin ad günündə esesçilər rəhbərə and içirdilər: “Sənə and içirəm, Adolf Hitler! 
Sədaqətli və cəsarətli olacağam. Ölənə qədər itaətkar olacağam. Allah da mənə 
kömək edəcək”. (301, s.224) 
SS-in ümumi qoşun hissələrində andiçmə məzmunlu aşağıdakı sorğu-suallar 
keçirilirdi: “Sual: Biz nə üçün Almaniyaya və Fürerə inanırıq? Cavab: Ona görə ki, 
biz cənab Allaha inanırıq, Almaniyaya inanırıq ki, onu bu dünyada yaratdı və 
Fürerə - Adolf Hitlerə inanırıq ki, onu bizə göydən göndərdi. Sual: Biz hər şeydən 
əvvəl kimə xidmət etməliyik? Cavab: Bizim xalqımıza və bizim Adolf Hitlerə. 
Sual: Nə üçün sən tabe olursan? Cavab: Öz dərin daxili inamımdan, ona görə ki, 
Almaniyaya və Fürerə, nasional-sosializmə, SS-ə inanıram”. (301, s.225) 
Maraqlıdır ki, 1945-ci ildə artıq Almaniyanın məğlubiyyətini görən 
Himmler qərb qüvvələri ilə danışıqlara başlamaq istəmişdisə də, bu cəhdi baş 
tutmamışdı. Bi-Bi-Si radiosundan bu məlumatı eşitdikdən sonra Hitler özünün 
“siyasi vəziyyətləri”ndə yazmışdı: “ölümüm ərəfəsində mən sabiq SS reyxsfüreri, 
daxili işlər naziri Henrix Himmleri partiyadan qovur və bütün vəzifələrdən azad 
edirəm...” (301, s.262) 
Almaniya məğlub edildikdən sonra ingilislər tərəfindən zəbt edilən 
Himmler sianid zəhərli ampulanı qəbul edib özünü öldürdü. 
İozef Göbbels – nasist rəhbərliyində ilk beşliyə daxil olan liderlərdən idi 
(Gerinq, Göbbels, Gess, Rozenberq, Himmler). Nasist hökümətində təbliğat və 
maarif naziri olan Göbbels öz sənətinin həqiqi peşəkarı idi. Yalan və cəzanı 
Göbbels təşkil edir, qorxunu isə Himmler yaradırdı. 
Göbbels 1897-ci ildə oktyabrın 29-da anadan olmuşdu. Anası hollandiyalı 
idi, atası isə fabrikdə işləyirdi. Göbbels anadan qüsurlu doğulmuşdu, ayağının biri 
o birisindən qısa idi. Gimnaziyanı bitirdikdən sonra Göbbels Bonn Universitetində 
qədim filologiya, almanizm və tarix öyrəndi. Eyni zamanda o, təhsil illərində bir 
neçə dəfə universitet dəyişdi: Bonn – Münhen – Freyburq – Qeydelburq. Sonra 
fəlsəfədən müdafiə edib elmlər doktoru oldu. İlkin dövrlərdə Göbbels nasist 
partiyasında güclü təşkilatçı və natiq olan Qreqor Ştrasserə xüsusi rəğbət 
bəsləyirdi. Ştrasser 1925-ci ilin noyabrında öz qruppası ilə Hannoverdə konfrans 
keçirib NSDAP-ın proqramındakı 25 maddəni dəyişmək istədikdə (köhnə proqramı 
Feder və dreksnar hazırlamışdı) müəyyən etirazlar nəzərə alınmış, konfrans 
sonraya saxlanılmışdı. Hitler isə onları qabaqlayıb özü Bamberqdə konfrans 
keçirdi. Konfransda ştrasserçilər Göbbelsin Hitlerə qarşı mövqeyini gözləsələr də, 
bu alınmadı. Göbbels Hitlerin daha böyük üstünlüyünü görüb susdu. 
1926-cı ilin noyabrında Hitler Göbbelsi Berlinin qauleyteri təyin etdi. 
Beləliklə, Göbbelsin Hitlerlə yaxşı münasibətlərinin əsası qoyuldu. Sonrakı illərdə 
Göbbelsin düşünülmüş və sistemli şəkildə aparılan “təbliğatı” Hitlerin nüfuzunun 
artmasında mühüm rol oynadı. Nasistlərin hakimiyyəti ələ keçirməsindən düz yüz 
gün sonra Göbbels lazımsız kitablar adı altında alman ədəbiyyatının və 
mədəniyyətinin çox nümunələrini yandırıb məhv etdi. Məhz Göbbelsin rəhbərliyi 
ilə universitetlərdə təmizləmələr aparılır, yəhudilər qovulurdu. Yalnız 1933-cü ilin 
14 aprelində aparılan təmizləmələrdən sonra universitetlərin 15 faizə qədər 
professoru işfən çıxarılmışdı. Göbbelsin təsdiqlədiyi siyahı əsasında 141 müəllifin 
14 min kitabının mağazalardan və kitabxanalardan götürülməsi tapşırılmışdı. (371, 
s.304) 
Göbbels “alman xalqının sağlamlığı” adı altında “anti-alman ruhunu” 
uzaqlaşdırmaq üçün incəsənətdə - musiqidə, teatrda da “təmizləmələr” aparmağı 
unutmurdu. 
Göbbelsin başçılıq etdiyi Maarif və Təbliğat Nazirliyinin alman 
cəmiyyətinə təsiri getdikcə artırdı. Nazirliyinin işçilrinin də sayı durmadan artırdı. 
1933-cü il martın 13-də yarandıqdan və elə həmin vaxtdan Göbbelsin başçılıq 
etdiyi nazirliyin işçilərinin ümumi sayı 350 nəfər idisə, artıq dörd ildən sonra bu 
rəqəm 1000-ə çatdı. 
Göbbelsin apardığı siyasət nəticəsində çoxlu sayda tanınmış ziyalılar ya 
məhv edilir, ya da ölkədən qovulurdu. Belə məşhur ziyalılar arasında aşağıdakılar 
da vardı: Erix Myuzam, Karl Oseçeski (Nobel mükafatı laureatı), Marks Zivers, 
Adam Kukxof, Albert Xausxofer, Kurt Tuxolski, Valter Benyamin, Karl Eynşteyn, 
Valter Qazenklever və s. 
Tanınmış alman yazıçıları, dirijor və bəstəkarları isə mühacirətə getdilər. 
Onların arasında Tomas və Henri Mannlar, Bertold Brext, Remark, Zegers, Bexer, 
Bruno  Frank, paul Xindemit, Piskator, Reynxard, Kandinski və s. (372, s.320) 
Bu əməliyyata başçılığı isə Göbbels özü aparırdı. Maraqlıdır ki, Göbbelsin 
bu “təmizləmə” siyasətinə qarşı çıxan, etiraz edən ziyalılar da az deyildi. Yazıçı 
Oskar Mariya Qraf özünün məşhur “Mənim də kitablarımı yandırın” məktubunu 
bütün alman redaksiyalarına yaymışdı: “Bütün mənim həyatım və bütün 
yaradıcılığım tələb edir ki, mənim kitablarım da tonqalın təmiz alovlarında 
yandırılsın, lakin qəhvəyi quldurların və qatillərin qanlı əllərinə düşməsin. 
Yandırın alman zəkasının yaratdıqlarını! Siz onu söndürə bilməyəcəksiniz və öz 
biabırçılığınızı da gizlədə bilməyəcəksiniz!” (371, s.321) 
Eyni zamanda həmin ilin oktyabrında 88 alman yazıçısının imzası ilə Hitleri 
müdafiə edən bir sənəd – “Hitlerə inam andı” yayılıb təbliğ edilirdi. Göbbels 
təbliğatın formalarından və üsullarından məharətlə istifadə edirdi. 
Alman tarixçisi Helmut Xayber “İozef Göbbels” kitabında Göbbels 
tərəfindən qadağan edilmiş mövzuların siyahısını vermişdi: 1) Yoxsul və yetim 
uşaqlar haqqında yazmaq olmaz, 2) Şubert və Şumanın Heynenin sözlərinə musiqi 
bəstələdiyini xatırlamaq qadağandır, 3) Hötenin masson olduğunu, İohann Ştrausun 
isə nənəsinin yəhudi olduğunu çap etmək qadağandır. 4) Hitlerin gəncliyinə aid 
mövzuya toxunulmamalıdır. 5) Korrupsiya ilə bağlı cinayət proseslərini 
işıqlandırmağa icazə verilmir (yəni, nasistlər oğru deyillər). 6) Matəm elanlarında 
“tibbi əməliyyatdan sağ çıxmamışdır” sözünü xatırlatmamalı (çünki, nasist 
xəstəxanalarında əməliyyatlar uğurla keçir) və s. 
Maraqlıdır ki, Göbbels mətbuatla müqayisədə radioya daha çox göstərişlər 
verirdi. Onun göstərişinə əsasən, radio proqramları “ciddi” olmalı, müharibə 
illərində “əyləncə” (daha çox fokstrop və tanqolar ifa etmək) xarakteri daşımalıdır. 
Göbbels radionu gərəkli ideoloji silah sayırdı. Odur ki, dünyada ən ucuz 
radioqəbuledicilər Almaniyada satılırdı. (372, s. 332) Ölkənin hər yerində 
qoyulmuş səsucaldanlardan isə nasist rəhbərlərin nitqləri, marşlar, müharibə 
illərində isə cəbəh xəbərləri verilirdi. Bu səsucaldanları söndürmək istəyənləri ağır 
cəza – həbs düşərgələri gözləyirdi. 
Göbbelsin rəhbərliyi altında alman təqvimindəki xristian bayramları yeni 
bayramlarla əvəz olundu. Məsələn, 30 yanvar – hakimiyyətin alınması hünü; 24 
fevral – NSDAP-ın yaradılması günü; Mart – Qəhrəmanları xatırlama günü (hər 
əyalətin öz xüsusi günü); 20 aprel – Hitlerin ad günü; 22 iyun – “günəşli darvaza” 
bayramı; sentyabr – Nyurenberqdə illik səkkizgünlük partiya qurultayı; oktyabr – 
məhsul bayramı; 9 noyabr – başlıca bayram, “pivə çevrilişi”nin ildönümü (1923-cü 
il); 25 dekabr – “arilərin doğum günü”. 
Göbbels bu bayramları məharətlə təbliğata istiqamətləndirir, nasistlərin 
mövqeyini möhkəmləndirirdi. 
Hitlerin sədaqətli dostlarından olan Göbbels son məqama qədər Berlində 
yeraltı bunkerdə qaldı, Hitleri tərk etmədi. Hitlerin ölümündən sonra isə artıq 
mövcud olmayan reyxin kansleri olmağa cəhd göstərdi. Göbbelsin həyatı qanlı bir 
sonluqla bitdi: özünü öldürməzdən, arvadını zəhərləmədən qabaq altı uşağını da 
öldürüb məhv etdi. 
Rudolf Gess – 1894-cü ildə anadan olmuşdu. Təyyarəçi idi. 1914-cü ildə 
könüllü olaraq orduya getmişdi. 1923-cü ilin çevrilişindən sonra əvvəl Avstriyaya 
qaçmış, sonra da könüllü olaraq qayıdıb Hitlerin olduğu Landsberq həbsxanasında 
yatmışdı. Burada o, Hitlerə “Mənim mübarizəm” kitabını yazmağa kömək etdi. 
Dostlarının Hitlerə “ Mənim fürerim” (yəni, mənim rəhbərim) müraciətini də 
formalaşdıran Gess oldu. Hitler hakimiyyətə gəldikdə onun kabinetində portfelsiz 
nazir oldu. 1938-ci ildə Gess gizli Nazirlər Sovetinə daxil edildi (buraya yalnız 6 
adam daxil idi). 1939-cu ilin avqustunda isə Müdafiə Nazirliyi Sovetinin tərkibinə 
qatıldı. Həmin ili Hitler onu Gerinqdən sonra özünün ikinci varisi təyin etdi. 
Həm prezident, həm kansler, həm də ali baş komandan olan Hitlerin 
bacarıqlı aparat rəhbərinə ehtiyacını məhz Gess yerinə yetirirdi. O, həm də “Adolf 
Hitler Fondu”nun rəhbəri idi. (312, s.116) Gessin Fürerin şəxsi katibi kimi Hitlerə 
təsiri də böyük idi. Gessin başçılıq etdiyi büroda qərargah rəisi vəzifəsini isə 
Borman tuturdu (312, s.397). Qeyd edək ki, Hitler Gessin başçılıq etdiyi büroya 
geniş səlahiyyətlər vermişdi. Gess Fürerin şəxsi katibi, partiya üzrə müavini 
sayılırdı. (330, s.57) 
Almaniyanın məğlubiyyətindən sonra Nyurenberq prosesində ekspertlərin 
bir qrupu Gessin sağlamlığını normal hesab etsələr də, bəziləri ona isterik və 
psixopatik diaqnozu qoyduğundan Şpandau həbsxanasına salındı və burada 93 
yaşına qədər qalıb sonda özünü öldürdü. 
Hitlerin “beşliy”inə daxil olan sonuncu lider Ulrix Fridrix Villi İoahim 
Ribbentrop 1893-cü il aprelin 30-da anadan olmuşdu. Atası hərbçi, anası isə evdar 
qadın idi. Bir müddət İsveçrədə, Fransada, İngiltərə və Kanadada yaşadıqdan sonra 
Almaniyaya qayıtmışdı. Hitlerlə ilk tanışlığı 1932-ci ilin avqustunda oldu. Həmin 
vaxtdan onların arasında sıx münasibətlər yarandı. Hitlerin hakimiyyətində paralel 
strukturlar hər sahədə mövcud olduğu kimi xarici siyasətdə də özünü göstərirdi. 
Məsələn, partiyanın xarici siyasət idarəsinə Alfred Rozenberq başçılıq etdiyi halda, 
birbaşa Hitlerə tabe olan “Ribbentrop bürosu” da fəaliyyət göstərirdi. Eyni vaxtda, 
xarici işlər naziri vəzifəsini fon Neyrat tuturdu. 
Ribbentropun diplomatik fəaliyyətində ilk ciddi cəhd Fransa ilə danışıqlar 
aparması idi. O, bir müddət Fransada yaşadığından şəxsi əlaqələri də vardı. 
1936-cı il avqustun 11-də Ribbentrop Almaniyanın İngiltərədə səfiri təyin 
edildi. Hitlerin məqsədi Ribbentrop vasitəsi ilə möhkəm alman-ingilis ittifaqına 
nail olmaq idi. Ribbentrop İngiltərədə iki il səfir işlədi. Fon Neyrat Hitlerin 
Avstriya və Çexoslavakiyanı tutmaq planına etirazından sonra 1938-ci il fevralın 4-
də vəzifəsindən azad edildi və Ribbentrop onun yerinə təyin olundu. 
1939-cu ilin avqustunda sovet-alman müqaviləsinin imzalanmasını 
Ribbentrop özünün ən görkəmli uğuru sayırdı. 
1941-ci ildən sonra Ribbentropun nüfuzu enməyə başladı. Müharibənin 
sonlarında Ribbentrop Hitlerin tapşırığı ilə qərb müttəfiqləri ilə danışıqlara cəhd 
göstərsə də, bir nəticə vermədi. Hitlerin ölümündən sonra Flensburqda hökümət 
qurmuş Deniçslən əlaqədar qurması da baş tutmadı. Admiral Deniçs bildirdi ki, 
Ribbentrop daha nazir deyildir. 
1945-ci il iyunun 14-də Hamburqda Ribbentropu təsadüfən bir ingilis 
patrulu həbs etdi.  
Nyurenberq tribunalı isə ona asılmaqla edam cəzası kəsdi. 
 
IV BÖLÜM 
 
RĠBBENTROP-MOLOTOV PAKTININ ĠMZALANMASI. 
POLġANIN ALMANĠYA VƏ SOVET ĠTTĠFAQI TƏRƏFĠNDƏN ĠġĞAL 
EDĠLMƏSĠ. ĠKĠNCĠ DÜNYA HƏRBĠNĠN BAġLANMASI 
 
1939-cu ilin avqustun 23-də SSRİ ilə Almaniya arasında paktın 
imzalanması dünyada gedən hadisələrə və İkinci Dünya hərbinin başlanmasına 
ciddi təsir etdi. Qeyd olunmalıdır ki, imzalanmış pakta müxtəlif ölkələrdə 
münasibət də fərqli izah olunmaqdadır. Qərb tədqiqatçıları bu paktın 
imzalanmasında daha çox Sovet İttifaqını mühakimə etməkdədirlər. Sovet 
tarixçiləri isə bu addımın atılmasını yaranmış şəraitin mürəkkəbliyi ilə izah etmiş 
və xarici siyasətdə düzgün addım olaraq qiymətləndirmişlər. (275) 
1980-ci illərin sonu, 90-cı illərin əvvəllərindən başlayaraq sovet 
araşdırıcıları da paktın imzalanmasında birtərəfli yanaşmadılar. Hətta sovet 
mətbuatında həmin paktın sovet dövlətinə və dünya ictimaiyyətinə vurduğu 
zərərdən danışılmağa başlandı. 
Qeyd edək ki, 1939-cu ilin yayında SSRİ-nin hərbi-siyasi şəraiti belə idi ki: 
birincisi – İngiltərə və Fransa ilə hərbi müqaviləyə nail olmaq; ikincisi – təklikdə 
qalmaq; üçüncüsü – Almaniya ilə müqavilə bağlamaq. Şübhəsiz ki, burada daha 
gərəkli addım qarşılıqlı yardım şərtləri əsasında ingilis-fransız sovet müqaviləsini 
imzalamaq və bununla faşist Almaniyasına qarşı koalisiya yaratmaq idi. Lakin 
Sovet İttifaqı qərb dövlətləri ilə ümumi razılığa gələ bilmədi. Əlbəttə, hər iki 
tərəfin bu razılaşmanın baş tutmasında günahı vardı. Sovet dövlətinin əsas səhvi 
ondan ibarət idi ki, o, qərb dövlətlərinə özünün düşməni kimi baxır və Hitler 
Almaniyası ilə ona qarşı gizli plan hazırlanmasından ehtiyatlanırdı. Qərb dövlətləri 
isə həqiqətən SSRİ ilə yaxınlaşmaq arzusunda deyildilər. SSRİ ilə aparılan 
danışıqlardan isə Almaniyaya təsir vasitəsi olaraq istifadə edirdilər. 
Eyni zamanda, İngiltərə və Fransa faşist təcavüzünü şərqə yönəldib, alman 
silahı ilə sosialist dövlətini məhv etmək məqsədini də güdürdülər. Xüsusən belə bir 
istək İngiltərə, Fransa, İtaliya və Almaniyanın iştirakı ilə keçirilən Münhen 
konfransında özünü biruzə vermişdi. Məhz həmin konfransda Çexoslavakiyanın 
bölünməsi qərarı verilmişdi. 
İngilis tədqiqatçılarından R.Xayt, D.Moris və A.Peters qeyd edirlər ki, əsas 
səbəb ondadır ki, İngiltərə, Fransa və Sovet İttifaqı arasında geniş ittifaq yaratmaq 
mümkün olmadı. Əks halda Almaniyanın qarşısı alınardı. (275) Fransa və 
Britaniya liderləri beynəlxalq stabilliyin qorunmasından daha çox, Berlini, Romanı 
və Tokionu sakitləşdirməyə üstünlük verirdilər. 
1939-cu ilin yazında Almaniyanın Polşaya hazırlıq planı məlum olanda 
Avropada vəziyyət kəskin olaraq dəyişdi. Sovet dövləti İngiltərə və Fransa ilə 
əməkdaşlıq sahəsində cəhdlərə başladı. Məlum idi ki, böyük dövlətlər öz maraqları 
dairəsindən çıxış edir, yaranmış şəraitdən faydalanmağa çalışırdılar. O dövrdə 
İngiltərənin baş naziri olmuş Antoni İdenin yazdıqları bu mənada çox maraqlıdır. 
O, yazırdı: “Çemberlen SSRİ ilə yeni ittifaqa cəhd göstərmirdi, əksinə, Hitlerlə 
yeni danışığa çalışırdı. Moskvada aparılan danışıqlarla paralel olaraq Londonda 
çox gizli şəkildə alman nümayəndəliyi ilə danışıqlar aparılırdı”. (351, s.182) 
Lakin İngiltərənin bütün cəhdlərinə baxmayaraq, Almaniya dövləti 
danışıqlardan qaçır, verilən təklifləri qəbul etmirdi. London isə Berlinə olduqca 
çoxlu güzəştlər vəd edirdi. A. İden yazırdı: “Alman faşistləri ilə razılaşmaq planı 
ingilis diplomatiyasının hiyləgərliyinin bütün dərin qatlarını açır. Təbii ki, onun 
ikiqat oyunu Moskva danışıqlarının uğuruna mane oldu və 1939-cu ilin avqustunda 
SSRİ, İngiltərə və Fransa hərbi nümayəndələri arasında bağlanmış danışıqlar 
nəticəsiz qaldı”. (351, s.186) 
Beləliklə, SSRİ dövləti təklənməmək üçün Almaniya ilə müqavilə 
bağlamaqda maraqlı idi. 
Eyni zamanda, ingilis-fransız-sovet əlaqələri nasist Almaniyası 
rəhbərliyində narahatlıq doğururdu. Həmin ilin mayından Almaniyanın Xarici 
Siyasət İdarəsi rəhbərliyi, Ribbentropun göstərişləri əsasında SSRİ-nin Berlindəki 
nümayəndəliyi ilə birbaşa əlaqəyə girdi. Bu danışıqlarda hər iki dövlətin 
yaxınlaşmaq meylləri daha güclü hiss olunurdu. Almaniyanın Xarici İşlər naziri 
Ribbentrop isə İngiltərənin həmin dövrdə apardığı siyasəti belə izah edirdi: 
“Beləliklə, 1939-cu ilin yazı Avropada vəziyyətin kəskinləşməsi ilə müşahidə 
olundu... İngiltərənin Almaniya ətrafında mühasirə yaratması getdikcə genişlənirdi. 
Fransa isə İngiltərənin mövqeyində dayandı. Hər iki dövlətin Almaniyaya qarşı 
koalisiya yaratmasına aprelin ortalarında Britaniya və Fransanın Ruminiya ilə 
Yunanıstana təminat verilməsi haqqındakı planı əlavə olundu. 1939-cu ilin 
mayında isə ingilis-fransız-türk müqaviləsi bağlandı. Moskva ilə danışıqlar 
başlandı ki, Sovet İttifaqını Almaniyaya qarşı hərbi ittifaqa daxil etsinlər. İngilis 
siyasəti məni daima artan həyəcanla bürüdü. Bismarkın “koalisiya dəhşəti” 
adlandırdığı bu həyəcan mənə yuxusuz gecələr hesabına başa gəldi. Hadisənin belə 
inkişafını gördükdə, biz 1939-cu ilin mayın 22-də dostluq və inkişaf haqqında 
alman-italyan müqaviləsi bağladıq. Bundan başqa, Varşavaya uğursuz səfərdən 
sonra fürerə məsləhət gördüm ki, Almaniya ətrafında mühasirənin başa 
çatdırılmasına imkan verməmək üçün Rusiya ilə danışıqlara cəhd etmək lazımdır”. 
(330, s.177) 
1939-cu ilin iyulun 4-də Berlindəki sovet səfirliyinə SSRİ ilə Almaniyanın 
ümumi sərhədlər haqqında müqavilə bağlaması ilə bağlı gizli məktub daxil oldu. 
Məktubda göstərilirdi ki, Almaniya tərəfi hər iki dövlətin 1914-cü ildəki 
sərhədlərini bərpa etmək arzusunda olduğunu bildirmişdir. 1939-cu ilin avqustun 
2-də Berlində Ribbentrop sovet səfiri Q. A. Astaxovla söhbətində rəsmi şəkildə 
bildirdi ki, Almaniya Qara dənizdən başlamış Baltikə qədərki bütün ərazi 
problemləri üzrə çətinlik olmadan razılaşa bilər. 
Həmin ilin avqustun 15-də Moskvadakı alman səfiri Şulenberq SSRİ-nin 
Xalq Xarici İşlər Komissarı Molotovdan onu təcili qəbul etməyi xahiş etdi. 
Qəbulda Şulenberq Ribbentropun bütün mübahisəli problemləri həll etmək üçün 
Moskvaya gəlməyə hazır olduğunu bildirdi. 
Belə şəraitdə Sovet İttifaqının vəziyyəti çox mürəkkəb idi. Sovet dövləti 
çox riskli siyasi oyuna başlamışdı. İngiltərə və Fransa ilə aparılan danışıqlar davam 
etsə də, onların SSRİ-ni bərabərhüquqlu dövlət kimi görmək istəməməsi 
səbəbindən bir nəticə alınmırdı. Almaniya isə, əksinə, Sovet dövlətinin maraqlarını 
nəzərə almaqla, güzəştə gedirdi. Bundan əlavə, o, sovet-yapon əlaqələrinin 
yaxşılaşması üçün Yaponiyaya təsir göstərməyi də vəd edirdi. Belə vəziyyət 
Xalxin-Qol çayında yaponlarla qanlı döyüş aparan SSRİ dövlətini təmin edirdi. 
Avqustun 23-dən 24-nə keçən gecə Stalin, Molotov və Ribbentropun iştirakı 
ilə tələsik razılaşdırılmış sovet-alman sənədləri imzalandı: birincisi – hücum 
etməmək haqqında müqavilə; ikincisi – Almaniyanın birtərəfli qaydada üzərinə 
öhdəliklər götürdüyü gizli protokol. Müqavilə avqustun 24-də imzalansa da, 
protokol uzun illər ictimaiyyətdən gizli saxlanıldı. Sənədlərdə göstərilirdi ki, 
alman-polyak silahlı toqquşması başlanarsa, alman qoşunları Narva, Visla, Sana 
çayı sərhədlərindən kənara hərəkət etməyəcək, Finlandiya, Estoniya və Latviyaya 
daxil olmayacaq. Eyni zamanda, Almaniya SSRİ-nin Bessarabiyadakı maraqlarını 
da ifadə edirdi. 
Gizli protokolların SSRİ və Almaniya dövləti tərəfindən imzalanması 
suveren bir dövlətin – xüsusən, Polşanın hüquqlarının kobud şəkildə pozulması 
demək idi. Bu protokolu imzalamaqla SSRİ dövləti də işğalçı planlarını 
gerçəkləşdirmək niyyətində olduğunu göstərirdi. 
Uzun illərin qadağanından sonra 1989-cu ildə “Arqumenti i faktı” qəzetində 
çap olunmuş “gizli əlavə protokol”da yazılmışdı: “Almaniya ilə SSRİ arasında 
hücum etməmək haqqında müqavilənin imzalanması zamanı hər iki tərəfin aşağıda 
imza edən səlahiyyətləri ciddi məxfi qaydada Şərqi Avropada qarşılıqlı maraq 
dairələrini müzakirə etdik. Bu müzakirə aşağıdakı nəticəyə gətirdi: 
1.Pribaltika dövlətlərinə daxil olan (Finlandiya, Estoniya, Latviya, Litva) 
vilayətlərin ərzi-siyasi yenidənqurması baş verərsə, Litvanın şimal sərhədi 
Almaniya və SSRİ-nin maraq dairəsi sayılır. Bununla bağlı, Litvanın Vilensk 
vilayətinə olan maraqlarını hər iki tərəf etiraf edir. 
2.Polşa dövlətinin tərkibinə daxil olan vilayətlərin ərazi-siyasi 
yenidənqurulması halında Almaniya və SSRİ-nin maraq dairəsi sərhədləri təqribən 
Narva, Visla və Sena çayları xəttindən keçəcək. 
Müstəqil Polşa dövlətinin qarşılıqlı maraq dairısində saxlanılmaq istəyi və 
onun sərhədlərinin necə olması yalnız qarşıdakı siyasi hadisələrin inkişafından asılı 
olacaq. Hər ehtimala qarşı, hər iki hökümət bu sualı qarşılıqlı dostluq şəraitində 
həll edəcəklər. Gizli əlavə - protokol. 
Aşağıda imza edən səlahiyyətlilər Almaniya höküməti və SSRİ 
hökümətlərinin razılığını növbəti qaydada açıqlayır: 
1939-cu ilin avqustun 23-də imzalanmış gizli protokolun 1-ci bəndi belə 
dəyişilir ki, Litva dövlətinin ərazisi SSRİ-nin maraqları dairəsinə aid edilir, eyni 
zamanda Lyublin voevodluğu və Varşava voevodluğunun bir hissəsi Almaniyanın 
maraq dairəsinə aid edilir. SSRİ höküməti Litva ərazisində öz maraqlarını qorumaq 
üçün xüsusi tədbirlərə başlayan kimi, təbii olaraq hazırkı alman-litva sərhədi ilə 
müəyyənləşdirilir ki, Litva ərazisinin xəritədə göstərilən cənubi-qərb xətti 
Almaniyaya keçir. Sonra açıqlanır ki, Almaniya ilə Litva arasında olan təsərrüfat 
əlaqələri Sovet İttifaqının yuxarıdakı tədbirləri keçirərkən pozulmamalıdır. 
28.IX.1939”. (275) 
Bu müqavilənin imzalanması həm Sovet, həm də dünya ictimaiyyəti üçün 
gözlənilməz oldu. Əgər birinci müqavilənin (23 avqust) hücum etməmək məqsədi 
daşıdığını qəbul etmək mümkün idisə, 28 sentyabr gizli protokolunun 
imzalanmasının sülhün qorunmasına aidiyyatı yox idi. 
Şübhəsiz ki, 1939-cu ilin 28 sentyabrında imzalanmış müqavilə SSRİ 
rəhbərliyinin ciddi səhvi idi. Məhz bu müqavilədən sonra SSRİ ərazisində yaşayan 
antifaşist mövqeli almanlara da münasibət dəyişdi. Məsələın, 1939-cu ilin 
avqustunda Moskvada alman siyasi mühacirləri üçün açılmış 6 saylı uşaq bağçası 
bağlandı. 1940-cı ilin əvvəllərində isə hələ 30-cu illərdə Sovet İttifaqına sürgün 
edilmiş alman və Avstriya antifaşistləri almanlara təhvil verildi. 
SSRİ ilə Almaniya arasında imzalanmış müqavilənin əhəmiyyətli tərəfi 
sovet dövlətinin müdafiə qabiliyyətini artırmaq üçün iki il əlavə vaxt qazanmasında 
görülürdüsə, sonradan bu üstümlüyə də müxtəlif yanaşmalar oldu. Araşdırmalar 
göstərir ki, bu ikiillik müddətdən ordunu gücləndirmək üçün Almaniya Sovet 
dövlətindən daha effektli istifadə etdi. 22 ay müddətində Almaniya dövləti öz hərbi 
potensialını qat-qat yüksəltdi. Əgər 1939-cu ilin əvvəllərində Almaniyanın hərbi-
siyasi rəhbərliyi Qızıl Ordunu güclü rəqib olaraq qiymətləndirirdisə, lakin 1941-ci 
ilin əvvvəllərində SSRİ Silahlı Qüvvələrinin, xüsusən rəhbər heyətinin zəifliyi 
qeyd olunurdu. 
Müqavilənin imzalanmasının SSRİ dövləti üçün həm müsbət, həm də mənfi 
tərəfləri vardı. Müsbət tərəfləri aşağıdakılar idi: 
- Sovet İttifaqı iki cəbhədə mübarizədən uzaqlaşa bildi, çünki bu müqavilə alman-
yapon münasibətlərində çat yaratdı; 
- Müqavilə kapitalist ölkələrinin SSRİ-yə qarşı birləşməsinin qarşısını aldı. 
Müqavilənin mənfi tərəfləri: 
- müqavilə Sovet xalqının və SSRİ-nin hərbi-siyasi rəhbərliyinin ayıqlığını itirdi ki, 
bu da sovet dövlətinin müharibənin əvvəllərindəki məğlubiyyətinin başlıca 
səbəbinə çevrildi; 
- SSRİ dövlətinin, Ümumrusiya K(b)P-sı və Kominternin, eləcə də faşizmə qarşı 
olan digər mübarizlərin beynəlxalq nüfuzunu aşağı saldı. (275) 
Qeyd edək ki, hələ 1939-cu ilin martından Stalin sovet-alman əlaqələrinin 
yüksəldilməsi vacibliyinə toxunurdu. Stalin XVIII Partiya Qurultayında bildirirdi: 
“Amerika siyasətinin Rusiyanı Almaniyaya müharibə aparmaq istəyində görmək 
arzusunu Potoçskinin 21.11.1938-ci il tarixli məlumatından görünməkdədir. 
Prezident Ruzveltin inanılmış adamı səfir Bullit bu sözləri demişdi: “Demokratik 
dövlətlərin istəyi bu olardı ki, Şərqdə Almaniya omperiyası ilə Rusiya arasında 
hərbi toqquşma olsun. Onda demokratik dövlətlər Almaniyaya hücum edib onu 
təslim olmağa məcbur edərdilər”. (330, s.178) Hitler Stalinin bu çıxışına tələsik 
münasibət göstərmək istəməsə də, Xarici İşlər Naziri Ribbentrop prosesi 
sürətləndirməyi vacib saymışdı. Hitlerin Stalinə göndərdiyi teleqramdan sonra o, 
Almaniyanın Moskvadakı səlahiyyətli nümayəndəsini yanına dəvət etmişdi. 
İlkin danışıqlar başa çatdıqdan sonra avqustun 21-də Stalin Hitlerə 
aşağıdakı məzmunda teleqram göndərdi: “21 avqust 1939-cu il. Almaniyanın 
reyxkansleri cənab A. Hitlerə. Məktuba görə təşəkkür edirəm. Ümid edirəm ki, 
hücum etməmək haqqında sovet-alman müqaviləsi ölkələrimiz arasındakı 
münasibətlərin yaxşılaşmasına daha yaxşı şərait yaradacaq. 
Ölkələrimizin xalqlarının öz aralarında dinc münasibətlərə ehtiyacı vardır. 
Alman hökümətinin hücum etməmək haqqında müqavilənin imzalanmasına razılıq 
verməsi siyasi gərginliyi aradan götürmək, sülh yaratmaq və ölkələrimiz arasında 
əməkdaşlıq etmək üçün baza yaradacaqdır. Sovet höküməti mənə həvalə etdi Sizə 
bildirim ki, o, s. Ribbentropun avqustun 23-də Moskvaya gəlməsinə razıdır. İ. 
Stalin”. (330, s. 184-185). 
Almaniyanın Xarici İşlər naziri Ribbentropu Kremldə Stalin Molotovla 
birgə qarşıladı. Təəccüblü idi ki, bu vaxta kimi Moskvada olmasına baxmayaraq, 
səfir Şulenberq Stalinlə bir dəfə də olsun, görüşməmişdi. İndi isə Stalin özü 
qonaqları qarşılayırdı. 
Hər iki tərəf arasında danışıqlar uğurla getsə də, bəzi problemlər də ortaya 
çıxırdı. Məsələn, Sovet tərəfi Pribaltika ölkələrini, xüsusən, Libau limanını öz 
maraq dairəsində saxlamağa çalışırdı. Alman tərəfi bu problemə münasibəti 
aydınlaşdırmaq üçün Hitlerlə məsləhətləşməyi zəruri saydı. Odur ki, danışıqlar 
müvəqqəti olaraq dayandırıldı. Axşam saat 22.00-da Hitlerin razılığı alınandan 
sonra danışıqlar yenidən canlandı. Bu dəfə çətinlik olmadan ümumi razılaşma 
əsasında müqavilə imzalandı. Müqavilə imzalandıqdan sonra yemək stolu 
arxasında Stalin Hitler haqqında qısa tost söylədi. Bildirdi ki, o, Hitlerə həmişə 
qeyri-adi ehtiram bəsləyir. 
Sonralar Ribbentrop öz xatirələrində Stalin haqqında yazırdı: “Stalin ilk 
görüşümüzdən məndə güclü təəssürat oyatdı. Onun ayıq, demək olar ki, quru, lakin 
dəqiq manevri, açıqürəkli danışıq aparmaq üslubu göstərdi ki, öz familiyasını 
nahaqdan daşımır. Stalinlə apardığım danışıqlar məndə onun gücü və hakimiyyəti 
haqqında təəssürat yaratdı, bir dəfə əlini yelləməsi Rusiyanın itib-batan geniş 
çöllərində, uzaq bir kəndində əmrə çevrilən bu adam keçmişdə heç bir çarın 
bacarmadığı bir işi – 200 milyonluq imperiya əhalisini birləşdirmişdir”. (303, 
s.190) 
Ribbentrop xatırlayırdı ki, müqavilə imzalandıqdan sonra Stalinə bildirdim 
ki, bundan sonra almanlar və ruslar bir də silaha əl atmazlar. Stalin cavab vermişdi: 
“Buyurun, bu mütləq belə olmalı idi”. Ribbentropun imzalanan müqavilənin qərb 
müttəfiqlərinə qarşı birgə mübarizəyə əsas yaratması fikrinə isə Stalin belə cavab 
vermişdi: “Mən heç zaman Almaniyanın zəifləməsinə imkan vermərəm!” 
Ribbentrop bununla bağlı xatirələrində yazırdı: “Stalinin bu iki fikri 
üzərində çox düşünürdüm: O, bununla nə demək istəyirdi? Sovet İttifaqının kəskin 
tənqid olunması (onların sırasında İngiltərənin Berlindəki Keçmiş səfiri c. Nevim 
Henderson da vardı) təsdiqləyirdi: Stalin Almaniya ilə ona görə müqavilə bağlayıb 
ki, füreri Polşaya hücuma itələsin və o, yaxşı bilirdi ki, belə halda İngiltərə və 
Fransa Polşanın tərəfində vuruşacaqlar. Almaniyanın Polşa üzrəində təxmin edilən 
qələbəsindən sonra Rusiya, birincisi, sonuncu müharibədə itirdiyi vilayətləri geri 
qaytaracaq, ikincisi isə, sakit dayanıb Almaniyanın qərb dövlətləri ilə savaşda 
bütün gücünü itirməsinə baxacaq, sonra isə lazımi anda Qızıl Ordunun gücü ilə 
Avropanın bolşevikləşdirilməsinə başlayacaq”. (330, s.112) 
Avqust müqaviləsini imzalamaqda doğrudanmı, Stalin bu məqsədi 
güdürdü? 
V. Suvorov məşhur “Buzqıran” əsərində bu faktları təsdiqləyirdi. Yazırdı ki, 
Stalin hər vasitə ilə Hitleri müharibəyə cəlb edirdi. Məqsədi isə aydın idi. Stalin 
ona görə müqaviləni fikirləşmişdi ki, Hitlerin əli ilə İkinci Dünya müharibəsini 
başlasın, Avropanı, o cümlədən, Almaniyanı zəiflətsin. (334, s.170) 
Nikita Xruşşov isə şahidlik edirdi ki, müqavilənin imzalanmasından sonra 
Stalin şadlıqla bildirirdi ki, Hitleri aldatdı, müqavilə Hitler üçün tələ idi. 
Marşal Q. K. Jukov isə xatirələrində yazırdı: “O ki, qaldı hücum etməmək 
haqqında Almaniya ilə bağlanmış müqaviləyə, Stalinin ona ümid bəsləməyinə elə 
bir əsas yox idi”. (256, s.236) 
Sovet İttifaqının donanma admiralı N.Q. Kuznetsov isə bildirirdi: “Stalin 
Almaniya ilə müqavilənin gücünə o qədər də inanmırdı. Ümumiyyətlə isə, o, 
Hitlerə az ümid edirdi”. (334, s.175) 
Bu mənada N. S. Xruşşov Stalinin xarakterini onun öz sözləri ilə 
açıqlayırdı: “Mən heç kimə inanmıram, özüm-özümə də inanmıram”. (308, s.17) 
Şübhəsiz ki, Almaniya dövləti ilə müqavilə bağlamaq Stalin üçün sərfəli idi. 
Çünki, Almaniyanın Polşa və qərb dövlətləri ilə müharibəyə başlaması onu 
zəiflədəcək, iqtisadi cəhətdən Rusiyadan asılı vəziyyətə salacaqdı. 
Müqavilənin imzalanmasında, şübhəsiz ki, Almaniyanın da xüsusi 
maraqları vardı. 1939-cu ilin 22 avqustunda, müqavilənin imzalanmasına bir gün 
qalmış Oberzalqburqda Almaniya Silahlı Qüvvələrinin bütün rəhbərliyinin iştirak 
etdiyi yığıncaqda Hitler dedi: “1938-ci ilin payızından mən Stalinlə birgə 
addımlamağı qərara almışam. Stalinlə mən yeganə adamlarıq ki, ancaq gələcəyə 
baxırıq. Beləliklə, yaxın həftələrdə alman-sovet  sərhəddində əlimi Stalinə uzadıb 
onunla birgə dünyanı yenidən bölməyə başlayacağıq... General-polkovnik fon 
Brauxiq vəd verib ki, Polşa ilə müharibəni bir neçə həftəyə yekunlaşdıracaq. Əgər 
o, mənə məruzə etsəydi ki, bunun üçün iki, yaxud bir il tələb olunur, onda mən 
hücum etmək haqqında əmr verməzdim və müqaviləni Rusiya ilə deyil, İngiltərə 
ilə bağlayardım. Biz uzunmüddətli müharibə apara bilmərik. Bədbəxt çervləri 
Daladye və Çemberleni Münhendə tanıdım. Onlar həddindən artıq qorxaqdırlar və 
bizə hücum edə bilməzlər. Onlar bizi mühasirəyə də ala bilməzlər. Əksinə, bizim 
öz avtariyamız (iqtisadi siyasət – N.Y.) və rus xammalımız var. Polşa boşaldılacaq 
və almanlarla doldurulacaq. Mənim Polşa ilə müqaviləm yalnız vaxtı udmaq üçün  
idi. Ümumiyyətlə, cənablar, Polşa ilə nə etmişəmsə, Rusiya ilə də o baş verəcək. 
Stalinin ölümündən sonra, o, çox ağır xəstədir, biz Sovet Rusiyasını ələ keçiririk. 
Onda alman dünya ağalığının günəşi kimi çıxacaq. İndiki şərait bizim üçün 
olduqca əlverişlidir. Mənim yalnız bir qayğım var ki, olsun ki, Çemberlen yaxud 
başqa bir axmaq mənə yaxınlaşıb şəriklik təklif etsin. Onda mən onu pilləkəndən 
ataram...” (372, s.444) 
Maraqlıdır ki, istər Hitler, istərsə də Stalin özlərini hər iki dövlət arasında 
bağlanmış müqavilənin ilk təşəbbüskarları kimi təqdim etməyə çalışırdılar. 
Görünür, hər iki lider özlərinin “uzaqgörən” siyasətçi imicini itirmək istəmirdilər. 
Doğrudur, Molotov hər vasitə ilə təsdiqləyirdi ki, məhz Stalinin XVIII 
Partiya Qurultayındakı çıxışı Almaniya ilə münasibətlərin yaxşılaşmasına və 
müqavilənin bağlanmasına təkan verdi. Bununla bağlı Molotov bildirirdi: 
“Almaniyada Stalin yoldaşın fikrini, ümumiyyətlə, düzgün başa düşdülər”. (372, 
s.446) 
Lakin Almaniya Xarici İşlər nazirliyinin görkəmli nümayəndəsi, avqust 
müqaviləsinin imzalanmasında Ribbentropun tərcüməçisi olmuş Himmler yazırdı 
ki, o, heç zaman nə Hitlerdən, nə də Ribbentropdan Stalinin çıxışının Sovet 
dövlətinin xarici siyasət kursunun dəyişməsinin sübutu olduğunu eşitməmişdi. Q. 
Himer yazırdı: “23 avqustdakı danışıqlar çox sadə görünürdü. Cənab Ribbentrop 
yeni təkliflər gətirməmişdi, o, müqaviləni və əlavə gizli protokolu tez imzalayıb 
qayıtmaq istəyirdi”. (219) 
Müqavilə imzalanmazdan bir qədər əvvəl Xarici İşlər Komissarı Maksim 
Litvinovun qəflətən vəzifəsindən çıxarılıb heç bir səbəb göstərilmədən Molotovla 
əvəz olunması da maraqlı idi. Köhnə kommunist Litvinov 1930-1939-cu illərdə 
Xarici İşlər Komissarı işləmişdi. İşdən çıxarılması ilə bağlı açıqlama verməyən 
Moskva isə susurdu. 
Almaniyada isə Stalinin bu addımını dialoqa dəvət kimi qəbul etdilər. 
Çünki, Litvinov ingilis-fransız xəttinə üstünlük verir, Hitlerdən müdafiə olunmaq 
üçün “Avropada “kollektiv təhlükəsizlik” sistemi” yaratmağa çalışırdı. Bundan 
əlavə, Litvinov həm də yəhudi idi. Yəni, Hitler üçün qəbuledilməz idi. Stalin isə 
gələcək rəfiqlərini “ən yaxşı hisslərini” təhqir etmək istəmirdi: rus mənşəli 
Molotov isə dövlətdə ikinci şəxs sayılır və onun imzası daha nüfuzlu idi. 
Eyni zamanda, Moskva ilə danışıqların əsasını Ribbentrop qoymuşdu. Hələ 
1938-ci ilin aprelində Hitlerə göndərdiyi məruzəsində bildirirdi ki, Sovet İttifaqının 
özünü böyük dövlətlərin tərəfindən istifadə etmək lazımdır. SSRİ hazırda “qəhvəyi 
Reyx”lə müharibə aparmaq iqtidarında deyildir. Əgər Almaniya-İtaliya-Yaponiya 
əməkdaşlığına SSRİ də qoşularsa, onda Almaniyanın qələbəsi təmin olunacaqdır. 
Ribbentropun ideyasındakı yenilik belə yekunlaşırdı: “Demokratik 
dövlətlərlə total dövlətlər arasındakı uçurum daima böyüyəcək, odur ki, totalitar 
dövlətlər ümumi məqsədlərə nail olmaq üçün güclü koalisiyada birləşməlidirlər”. 
(372, s.447) 
1922-ci ilin mayında İtaliya ilə Almaniya arasında səsli-küylü təcavüzkar 
“Polad akt” imzalanmışdı. İtaliyanın Xarici İşlər naziri Çiano bu müqavilədən 
sonra gündəliyində yazmışdı: “Mən heç bir zaman belə sənəd görməmişəm. Bu 
müqavilə əsl dinamitdir”. (372, s.448) 
Tarixçilər belə hesab edirlər ki, məhz bu hadisədən sonra Hitler də SSRİ ilə 
müqavilə razılığını formalaşdırmağı qərara aldı. 
Qeyd edək ki, müqavilə bağlanan ərəfədə Sovet İttifaqının vəziyyəti çox 
mürəkkəb idi. Qərbdə - faşist Almaniyası, Şərqdə - Yaponiya təhlükəsi. İngiltərə 
və Fransa isə SSRİ ilə razılaşmaq istəmir, Moskva danışıqlarına ikinci dərəcəli 
məmurları göndərirdilər. Hətta Sovet İttifaqı 1939-cu ilin yazında Almaniyanın 
ticarət müqaviləsi bağlamaq təklifinə də reaksiya verməmiş, ingilis-fransız 
müqaviləsinə ümid bəsləmişdi. Lakin, bu alınmadıqda, SSRİ-nin təcrid olunmaq 
təhlükəsi reallaşdıqda Stalin Almaniya ilə müqaviləni imzalayıb Hitlerdən 
məharətlə istifadə etdi. (319, s.170) 
SSRİ ilə Almaniya arasında imzalanmış müqaviləyə mühacirətdə yaşayan 
keçmiş sovet liderləri də birmənalı münasibətlə yanaşmadılar. 1929-cu ildən Sovet 
İttifaqını tərk etmək məcburiyyətində qalmış Lev Trotski (252, s.3) qəzetdə nəşr 
etdirdiyi məqaləsinə belə başlıq qoymuşdu: “Stalin Hitlerin intendantıdır” 
(təsərrüfat işlərinə baxanıdır – N.Y). Həmin məqaləsində Trotski Stalinin rəhbərlik 
etdiyi ölkənin fəlakətə uğrayacağını əvvəlcədən bildirir və sovet fəhlələrini onu 
devirməyə çağırırdı. (208, s.285) 
Stalin, şübhəsiz ki, Trotskinin mövqeyini qəbul etmirdi və onun belə kəskin 
çıxışlarından sonra Beriyaya onu aradan götürmək haqqında müvafiq tapşırıq 
verdi. XDİK agenti Naum Eytinqonun Meksikada keçirdiyi əməliyyatda ağır 
yaralanıb sağ qalan Trotskini digər agent – İspaniya inqilab ordusunun keçmiş 
leytenantı Ramon Merkader alpinist baltası ilə vurub öldürdü. (208, s.285) 
Qeyd edək ki, müqavilənin imzalanmasından çox illər sonra bu sənədə 
hüquqi-siyasi qiymət verildi. 1989-cu ildə SSRİ Xalq Deputatları Qurultayı 26 
nəfərdən ibarət komissiya yaratdı. Komissiyaya Siyasi Büronun üzvü, Sov. İKP 
MK katibi A. N. Yakovlev başçılıq etdi. (219) Komissiya aydınlaşdırdı ki, SSRİ 
Ali Soveti 1939-cu ilin avqustun 31-də hücum etməmək haqqında müqaviləni 
müzakirə etmədən ratifikasiya etmişdir. İstər hücum etməmək haqqında 1939-cu 
ilin 23 avqust müqaviləsi, istərsə də dostluq və sərhədlər haqqında 28 sentyabr və 
digər müqavilələr 1941-ci ildə Almaniyanın SSRİ üzərinə hücum etməsi ilə 
qüvvədən düşmüşdür. Bununla bağlı SSRİ xalqlarının 1989-cu ilin dekabrın 24-də 
keçirilən qurultayı qərara aldı. 
Qərarda göstərilirdi: “7. SSRİ Xalq Deputatları Qurultayı 1939-cu ilin 23 
avqustunda və sonradan Almaniya ilə imzalanmış müqavilələri müzakirə edir. 
Qurultay gizli protokolları imzalandığı gündən hüquqi əsası olmayan sənədlər 
hesab edir”. (329) 
Protokollar Sovet hökümətinə üçüncü ölkələrlə anlaşmaqda hüquqi baza 
yaratmadı, əksinə, Stalinin və onun ətrafının başqa dövlətlərə güc göstərməsinə və 
üzərinə götürdüyü öhdəlikləri pozmasına şərait yaratdı”. (351) 
Beləliklə, sovet-alman müqaviləsindən az sonra 1939-cu ilin sentyabrın 1-
də Almaniya müharibə elan etmədən Polşaya hücum etdi. (303, s.77) Almaniyanın 
Polşaya hücumu İkinci Dünya müharibəsinin başlandığı gün olaraq tarixə daxil 
oldu. Belə vəziyyətdə, sentyabrın 3-də İngiltərə və Fransa höküməti Polşa ilə 
müqavilələrinə əsaslanıb ciddi tərəddüdlərdən sonra Almaniyaya müharibə elan 
etdilər. Beləliklə, İkinci Dünya müharibəsi başlandı. 
1939-cu ilin sentyabrın 17-də Varşava şəhəri hələ almanlardan müdafiə 
olunarkən, Lvov altında, Xel yarımadasında döyüşlər davam edərkən, gizli avqust 
müqaviləsi əsasında sovet qoşunları şərqdən Polşa ərazisinə daxil oldular. (253, 
s.271) 
Polşa höküməti başda prezident Mosçiçski və Ali Baş Komandan Rıdz-
Smiqli olmaqla Rumıniyaya keçdilər. Rumıniyadan sonra Fransa və Londonda 
yerləşən Polşa hökuməti işğalçılara qarşı mübarizəsini davam etdirirdi. Bu 
müddətdə Vladislav Raçkeviç prezident, Vladislav Sinorski isə yeni hökumətin 
başçısı idilər. Qızıl Ordunun Polşaya daxil olması günündən ərazidə qanlı hadisələr 
başladı. Sovet əsgərləri qarşılarında olanları dağıdır, oğurlayır, məhv edirdilər. 
Nizami ordu hissələrini ardınca XDİK hissələri, sonra isə əhalini kommunist 
qaydalarına dəvət edən komissarlar gedirdi. Sovet əsgərləri Polşanın şərq 
əyalətlərində daha amansız cəza tətbiq edir, mülkədarları, keşişləri, dövlət 
məmurlarını, siyasi xadimləri aradan götürürdülər. Minlərlə polyak əsgər və zabiti 
“Kozelsk”, “Starobels” və “Ostatkov” həbsxanalarına dolduruldu. Həbs edilən 
polyakların çoxunu ağır işgəncələrdən sonra sovet ərazisindəki həbs düşərgələrinə 
gətirdilər. 130-dan çox həbs düşərgəsi olan bu ölkədə dustaqların ucuz fəhlə əməyi 
istismar edilirdi. Polyakları əsasən Kol yarımadasına, Kolmaya və cənubi 
Ukraynaya yerləşdirdilər. Polşada qalanları isə Sovet dövlətinin ideoloji “qul”una 
çevirdilər. Qorxu və işgəncələrlə yaşayan bir polyak şairi yazırdı: “Mən istəmirəm 
ki, Lvov sovetlərin olsun, lakin gündə yüz dəfə düşündüyümün əksini deyirəm”. 
(253, s.279) 
SSRİ-nin nəzarəti altında olan Polşa torpaqlarında sovet işğalçıları katolik 
kilsəsinə qarşı dağıdıcı mübarizə aparırdılar. Almanların nəzarətində olan Polşanın 
qərb hissəsində isə rəsmi şəkildə general qubernatorluq yaradıldı. (328, s.28) 
Bu müddətdə Almaniya və SSRİ müvafiq qaydada işğallarını davam 
etdirirdilər. Sovet İttifaqı artıq Estoniya, Latviya və Litvanı işğal etmiş, 
Rumıniyanı da Bessarabiyanı verməyə məcbur etmişdi. 
Sovet qoşunları artıq Bukovina və ona yazın olan Dunaydakı Bessarabiyanı 
işğaldan sonra əhalisi əsasən almanlardan ibarət olan Şimali Bukovinanın 
(Avstriya koronunun tarixi torpaqları) da alınması Hitleri xüsusilə sarsıtdı. O, 
Stalinin bu addımını rusların qərbə basqını kimi qəbul etdi. 
1940-cı ilin yazında Şərqi Prussiya, Polşa və Bessarabiya sərhədlərində 
sovet-rus qoşunlarının cəmləşməsi xəbəri Hitlerə çatdırıldı. Yalnız Şərqi Prussiya 
qarşısında  22 sovet diviziyası toplaşmışdı. Hitler bu hadisədən bərk narahat 
olmağa başladı. 
1940-cı ilin avqustunda artıq Hitler general-feldmarşal Keytellə söhbətində 
sovet təhlükəsinin artmasını qeyd etmişdi. Münhendəki “Qəhvəyi ev”də, Hitler 
onun üçün tikilmiş xüsusi korpusda Ribbentropla söhbətində Sovet dövlətinin 
mövqeyindən narazı qaldığını bildirmişdi. Rus qoşunlarının yeni hərəkətləri 
haqqında daxil olan məlumatlar Hitleri coşdururdu. Eyni zamanda, alman 
müəssisələrində kommunistlərin agentlərinin fəaliyyətinin güclənməsi haqqında da 
məlumatlar alınırdı. Artıq Hitler Stalinə və Sovet dövlətinə sərt münasibətini 
gizlətmirdi. 
Ribbentrop xatirələrində yazırdı: “Mən bütün ciddiyyəti ilə Fürerə bildirdim 
ki, Stalindən təcavüz gözləmək olmaz. Mən Füreri ehtiyatlandırdım ki, Rusiyaya 
qarşı hər hansı bir əks addım atılmasın. Mən hətta Bismarkın prevetiv müharibə 
haqqında sözlərini də xatırlatdım: “Allah özü də özgə xəritəsinə baxmağa 
qoymur”. Hitler bu dəfə bildirdi ki, o, şübhə ilə yanaşır, olsun ki, yəhudilər 
Moskvada Stalinə təsir göstəriblər. Mənim bütün etirazlarıma baxmayaraq, o, 
bildirdi ki, hər ehtimala qarşı ehtiyat hərbi tədbirlər görülməlidir. O, çox qayğılı və 
gərgin idi”. (330, s.223) Sonradan Ribbentropun cəhdlərinə baxmayaraq, Hitlerlə 
Stalinin görşü baş tutmadı. Belə ki, Stalin Rusiyadan, Hitler isə Almaniyadan 
çıxmaq istəmirdilər. Nəticədə, problemlərə aydınlıq gətirmək məqsədi ilə Xarici 
İşlər naziri Molotovun Berlinə dəvət edilməsi razılaşdırıldı. 
Molotov Hitlerlə söhbətində gizli protokola əsasən Finlandiyanın Rusiyanın 
maraq dairəsində olduğunu bildirdi. Hitler isə fikrini dəyişərək Finlandiyanı 
vermək istəmirdi. Bu problemlə bağlı çox inadkar diskussiya oldu. Hitler xahiş 
edirdi ki, Molotov bu məsələdə ona güzəştə getsin. 
Molotov isə söhbətində Almaniyanın Rumıniyaya təminatından Rusiyanın 
narazı olduğunu bildirdi. Hitlerin Molotova cavabı belə oldu: nə qədər ki, Sovet 
İttifaqı Rumıniyaya hücum etmək fikrində deyil, onda bu təminat da ona qarşı 
yönəlməyib. Bu halda Molotov Hitlerdən soruşdu: onda siz razısınızmı ki, belə bir 
təminatı Rusiya Bolqarıstana versin. Hitler soruşdu: Bolqarıstan bu haqda sizdən 
xahiş edibmi? Molotov bu suala yayındırıcı cavab verdi. 
Hitlerlə Molotovun söhbəti kifayətləndirici olmadı və heç bir qərara 
gəlinmədən sona çatdı. Bu söhbətdən sonra Hitlerdə qəti təəssürat yarandı ki, artıq 
ruslar ciddi şəkildə qərbə cəhd edirlər. Odur ki, Hitler 1940-cı ilin dekabrın 13-də 
20 saylı direktivi ilə “Maritsa” əməliyyatını – Yunanıstana hücumu təsdiqlədikdən 
sonra dekabrın 18-də “Barbarossa” planını əsaslandıran 21 saylı digər sənədi 
imzaladı. “Barbarossa” planında o, Sovet İttifaqına hücum planını belə açıqlayırdı: 
“Alman Silahlı Qüvvələri Sovet İttifaqını hətta ingilislərə qarşı müharibəni 
bitirmədən sürətli bir əməliyyatla əzməyə hazır olmalıdırlar.. Böyük vaxt tələb 
edən bu hazırlıq tələb edir ki, elə bu saatdan başlamalı, 1941-ci ilin mayın 15-də 
yekunlaşmalıdır. Qərbi Rusiyadakı kütləvi rus ordusu zirehli  tankları ilə məhv 
edilməlidir... Son məqsəd Asiya Rusiyasına qarşı Volqadan başlamış Arxangelskə 
qədər müdafiə xətti yaratmaqdır. Sonradan Rusiyanın Uralda qalan son sənaye 
rayonu “Luftvaffor” məhv edilə bilər”. (208, s.303) 
Sovet İttifaqının yürütdüyü siyasət Almaniyanı narahat edirdi. Artıq 
Moskvada ingilis-sovet danışıqları başlamışdı. İngiltərənin SSRİ-dəki səfiri 
Stafford Krippe Kremldə Sovet rəhbərliyi ilə danışıqlar aparırdı. 
Eyni zamanda, Sovet İttifaqının Baltik dənizindən Qara dənizə qədərki 
ərazidə geniş hazırlığı ilə bağlı məlumatlar Almaniya rəsmi dairələrinə çatdırılırdı. 
Moskvanın serb çevrilişlərinin hökümət başçısı Simoviçlə müqavilə bağlaması da 
sovet-alman müqaviləsindən uzaqlaşıldığını göstərirdi. 
Hitler hələ 1938-ci ildə ehtiyatlanırdı ki, İngiltərə və Amerika kifayət qədər 
silahlanan kimi Almaniyaya hücum edəcəklər. O, çəkinirdi ki, İngiltərə və 
Amerika Sovet İttifaqı ilə müqavilə bağlayarsa, onda Almaniya həm Qərbdən, həm 
də Şərqdən təcavüzə məruz qalacaq və 1914-cü ilin müharibəsində baş verənlər 
təkrarlanacaq. Hitler başa düşürdü ki, iki cəbhədə uzunmüddətli müharibə aparmaq 
çox çətin olacaqdı. Odur ki, o, ingilis-amerikan gücü Qərbdə hərəkətə gəlməmiş 
Şərqdə azad nəfəs almaq istəyirdi. Hitler bir neçə ay ərzində Sovet İttifaqını 
məğlub etmək istəyirdi. Lakin onun Sovet Ordusunun imkanları və Amerikanın 
köməyi haqqındakı səhv hesablamaları fəlakətlə nəticələndi. 
SSRİ üzərinə hücum edərkən Hitlerin özü-özünə o qədər də inamlı deyildi. 
Söhbətlərinin birində Xarici İşlər naziri Ribbentropa demişdi: “Biz bilmirik ki, 
Şərqdə açacağımız qapıların arxasında hansı güc dayanır”. (330, s.243) 
Almaniya-SSRİ müharibəsi getdikcə labüd xarakter alırdı. Almaniyaya 
qarşı İngiltərə, Amerika və SSRİ üçlüyü eyni mövqeyə yaxınlaşırdı. Almaniyanın 
isə münasibətləri zəif sayılan İtaliya, az ümid bəslənilən Yaponiya dövləti idi. 
Çünki, Yaponiya dövləti Almaniya ilə razılaşmadan 1941-ci ilin aprelində Xarici 
İşlər naziri Yesuko Maçuokanın iştirakı ilə Rusiya dövləti ilə hücum etməmək 
haqqında müqavilə imzalamışdı. Vəziyyətin belə gərginləşməsinin bir səbəbi də 
Ribbentropun fikrincə, Qərb və Şərq yəhudiçiliyinin əks-alman əlaqələri idi. 
Bundan əlavə, Sovet İttifaqı müharibəyə ciddi hazırlığa başlamışdı. Sovet 
sərhədlərinin özündə bu hazırlıq belə izah olunurdu: “Müharibədən qabaqkı illərdə 
ordu yenidən təşkil olundu: ərazi-milis prinsipi üzrə qurulan qoşun hissələri və 
birləşmələri ləğv edildi; silahlı qüvvələr tamamilə daimi qüvvə vəziyyətinə 
keçirildi. Ordunun sayı xeyli artmışdı. Silahlı Qüvvələrin daimi qüvvələr prinsipi 
üzrə qurulması “Ümumi əsgəri vəzifə haqqında” 1939-cu ilin sentyabrında SSRİ 
Ali Sovetinin qəbul etdiyi qanunda təsbit edildi. Sovet dövləti çalışırdı ki, onun 
ordusu kapitalist dövlətlərinin ordularından güclü olsun. Sosializm nailiyyətlərinin 
müdafiəsi, habelə bütün dünyada sülh uğrundakı mübarizənin müvəffəqiyyəti bir 
çox cəhətdən SSRİ-nin və onun Silahlı Qüvvələrinin gücündən asılı idi”. (187, 
s.518) Daha bir səbəb də sovet-alman münaqişəsini gərginləşdirdi. 
1941-ci ilin yanvarın 17-də Berlindəki sovet səfiri Dekanozovun Almaniya 
Xarici İşlər Nazirliyinə təqdim etdiyi sənəddə göstərilirdi ki, Bolqarıstanın 
ərazisində və dəniz sularında xarici qoşunların görünməsi SSRİ-nin maraqlarının 
təhlükəsizliyi kimi qəbul ediləcək. 
Bunun müqabilində sovet səfirinə Almaniyanın mövqeyi açıqlandı. 
Bildirildi ki, Almaniya İngiltərənin Yunanıstana qoşun çıxarıb orda 
möhkəmlənməsinə etiraz edir və buna mane olacaq. Eyni zamanda o, Türkiyənin 
ərazi müstəqilliyinə də hörmətlə yanaşır. Digər tərəfdən, ingilis qoşunlarının 
Yunanıstan ərazisində möhkəmlənməsi Almaniyanın Balkanlardakı Həyati 
maraqlarını təhlükədə qoyur. Bununla yanaşı, Yunanıstana qarşı əməliyyatların 
keçirilməsini reallaşdırmaq üçün alman qoşunları Bolqarıstanın ərazisindən 
keçməlidir. Bu isə sovet maraqlarının təhlükəsizliyinin pozulması kimi 
anlaşılmalıdır. Bundan əlavə, Almaniya dəniz sularında sovet maraqlarını nəzərə 
alıb Montre statusuna yenidən baxmağa hazırdır. (330, s.247) 
Qeyd etdiyimiz kimi, İngiltərə və Amerika da sovet-alman münasibətlərinin 
gərginləşməsində maraqlı idi. Hələ 1940-cı ilin yayında Çörçill demişdi ki, heç 
yarım il keçməyəcək ki, Rusiya Almaniyaya qarşı çıxacaq. 
Amerikanın Sovet İttifaqı ilə yaxınlaşmasından sonra isə Ruzvelt işarə 
edirdi ki, tezliklə Rusiya Almaniyaya qarşı müharibəyə başlayacaq. ABŞ-ın 
məşhur senatoru, respublikaçı Taft 1941-ci ilin yayında “Nyu-York Tayms” 
qəzetindəki məqaləsində yazırdı: “Ruzveltin məqsədi hadisələrin inkişafını 
müharibəyə yönəltməkdir”. (330, s.252) Ruzveltin məqsədini təsdiqləyən daha bir 
fakt ABŞ səfiri Bullitin Polşa səfiri Potoçskiyə dediyi sözlərdir: “Ruzveltin 
məqsədi odur ki, Almaniya ilə Rusiya arasında hərbi toqquşma olsun və bütün 
demokratik ölkələr Almaniyaya hücum edib onu təslim etsinlər”. (330, s.253) 
Göründüyü kimi, digər böyük dövlətlər də Almaniya ilə Rusiya arasında 
müharibə təhlükəsini reallaşdırırlar. 
Bundan əlavə, Sovet İttifaqı hərbi gücünü artırmaqda davam edirdi. Əgər 
Polşaya hücum ərəfəsində Sovet dövlətinin motorlaşdırılmış və tank 
birləşmələrinin sayı 65 idisə, artıq 1941ci il müharibəsi ərəfəsində onların sayı 
158-ə çatdırılmışdı. 1941-ci ilin mayında Stalin Kremldəki çıxışlarının birində  
bildirmişdir ki, artıq indi Sovet İttifaqının gələcək məqsədi yalnız silah gücünə əldə 
oluna bilər. Qızıl Ordu buna hazırdır. 
V. Suvorov yazırdı ki, artıq 1939-cu ilin 19 avqustundan SSRİ-də “gizli 
səfərbərlik” başlamışdı və bu iş 1941-ci ilin iyulun 6-da SSRİ-nin Almaniyaya və 
Rumıniyaya hücumu ilə nəticələnməli idi. (Qeyd edək ki, bəzi tədqiqatçılar Sovet 
qoşunlarının Almaniya üzərinə 1942-ci ildə hücum edəcəyini əsaslandırırlar). 
Gizli səfərbərlik hücumla yekunlaşmalı və “M” günü elan edilməli idi. 
Lakin, Hitlerin gizli səfərbərlikdən xəbəri vardı və o, Stalini iki həftə qabaqladı. 
Odur ki, SSRİ-də “M” günü elan edilmədi. (334, s.171) 
Vəziyyətdən çıxış yolunu Hitler Sovet İttifaqına hücum etməkdə görürdü. 
Onun Sovet İttifaqına hücumunun bir səbəbi də özünü Stalinin qəfil hücumundan 
və Qərbin, eləcə də Şərqin təzyiqindən qorumaq idi. Hitler üç böyük dövlətin – 
İngiltərə, Amerika və SSRİ-nin birgə hücumunda Almaniyanın məğlubiyyətini 
görürdü. Odur ki, qəfil olaraq Sovet İttifaqına hücum etməyə (330, s.245) üstünlük 
verdi. 
Qeyd edək ki, Hitlerin ətrafında olan Birinci Dünya hərbini uzun müddət 
Şərq cəbhəsində keçirən feldmarşal fon Rundştedt və Almaniya Quru Qoşunlarının 
Baş Komandanı feldmarşal fon Brauxiç və Baş qərargah rəisi general Qalder 
Hitleri Sovet İttifaqı ilə müharibədən çəkindirməyə çalışırdılar. Uzun illər 
Rusiyada yaşamış, bu ölkəni və Stalini yaxşı tanıyan general Göstrinq də Hitlerə 
ehtiyatlı olmağı məsləhət edirdi. Lakin Hitler öz fikrində qəti idi. 
 
V BÖLÜM 
 
ALMAN-SOVET MÜHARĠBƏSĠNĠN BAġLANMASI. STALĠNĠN 
SƏHVLƏRĠ. AZƏRBAYCANLILARIN ORDU HĠSSƏLƏRĠNDƏ 
ĠNCĠDĠLMƏSĠ. SOVET ƏSGƏRLƏRĠNĠN KÜTLƏVĠ OLARAQ 
ALMANĠYA TƏRƏFĠNƏ KEÇMƏSĠ 
 
1941-ci ilin iyunun 22-də Brestdəki sərhəd körpüsündən Sovet İttifaqından 
Almaniyaya taxıl aparan qatar keçdikdən bir neçə dəqiqə sonra saat 3.30-da 
Almaniya qoşunları SSRİ üzərinə hücuma keçdi. 
Stalinin hücumdan xəbərinin olmadığı doğru deyildi. Qeyd etdiyimiz kimi, 
əvvəla Stalin özü Almaniya üzərinə hücuma hazırlaşırdı, sadəcə Hitler onu 
qabaqladı. V. Suvorov “Buzqıran” kitabında bunu faktlarla sübut edirdi. Gizli hərbi 
səfərbərliyi artıq iki ilə yaxın idi həyata keçirən Stalin müharibəyə ciddi olaraq 
hazırlaşırdı. 
Müharibənin başlanğıcında və ona qədərki dövrdə Stalinin yol verdiyi 
səhvlər, şübhəsiz ki, sovet xalqına ağır itkilərlə başa gəldi. Həmin səhvləri qərb 
tədqiqatçıları ilə yanaşı sovet mənbələri də sonradan təsdiqlədi. 
Sov.İKP tarixində bu nöqsanlar belə açıqlanırdı: “Alman qoşunlarının sovet 
sərhədləri yaxınlığına toplandığı və Almaniyanın SSRİ üzərinə basqın etməyə 
hazırlaşdığı haqqında səhih məlumat var idi. Lakin qərb hərbi dairələrinin 
qoşunları döyüşə tam hazır vəziyyətə gətirilməmişdi. Stalin alman faşistlərinin 
basqın etməsi üçün onların əlinə bəhanə verməkdən ehtiyat edirdi, toqquşmanı 
diplomatik danışıq yolu ilə ləngidib təxirə salmaq ümidində idi. Faşist 
təcavüzkarlarının ilk zərbələrini dəf etməyə Qızıl Ordunun hazırlaşdırılmasında 
buraxılan səhvlər üçün müəyyən dərəcədə Xalq Müdafiə Komitəsi Komissarlığının 
və Baş Ştabın rəhbərləri – S.K. Timoşenko və G.K. Jukov da məsuliyyət 
daşıyırlar”. (187, s.531) 
Oktyabr Sosialist inqilabının 50 illiyi münasibəti ilə Sov.İKP MK-nın 
tezislərində nöqsanlara belə toxunulurdu: “Hitler Almaniyasının bizə nə vaxt 
basqın edə biləcəyinin müəyyən edilməsində yol verilən səhvlər və bununla 
əlaqədar olaraq ilk zərbələrin dəf edilməsinə hazırlıq işindəki nöqsanlar da rol 
oynamışdı”. (87, s.20-21) 
Marşal Q.K. Jukov xatirələrində yazırdı ki, müxtəlif mənbələrdən 
almanların hücum edəcəyi haqqında Stalinə məlumatlar çatdırılırdı. SSRİ-nin 
Almaniyadakı səfiri Dekanazovdan, Yaponiyadakı alman səfirliyində çalışan 
Rixard Zorgedən, İngiltərə və ABŞ-da bu haqda müvafiq məlumatlar daxil olurdu. 
Lakin Stalin bu informasiyalara ciddi yanaşmırdı. Q.K. Jukov yazırdı: “Stalin 
düzəlməyən səhvlərə yol verərək, müvafiq orqanlardan daxil olan yalan 
məlumatlara inanırdı” (256, s.365) 
Ordu generalı S. M. Ştemenko da nöqsanların olduğunu etiraf edirdi: 
“Əlbəttə, ordumuz və ümumiyyətlə ölkəmiz üçün böyük bədbəxtlik ondan ibarət 
idi ki, Böyük Vətən müharibəsi ərəfəsində biz bir çox təcrübəli sərkərdəni 
itirmişdik. Gənclər çətinlik çəkirdilər. Onlar lazımi təcrübəni döyüşlərin gedişində 
qazanır və bu, onlara çox vaxt həddindən artıq baha başa gəlirdi”. (189, s.26) 
Marşal A.M. Vasilevski də xatirələrində müharibə ərəfəsində nöqsanlara yol 
verildiyini göstərirdi. (233, s.112) 
Marşal A.A. Qreçkonun xatirələrində isə yazılırdı: “Bizim ordumuz 
qoşunların materiallarla təmin olunmasının təşkilində böyük çətinliklər hiss edirdi. 
Müharibənin ilk aylarında ağır texnika və silah cəhətdən olan ağır itkilərimiz, 
ölkənin qərbindəki hərbi müəssisələrin şərqə məcburi köçürülməsi ucbatından əvəz 
edilmirdi”. (245, s.81) 
ABŞ-ın, İngiltərənin və Qərbi Almaniyanın tarixçiləri və generalları sübut 
edirlər ki, Sovet Ordusu böyük qanlar bahasına qalib gəldi və Stalin hərbi 
strategiyası ilə, çoxlu sayda insan itkiləri ilə Almaniyanı məğlub etdi. Amerikalı 
polkovnik, ABŞ-ın Moskvadakı sabiq hərbi attaşesi Q. Vermont yazırdı ki, sovet 
komandirləri olduqca tez-tez kütləyə üstünlük verirdilər. (246, s.155) 
Keçmiş sovet zabiti, mayor Əbdürrəhman bəy Fətəlibəyli-Düdənginski 
Stalinin səhvlərini belə izah edirdi: “Bir-birinin ardınca yüksək rütbəli komandirlər 
dəyişdirilirdi. Avqustun əvvəllərində şimal-qərb cəbhəsinin komandiri general-
polkovnik Kuznetsov işdən çıxarıldı, Kiyev Xüsusi Hərbi Dairəsinin komandiri 
Sovet İttifaqı Qəhrəmanı Pavlov güllələndi. Hər gün yüzlərlə əsgər, zabit 
digərlərini qorxuda saxlamaq üçün güllələnirdi. Odur ki, hamı istehza ilə deyirdi: 
“Marşal və Sovet İttifaqı adından çekist gülləsinə qədərki məsafə - yalnız bir 
addımdır”. Və nə üçünsə, Stalinə elə gəlirdi ki, cəza üsulları hələ kifayət deyildir, 
odur ki, o, yenidən Komissarlar institutunu və XDİK-in xüsusi şöbələrini bərpa 
edib onların ştat və hüquqlarını artırırdı” (362, s.26) 
Keçmiş sovet kəşfiyyatçısı V. Suvorov isə Stalinin müharibə başlanarkən 
yol verdiyi nöqsanları ciddi təhlil edirdi. 
V. Suvorov göstərirdi ki, müharibə ərəfəsində istehsal edilən tanklar 
əsasən Avropa ölkələrinin yolları üçün hazırlanırdı, yəni mürəkkəb iqlim şəraitinə 
uyğun olan geniş manevrli deyildi. Və bu da onunla izah olunurdu ki, sovet 
dövlətinin məqsədi Avropanı işğal etmək, Almaniyaya hücuma hazırlıq idi. Digər 
tərəfdən, sovet aviasiyası hücum xarakterli idi və havada döyüşmək texnikasına 
malik deyildi. Onlar yalnız yerdəki obyektlərə zərbə vurmağa qabil idi. Bu da 
onunla aydınlaşırdı ki, sovetlərin məqsədi yalnız hücum xarakterli müharibəyə 
hazırlaşmaq idi. (334, s. 183) 
V. Suvorov Stalinin cinayət xarakterli digər nöqsanlarını da açıqlayırdı. O, 
yazırdı ki, sənədlər sübut edir ki, müharibənin hər üç günü ərzində 92 hərbi 
xidmətçi güllələnirdi. Yəni hər gün 30 nəfəri hərbi bölmənin və hərbi hissənin 
sırası qarşısında güllələyirdilər. 
V. Suvorovun açıqlamalarından məlum olur ki, SSRİ XDİKin xüsusi 
şöbəsinin rəis müavini, Dövlət Təhlükəsizliyi Komissarı, 3-cü ranqlı Milşteynin 
SSRİ XDİK-in Xalq Komissarı Beriyaya göndərdiyi məxfi arayışda öldürülənlərin 
sayı olduqca çoxdur. Arayışda yazılmışdı: “Müharibə başlanandan oktyabrın 10-a 
qədər XDİK xüsusi bölmələri və sərhəd qoşunları tərəfindən öz hərbi hissəsindən 
və cəbhədən qaçmış 657 min 364 nəfər hərbi xidmətçi saxlanılmışdır. Xüsusi 
şöbələrin qərarı və hərbi tribunalın hökmü ilə 10 min 201 nəfər güllələnmişdir. 
Onlardan 3 min 321 nəfər hərbi hissə qarşısında güllələnmişdir. Ən çox güllələnmə 
Şimali-Qərb cəbhəsində olmuşdur – dörd ay ərzində 730 nəfər”. (334, s.184) 
Qrodno şəhərində vurulmuş hərbi təyyarədə heyət həlak olmuş, yalnız bir 
nəfər – atıcı kiçik çavuş A.M. Şeqlov sağ qalmışdı. O, öz alayına qayıtdıqda həbs 
edilmiş və vətənə  xəyanət adı ilə güllələnmişdi. (280) 
Sovet zabiti, general-leytenant N.Popelin əsir düşmüş macar albayı 
Molnarla söhbətində maraqlı açıqlamalar vardı. Molnar deyirdi: “Mən gördüm ki, 
siz öz həmvətənlərinizə necə qəddarlıqla yanaşırsınız. Sizdə əsir düşən hər kəs, 
hətta ağır yaralı olsun belə, Vətən xaini sayılır. Sizin ölkəniz ki, 1929-cu ildəki 
hərbi əsirlər haqqında olan məşhur konvensiyanı imzalamamışdır. Bu konvensiyanı 
imzalamadan, sizin düşmən əsirliyində olan əsirlərlə bağlı öhdəliyiniz də yoxdur. 
Mən bunu da başa düşmürəm”. Popel yazırdı: “Araya sakitlik çökdü. Yəqin, albay 
mənim etirazlarımı gözlədi. Lakin mən özüm bu suallara cavab tapa bilmirdim”. 
(314, s.74) 
Müharibənin ilk illərində Sovet ordusunda vəziyyət dözülməz dərəcədə 
ağır idi. Odur ki, döyüşqabağı əsgərlərin özünü güllələmə halları çoxalırdı. 
Bununla əlaqədar Qızıl Ordunun Baş hərbi prokuroru Nosov bütün cəbhə və ayrı-
ayrı ordu bölmələrindəki hərbi prokurorlara özünü güllələmə hallarına  qarşı ölüm 
hökmü çıxarmağı əmr etdi. (315, s.246; 261, s.465) 
Sovet Odusunun daxili xidmət Nizamnaməsində yazılırdı ki, sovet əsgəri 
öz iradəsinin əksinə olaraq əsir düşə bilməz. Əgər əsir düşürsə, o, vətən xainidir. 
Bəs maraqlı idi, əsir düşənlərin sayı nə qədər göstərilirdi? Arxiv materiallarından 
və tədqiqat əsərlərindən məlum olurdu ki, müharibə illərində (1941-1945-ci illərdə) 
əsgər paltarı geyinən 32 milyon nəfərin 5 milyon 734 min 528-i əsir düşmüşdü. 
(348) Qızıl Ordudan əsir düşənlər ən çox aşağıdakı bölgələrdə olmuşdu: Belostok-
Minsk-1941-ci ilin avqustunda – 323 min; Uman-1941-ci ilin avqustunda – 103 
min; Smolensk-Roslavl, 1941-ci ilin avqustunda – 348 min; Qomel-1941-ci ilin 
avqustunda - 30 min; Demyansk - 1941-ci ilin sentyabrında - 35 min; Kiyev-1941-
ci ilin sentyabrında 665 min; Luqa-Leninqrad-1941-ci ilin sentyabrında – 20 min; 
Melitopol - 1941-ci ilin oktyabrında - 100 min; Vyazma - 1941-ci ilin 
oktyabrında - 662 min; Kerç - 1941-ci ilin noyabrında - 100 min; 
İzyum-Xarkov-1942-ci ilin mayında - 107 min; Macarıstanda - 1945-ci ilin 
fevralında - 100 min. (348) 
Müharibə illərində iki milyon yarım insanın itkin düşdüyü bildirilirdi. 
Onların müəyyən sayının Rusiyanın meşələrində və bataqlıqlarında itkin 
düşdüyünü qəbul etsək, onda bəs qalanları hardadır? 
Alman statistikası təsdiqləyirdi ki, əsir düşənlərin 280 mini düşərgələrdə 
həlak oldu, 1 milyon 157 mini qaçmaq cəhdinə görə edam edildi, qalanları isə 
Almaniyanın şaxtalarında, zavodlarında ağır işlərdə məhv oldu. 1941-ci ilin 
noyabrından dekabrına qədərki dövrdə 400 min sovet əsiri həlak oldu. Müqayisə 
olaraq götürdükdə, beşillik müharibə dövründə Almaniyada olan 235 min 473 
amerika və ingilis hərbi əsirindən 8 min 348 nəfəri həlak olmuşdu. Bizim əsirlərin 
belə çox sayda həlak olmasının səbəbi nə ıdi? 
Qərb tədqiqatçıları sübut edirdilər ki, sovet əsirlərinin belə çox sayda 
həlak olmasının səbəbi faşizmdə deyil, Stalin sisteminin özündə idi. Əsirlərin çoxu 
acından həlak olurdu və onları xilas etmək mümkün idi. Lakin Stalin onları Vətən 
xainləri adlandırmış və Beynəlxalq Qırmızı Xaç vasitəsi ilə ərzaq göndərməkdən 
imtina etmişdi. 
Həqiqətən də Sovet dövləti hərbi əsirlərin hüquqi statusunu 
müəyyənləşdirən Cenevrə Konvensiyasını imzalamamışdı. (370, s. 31-164-166; 
289, 293) Stalinin fikrincə, konvensiyadakı bəzi müddəalar dünyada “ən azad olan 
ölkəsi”nin mənəvi-əxlaqi cəhətləri ilə uyğunlaşmırdı. Çünki, konvensiya 
zəhmətkeşlər kimi hərbi əsirlərin hüququna təminat vermirdi: aşağı əmək haqqı, 
istirahət gününün olmaması, iş gününün qeyri-müəyyənliyi, hərbi əsirlərin 
xəbərdarlığı, saxlanılması və s. 
Əlbəttə ki, bu, Stalinin ictimai fikri çaşdırmağa yönəlmiş növbəti 
uydurmaları idi. Çünki, sovet əsir düşərgələrində hansı hüquqi normalardan 
danışmaq mümkün idi? 
Qeyd edək ki, 1941-ci ilin avqustunda Hitler Qırmızı Xaça Hammerşdatda 
yerləşən sovet hərbi əsirləri düşərgəsinə getməyə icazə verdi. Yalnız bu. 
əlaqələrdən sonra Sovet hökumətinə öz əsgər və zabitləri üçün ərzaq göndərmək 
çağırışları ilə müraciət edildi. Lakin Moskva Cenevrə Konvensiyası normalarına 
əməl etməyə hazır olduğunu bildirsə də, ərzaq göndərməkdən imtina etdi. Qırmızı 
Xaç nümayəndələri Stalinin bu cavabını anlaya bilmədilər. Çünki, həmin vaxtda 
Stalinin 1941-ci ilin avqustun 16-da verdiyi 270 saylı əmrdən xəbərləri yox idi. 
Stalinin məlum 270 saylı əmrində yazılmışdı: “Əgər Qızıl Ordu hissəsi 
müqavimət təşkil etmək əvəzinə, əsir düşürsə, onu bütün yer və havadakı 
vasitələrlə məhv etmək lazımdır. Əsir düşmüş Qızıl Ordu əsgərlərinin ailəsi isə 
dövlət yardımlarından və köməyindən məhrum edilməlidir. Əsir düşən komandir 
və siyasi işçiləri fərari hesab etməli, andı pozmuş, vətəni satmış hesab olunan bu 
fərarilərin ailəsi həbs edilməlidir...” (348) 
Müharibə illərində Stalinin haqsızlığı o həddə çatmışdı ki, hətta həlak 
olanları belə cinayətkar sayırdılar. General-leytenant Vladimir Kaçalov yanmış 
vəziyyətdə 12 gün tankın içində qalmışdı. General haqqında verilən əmrdə isə 
yazılmışdı: “Öz qərargahı ilə mühasirədə olarkən qorxaqlıq göstərib, alman 
faşistlərinə əsir düşmüşdür. Kaçalovun dəstəsi mühasirədən çıxmış, general özü isə 
əsir düşməyə, düşmənə fərarilik etməyə üstünlük vermişdir.” (348) 
1940-cı ilin iyunun 4-də Qızıl Orduda general rütbəsi bərpa olundu və 966 
zabitə bu yüksək ad verildi. Müharibə illərində isə 50-dən çox general əsir düşdü. 
1945-ci ilin aprel-mayında müttəfıq qoşunları tərəfindən azad olunub Sovet 
İttifaqına verilən Pavel Pondelin, Nikolay Kirillov kimi generallar sonradan 
güllələndilər. Sovet İttifaqında yaşayan yüz minlərlə uşaq və qoca məhz ata və 
oğulları əsir düşdüyündən acından öldülər, sürgünə göndərildilər. Mənbələrdə 
göstərilirdi ki, sovet əsgərləri bir-birindən xahiş edirdilər ki, əgər həlak olsalar,   
sağ  qalanlar  onların  necə öldürüldüyünü gördüklərini təsdiqləsinlər. Yalnız bu 
halda onların ailəsini incitmir, sakit buraxırdılar. 
K. Simonov xatirələrində yazırdı ki, komandirlər əsgərlərə hətta istehkam 
qazıb güllədən qorunmağı qadağan edirdilər. Səbəbi də belə izah olunurdu ki, 
istehkam qazmaq əsgərin hücum ruhunu öldürür. (348) 
Qeyd edək ki, müharibə başlandığı ilk gündən etibarən Azərbaycanın 
şəhərlərində, rayon mərkəzlərində, qəsəbələrdə və kəndlərdə çağırış səfərbərlik 
məntəqələri təşkil edilməyə başladı. (169, s.20) Respublikada yaradılan xalq 
qoşunu dəstələrinə fəhlələr, kolxozçular və qulluqçularla yanaşı, alimlər, yazıçılar, 
incəsənət işçiləri daxil edilirdi. 
Azərbaycan K(b)P MK-nın rəhbərliyi ilə ordu hissələrində siyasi-tərbiyə 
işləri aparmaq üçün bütün partiya işçiləri səfərbər edilirdi. Təbliğat işləri aşağıdakı 
mövzuları əhatə etməli idi: 1) Bütün dünya zəhmətkeşləri SSRİ ilədir. 2) SSRİ- 
dost xalqların böyük ailəsidir. 3) Azərbaycanın, Gürcüstanın, Ermənistanın 
zəhmətkeşləri Sovet xalqlarının dost ailəsidir. (28, v.12) 
Cəbhə bölgələrinə göndərilən mühazirəçilər bu mövzularda çıxış etməyə 
məcbur idilər: 1) Sovet xalqının faşizmə qarşı mübarizəsi ən ədalətli müharibədir. 
2) Stalin yoldaşın sərkərdəlik fəaliyyəti. 3) Rus əsgərinin Prussiya ilə yeddiillik 
müharibədə qəhrəmanlığı və şücaəti. 3) Böyük rus sərkərdəsi Suvorov. 4) Vətəndaş 
müharibəsinin qəhrəmanları - Çapayev, Şors, Kotovski. 5) Slavyan xalqlarının 
alman faşizminə qarşı mübarizəsi. (28, v-22; 29, v-23; 30, v-25) 
Göründüyü kimi, azərbaycanlı mühazirəçilər yalnız rusların və rus 
sərkərdələrinin fəaliyyətini, qəhrəmanlığını təbliğ etməli idi. Azərbaycan xalqının 
şanlı və şərəfli tarixinə aid olan onun qəhrəman oğullarının, şəxsiyyət və 
sərkərdələrinin şücaətini təbliğ edən mövzulara isə imkan verilmirdi. 
Maraqlıdır ki, müharibənin ilk illərində vətənpərvərlik ruhunda olan 
əsərlərə ciddi ehtiyac olduğundan, süni yazılmış kitabların təsiri olmadığından 
başqa xalqların hazır materiallarından istifadə olunması haqqında göstərişlər vardı. 
Azərbaycan K(b)P MK-nın təbliğat üzrə katibi Q. Məmmədovun Zaqafqaziya 
cəbhəsinin briqada komissarı Solomkoya göndərdiyi məktubda yazılırdı: 
“Tamamilə məxfidir. Eyni zamanda Sizo Türkiyə yazıçılarının kütləni azadlığa və 
ölkənin müstəqilliyinə çağıran əsərlərindən seçmələri də göndəririk. 17.XI.41.” 
(31, v-46) 
Sovet dövlətinin müharibənin ilk illərindənki göstərişləri və yeritdiyi  
daxili siyasət də ikiüzlü idi. Məsələn, əsir düşən əsgərlərini “Vətən xaini” 
adlandırır, onun taleyinə biganə qalır, digər tərəfdən isə aşağıdakı tapşırıqları 
verirdi: “Azərbaycan K(b)P MK-nın təbliğat üzrə katibi Məmmədov yoldaşa. Ordu 
komissarı, 1-ci ranqlı Mexlis yoldaşın tapşırığı ilə Xalq Xarici İşlər Komissarı V. 
M. Molotov yoldaşın “Almaniya hökumətinin sovet hərbi əsirlərinə qarşı vəhşiliyi 
haqqında” olan notasını hər bir əsgər və komandir üçün nəşr etmək. 100 min 
tirajla. Azərbaycan dilində.” (32, v-48) 
Cəbhə bölgələrində, hərbi hissələrdə və döyüş yerlərində azərbaycanlı 
əsgərlərə qarşı kobud münasibətlər, nifrətlə yanaşmalar vardı. Rus şovinizmi 
hissləri ilə yaşayan 3-cü taburun komandiri Ponomaryov açıqca bildirirdi: “Mən 
onlarla döyüşə getməyəcəyəm”. (33, v-54) Yaxud əsgəri hissələrdə belə məzmunlu 
şaiyələr yayılırdı: “Azərbaycanlılardan döyüşən çıxmaz”. (3, v-54) Belə 
münasibətlər, şübhəsiz ki, döyüşçülərə mənfı təsir göstərir, onlar təhqir 
olunurdular. Odur ki, döyüşçülər arasında beynəlmiləl tərbiyə işinin yüksəldilməsi 
ciddi problem olaraq qalırdı. Əsgərlərə olduqca pis qayğı və xidmət göstərilir. 
Yorğan-döşək çatışmır, hamama aparılmır, yaralılara tibbi xidmət təşkil edilmirdi. 
(33, v-54; 34, v-55) 
Məxfi sənədlərdə göstərilirdi ki, əsgərlərin çoxu rus dilini bilmirdi. Bu 
mənada, onlar komandirlərin əmrini düzgün yerinə yetirmir və müvafiq qaydada 
cəzalandırılırdılar. Rus dilini bilmədiklərindən əsgərlər silahlarla da davranışı pis 
mənimsəyirdilər. (35, v-56) 
O illərin döyüş sınaqlarından keçmiş 76 yaşlı Ceyhun kişi xatırlayırdr. 
“Bizi traktor zavodunda yerləşdirdilər. Qısamüddətli kursda bizə desant və 
paraşütçü peşələrini öyrətdilər. “Öyrətdilər” deyəndə ki, beş-on günə nə öyrənmək 
olardı? Sonra Ukraynaya göndərildik... Faşistlər çox güclü idi. Həm də biz, cənub 
uşaqları soyuğa dözmürdük. Almanlarla əlbəyaxa döyüşlər ordumuza baha başa 
gəlirdi. Hər dəfə döyüşə girəndə əllərimi göyə açırdım: “Ey bizi yaradan, mənə 
ucuz ölüm vermə!” (101) 
Azərbaycanlı əsgərlərin çoxluq təşkil etdiyi hissələrdə yerləşdirilən, 
rəhbər heyətdə olan ermənilər isə “intiqam” almağı unutmur, onları incidirdilər. 
Azərbaycan K(b)P MK-nın katibi Məmmədova göndərilən məktubda yazılmışdı: 
“276-cı alayın 3-cü bölüyünün partiya komitəsinin katibi T. Danielyan bəzi 
döyüşçülərin ayrı-ayrı nöqsanlarını izah əvəzinə, onları senzuradan kənar sözlərlə 
söyüb təhqir edir. Azərbaycan K(b)P MK-nın nümayəndələri: Babayev, Qasımov. 
9.XI.41.” (36, v-58, 37, v-59) 
Azərbaycan K(b)P MK-nın məxfi məlumatlarında göstərilirdi ki, 
əsgərlərin çoxunun ailəsinə dövlət qayğısı göstərilmədiyindən, onların sırasında 
döyüş bölmələrindən qaçmaq, yayınmaq halları artmaqda idi. (38, v-60) 
Azərbaycanlı əsgərlərə qarşı fıziki güc işlədilir, döyülür, təhqir 
olunurdular. Məxfi məlumatlarda yazılırdı: “Kiçik komandirlərin özünü düzgün 
aparmaması, onlara fiziki güc tətbiq olunması, təhqir edilməsi nəticəsində əsgərlər 
arasında narazılıq halları artmaqdadır. Məsələn, noyabrın 20-də 75-ci alayda Qızıl 
Ordu əsgəri Nəsirov Qurban Bəbir oğlu siqaret növbəsinə dayanarkən 
döyülmüşdür.” (39, v-61) 
Digər məlumatda bildirilirdi ki, kommunist Mehdiyev yemək keyfıyyətsiz 
olduğundan kollektivin etirazını, imtina etməsini təşkil etmişdir. (40,v-62) 
75-ci alayda əsgərlərdən siqaret almaq üçün 12 min manat pul yığılmış, 
lakin başqaları tərəfindən mənimsənilmişdi. Çoxlarının paltarı, çəkmələri tez-tez 
oğurlanırdı. MK-nın məxfi məlumatlarında yazılırdı: “Gədəbəy, Tovuz, Nuxa və 
Şamaxının rayon hərbi komissarları adamları hərbi xidmətə göndərərkən onları 
tibbi müayinədən keçirmirlər. Odur ki, ağır xəstə vəziyyətində orduya gətirilənlər 
gərəksiz hesab olunur. Belə hallar da var ki, orduya gətirilən ağır xəstələr gələndən 
bir neçə gün sonra vəfat edirlər. Həmin rayonların hərbi komissarları əsgərliyə 
gedənlərin ailələrinə diqqət yetirmir, əsgər ailələrinin dövlət təminatına köməklik 
göstərmirlər. Əsgərlər arasında şaiyə gəzir ki, bütün dezertirlər dağlarda gizlənən 
quldurlara aid olunur. Azərbaycan K(b)P MK Qutqaşen rayon Komitəsi bu 
məlumatdan siyasi nəticə çıxarmamış, dezertirlərin, qorxaqların və şaiyəyayanların 
lazımi cəzasını vermir. Azərbaycan K(b)P MK-nın təşviqat briqadasının üzvü S. 
M. Aydınbəyov 27.XI.41.” (41,v-64) 
Azərbaycan K(b)P MK-nın təşviqat briqadası Zaqafqaziya cəbhəsinin 28-
ci ehtiyat-atıcı briqadasında çoxlu çatışmazlıqları aşkarlayıb Azərbaycan K(b)P 
MK-nın katibi və Zaqafqaziya cəbhəsi hərbi savaşının üzvü M. C. Bağırova 
çatdırmışdı. Məlumatlar çox ciddi xarakter daşıyırdı. Məlumatlarda partiya-siyasi 
və kütləvi-təbliğat işinin artırılması vacibliyi bildirilirdi. (42, v-71) Qeyd olunurdu 
ki, azərbaycanlı əsgərlər komandirlərin onları xoşagəlməz ana söyüşləri ilə təhqir 
etməsindən şikayətlənirdilər. (43, v-72) 
Məlumatda göstərilirdi: “Qeyd etməliyik ki, siyasi işçilər və onların bu və 
ya digər alaylardakı müavinləri milli tərkibi nəzərə almadan 
komplektləşdirilmişdir. 106-cı atıcı alayında döyüşçülərin 35 faizinin 
azərbaycanlılardan ibarət olmasına baxmayaraq, siyasi işçilərin və onların 
müavinlərinin yalnız 4-5 faizi azərbaycanlılardır, yaxud azərbaycanca danışmağı 
bacaranlardır. Lakin savadlı və siyasi cəhətdən yoxlanılmış kommunist və 
komsomolçu azərbaycanlılar da hissələrdə çoxdur”. (44, v-73) 
Bundan əlavə, bütün mühazirələr hərbi hissələrdə rus dilində 
oxunduğundan azərbaycanlı döyüşçülərin çoxu başa düşmür, hazırlıqsız olurdular. 
Hər bir siyasi dərsə ayrılan 2 saatın 40-50 dəqiqəsi mühazirəyə, qalanı isə 
tərcüməyə həsr olunur və az effekt verirdi. (45, v-74) 
Azərbaycan K(b)P MK-ya göndərilən məxfi məktubda yazılmışdı: 
“Tamamilə məxfidir. Azərbaycan K(b)P MK-nın katibi Bağırov yoldaşa. Bizim 
392-ci atıcı diviziyası Qori şəhərində yerləşmişdir. Diviziya əsasən Azərbaycan 
SSR Respublikasının Yevlax, Şaumyan, Qasım İsmayılov, Şamaxı, Kürdəmir, 
Zərdabi, Dəvəçi, Bakı, Kirov, Samux, Ağdam rayonları zəhmətkeşlərindən 
ibarətdir. Bizim diviziyaya göndərilənlərin əksəriyyəti rus dilini bilmirlər... Yalnız 
partiya-siyasi işin zəif aparılması səbəbindən diviziyamızda fərarilik, xidmətdən 
yayınma və digər hallar baş verməkdədir... Lakin Stalin yoldaşın məruzəsinin 
bütün döyüşçülərə çatdırılması üçün, xahiş edirəm ki Azərbaycan dilini bilən, 
Stalin yoldaşın məruzəsini öyrənməyə kömək edən bir neçə kommunist 
təbliğatçılar göndərəsiniz. 392-ci Atıcı diviziyasının Siyasi İdarəsinin rəisi 
Burlakov. 18 noyabr 1941. Qori şəhəri”. (46, v-77) 
Məxfi məlumatlarda, 404-cü diviziyada da azərbaycanlıların rus dili ilə 
bağlı hədsiz problemləri olduğu açıqlanırdı. (47, v-84) Digər məlumatda 
göstərilirdi ki, hərbi hissələrdə çoxlu sayda dezinteriya və malyariya xəstəliyinə 
tutulanlar vardır. Həkimlə bunun səbəbini tibbin olmamasında və müalicənin 
vaxtında aparılmamasında görürdülər. Digər tərəfdən, əsgərlərə tibbi kömək üçün 
həkimlərə müraciətə icazə verilmirdi. Yalnız sonradan bu qayda ləğv edilmişdi. 
(47, v-84) Məlum olurdu ki, əsgərlərə qaynanmış çay verilmir, digər millətlərdən 
olan aşpazlar isə yalnız özününküləri daha çox təmin edirlər. (48, v-87) 
Əsgərlərə tibbi xidmət zəif təşkil olunduğundan onların müalicəsi 
axıradək aparılmırdı. Xəstəni isə diqqətsiz müayinə etdiklərindən xəstəlik tam 
müalicə olunmurdu. (49, v-91) Məxfi məlumatda yazılırdı: “Mətbəxlərdə sanitar 
vəziyyət kifayətləndirici deyil. Ərzaq məhsulları hara gəldi atılıb. Məsələn, 
kerosinlə çayı, unu bir yerdə saxlayırlar. Aşpazların xalatları və əlləri çirkli, 
dırnaqları uzun və qara kirlə doludur. Yeməyi iki nəfərə bir qabda vermək əvəzinə, 
bəzən üçünə verirlər”. (50, v-92) Əsgərlər həm də poçt xidmətinin yarıtmaz 
təşkilindən şikayətlənirdilər. Göndərdikləri məktublara cavab ala bilmirdilər. (51, 
v-93) Belə hallar da olurdu ki, əsgərlərə yeməyi vaxtında vermirdilər. Axşam 
hazırlanan yeməklər səhər paylanılırdı. (52, v-116) Məxfi sənədlərdə əsgər 
ailələrinə yerlərdəki rəhbərlərin düzgün olmayan münasibəti sadalanırdı: “1) 
Məmmədov Eyvazın ailəsinə nədənsə MTS direktoru çörək vermir. 2) Göyçay 
rayonundan olan Səmədovun həyat yoldaşını qəzet redaktoru Məmmədov  
makinaçı  işindən  ixtisara salmış, başqasını işə götürmüşdür. 3) Lənkərandan olan 
Qafarov Qəzənfər Nəsrulla oğlunun ailəsi - qoca anası və iki uşağı bu günə qədər 
yardım almırlar. 4) Ağcabədi rayonundan olan Məmmədov Məmmədin ailəsi - 67 
yaşlı atası və yaşlı anası yardım almır”. (53, v-117) 
Hərbi hissələrdə səliqə-sahman, demək olar ki, yox idi (54, v-6). Ətrafda 
hər yerdə çalalar qazılmışdı. (55, v-7) Hərbi əsgərlərin müalicə olunduğu 
qospitallarda vəziyyət lap dözülməz idi. Azərbaycan K(b)P MK-ya göndərilən 
məlumatlarda aşağıdakılar aydın olurdu: “Azərbaycan K(b)P MK-nın tapşırığı ilə 
mən Kirovabad, Xanlar, Qazax rayonlarındakı qospitalların işi ilə tanış oldum... 
Qospitaldakı palatalarda siçanlar və siçovullar oynayır. Onların yox edilməsinə 
qarşı heç bir tədbir görülmür. Qospitallardakı xəstələr saman doldurulmuş 
döşəklərdə və elə o cür də yastıqlarda yatırlar. İ. Pasınkov. Məxfı”. (56, v-61) 
Məlumatlardan aydın olurdu ki, əsgərlərin özünüasma, öldürmə halları getdikcə 
çoxalırdı. (56, v-89) 
Belə gərgin vəziyyətin yarandığını başa düşən Sovet rəhbərliyi 
azərbaycanlılardan ibarət hərbi hissələrin yaradılmasına icazə verdi. Artıq döyüş 
bölgələrinə göndərilən azərbaycanlı əsgərlərin əksəriyyəti 416, 77, 223-cü döyüş 
hissələrində olur, birgə vuruşurdular. (57, v-7) Qeyd edək ki, 1941-1943-cü illərdə 
1920-1925-ci ildə doğulanların hamısı hərbi səfərbərliyə alınıb, döyüş bölgələrinə 
göndərilirdi. (58, v-6) 
Bütün bunlara baxmayaraq, məxfi hərbi məlumatlarda könüllü əsir 
düşənlərin sayının çoxluğu bildirilirdi: “Diviziyanın şəxsi heyətinin bir hissəsi 
rəqibə təslim olur. 840 və 839-cu hissələrin komandirləri xaincəsinə alayları başqa 
istiqamətlərə aparmışlar”. (59,v-17) 
Bu hallardan sonra Azərbaycandan əlavə əsgərlər göndərilməsi tələb 
olunurdu: “Zaqafqaziya Cəbhəsi Qoşunları komandanı, ordu generalı Tyulenov 
yoldaşa, surəti Azərbaycan K(b)P MK-nın katibi Bağırov yoldaşa, Qızıl Ordu 
Ehtiyat Hissələr İdarəsinin rəisinə. Təcili surətdə Azərbaycan diviziyalarının 
toplanması üçün iyunun 12-dən 500 nəfər 416-cı atıcı diviziyası üçün, Cənub 
cəbhəsinə 500 nəfər, Şimali Qafqaz cəbhəsinin 77-ci atıcı diviziyası üçün 
göndərilsin. Şadenko” (60, v-20). M. Bağırov cavab məktubunda səfərbər 
olunanların döyüş hazırlığı keçməsi vacibliyinə toxunub yazırdı: “Moskva. 
Formalaşdırma Baş İdarəsinin rəisi general-polkovnik Şadenko yoldaşa. Hərbi 
çağırışçıların əlavə hazırlıq keçmədən cəbhəyə göndərilməsi ciddi təhlükə yaradır” 
(61, v-21). 
General Şadenko göndərilənlərlə kifayətlənməyib M. Bağırovdan daha 
çox sayda əsgərlərin səfərbər olunmasını xahiş edirdi: “Lakin bu sayda adam 
kifayət deyil. Belə ki, cəbhələr yaxın vaxtlarda daha 2000 hazırlıq keçmiş 
azərbaycanlının göndərilməsini istəyirlər. Qarşıda isə hər ay 1000-1500 adam hər 
diviziyaya gondərilsin. Sizin köməyiniz olmadan biz bunu edə bilmərik” (62, v-
23). 
M. C. Bağırov isə Moskvadan göndərilən bütün tapşırıqları yerinə 
yetirirdi. Çoxlu sayda azərbaycanlılar döyüş bölgələrinə göndərilirdi (63, v-27; 64, 
v-14; 65, v-29; 66, v-30; 67, v-33; 68, v-35). 
Azərbaycan K(b)P MK-nın xüsusi bölməsindəki “olduqca məxfidir” şriftli 
sənədlərdə göstərilirdi: “1941-ci ilin iyunun 1-nə olan məlumata görə Azərbaycan 
SSR-in əhalisi (hərbçisiz) 3 milyon 301 min 100 nəfərdir. Vətən müharibəsi 
zamanı 1941-ci ilin iyunundan 1944-cü ilin yanvarına qədər Azərbaycan 
Azərbaycan SSR-dən 553 min 910 nəfər apanlmışdır. Onlardan - müharibənin 
başlanğıcından 1943-cü ilin noyabrına qədər Qızıl Orduya 473 min nəfər 
göndərilib. Onlardan a) Zaqafqaziya cəbhəsinə - 352.166 nəfər; b) ehtiyatda olan 
hərbi mükəlləfiyyətlilər - 2.639 nəfər; v) 1922-1925-ci illərdə doğulmuş 
çağırışçılar - 80.266 nəfər; q) ehtiyat-zabit heyəti - 14.321 nəfər; d) qadınlar -
12.975 nəfər. Bundan əlavə, 22 min 534 nəfər müharibə illərində SSRİ XDİK-nin 
müxtəlif düşərgələrinə göndərilmişdir. 25 min 851 nəfər isə cinayətkar ictimai-
təhlükəli elementlər adı ilə müxtəlif respublika və vilayətlərə sürgün edilmişdir. 
Eyni zamanda: a) almanlar - 21.031; b) “antisovet” elementlər adı ilə -2.590; v) 
müxtəlif cinayətkarlıq elementləri adı ilə - 1.519; q) Vətən xainlərinin ailə üzvləri - 
711; q) hazırda Azərbaycan həbsxanalarında saxlanılanların sayı - 16 min 707. 
Bundan əlavə, 1941-ci ilin iyunundan - 1943 -cü ilin noyabrın 1-nə qədər 107 min 
578 nəfər vəfat etmişdir. Lakin bu vəfat edənlər müharibə zamanı ölkədən 
aparılanların ümumi siyahısına daxil deyildir. 1941-ci ilin yanvarın 1-nə olan 
məlumata görə isə ümumilikdə Azərbaycan əhalisinin sayı 3 milyon 331 min 800 
nəfər idi. 1941-ci ilin iyunun 22-dən 1944-cü ilin yanvarın 15-nə qədər Azərbaycan 
SSR-in ehtiyatlarından orduya 569 min 357 nəfər göndərilmişdir ki, onlardan 368 
min 276-sı azərbaycanlı idi” (69, v-22; 70, v-3; 71, v-4, 72, v-5, 73, v-8). 
Azərbaycan XDİK-in komissar müavini Dövlət Təhlükəsizliyi albayı 
Qriqoryanın 1944-cü ilin 15 yanvarına olan məlumatına görə Azərbaycanda həbs 
edilmiş və sürgün edilmişlərin ümumi sayı - 48 min 385 nəfər idi. (74,v-13) 
Qeyd edək ki, müharibə başlamazdan qabaq, 1939-cu ilin siyahıya 
alınmasına görə Azərbaycanda yaşayan əhalinin milli tərkibi belə idi: 1) 
Azərbaycanlılar - 1.870.471; 2) ruslar - 528 min 318; 3) 388 min 025; 4) ləzgilər -
111 min 666; 5) talışlar - 870 min 510; 6) Yəhudilər - 41 min 245; 7) tatarlar - 27 
min 591; 8) ukraynalılar - 23 min 643; 9) almanlar - 23.133; 10) avarlar -15.740; 
11) gürcülər - 10 min 196; 12) kürdlər - 6.005; 13) mordovalılar - 5.008; 14) 
osetinlər - 2700; 15) iranlılar - 2289; 16) və başqaları - 61610; ümumi say: 
3.205.150. (75, v-16) 
Sovet İttifaqının siyasətindən narazı qalan azərbaycanlıların çoxlu sayda 
almanların tərəfınə keçdiyi aydın olduqda Azərbaycan K(b)P MK-nın qərarı ilə 
hətta 17 yaşı tamam olmayanları da döyüş bölgələrinə göndərirdilər; “323 sayli 
protokol. Azərbaycan K(b)P MK bürosunun 22.X-1, XI-1943-cü il; “Azərbaycan 
K(b)P MK və Xalq Komissarları Sovetinin 1926-cı ildə anadan olanların hərbi 
xidmətə çağırılması haqqında qərarı”. (76, v-258) 
Qərarda oktyabrın 25-dən noyabrın 15-nə qədər 1926-cı il təvəllüdlü 
bütün kişi cinsinə mənsub olanların hərbi xidmətə çağırılması göstərilirdi. 
Eyni zamanda, Sovet dövləti yürütdüyü allahsızlıq, dinsizlik sıyasətinin 
xoşagəlməz nəticələr verdiyini gördükdən və dinin güclü bir təsir vasitəsi olduğunu 
qəbul etdikdən sonra gec də olsa, əvvəlki münasibətini dəyişmək məcburiyyətində  
qaldı.  Buna uyğun olaraq Azərbaycanda Zaqafqaziya Müsəlmanları Dini 
İdarəsinin yaradılması qərara almdı: “Protokol N352. Azərbaycan K(b)P MK 
Bürosunun 1944-cü ilin 17-20 martından. 1. Bakı şəhərində Zaqafqaziya 
Müsəlmanları Dini İdarəsinin təşkil edilməsi haqqında. 
I. ÜİK(b)P MK-nın 1944-cü ilin 6 mart tarixli qərarına uyğun 
olaraq Bakı şəhərində Zaqafqaziya Müsəlmanları Dini İdarəsinin yaradılmasına 
icazə verilsin. (Şiə və sünni təriqətli müsəlmanları birləşdirən). 
II. Zaqafqaziya Müsəlmanları Dini İdarəsinin təşkili və fəaliyyəti ilə bağlı 
olan bütün sualların baxılıb həll edilməsi T.Quliyevə, T.Yaqubova, S.İ. 
Yemelyanova, Q. Məmmədova tapşırılsın. Azərbaycan K(b)P MK katibi (M. C. 
Bağırov).” (76,  v-28) 
Sovet dövlətinin göstərdiyi bütün cəhdlərə baxmayaraq, minlərlə əsgər və 
zabit mövcud rejimdən, hərbi qaydalardan narazı qalaraq Almaniya qoşunlarının 
tərkibinə daxil olur, qəddar Stalinə, bolşevizmə qarşı vuruşmağa üstünlük 
verirdilər. Almanlara əsir düşən, yaxud könüllü olaraq onların cərgələrinə 
qoşulanların sayı isə olduqca çox idi. Yalnız 1941-ci ildə alman əsirliyində 3,8 
milyon Qızıl Ordu əsgəri, zabit, siyasi işçi və general vardı. Bütövlükdə müharibə 
illərində isə bu rəqəm 5,24 milyon göstərilirdi. (371, s. 6) 
Beləliklə, Sovet dövlətindən neçə illər idi narazı qalan azərbaycanlılar 
imkan düşdükcə, Vətəni azad etmək, bolşevizmdən qurtarmaq naminə Alman ordu 
hissələrində döyüşə başlayırdılar. 
 
VI BÖLÜM 
  
SOVET LEGĠONLARI. 
LEGĠONLARIN TƏġKĠLĠ 
 
Alman-sovet müharibəsinin ilk illərindən hərbi əsirlər və mülki əhali də 
daxil olmaqla könüllü dəstələr yaradılmağa başladı. Müharibənin ilk aylarında 
həmin könüllülərdən, əsasən, arxa cəbhədə sürücü, atsaxlayan, mətbəx işçisi və 
müxtəlif sahələrdə istifadə edirdilər. Döyüş bölgələrində isə onlar patronlar daşıyır, 
rabitə və minatəmizləmə işlərində çalışırdılar. İlkin fəaliyyət dövründə alman hərbi 
hissələrindəki belə könüllüləri “xivi” (Almancanın qısaldılmış forması 
“Nilvswillige” - könüllü köməkçilər, daha dəqiqi – “köməyə hazır olanlar”) 
adlandırırdılar və müharibənin sonunadək onları belə də çağırdılar. (254, s-5) 
1942-ci ilin sonlarına qədər belə “xivi”lər Şərq cəbhəsindəki alman hissələrində 
əhəmiyyətli dərəcədə hiss olunurdular. Qeyd olunmalıdır ki, “Xivi”lərin hüququ 
artdıqca onlar legionerlər - könüllülər, könüllü vuruşanlar olaraq qəbul edilməyə 
başladı. (333, s. 703) 
Qeyd edək ki, könüllülərə münasibət Almaniya hökumətində heç də 
birmənalı deyildi. Üçüncü reyxin liderləri bolşevik rejimində böyümüş insanlara 
tam etibar etmirdilər. Məsələn, Göbbels özünün 29 səhifəlik məruzəsində təklif 
edirdi ki, bütün şərq xalqlarını bolşevizmdən azad olmaq və onları azad, işıqlı 
gələcək uğrunda mübarizədə əməkdaşlığa çağırmaq lazımdır. (254, s. 311) 
Alfred Rozenberq isə belə bir ideya ilə çıxış edirdi ki, Ukrayna və 
Pribaltika xalqlarını xüsusi olaraq ayırmaq, onlara mədəniyyət mərkəzləri və 
universitetlər açmaq, torpağa sahiblik hüququ vermək, kommunistlərə qarşı 
könüllü hərbi birliklərini formalaşdırmaq üçün imkan yaratmaq lazımdır. (254, s. 
331) 
Rozenberq sonradan daha bir təkliflə də çıxış etdi. Belə ki, o, 1942-ci ilin 
fevralın 15-də şərq xalqlarının din sitayişini təmin edən qərar layihəsini təqdim 
etdi. O, təsdiqləyirdi ki, belə bir addım böyük təlimati effekt verəcək. Lakin 
sənədlə tanış olan Borman başqa bir ideya irəli sürdü: bəlkə yeganə bir Şərq kilsəsi 
qurub yalnız ümumi bir din yaradaq? Yaradacağımız belə ümumi din müqavimət 
hərəkatı üçün güclü mərkəzə çevrilməyəcəkmi?! Ən yaxşısı budur ki, hər xalq öz 
Allahına ibadət etsin. Beləliklə, Hitler Rozenberqin yox, Bormanın təklifıni qəbul 
etmişdi. 
Bundan başqa, Hitler din xadimlərini (rahibləri) ümumiyyətlə sevmirdi. 
Hərbçilərin çoxu isə yerli əhaliyə silah verməyin əleyhinə çıxış edirdilər. İşğal 
edilmiş bölgələrdəki əhaliyə və əsir düşmüş insanlara münasibətdə Alfred 
Rozenberq daha obyektiv mövqe tuta bilirdi. Bəs adı tez-tez hallanan Alfred 
Rozenberq kim idi? 
Alfred Rozenberq Pribaltika almanı idi və fanatikcəsinə antikommunist, 
antisemit mövqedə dayanır və Nasist Partiyasının ideoloqu sayılırdı. (241, s.31) A. 
Rozenberq məşhur “XX yüzilliyin mifı” əsərini yazmış və xristian dininə mənfi 
münasibət bəsləyirdi. Digər nasional-sosialistlər kimi Rozenberq də protestant 
kilsəsinə üstünlük verir və onu öz ideyalarının ifadəçisi sayırdı. (241, s.302) A. 
Rozenberq bütün ölkələri və xalqları bolşeviklərə qarşı səlib yürüşünə çağırmaq 
niyyətində idi. (372, s.422) Lakin Alfred Rozenberqin təşkilatçılıq bacarığı o qədər 
də yüksək deyildi. (268, s.48) Alman-sovet müharibəsindən üç həftə sonra Hitler 
Bormanın təklifı ilə Rozenberqi işğal edilmiş Şərq (sovet) torpaqlarının reyxsnaziri 
təyin etdi. Bu təyinatın iki səbəbi vardı: birincisi, Rozenberq əslən pribaltikalı idi; 
ikincisi, bu vəzifə Rozenberqə vəd olunub verilməyən Xarici İşlər naziri kürsüsünü 
əvəz etməli idi. 
1941-ci ilin iyulun 16-da almanların qələbəsi hiss olunduqda Hitler 
keçirdiyi bir konfransda işğal bölgələrini bölmək planı ilə çıxış etdi. Məlum oldu 
ki, barlı-bərəkətli Ukraynaya komissar Şərqi Prussiya qaulyayteri Erix Kox, Krıma 
Alfred Froenfeld, Brandenburq Vilhelm isə Moskvaya, yaxud Belorusiyaya təyin 
olunacaq, Rozenberqə isə Qafqaz komissarı vəzifəsi veriləcəkdir (lakin məlum 
olduğu kimi Qafqazı sovetlərdən azad etmək mümkün olmadı). 
Lakin Alfred Rozenberqin Bormanla münasibətinin yaxşı olmaması   
həmişə ikincidən zərbələr almaqla nəticələnirdi. Rozenberq şikayətlənirdi ki, 
sonuncu dəfə 1941-ci ildə Fürerlə təkbətək görüşmüşdür. 1942-ci ildə isə Hitler 
onu üç dəfə qəbul etmiş və hər görüşdə Borman iştirak etmişdir. Həqiqətən də, 
artıq Rozenberqə ciddi ehtiyac duyulmurdu, çünki Şərqdəki bölgələrə başqaları 
nəzarət edirdi. Rozenberq ölümü ərəfəsində yazırdı: “Şərqdə yeni Avropa qaydaları 
yaratmaq istəyirdim, lakin məsul vəzifələrdə olanlar Bormanın və Hitlerin təsiri 
altında idilər. Hitler isə onlara qarşı çıxmırdı”. (312, s.316) Hitler özünün 
idarəetmə qaydalarında Darvinin “Güclülər zəifləri əritməlidir” təbii prinsipinə 
üstünlük verirdi. 
İşğal edilmiş bölgələrə münasibətdə Rozenberqin fıkirlərini Göbbels də bu 
və ya digər formada dəstəkləyirdi. Məsələn, Göbbels (baxmayaraq ki, onlar köhnə 
rəqib idilər) uzun müddət Ukraynaya muxtariyyət verilməsi ideyasını dəstəkləyirdi. 
Bununla əlaqədar o, Şərq bölgələrindəki yerli əhalinin ümumi rəğbətini qazanmaq 
üçün xüsusi planını təklif edirdi. Lakin bu plan da qəbul edilmədi, çünki Hitler  
məğlublarla barışığa getmək istəmirdi. Onun fikrincə, onları yalnız zorla 
köçürmək, qovmaq, paylamaq, məhv etmək lazımdır. Sonradan işğal 
bölgələrindəki köklü xalqların bəzilərinə alman vətəndaşlığı verilməsi təklifı də 
səsləndi. Dansiq qaulyayteri Albert Forsterin məlumatına görə, irq nəzəriyyəsində 
nüfuzu olan professor Qyunter Şərqi Prussiyaya səkkizgünlük səfəri zamanı belə 
qənaətə gəlib ki, polyaklar alman vətəndaşlığını almağa layiqdirlər. İrqi 
yüksəltmək üçün isə əvvəlcədən müəyyən rayonlarda SS-in xüsusi bölmələrini 
yerləşdirmək lazımdır. Lakin həm Hitler, həm də Borman belə “qan qarışığına” 
qarşı çıxırdılar. Avropada “250 milyonluq Alman” dövləti yaratmaq istəyən Hitler 
işğal etdiyi bölgələrdə xalqları hər şeydən məhrum etmək istəyirdi: həm torpaqdan, 
həm də azadlıqdan. 
Belə olduqda, Rozenberq Pribaltikaya müəyyən məhdudiyyətlərlə 
muxtariyyət verilməsi layihəsini təqdim etdi. Borman Rozenberqin layihəsinə 
kəskin etirazını bildirdi və göstərdi ki, o heç zaman “Pribaltika Birləşmiş 
Ştatları”nın yaradılmasına imkan verməyəcək. Bundan əlavə, bütün bu torpaqlar 
üçüncü reyxin ayrılmaz tərkib hissələridir. 
Bormanın bu mövqeyinə baxmayaraq Himmler gizlicə eston və latışları 
SS hissələrinə cəlb etdi. Himmler bu fikirdə idi: əgər vuruşmaq və həlak olmaq 
lazımdırsa, onda bunun irqi ayrı-seçkiliyə aidiyyatı yoxdur. (312, s.369) Eyni 
zamanda Himmler tərkibində əlli minə qədər ukraynalı, qazax, tatar və başqa 
millətlərin nümayəndələri olan bir neçə tabur yaratdı. SS reyxsfüreri göstərirdi ki, 
partizanlara qarşı mübarizə aparmaq üçün onun hissələri kifayət sayda deyildir. 
Artıq bu zaman Vermaxtda könüllü dəstələrin – “xivi”lərin yaradılması razılığına 
gəlmişdi. 
Getdikcə daha çox könüllülər – “xivi”lər alman hərbi hissələrinə xidmətə 
cəlb edilirdilər. Yalnız bir piyada diviziyasının təchizat xidmətinə 700-ə qədər 
“könüllü köməkçilər” gətirilmişdi. 79-cu piyada diviziyası komandirinin əmri ilə 
azad olunmuş hərbi əsirlərə diviziyanın təchizat işinin yarıdan çoxu tapşırılmışdı. 
Bundan əlavə bir piyada alayı və könüllü-hərbi əsirlərdən sayı yüzdən ibarət olan 
bir minatəmizləyən bölük formalaşdırmalı idi. Burada 10 alman kadr zabiti də 
çalışırdı. Hərbi hissələrin tərkibinə daxil olan könüllülər aşağıdakı göstəricilərini 
qeyd etməli idilər: ad və familiyasını, anadan olma tarixini, sonuncu yaşayış yerini 
və şəxsi əşyalarını. Hər bir “könüllü” alman əsgəri qədər pay alır, sonradan isə 
rəsmi şəkildə ona pul və əlavə güzəştlər verilirdi. 
İlkin vaxtlarda köməkçi vəzifələrə daxil edilən bəzi “xivi”lər tədricən 
mühafizə dəstələrinə keçirilir, alman döyüş hissələrində silah alıb müharibədə 
döyüşürdülər. Alman hərbi hissələrində “könüllü xivi”lərin sayı da getdikcə artırdı. 
Məsələn, 1942-ci ildə piyada diviziyasında 10708 alman şəxsi heyəti olduğu halda, 
könüllülərin sayı 2005 nəfər idi. 
Quru qoşunlardan əlavə, könüllülər Silahlı Qüvvələrin digər sahələrinə də 
cəlb edilirdilər. “Könüllülər” Almaniyanın Hərbi-Hava Qüvvələrində də texniki 
işlərə cəlb olunurdular. Hərbi-Dəniz Qüvvələrində, zenit və artilleriya hissələrində 
də çoxlu sayda “xivi”lər vardı. Müharibə illərində Vermaxtın formasını geyinmiş 
sovet vətəndaşları alman ordusu ilə birgə əksər ölkələrdəki döyüşlərdə iştirak 
etmişdilər. Bu məsafə Norveçdən başlamış Şimali Afrikaya qədərki böyük bir  
ərazini əhatə edirdi. (254, s.6) 1945-ci ilin fevralına olan məlumata görə Alman 
ordusundakı “xivi”lərin sayı belə idi: quru qoşun hissələrində 600 min, Hərbi-Hava 
Qüvvələrində 50 mindən 60 minə qədər, 15 minə qədərisə kriqsmarində. (254, s.6) 
Arxa cəbhə rayonlarında mühafizə dəstələrinin çatışmadığını nəzərə alıb 
general-leytenant Paulyusun 1942-ci ilin yanvarın 9-da verdiyi əmrə əsasən yerli 
sakinlərdən, könüllülərdən kömək və sovet hökumətinə düşmən münasibətdə 
olanlardan köməkçi mühafizə hissələri yaratmaq planlaşdırıldı. Qeyd edək ki, 
çoxsaylı mühafizə və əkspartizan qrupları Vermaxtın yerli komandirləri tərəfindən 
yaradılırdı. (1, s.6) 1942-ci ilin yazında alman ordularının yerləşdiyi arxa 
rayonlarda çoxlu sayda köməkçi hissələr formalaşırdı. Onların funksiyasına 
aşağıdakılar daxil idi: dəmiryolu stansiyalarının, körpülərin, maşın yollarının, hərbi 
əsir düşərgələrinin və digər obyektlərin qorunması. 
Belə könüllü birliklər “Şimal” ordu qruplarında “Yerli döyüş birlikləri” 
“Mərkəz” ordu qruplarında “Xidmət qaydası”, “Cənub” ordu qruplarında isə - 
“Köməkçi mühafizə dəstələri” adlanırdı. (254, s.6) 
Sovet partizanlarının fəaliyyəti gücləndikcə almanlar yerli əhalidən və 
hərbi əsirlərdən təşkil edilmiş mühafizə hissələrinin sayını artırırdılar. 1942-ci ilin 
iyununda diviziya qərargahlarında könüllülərdən ibarət əkspartizan bölükləri 
yaradılmağa başlandı. Yaradılan kiçik köməkçi polis hissələri bölük və taburlara 
daxil edilir, standart paltarlar geyinir, alman zabitlərinin rəhbərliyi altında hazırlıq 
keçib tam döyüş birliklərinə çevrilirdilər. Belə hissələr obyektlərin qorunmasında, 
həm də partizan rayonlarında cəza əməliyyatlarının keçirilməsində iştirak edirdilər. 
Alman hərbi hissələrinin və birliklərinin qərargahları nəzdində çox sayda olmayan, 
qırıcı yaxud ovçu dəstələri yaradılır, onlar avtomat silahla təchiz olunur və partizan 
dəstələrini axtarıb məhv etməyə göndərilirdi. Belə dəstələrə daha etibarlı və yaxşı 
hazırlıqlı döyüşçülər daxil edilirdi. (254, s.7) 
1942-ci ilın sonlarında Şərq cəbhəsində olan hər bir alman diviziyasının 
tərkibində bir, yaxud iki şərq bölüyü, taburu vardı. (254, s.7) Bundan əlavə, arxa 
rayonlardakı ordu hissələrinin sərəncamında bir neçə şərq taburları, mühafizə 
diviziyalarının tərkibində isə şərq süvari diviziyaları və eskadronları vardı. (254, s. 
7) 
Şərq taburlarının çoxu standart nömrələr daşıyırdı: 601-621; 626-630; 
632-650; 653, 564, 656, 661-669; 674, 675 və 681. Digər batalyonlar isə ordu 
nömrələri (510, 516, 517, 561, 581, 582), korpuslarda (308, 406, 412, 427, 432, 
439, 441, 446-448, 456) və diviziyalarda (207, 229, 263, 268, 281, 285); 1943-cü 
ilin iyun ayında alman komandanlığının məlumatına görə 78 şərq taburu, 1 alay və 
122 ayrıca bölük (mühafizə, qırıcı, təsərrüfat və s.) yaradılmışdı ki, buradakı 
adamların sayı 80 min idi. (254, s.7) 
Könüllülərdən təşkil olunan hərbi hissələrin sayının bəzi mənbələrdə 180 
olduğu göstərilirdi. (348) Bu hissələrdən 75-i rus, 216-sı kuban, don və terek 
kazakları, Türküstan və Tatarıstan (Tatarıstan və Krım tatarları) - 42, gürcülərdən -
11, Şimali Qafqaz xalqlarından-12, azərbaycanlılardan - 13, ermənilərdən - 8 hissə 
yaradılmışdı. 1945-ci ilin 24 yanvarına olan məlumata görə taburlardakı könüllülər 
milli mənsubiyyətlərinə görə belə bölünmüşdülər: latışlar - 104 min, litvalılar - 
36.800, azərbaycanlılar - 36500, gürcülər - 19000, Şimali Qafqaz xalqları -15 000, 
tatar (Tatariya)-12500, Krım tatarları -10 000, estonlar -10 000, ermənilər - 7000, 
kalmıklar - 5000. Rusların sayı haqqında məlumatı admiral Denikin “hökuməti” 
belə açıqlayırdı: 1945-ci ilin mayın 20-nə olan məlumata görə 599-cu rus 
briqadasında - 13 000, 600-cüdə 12 000, 650-cidə 18 000 vardı. (348) Qeyd edək 
ki, bu rəqəmlər yalnız döyüşdə iştirak edənlərin göstəricisidir. Almanların tərəfındə 
isə əsirlikdə olanların sayı 4-5 milyona qədər idi. 
Hər bir taburun tərkibində 3-4 atıcı bölük vardı və hər bölükdə 100-200 
nəfər təmsil olunurdu. (1, s.7) Eyni zamanda aşağıdakı taqımlar təşkil edilmişdi: 
idarə, minomyot, tankəleyhinə, artilleriya. Bu taqımlar bölük qərargahının 
tərkibinə daxil idi. Silahlanma qaydası belə idi: 76,2 mm-lik çaplı 2-4 silah (2-4 
çaplı 76,2 mm), 45 mm-lik çaplı 2-4 tankəleyhinə top, 2-4 tabur və 4-12 rota 
minamyotları, dəzgah və əl pulemyotları, tüfəng və avtomatlar. Tabur və bölüklərə 
komandirliyi alman zabitləri edirdi. Komandir müavinliyinə isə sabiq Qızıl Ordu 
zabitləri və ya mühacir-zabitlər təyin edilirdi. Çox nadir hallarda eskadron və bölük 
komandirliyinə qeyri-almanlar gətirilirdi. (254, s. 8) 
“Mərkəz” Ordu qrupları komandanlığı 1942-ci ilin iyunun 1-də 
Bobruyskda tərkibində iki – “Berezina” və “Dnepr” (sentyabrdan isə 601 və 602-ci 
şərq taburları) olan və ümumi sayı 1000-dən çox əsgər və zabiti birləşdirən 1-ci 
könüllü Şərq alayını yaratdı. Alman zabitlərinə bu alayı formalaşdırmaqda 
mühacir-zabitlər kömək edirdilər. İyunun 20-də Bobruyskda daha bir ehtiyat tabur 
da yaradıldı. (254, s.8) Bundan başqa orada “Prilyat” şərq taburunu (604-cü), 
süvari eskadronu və bir neçə artilleriya taburu yaradıldı. Alayın ehtiyatında bir 
zabit məktəbi də fəaliyyət göstərirdi. Başqa şərq taburlarından fərqli olaraq 
“Berezina”, “Dnepr” və “Prilyat” taburlarının komanda tərkibi keçmiş sovet 
zabitlərindən idi və alman heyəti alayın və taburun qərargahında əlaqələndirici və 
təlimatçı olaraq fəaliyyətdə idilər. (254, s.8) 
Şərq cəbhəsindəki ordu qruplarının və ordu hissələrinin fəaliyyətini 
koordinasiya etmək üçün xüsusi təyinatlı şərq qoşunları komandirlərinin 
qərargahları yaradılmağa başladı. Ümumilikdə 701-704, 709-712, 721, 741 saylı 
11 briqada qərargahı və 750-755 saylı 6 alay qərargahı yaradıldı. Qərargah 
nəzdində qərargah zabiti vəzifəsi təsis olundu və onlar şərq qoşunlarının döyüşə 
hazırlığı ilə məşğul olurdular. Qərargah zabiti vəzifəsinə keçmiş Qızıl Ordu 
komandirləri təyin olunurdular. Onlar şərq taburlarının inam və etibarına nəzarətdə 
komandirlərə kömək göstərir, eyni zamanda təbliğatın qurulmasına, şəxsi heyətin 
ideya və döyüş hazırlığının yüksəldilməsinə cavabdeh idilər. (254, s.8) 
Alman komandanlığı yerli köməkçi dəstələrdən işğal edilmiş ərazilərdə 
əvvəlcə mühafızə dəstələri olaraq istifadə edirdi. Alman komandanlığı belə 
birliklərdən yalnız sakit rayonlarda faydalanmağa çalışsa da, yerlərdə vəziyyətin 
mürəkkəbləşməsi ilə həmin qüvvələri partizanlar əleyhinə mübarizəyə 
istiqamətləndirməyə məcbur oldu. (254, s.9) Belə birliklər partizanlara qarşı    
mübarizədə almanlara böyükköməklik göstərirdilər. Belə ki, yerləri yaxşı 
tanıdıqlarına və dil bildiklərinə görə alman hissələri ilə müqayisədə bu dəstələrin 
təsiri böyük idi. 
Bəzi hallarda isə almanlar məcburiyyət qarşısında qalıb bir neçə şərq 
taburlarını cəbhəyə göndərirdilər. Qeyd edək ki, belə taburlar hərdən sovet 
təbliğatının təsirinə düşüb Qızıl Ordusu tərəfınə keçirdilər. Məsələn, 1943-cü ilin 
rəsmi sovet məlumatına əsasən 14 min silahlı rus əsgəri sovet partizanları ilə 
birləşməyə üstünlük vermişdi. 1943-cü ilin fevralında Vitebskə göndərilən 825-ci 
Volqa-Tatar taburunun legionerləri 800-dən çox alman zabitini güllələyib 
partizanlar tərəfə keçmişdilər. 1943-cü ilin sentyabrın 13-də Obolon rayonu 
ərazisində də 2 alman ordusu tərkibində olan Türküstan taburu da alman zabitlərini 
öldürüb Sovet ordu hissələrinə qatılmışdılar. 1943-cü ilin sentyabrında isə Kursk 
döyüşünün nəticələri müzakirə edilərkən Hitler məğlubiyyətin başlıca səbəbini 
könüllü hissələrin “satqınlığı”nda görmüş və demişdi: “Bu mənə bəsdir. Əmr 
edirəm ki, bütün hissələri tərksilah edib, bu dəstələri Fransanın şaxtalarına 
göndərin”. (348) 
Lakin alman komandanlığı nümayəndələri Hitleri bu sərt qərardan 
çəkindirə bilmiş və təklif etmişdilər ki, həmin taburları ikinci dərəcəli döyüş 
bölgələrinə keçirsinlər və yalnız şübhə doğuran hissələri tərksilah etsinlər. (254, s. 
10) 
Bu hadisələrdən sonra almanlar milli hissələri Şərq cəbhəsindən 
uzaqlaşdırıb Avropanın işğal bölgələrinə göndərdilər. Ayrı-ayrı legion taburları 
əsasən Fransanın cənubundakı Kastr və Mand şəhərlərində məskunlaşdılar. 
Azərbaycanlılar Mand şəhərində qaldılar və Lion şəhərindəki 1-ci və 2-ci könüllü 
kadr alaylarına birləşdilər. 
Qərbdəki alman taburlarının şərq hissələri ilə əvəz edilməsi haqqındakı 
qərar 1943-cü ilin sentyabrın 25-də verilmiş, oktyabr ayının 10-da isə şərq 
hissələrinin Fransa, İtaliya və Balkanlara köçürülməsi əmri həyata keçirilmişdi. 
(254, s.10) Həmin vaxtlarda 5-6 min könüllülər etibarsız adlandırılaraq tərksilah 
edilmişdi. 
Legionerlər pis silahlanmalarına baxmayaraq cəsarətlə döyüşdülər. Lakin 
yaxşı silahlanmış müttəfıq qoşunları ilə müqayisədə onlar zəif döyüş qabiliyyətinə 
malik idilər. Könüllülər ciddi müqavimət göstərsələr də, ya məhv edilir, ya da geri 
çəkilirdilər. (254, s. 11) 
Qərb cəbhəsində isə yaxşı silahlarla təchiz edilməmiş legion taburları 
ingilis-amerikan qoşunları tərəfindən məhv edildi. Qərb cəbhəsindəki digər 
taburları isə almanlar Noyhammerdəki tədris bölgəsinə topladılar. Burada 
azərbaycanlılardan, gürcülərdən, ermənilərdən və şimali qafqazlılardan ibarət 12-ci 
(Qafqaz) qırıcı - tankəleyhinə birlik yaratdılar. Həmin birlik sonradan Odel 
cəbhəsində və Berlinin müdafiəsində iştirak etdilər (254, səh. 42). 
1944-cü ilin 29 sentyabra olan məlumata görə Qərb bölgəsindəki şərq 
taburlarının itkisi 8,4 min nəfər olmuşdu ki, onlardan 7,9 mini itkin düşmüşdü. 
Şərq qoşunlarının belə aşağı döyüş qabiliyyətliliyinə görə Qərb Baş komandanlığı 
qərargahının əmrinə əsasən həmin hissələr tərksilah olunub tikinti, istehkam 
işlərinə göndərildi. (254, s.ll) 
Bundan əlavə, 1941-ci ilin oktyabr-noyabrından başlayaraq 1942-ci ilin 
martında Noyhammerdə xüsusi təyinatlı “Berqman” (“Dağlı”) Qafqaz taburu 
yaradıldı. Taburun tərkibində təbliğat qrupu və beş atıcı bölük (1,4 və 5-ci gürcü, 
2-ci şimali qafqaz, 3-cü azərbaycan) vardı. Taburun ümumi sayı 1200-ə çatırdı və 
onlardan 900-ü qafqazlı, 300-ü isə alman idi. Taburdakı legionerlərə yalnız yüngül 
silahlar verilmişdi: əl pulemyotları, bölük minomyotları, tankəleyhinə silahlar və 
alman istehsalı olan karabinlər. Taburun komandiri vəzifəsinə Könisberq 
universitetinin professoru, “Şərq məsələləri üzrə” nüfuzlu mütəxəssis sayılan, kadr 
zabiti ober-leytenant T. Oberiender təyin edilmişdi. 
1942-ci ilin avqust-sentyabrında “Berqman” taburunun xüsusi hazırlanmış 
dəstələri kəşfiyyat-təxribat aksiyaları aparmaq üçün paraşütlə Sovet Ordu 
hissələrinin arxasına atıldı. Bu dəstələrdən biri - 10 alman və 15 qafqazlı Qroznının 
neft istehsal edilən obyektlərini ələ keçirmək cəhdində olsa da, baş tutmadı. Belə 
ki, həmin ilin sentyabr ayının 25-27-də alman qoşunlarının Qroznıya daxil 
olmasının qarşısı alındı və həmin dəstə isə özləri ilə bir neçə yüz azərbaycanlı və 
gürcülərdən ibarət Sovet ordusundan qaçan əsgərləri də götürüb geri döndülər. 
1942-ci ilin sentyabrından “Berqman” taburu Mozdok-Nalçik-Mineral 
sular rayonlarında sovet partizanlarına qarşı döyüşdülər. Həmin ilin oktyabrın 29-
dan isə taburu ön cəbhəyə döyüşə göndərdilər. 
1943-44-cü illərdə “Berqman” taburu alman qoşunları ilə birgə 
Perekopskda Krıma daxil olmağa çalışan Qırmızı Ordu hissələrinə qarşı 
vuruşdular. Sonradan həmin hissələr Yunanıstan və Polşa ərazilərinə göndərildilər. 
Məsələn, azərbaycanlılardan ibarət olan II tabur Polşada yerləşirdi və 1944-cü ilin 
avqustunda Varşava üsyanının yatırılmasında iştirak etdilər. 
1942-ci ilin yanvarında isə 1-ci (450-ci) “Türküstan legionu” taburu 
formalaşmağa başladı ki, burada da müəyyən sayda azərbaycanlılar vardı. Taburun 
yaradıcısı və birinci komandiri mayor A. Mayer-Mader idi. Mayor A. Mayer-
Mader Birinci Dünya müharibəsində kəşfiyyatçı olmuş, uzun illər Şərq ölkələrində 
işləmiş və xüsusən Çində general Çan Kay Şinin hərbi məsləhətçisi olmuşdu. Türk 
xalqlarının psixologiyasına və adət-ənələrinə yaxından bələd olan Mayor-Mader 
müəyyən səbəblərə görə 1942-ci ilin avqustunda vəzifəsindən uzaqlaşdırıldı. O, 
1943-cü ilin sonlarında SS rəhbərliyinə öz xidmətini təklif etdi və ona SS hissələri 
tərkibində Türküstan alayı yaratmaq tapşırıldı. Yaradılan alayın bazası üzərində 
“Yeni Türküstan” diviziyası formalaşdırmaq da nəzərdə tutulurdu ki, buraya 
Türküstan və Volqa tatarları taburları ilə yanaşı 818-ci Azərbaycan taburu da daxil 
idi. (255, s. 14) 
1944-cü ilin martında Mayer-Maderin başçılıq etdiyi 1-ci SS Şərq-
Müsəlman alayı Qərbi Belorusiyanın Yuratişki şəhərinə göndərildi. Oradakı 
döyüşlərdə Mayer-Mader müəmmalı şəkildə yoxa çıxdı. (Bəzi məlumatlarda 
partizanların mühasirəsində öldüyü, digərində isə esesçilərin özü tərəfındən 
gülləndiyi göstərilir). Mayer-Maderin ölümündən sonra SS tərkibindəki 1-ci Şərqi-
Müsəlman alayı olduqca zəiflədi və Billinqin komandir təyin edilməsi də 
əhəmiyyətli təsir göstərmədi. (255, s. 14) 
Türk və Qafqaz xalqlarına məxsus hərbi əsirlərin sayı getdikcə 
artdığından daha bir Şərq legionlarını formalaşdırma mərkəzinı yaratmaq qərara 
alındı. 1942-ci ilin mayında cəbhədə daha çox itkiyə məruz qalmış 162-ci piyada 
diviziyasının bazasında belə bir mərkəz yaradıldı. Bundan əlavə, Poltava vilayəti 
ərazisində yeni tədris düşərgəli mərkəzlər də yaradılmağa başlanıldı: Romnada 
Türküstan legionu, Prilukda azərbaycan, Qadyaqda gürcü, Loxviçdə və 
Mirqorodda erməni. Yaradılan Mərkəzdə qərargah rəisi vəzifəsinə albay (1942-ci 
ilin sentyabrın 6-dan isə general-mayor) O. fon Nidermayer təyin edildi. General 
mayor O. fon Nidermayer Almaniyada Rusiya və Müsəlman Şərqi üzrə ən yaxşı 
mütəxəssislərdən sayılırdı. 1943-cü ilin mayına qədər isə Ukraynada Şərq 
legionlarının əlavə 25 taburunu formalaşdırmaq mümkün oldu ki, onlardan 6-sı 
azərbaycanlılardan təşkil edilmişdi. (Bir tabur 4-cü diviziyada, iki tabur 73-cüdə, 
bir tabur 97-ci də, bir tabur 101-cidə, bir tabur 111-cidə). 1943-cü ilin mayında 
Ukraynadakı şərq legionlarının formalaşması mərkəzi general-mayor fon 
Nidermayerin komandanlığı altındakı 162-ci türk piyada diviziyasının təcrübə 
bazasına çevrildi. Diviziya ikialaylı təşkilata malik idi (303-cü Türküstan və 314-
cü Azərbaycan alayı, artilleriya alayı, arxa hissələr və bölmələr) və şəxsi heyətin 
50 faizini almanlar təşkil edirdi. 
162-ci diviziya formalaşma prosesi başa çatdıqdan sonra 1943-cü ilin 
sentyabrında əvvəlcə Sloveniyaya, sonradan isə İtaliyaya göndərildi və 
müharibənin sonuna qədər mühafızə xidmətində, partizanlarla mübarizədə, 
həmçinin amerikan-ingilis qoşunlarına qarşı döyüşlərdə iştirak etdilər. Diviziyaya 
başçılıq edən fon Nidermayeri sonradan general-mayor R. fon Hayqendorf əvəz 
etdi. 
1944-cü ilin iyulunda isə Berlində SS qoşunları Baş qərargahının yanında 
xüsusi olaraq şərq könüllü birlikləri ilə işləmək üçün Frits Arltın rəhbərliyi altında 
III şöbə yaradıldı. Elə həmin vaxt Belorusiyada iki qafqaz polis taburunun (70 və 
71-ci) əsasında SS şimali qafqaz və Qafqaz alayları formalaşmağa başladı. 1945-ci 
ilin fevralında SS türk qafqaz birlikləri iki əsas etnik qrupa bölündü. Çünki 
Himmlerin fıkrincə, bu qruplar gələcəkdə yeni legionların formalaşıb alaylara və 
hətta diviziyaya çevrilməsi üçün baza olmalı idi. 
1-ci şərqi-müsəlman alayı qalıqlarından və onlara birləşən bəzi qruplardan   
isə sonradan SS tərkibində şərqi-türk birlikləri yaradıldı. 1945-ci ilin martında 
azərbaycanlılardan ibarət döyüş qruppası da buraya birləşdirildi. Birliyin 
komandiri vəzifəsinə Avstriya-macar ordusunun keçmiş zabiti olan, Birinci Dünya 
müharibəsində Ənvər Paşanın hərbi məsləhətçisi və Yerusəlim müftisi yanında SS 
Rabitə naziri kimi tanınıb İslam adını - Harun-əl Rəşidbəyi qəbul edən V. 
Hinterzats idi. (255, s. 15) 
Beləliklə, Şimali İtaliyada yerləşən azərbaycanlı, gürcü və şimali qafqazlı 
döyüşçü qruplarından SS tərkibində, ümumi sayı 2500-dən ibarət olan “Qafqaz 
döyüşçüləri Birliyi” yaradıldı. (Bu birlik həm də “Qafqaz süvari diviziyası” 
adlanırdı). Diviziyanın müvəqqəti komandiri vəzifəsinə baltik almanı Toerman 
təyin edilmişdi. Döyüş alaylarına isə əski mühacirlərdən olan gürcü knyazı P. 
Çulukidze, azərbaycanlı albay İsrafil bəy İsrafilov və K. Ulaqay başçılıq edirdilər. 
Onların hər biri SS ştandartenfürer vəzifəsini daşıyırdı. 
Şimali İtaliyada SS Qafqaz birliklərindən başqa 6500-ə qədər qaçqın - 
kişi, qadın və uşaq da yerləşirdi ki, onlara Qafqaz Milli Komitəsinin sədri Adıgey 
knyazı general Sultan Keleq-Girey rəhbərlik edirdi. 
Qeyd olunmalıdır ki, piyada qoşunlarının generalı Olbrixt tərəfindən 
imzalanmış qərarda legionlar “öz vətənini bolşevizmdən azad etmək və əqidə 
azadlığı uğrunda mübarizə aparanlar” adlandırılır, onları xarici legionlara aid 
etmək barədə xəbərdarlıq edilirdi. 
Bütün rəhbər vəzifələr Qızıl Ordudakı xidmət dərəcəsi və müddəti nəzərə 
alınmadan yalnız “hərbi cəhətdən yararlılığa və hazırlığa görə müəyyənləşdirilməli 
idi. Azsaylı xalqların nümayəndələrinin təhsil səviyyəsi kifayət qədər 
olmadığından Legionovoda dəstə rəhbərləri (baş zabit) və taqım və bölük 
rəhbərlərinin (zabit) təhsil alması üçün Şərq legionlarının zabit məktəbi yaradıldı. 
(393, s. 48) 
İlk vaxtlar legionerlərə xaki rəngli alman hərbi forması və dərəcə nişanları 
vermək nəzərdə tutulmuşdu. Ancaq 1942-ci il 24 aprel tarixli qərarda bu məsələyə   
yenidən qayıdıldı və seyimlərinin alman əsgərlərinin geyimi ilə fərqli olması 
xüsusı qeyd edildi. Beləcə legionerlər alman hərbi formasını qazandılar və ruslar, 
ukraynalılar, beloruslardan fərqli olaraq kazaklar kimi alman rütbə nişanları 
daşımaq hüququ əldə etdilər. Onların rütbə göstəricisi olan ənənəvi döş nişan və 
baftaların çiyin nişanları və ulduzları tamamilə fərqli idi. Legionlarda müvəqqəti   
qrup rəhbərləri, taqım və bölük rəhbərləri hərbi dərəcəsinə görə deyil, hərbi 
mövqeyinə görə seçilirdi. Hər hansı bir çatışmayan cəhətə görə vəzifədən 
uzaqlaşdırılanda onlar nişanlarını da təhvil vermək idilər. 
Alman  zabitləri  bütün  legionerlərin  rəisi  idilər, alman leytenantları isə 
bölük başçısı idilər. 1942-ci il 24 aprel qərarı ilə bölük və vzvod rəhbəri və ya onun 
müvəqqəti icraçısı olan legionçular kiçik alman zabiti hesab edilə bilərdilər (393, s. 
49). 
Doğrudur, belə qruplar təşkil edilə və lazım olduqda istənilən həcmə 
qədər böyüdülə, batalyon sıralarında qala və heç vaxt cəbhəyə göndərilməyə 
bilərdilər. Hitlerin bu qadağanı tezliklə bir qədər dəyişdirildi və 1942-ci ilin 
avqustunda təkrarən verildi. Həmin qərara əsasən, Orta Asiyadan, Yuxarı Volqa 
ərazilərindən, Zaqafqaziya və Krımdan olan etnik, dil, dini, mədəni, siyasi 
cəhətdən fərqləri nəzərə alınmaqla Qızıl Ordunun müharibə əsirləri “Türk xalqları” 
adı altında birgə döyüşçülər kimi qəbul edilirdi. Görünür, Vermaxtın uğurlu 
hücumları və hər iki türk generalı Ərdən və Ərdilətin xidmətləri təsirini 
göstərmişdi. 
Məhz bu cür təşəbbüslər Hitlerin hüsn-rəğbətınə səbəb olurdu və o, öz 
nitqində “günahsız müsəlmanları - yəni həqiqi türkləri” Sovet İttifaqının etibarlı 
antibolşevik xalqı hesab edirdi. (393, s. 50) Legionlar   təşkil   olunarkən   onlara   
verilən   rütbələr və fərqləndirici əlamətlər də xüsusi əhəmiyyət kəsb edirdi. Belə 
ki, Şərq legionlarında hərbi rütbələr və işarələr haqqında olan 2380 saylı əmr 1942-
ci ilin iyunun 2-də verildi. Həmin əmrin əsasında daşıdığı  vəzifəyə müvafiq olaraq 
8 rütbə müəyyənləşdirildi: legioner, manqa komandirinin müavini, manqa 
komandiri, taqım komandirinin  müavini,  taqım komandiri, bölük komandirinin 
müavini, bolük komandiri, tabur komandiri. 
Zabit vəzifəsini göstərən rütbələr paqonda nazik gümüşü xətlə verilirdi. 
Yaxalığın rəngləri də legionları fərqləndirirdi: açıq-göy türküstanlılara, yaşıl 
qafqazlılara, moruğu gürcülərə, boz rəng isə ermənilərə aid idi. 
Şərq legionlarının digər fərqli işarələri qola bağlanan sarğılar idi. Bu 
haqda olan müvafıq əmr 1944-cü ilin iyulun 1-də verilmişdi. 
1943-cü ilin mayın 29-da Baş Qərargahın təşkilat şöbəsinin 14124 saylı 
əmri ilə rəngli nişanlar boz, lakin rəngli xətlərlə əvəz olundu. Belə ki, türküstanlılar 
üçün açıq-göy, azərbaycanlılar üçün yaşıl, gürcülər üçün moruğu, ermənilər üçün 
sarı, şimali qafqazlılar üçün qəhvəyi rəng müəyyənləşdirildi. (255, s. 18) 
Bununla əlaqədar tutduğu vəzifəsindən asılı olmayaraq şəxslərin əvvəlki 
rütbələri olduğu kimi saxlanıldı: könüllü, yefreytor, unter-zabit, feldfebel, 
leytenant, ober-leytenant, kapitan, mayor, podpolkovnik, albay. 1943-cü ilin 
dekabrından isə bu sıraya üç general rütbəsi əlavə olundu: general-mayor, general-
leytenant və general. 
1944-cü ilin fevralın 20-də könüllü birləşmələr generalının və Baş 
Qərargahın təşkilat şöbəsinin həmin ilin martın 14-də olan əmrinə əsasən şərq 
hissələrinin heyətinə Vermaxtda qəbul edilmiş bütün geyimlərdən istifadəyə icazə 
verildi. Burada fərqləndirici yeganə əlamət legionerlərin qoluna bağlanan işarələr 
idi. Şərq legionlarının müxtəlif hissələrində milli rəmzlərin əksi olan bayraqlardan 
da istifadəyə icazə verilsə də, Vermaxta məxsusluğu göstərilirdi. Şərq legionlarının 
hissələrində ilkin təlim keçən könüllülər polşalılara, hollandlara, fransızlara, 
çexoslovaklara məxsus geyimlərdən də istifadə edirdilər. Belə hallarda onlar 
qollarına üstündə “Alman vermaxtının xidmətində” sözləri yazılmış ağ sarğı 
bağlayırdılar. 
1944-cü ilin yayında yaradılmış SS tərkibindəki türk və qafqaz 
hissələrində olan legionerləri digərlərindən fərqləndirən sol qollarına bağladıqları 
sarğıdakı haşiyəli qartal nişanı idi. Bəzi hallarda isə SS qafqaz hissələrinin əsgər və 
polislərinin papaqlarında alman döyüşçü jandarmasının emblemi olan çələngdə 
qartal nişanı da vurulurdu. (255, s. 20) 
SS qafqaz döyüşçü birlikləri qollarına xüsusi sarğılar bağlamasalar da, 
paltarlarının yaxalıqlarında Qafqaz xəncər və qılıncı əks olunurdu. 
Beləliklə, müharibənin ilk aylarında almanlara əsir düşən və könüllü 
olaraq keçən sovet vətəndaşları ayrı-ayrı döyüş hissələrində sovet dövlətinə, 
mövcud bolşevik rejiminə qarşı mübarizəyə başladılar. 
 
VII BÖLÜM 
 
AZƏRBAYCANLI “XĠVĠLƏR” - LEGĠONERLƏR. AZƏRBAYCAN 
LEGĠONUNUN TƏġKĠLĠ 
 
Qeyd edək ki, müxtəlif dövrlərdə almanların, müsəlmanlara 
münasibətində fərqli mövqelər olmuşdur. Slavyanlara (ruslara) qarşı uzun illər 
mübarizə aparmaq məcburiyyətində qalmış Almaniya özünü Rusiya təhlükəsindən 
daima qorumağa çalışan Türkiyə ilə yaxşı münasibətlər qurmağa cəhd etmişdir. 
Ortaq düşmənin mövcudluğu hər iki dövləti bir-birinə yaxınlaşdıran başlıca səbəbə 
çevrilmişdir. (384, s. 92). 
Vaxtilə, Almaniya kayzeri Vilhelm Səlahəddin Eyyubinin türbəsinə  gedib  
“Dünyanın  bütün  əzilən müsəlman  xalqları, Almaniyanı ən yaxın dostunuz 
sayın” deyə sözlər söyləmişdi. (384, s.92) 
Daha sonradan I Dünya müharibəsində Almaniya müsəlmanlardan istifadə 
etmək üçün Osmanlı dövləti ilə 1914-cü ilin 10 noyabrında bir gizli anlaşma 
aparmış və bunun müqabilində 5 milyon qızıl pul vermişdi. Müsəlmanların 
Xəlifəsi sayılan Osmanlı bu pulun qarşısında bütün müsəlmanları Almaniyanın 
başçılığı altında savaşa aparmaq üçün “Cihadi-Əkbər” (Böyük Cihad: Böyük inanc 
savaşı) elan etmişdi. (384, s.93) Almanpərəst Ənvər Paşanın Orta Asiyadakı Türk 
ellərini Rus təsirindən çıxarıb osmanlı bayrağı altında birləşdirib Almaniya təsirinə 
salmaq cəhdi də alınmadı. Çünki istər Türkiyə, istərsə də Almaniya I Dünya 
hərbindən məğlub dövlətlər olaraq çıxmışdılar. 
Otuzuncu illərdə hakimiyyətə gələn Hitler “Müsəlmanlardan istifadə”yə 
yenidən üstünlük vermiş və başçılıq etdiyi nasist partiyasının bu sahədəki 
fəaliyyətini canlandırmışdı. Nasist partiyası üzvləri bununla bağlı “Hitlerin sünnətli 
bir müsəlman olması” fikrini Türkiyədə yaymış, onlarda Hitlerə rəğbət yaratmağa 
çalışmışlar. Belə təbliğat da aparılırdı ki, Türkiyə rus təsirində yaşayan müsəlman 
türklərini din və soy birliyi çərçivəsində öz rəhbərliyi altında Almanların verəcəyi 
top, tüfəng, uçaq və tanklarla Rusiyanın cənubundan oraya hücum edəcək, Hitler 
isə Rusiyanın işini bitirəcək və Urallardan Atlantikə qədər geniş torpaqlar azad 
olunacaqdı. Hitler bu fikri gerçəkləşdirmək məqsədi ilə hələ 1934-cü ilin martında 
Münhendə bir anti-sionistlər və anti-kommunistlər toplantısı keçirmiş, bu gizli 
toplantıya Türkiyədən Cavad Rifah Atilxan da çağırılmışdı. 
Bundan əlavə, Hitler Qüds müftisi Hacı Emin Əl-Hüseynlə də yaxşı 
əlaqələr qurmuş və müfti bu təbliğatı aparmışdı: “Hitlerin doğum günü ilə Həzrəti 
Məhəmmədin doğum günləri eyni aya təsadüf etməkdədir. Hitler sünnətlidir, 
müsəlmandır” (384, s.95) Lakin sonradan Almaniya özünün təsirində olan Türkiyə 
başçılığında bir dünya “İslam-Türk Birliyi” yaradıb Sovetlərə qarşı mübarizəyə 
çalışsa da, bu istək gerçəkləşmədi. 
Lakin nasistlərin irqçi baxışlarına gəldikdə isə Qafqazlılar və Türk-tatarlar   
“düşük dəyərli asiyalılığı” təmsil edirdilər və slavyanlardan da aşağıda  
dayanırdılar. “Tatar”, “Qırğız”- və “Moğol” kimi anlamlar isə “Untermanş”   
(“Aşağı insan”) qavramına  bərabər tutulurdu. (395, s. 40) Hitlerin Rusiyada 
yaşayan ruslara münasibəti belə idi: “Bolşevik rejimi şeytani bir üsulla bu rusları 
yox etmiş və ya Sibiryaya sürmüş və Rus xalqını irqən yox edib asiyalaşdırmaq 
üçün planlı olaraq moğolları Avropa Rusiyasına yerləşdirmişdir” (395, s. 40) 
Bundan əvvəl isə, 1930-cu ildə Hitler Sovetlər Birliyinin “Slav-Tatar gövdəli və 
yəhudi başlı” bir məxluq olduğunu söyləmişdi.” 
1942-ci ildə SS öyrətmə dairəsinin yayımladığı şəkilli “Der Untermanş” 
broşurasında irqi nifrət və ən adi təhriflərlə dolu məqalələrlə yayılırdı: “Əzəldən 
bəri uzaq bozqırlarda güclər toplanırlar, Atilla və Çingiz Xan, Hun sürülərini   
toplayıb arxalarında qanlı qiyamət, atəş, ölüm, təcavüz, cinayətlər və qorxu, 
buraxaraq rüzgar kimi Avropanı başdanbaşa qət edirlər... çəkik gözləri öldürmək 
“şövqü ilə parlayır və arxalarında sadəcə çöllər, cinayət, yanğınlar və ölümlər 
qalırdı” (395, s.41) 
Belə təbliğatdan sonra alman əsgər və zabitlərinin asiyalı əsgərlərə 
münasibəti daha kəskin və şiddətli olurdu. Sovet əsgərlərinin üzləşdiyi ilk qurum 
SD təşkilatı idi və SD-yə mənsub olanlar hərbi əsirləri müxtəlif kateqoriyalara    
bölürdülər. 
Bunlardan bir qrupunu “şərqli işçi” adlandırır, digərini isə məhv edirdilər. 
Məhv edilənlər sırasına aşağıdakılar daxil idi; kommunistlər, dövlət və partiya 
xadimləri, yəhudilər və “asiyalılar”. Müharibənin ilk həftələrində bu ad altında 
çoxlu sayda əsirləri qətlə yetirdilər. Bəzi hallarda isə müsəlmanlar da (Türküstanlı, 
Tatar və müsəlman Qafqasiyalı) sünnət olduqlarından yəhudilərlə eyniləşdirilib 
güllələnirdilər. Lakin sonradan Alman Silahlı Qüvvələrinin və SD təmsilçilərinin 
də qatıldığı bir toplantıda sünnət adəti haqqında məlumat verildikdən sonra 1941-ci 
ilin avqustundan başlayaraq sovet müsəlmanlarının kütlə halında qətledilmələri 
azalmışdı. (395, s. 42) 
Şərq Nazirliyinin təmsilçisi olan professor fon Mende Varşava 
yaxınlığındakı Siedldə hərb əsirləri düşərgəsini gəzərkən orada 700-ə qədər 
ziyalının qətl edilmək üçün seçildiyini gördükdə hadisənin qarşısını ala bilmişdi. 
Həm yəhudilərlə eyniləşdirildiyinə, həm də “Asiyalı” kateqoriyaya 
mənsubluğuna görə ən çox qətlə yetirilən tatarlar və türküstanlılar idi. Onların 
məhv edilməsi üçün SD tərəfindən ayrıca təlimat da verilmişdi. Məhz buna görə 
Rozenberq bir səfərində Hitlerə şikayətlənmiş və bildirmişdi ki, bu qədər insanları 
öldürməkdənsə, onları legionlara cəlb etmək daha doğru olardı. Qeyd edək ki, 
yalnız 1941-ci ilin sentyabrın 12-də SD birlikləri tərəfındən əsirlərə qarşı olan sərt 
münasibət azalmağa başladı. 
1942-ci ilin yazında, yəni yayımlandıqdan qısa bir zaman sonra Xarici 
İşlər Nazirliyinin təmsilçiləri “Aşağı insan” broşurasının azərbaycanlılar, 
türküstanlılar və şimali qafqazlılar arasında narazılığa səbəb olduğu və Yaponiya 
hökumət dairələrində də xoşagəlməzliklə qarşılandığı xəbərini SS-in də diqqətinə 
çatdırmışdılar. Lakin bu broşuranın yayılması 1944-cü ilə qədər davam etdi. 
Nəhayət, SS generalı Berger digər rəsmi dairələrin təmsilçiləri ilə aparılan uzun 
müzakirələrdən sonra broşuranın bağlanmasına nail oldu. (395, s.50) 
Almanların irqi baxışları Qafqaz və Türk-Tatar mühacirlərə də mənfi təsir 
göstərmişdi. Səfərlərinin birində sabiq Türküstan Baş Naziri Mustafa Çokayoğluna 
Berlində küçədə SS sərsərisi sataşmış və onu yerə itələmişdi. Səbəbini soruşduqda 
o, “aşağı insan” haqqında gördüyü bir filmdən təsirlənərək bu hərəkəti etdiyini 
açıqlamışdı. Çokayoğlu Şərq Nazirliyinin qonağı olduğundan ondan rəsmi üzr 
istənilmişdi. 
Lakin almanların belə irqi baxışlarına və münasibətlərinə baxmayaraq 
müharibənin ilk aylarında həm könüllü, həm də əsir olaraq onların tərəfınə çoxlu 
sayda sabiq Qızıl Ordu əsgər və zabitləri keçmişdi. 1941-ci ilin noyabrın 1-dək 
alman düşərgələrində olanların sayı iki milyondan çox idi. Rozenberq isə bu 
rəqəmin 3,6 milyon olduğunu söyləyirdi. 
Bəs türk-tatar əsirlərindən milli legionlar yaratmaq fıkrini ilk dəfə kim 
irəli sürmüşdü? Mühlen yazırdı ki, bu fikrin təşviq ediciliyində iki türk generalının 
xüsusi rolu olmuşdu və 1941-ci ilin oktyabrında bu planın müsbət həyata 
keçirilməsində cəhdlər göstərmişdilər. Həmin generallardan biri tanınmış hərbçi 
Nuru Paşa (130, 71) digəri isə general Ərkilət ıdi. Qeyd edək ki, hələ 1941-ci ilin 
sentyabrında Berlinə golən Nuru Paşa Almaniya Xarici İşlər Nazirliyi ilə əlaqələr 
qurub Veyçzeker və Bermanla görüşlər keçirdi. Öz fıkir və ideyalarını, 
Almaniyada fəaliyyət proqramını açıqlayan Nuru Paşa həmin fikirlərin (yəni, Türk 
birliyinin) Türkiyədə çoxları tərəfindən dəstəkləndiyini bildirirdi. Nuru Paşa alman 
nümayəndələrinə izah edirdi ki, o, Türkiyə hökumətindən xəbərsiz olaraq buraya 
gəlməmişdir. Berlinə yola düşməzdən qabaq o, bu səfəri haqqında ancaq Baş 
Nazirə məlumat vermişdi. 
Lakin Almaniya dövləti Nuru Paşanın təkliflərini onun gözlədiyi kimi 
qarşılamadı. Almaniyanı Türkiyənin rəsmi dövlət mövqeyi ilə Pantürkist 
təşkilatları arasındakı münasibətlərin fərqli olması narahat edirdi. Bununla əlaqədar 
Berman Ribbentropa hazırladığı məlumatda Hitlerin ideyalarını əsas götürüb 
bildirirdi: Sovet İttifaqının məğlubiyyətindən sonra keçmiş Rusiya imperiyasının 
böyük ərazisi başqa dövlətlərin yox, Almaniyanın təsiri altına düşməlidir”. (270, s.l 
12) Berman hesab edirdi ki, neft maraqları baxımından Türkiyəyə Mosul rayonunu 
güzəştə getmək mümkün olsa da, Bammi və Bakı əraziləri tamamilə istisnalıq 
təşkil edir. Berman düşünürdü ki, yalnız Türküstanda Türkiyənin müttəfiqliyi ilə 
türk dövlətləri yaratmaq olar. 
Eyni zamanda, Nuru Paşaya Berlində pantürkist ideyalarını təbliğ etməyə, 
xüsusən müsəlman hərbi əsirləri arasında iş aparmağa, onlardan sovet ərazilərində 
təbliğat üçün istifadə etməyə və hərbi hissələr yaratmağa razılıq verildi. 
Almanlar hərbi əsirlərlə iş aparmaq məqsədi ilə ayrı-ayrı xalqların 
mühacirətdəki liderləri ilə də əlaqələr qururdular. Bundan ötrü Şərq Nazirliyi 
tərkibində müvafiq komissiyalar yaradılırdı. Komissiyaların məqsədi əsirlərin 
siyahılarını tutmaq, onları gələcək günlər üçün işlərə hazırlamaq idi. Bununla 
əlaqədar, almanlar hələ ötən illərdən Almaniyada fəaliyyət göstərmiş mühacir 
liderlərə xüsusi önəm verirdilər. 
İdil-Ural türklərindən olan Əhməd Teymur xatırlayırdı: “Məsələn, İdil-
Ural işini mən, (sonralar Əbdürrəhman Şəfi Almaz) yürüdürdüm, Azərbaycan işinə 
Mehmet bəy (Məhəmməd Əmin Rəsulzadə), Şimali Qafqaz işinə Əli xan Qantəmir 
və dostları baxırdı. Türküstanlı əsirlərlə ilgilənmək üzrə komisyona alınan Vəli 
Qəyyum xan isə Mustafa Çokay gəldikdən sonra onun müavini olaraq çalışmalarını 
davam etdirdi. Bundan başqa, komisyonda gürcü və erməni işlərini yürüdən üzvlər 
də vardı... Komisyon üzvləri arasında səmimi bir qardaşlıq və dostluq havası hökm 
sürürdü. Hər kəs bu savaşa millətləri qurtuluşa götürəcək böyük bir savaş olaraq 
baxırdı”. (380, s.218) 
1941-ci ilin avqustundan fəaliyyətə keçən komissiya düşərgələrdəki 
əsirlərlə görüşməyə başladı. İdil-Ural komissiyasına (buraya tatarlar, başqırdlar, 
çuvaşlar və fin xalqlarının nümayəndələri daxil idi) Əhməd Teymur, Türküstan 
komissiyasına özbək Vəli Qəyyum xan, Şimali Qafqaz komissiyasına Əli xan 
Qantəmir, Azərbaycan komissiyasına isə Məhəmməd Əmin Rəsulzadə daxil idi. 
Bundan əlavə, Gürcüstan və Ermənistan üçün də müvafiq komissiyalar vardı. 
Ümumi komisyon Başqanı isə NSDAP-ın (Milli Sosialist Almaniya Fəhlə 
Partiyası) SA batalyonundan şturmbanfürer Geybel adlı bir alman idi. 
Sovet savaş əsirləri ilə ilk münasibətlər quran bu komissiyalar onların 
arasından uyğun olanlarının seçilib legionlar yaradılmasına şərait açdı. Məhz bu 
komissiyaların fəaliyyətindən sonra ilkin olaraq “Tatar legionu” kimi əsgəri 
birliklər qurulmağa başladı. 
Qeyd edək ki, Polşada, Rodom şəhərində formalaşan Azərbaycan 
legionerləri haqqında məlumata Belorusiya Respublikasının Dövlət Təhlükəsizlik 
Komissarı L. Çanavanın 1943-cü ildəki 25 iyun raportunda da rast gəlmək 
mümkündür. Raportda göstərilirdi ki, Azərbaycan milli legionu 5 min nəfəri əhatə 
edən 5 taburdan ibarətdir və Yedlino stansiyası yaxınlığında yerləşmişdir. (324) 
İlk azərbaycanlı əsirlər digər xalqlardan olanlarla birgə alman ober-
leytenant Baron fon Qoubenin başçılığı altında Zaporojye yaxınlığındakı 444 saylı 
təhlükəsizlik diviziyasında birləşdirildi. Sonra onlardan alman zabitlərinin 
rəhbərliyi altında Türküstan taburu yaradıldı və bu sonradan 444 saylı türk taburu 
adını aldı (393, s. 26). 
1941-ci ilin sonlarına yaxın alman zabit Mayer Mader Özbəkistanın 
mühacirətdə olan siyasətçisi Vəli Qəyyumxanı da cəlb edərək qırmızı ordunun əsir 
düşmüş əsgərlərindən türk mənşəli mübarizə dəstəsi yaratdı və onlar təxribat 
işlərinə cəlb cdildilər. Az sonra Azərbaycandan və digər bölgələrdən olan türk 
mənşəliləri də bu işə yaxınlaşdırıb yeni dəstələr yaratdılar. 
Qeyd edək ki, 1942-ci ilin fevralın 18-dən rəhbəredici orqan Şərq 
legionlarının komandir və ya qərargahı adlandırıldı. Şərq legionlarının 
komandanları xidməti baxımından rütbə sırası ilə düzülürdülər və onların başlıca 
vəzifəsi müxtəlif millətlərdən olan hərbi əsirlərdən gücləndirilmiş hərbi taburlar 
yaratmaq idi. Türküstan, Qafqaz, sonradan formalaşan Azərbaycan legionları məhz 
Mayer-Maderin yaratdığı hissələrin davamı kimi qurulmaqda idi və 1942-ci ilin 
fevralın 19-dan bunların hamısı birləşdirildi. 
Şərq legionlarının qərargahı almanların müharibədə qələbəsini 
reallaşdırmaq üçün işi sürətləndirmək istəyirdi. Bu məqsədlə almanlar artıq 450-
452-781-782-783-784 saylı Türküstan piyada taburu iki 804-805 saylı azərbaycanlı 
taburu iki 795-796 saylı gürcü taburları, iki 808-809 saylı erməni taburunu yaradıb 
cəbhəyə göndərdilər. 
1942-ci ilin payızından Polşa və Ukraynada formalaşmış legionerlərin 
döyüş taburlarından da Qafqaz və Stalinqrad ətrafındakı döyüşlərdə istifadə etdilər. 
Azərbaycanlılardan ibarət olan 804-cü tabur almanların 49-cu dağ korpusunun 4-cü 
dağ atıcı diviziyasına göndərildi. Həmin diviziya Qafqazda Suxumi istiqamətindəki 
yüksək dağ rayonlarında hərəkət edirdi. 
Nalçik və Mozdok istiqamətlərində olan döyüşlərdə əsasən 111-ci 
azərbaycan taburu vuruşurdu. General-leytenant Qrayfenberqin məlumatında digər 
taburlarla yanaşı azərbaycanlılardan təşkil edilmiş 804-cü və 805-ci taburların da 
meşəlik rayonlarda ayrı-ayrı dəstələrə qarşı uğurlu döyüşləri qeyd olunurdu. Məhz 
belə uğurlu döyüşlərdən sonra ayrı-ayrı taburlara “alman forması daşımaq şərəfı” 
nail olurdu. 
Qeyd edək ki, ilk döyüşlərdə azərbaycanlılardan təşkil edilmiş 804, 805, 
806, 807 saylı taburlar xüsusi olaraq fərqlənmişdilər. Artıq 1943-cü ilə qədər Şərq 
legionları qərargahının rəhbərliyi ilə Polşa ərazisındə 8 azərbaycanlı taburu 
yaradılmış və onlar Hərbi komandanlığa təhvil verilmişdi. (393 s. 38). Qısa zaman 
müddətində isə burada bütövlükdə 53-ə qədər hərbi hissə yaradılmışdı. Bununla 
belə qərargahda yalnız döyüşən taburlar yaradılmırdı, eyni zamanda, ordu 
qərargahının tələblərinə uyğun olaraq ayrı-ayrı türk işçi taburları da formalaşırdı. 
Sonradan yaradılan türk taburları əsasən 162-ci piyada diviziyasının sərəncamına 
göndərilirdi. 
Eyni zamanda, legionların və dolayısı ilə milli qrupların idarə işlərini 
aparmaq üçün Berlində Şərq Nazirliyinin himayəsində “Leytstelle”lər (idarə yeri) 
olaraq ayrı-ayrı bürolar, komissiyalar meydana gətirildi. (380, s.219) 
Komissiyalar aşağıdakı formada raportlar hazırlayırdı: 
“I Raport 1941-ci ilin 27 və 28 avqust günləri, Şərq Nazirliyinin Geibel 
komisyonu üzvləri olaraq Harmover ətrafındakı Fallinq-Vostel qəsəbəsinin 
“Oerbke” və “Verqen-Velsen” məhəllələrində olan 2 əsirlər düşərgəsini ziyarət 
etdik. Əsirlər milliyyətlərinə görə ayrılıb ayrı koğuşlarda yerləşdirilmiş 
olduqlarından onlarla əlaqə yaratmaq çox çətin idi. Öncə onları koğuşlarında   
gördükdən sonra qərargah yerlərinin birisində yerləşib onları bir-bir qarşıma 
gətirərək söhbətləşdim və adlarını yazdım. Yanımda çoxlu siqara götürmüşdüm, 
hər birinə 3-5 ədəd verərək daha açıq danışmaqlarına çalışırdım. Vücudca gözə 
batan şey hamısının dişlərinin sağlamlığı idi. Bu cəhət bizə başçılıq edən alman 
zabitinin də diqqətini çəkmiş və heyrətini gizlətməmişdi. 
Bu 2 düşərgədə qarşılaşdığım əsirlərin ümumi sayı 263 nəfər idi və onlar 
belə bölünmüşdülər: 
      
 Oerbke Verqen-Velsen 
Tatar 60 135 
 
Başqırd 
 
5 4 
Çuvaş 
 
5 54 
Toplam 
 
70 193 
 
Bu düşərgələrdə fin boyları ilə qarşılaşmadım, ya heç yoxdular, ya da 
soruşulmadan ruslar arasında qalmışlardı”. (380, s.221) 
Qeyd edək ki, türk-tatarlardan və qafqasiyalılardan təşkil olunan ilk iki 
birlik alman təhlükəsizlik təşkilatının nəzarəti altında yaradılmışdı. Bunlardan biri 
türk-tatar əsgərlərdən ibarət olan 450 saylı türk taburu idi və Andreas Mayer-
Maderin komandanlığı altında idi. “Bergman” (“Dağlı”) taburu olan digər birlik isə 
qafqasiyalı əsgərlərdən təşkil olunmuşdu. Öncə 1941-ci ilin oktyabrında Poltavada 
700 əsir seçilmiş və Sileziyada təhsil almışdılar. Sonradan birliyin sayı artmış və 
nəhayət 2900 nəfərə çatmışdı. Bu birlik Teodor Oberlanderin komandanlığı altında 
1942-ci ilin ilk baharında cəbhədə döyüşə başlamışdı. (395, s.53) 
Əlbəttə, bu iki birlik hələ “nizami” legion deyildi və özəl statuslarını 
1943, 1944-cü ilə qədər mühafızə etdilər. Alman ordusu ilə Şərq Nazirliyinin 
1941-ci ilin avqustundan etibarən əsirlərin milliyyətlərinə görə komissiyalar 
tərəfindən seçilib ayrılmasından sonra legionlar yaradılmağa başladı. Legionların 
yaradılması  istiqamətində  ilk  çalışmalar   1941-ci   ilin  noyabr ayından başlandı. 
1941-ci ilin dekabrında Rozenberq Hitlerə “türk” legionlarının təşkil edilməsi 
vacibliyi ilə bağlı bir bəyanat vermişdi. Bu plana Hitler müsbət yanaşaraq 1941-ci 
ilin dekabrın 22-də Alman Silahlı qüvvələri nəzdində rəsmən türküstanlı, erməni, 
gürcü və müsəlman qafqasiyalı legionunun təşkili əmrini vermişdi. Bu sonuncu 
sonradan azərbaycanlı və Şimali qafqasiyalı legionu olmaq üzrə ikiyə ayrılmış və 
1942-ci ilin aprel-may aylarında isə Volqa tatarlarının legionu təşkil edilmişdi. 
Türküstan legionu öz sıralarında Orta Asiya xalqlarını - özbəkləri, 
qazaxları, qırğızları, türkmənləri, qaraqalpaqları və tacikləri birləşdirirdi. Gürcü 
legionu - gürcüləri, abxazları, adıgeyləri, çərkəsləri, kabardinləri, balkarları və 
qaraçayları, Qafqaz legionu isə - azərbaycanlıları, dağıstanlıları, inquşları və 
çeçenləri öz sıralarına toplamışdı. 1942-ci ilin avqustun 2-də Qafqaz legionu 
Azərbaycan legionu adlandırıldı və digər dağlı xalqların nümayəndələri isə Şimali 
Qafqaz legionu adı ilə Vesolda yerləşdi. Bundan əlavə, 1942-ci ilin avqustun 15-də 
yaradılan Volqa tatarları legionuna isə Povoljye tatarları, başqırdlar, marilər, 
mordvinlər, çuvaşlar və udmurtlar cəlb edildilər. (255, s. 5). 
Legionerlərin ideoloji cəhətdən hazırlığında aparıcı rolu əsasən keçmiş 
mühacirlər oynayırdı. Müsəlman legionerlərin düşərgələrinə isə Yerusəlim müftisi 
Hacı Əmin əl-Hüseyn dəfələrlə gəlmiş və Almaniya ilə müttəfıq olmayanlara qarşı 
müqəddəs savaş elan etmişdi. 
Legionerlərin hərbi və siyasi hazırlığı ümumi andiçmə və milli bayrağın 
təqdim edilməsi ilə yekunlaşırdı. Bu mərasimdən sonra taburlar cəbhəyə 
göndərilirdilər. 
Qeyd edək ki, hələ 1942-ci ilin aprelin 15-də isə Hitler kazaklardan və 
qafqazlılardan cəbhədə partizanlara qarşı mübarizədə “bərabərhüquqlu müttəfiqlər” 
kimi istifadəyə icazə vermişdi. 1942-ci ilin avqustunda isə legionerlərin statusu 
“Şərqdə yerli köməkçi hissələrin vəziyyəti haqqında” qəbul edilən sərəncamda 
daha da ciddi əsaslandırılmışdı. Həmin sənəddə türk və qafqaz xalqlarının 
nümayəndələri ayrıca bölgüyə aid edilir və “xüsusi döyüş hissələri tərkibində 
alman əsgərləri ilə çiyin-çiyinə bolşevizmə qarşı mübarizə aparan bərabərhüquqlu 
müttəfiqlər” olaraq göstərilirdi. (255, s. 4). 
Qeyd olunmalıdır ki, Köniqsberq, Qrafvald və Praqa universitetlərinin elm 
xadimləri kimi (OKW)-nin idarəsinin ikinci xarici bölməsinin ehtiyat zabitləri hələ 
çoxdan Şərqi Avropanın iqtisadi və siyasi problemləri ilə məşğul olmağa 
yönəldilmiş, Sovet İttifaqı və xüsusilə də Qafqaza tədqiqat səfərləri vasitəsilə bu 
ərazilərlə tanış olmuşdular. 17-ci ordunun əsas bölmə rəhbərləri, cənub qoşun 
hissəsinin baş qərargah zabiti S. Vinterin 1941-ci il oktyabr məlumatında Qafqazda 
planlaşdırma əməliyyatlarının xeyri üçün yerli əhalidən xüsusi qrup təşkil etmək 
fikri irəli sürülür. Bir tərəfdən gürcü qoşunlarını dəf edərək əsas dağ keçidi ilə 
almanların Tiflis istiqamətində irəliləməsini yüngülləşdirməli, digər tərəfdən bir-
biri ilə ədavəti olan millətlər arasında təxribat aparmalı idi. 
İlk birliklər əsasən işğal altındakı Polşada yerləşdirilmiş, 1942-ci ilin 
martından isə paralel olaraq Sovetlər Birliyinin işğal edilmiş ərazilərində 
qurulurdu. Bu legionlardan əlavə Krımda və Kalmık bölgələrində almanlar 
tərəfındən silahlandırılmış milislər, özəl birliklər də vardı. 
Qeyd etdiyimiz kimi, Hitler birliklərə etibar etmədiyindən onları yalnız 
tabur olaraq saxlayırdı və bu sırada yalnız 162-ci türk diviziyası istisnalıq təşkil 
edirdi. 1942-ci ilin dekabrından isə “Şərq birlikləri generallığı” və daha sonra da 
“könüllü birliklər generallığı” qurumları da yaradıldı. 
Qeyd edək ki, almanlar legionerləri müxtəlif sahələrdə fəaliyyətə cəlb 
edirdilər. Belə ki, onlar yalnız döyüşən hissələrdə deyil, eyni zamanda kəşfiyyat 
xarakterli işlərdə də istifadə olunurdular. Bu məqsədlə faşist Almaniyasında 
bilavasitə Gestaponun təsirində olan kəşfiyyat mərkəzləri fəaliyyət göstərirdi. 
Onlardan biri də “Çeppelin” kəşfiyyat mərkəzi idi. Bu mərkəzdə sovet dövlətinə 
göndərilən təxribatçılar hazırlanırdı. 1942-ci ilin dekabrında buradakı bir qrup 
azərbaycanlını Auşvits kəşfiyyat məktəbinə göndərdilər. Bu məktəbin dinləyiciləri 
radio işlərini, şifrələnməni, saxta sənədlər hazırlanmasını və digər təxribat işlərini 
öyrənirdilər. Kursu qurtaranları sovet ordusunun arxa hissələrində fəaliyyətə 
göndərirdilər. (327) 
Bundan əlavə, Teppel şəhərində də kəşfıyyat məktəbi fəaliyyət göstərirdi. 
Məktəbdə almanlara sədaqətlə xidmət etmək, bolşevizmlə amansız mübarizə 
aparmaq mövzusunda siyasi mühazirələr oxunurdu. Burada təhsil alan 
azərbaycanlıların Azərbaycana kəşfiyyat fəaliyyətinə göndərilməsi planlaşdırılırdı. 
Qeyd edək ki, legionların təchizatı qismən alman silahlarından, qismən də 
qənimət silahlardan mütəşəkkildi. Geyimləri isə almanlarınkı qədər keyfiyyətli 
deyildi və özəl işarətləri vardı. Alman ordusu əslində legionerləri muzdlu əsgər 
olaraq görürdü və onları siyasətdən ayrı tuturdu. 
Qeyd edək ki, 1942-ci ilin son baharında erməni legionerləri üsyan 
etdiyindən və bir qismi Ukrayna partizanlarının tərəfınə keçdiyindən Hitlerin 
digərlərinə də inamı azalmışdı. Erməni və gürcülərlə müqayisədə Hitler 
müsəlmanlara daha çox üstünlük verdiyini bildirirdi. (395, s.61) Almanların 
müşahidələrinə görə etibarsızlıq və sürüşkənlik baxımından birinci planda 
ermənilər, sonra gürcülər, ikinci planda Volqa tatarları ilə türküstanlılar dayanırdı. 
Azərbaycanlılarda və şimali qafqazlılarda belə hallara çox az təsadüf olunurdu. 
Bəzi hallarda isə legionerlərimiz də alman zabit və əsgərlərinə silah 
çevirirdilər. Belə hadisənin qarşısını almaq üçün almanlar 1943-cü il oktyabrın 8-
də Krımda Sultanovka kəndində 9 nəfər legioneri qətlə yetirdilər. Qətlə yetirilənlər 
aşağıdakılar idi: 1) Əbdüləzimov Həsən - kapitan, 2-ci tabur komandiri, əsli 
Naxçıvanlıdır; 2) Məmmədov Məmməd - leytenant, əsli Tovuzdandır; 3) 
Əfəndiyev Məmmədiyyə Xəlil oğlu - hərbi həkim, əsli Zaqataladandır; 4) Səfərov 
Hacı - leytenant, Dağıstanın Kurax rayonu; 5) Karitov Sədulla – hərbi texnik, Lək 
rayonu, Dağıstanlı; 6) Əliyev Mirzə - baş serjant, Bakı; 7) Əliyev Əli - kiçik 
leytenant, əsli Naxçıvanlıdır; 8) Məmmədov Hacı - serjant, əsli Salyanlıdır; 9) 
Malamodov Hüseyn. (324) 
Hərbi əsirlərlə və mühacirlərlə yalnız Şərq Nazirliyi deyil, eyni zamanda, 
Xarici İşlər nazirliyi də məşğul olurdu. 1941-ci ilin aprelindən bu sahədə fəaliyyətə 
başlayan Xarici İşlər nazirliyi əslində Şərq Nazirliyinin gördüyü işləri təkrarlayırdı. 
İşğal ediləcək Sovetlər Birliyi üçün yetkili olan Rusiya Komitəsinin başqanlığına 
müşavir olaraq Georq Qrosskopf təyin edildi. O da Leybrandt və professor fon 
Mendenin də daxil olacaqları bir heyət təşkil etməyə çalışdı. Lakin Qrosskopfun 
məlumatlarından aydın olurdu ki, onun fəaliyyəti yalnız bilgi toplamaqdan 
ibarətdir. 
Müharibənin başlamasından az sonra Qroskopfun “Rusiya Komitəsi” 
qafqasiyalı və türk-tatar mühacirlərlə və türk siyasi və əsgəri adamları ilə bir çox 
münasibəti olan səfır Verner Otto fon Nentiqə “Güneydoğu Avropa qövmlərinin 
(qafqasiyalılar, qırğızlar, tatarlar) məsələləri”nin araşdırılması səlahiyyəti verildi. 
(395, s.65) 
“Rusiya Komitəsi”nin məşğuliyyətlərindən biri də Sovetlər Birliyindəki 
rus olmayan milliyyətlər üçün kitabçalar hazırlamaqdı. Bununla bağlı milliyyətcə 
tatar olan Alimcan İdris də Komitənin tapşırğı ilə Qızıl Ordunun tatar, özbək və 
digər türk əsilli əsgərlərinə müraciət edən “Doğu Türk” kitabçası hazırlamışdı. Az 
sonra almanlar Qafqaza yaxınlaşdıqca “Qafqaz broşuraları” da çap edilməyə 
başladı. Nəhayət, 1942-ci ilin yanvarından Nentiqə pantürkizm təbliğatını 
gücləndirmək tapşırıldı. 
Qeyd edək ki, pantürkizmin atəşli bir tərəfdarı və təşviqçisi isə 
Ankaradakı alman səfıri Frans fon Papen idi. Fon Papenin məqsədi Türkiyədə çox 
fəal olan mühacir qrupları və məşhur pantürkistlər vasitəsi ilə Ankara hökumətini 
Almaniyanın cərgəsində hərbə cəlb etməkdi. Məhz fon Papenin təşəbbüsü ilə iki 
türk generalı - Ərkilət və Ərdan Nentiqlə birgə Krımı gəzmiş, türklərin yaşadığı 
bölgələrin gələcəkdəki idarə forması ilə tanışlıq üçün Almaniyada olmuşdular. 
Bundan əlavə, Türkiyənin sabiq Hərbiyyə naziri Ənvər paşanın qardaşı Nuru Paşa 
(Killigil) da məhz fon Papenin təşəbbüsü ilə Berlinə gəlmişdi. “Prometey” təşkilatı 
tərəfdarlarından azərbaycanlı Məhəmməd Əmin Rəsulzadə, şimali qafqazlı Səid 
Şamil, Aytən Namitok və digərləri alman məqamları ilə müzakirələrə cəlb 
olunurdular. 
Almaniyanın sabiq Moskva səfiri Şulenburq da mühacirətdəki 
siyasətçilərdən faydalanmağı vacib sayırdı və o da səfirliyin müşaviri Nilgerlə 
birlikdə “Rusiya Komitəsi”nə daxil edilmişdilər. 1942-cı ilin aprelində Şulenburq 
Fransa, İtaliya, Balkanlar, Türkiyə və İsveçrədə yaşayan mühacirləri Berlinə dəvət 
etdi. Həmin ilin aprelin sonu və mayın əvvəllərində Berlinin məşhur “Adlon” 
mehmanxanasında bir toplantı keçirildi. Toplantıda aşağıdakı şəxslər iştirak edirdi: 
Azərbaycanlı - Məhəmməd Əmin Rəsulzadə, Xəlil Xasməmmədov və Fuad 
Əmircan; şimali qafqasiyalı - Səid Şamil, Heydər Bammat və Əli xan Qantəmir; 
gürcülərdən - Spiridion və Leo Kereselidze, Daşa Vaçanadze, Zurab Avaiaşvili v b. 
(395, s.68) Bu toplantının mühacirlərlə işbirliyi qurması baxımından böyük 
əhəmiyyəti vardı. 
Qeyd edək ki, Hitler Almaniyası mühacir təşkilat və qruplarla danışıqları 
əsasən iki nazirliyi vasitəsi ilə aparırdı: Xarici İşlər Nazirliyi və Şərq Nazirliyi. 
Xarici İşlər Nazirliyində bu işdə Şulenburq, Şərq Nazirliyində isə Rozenberq 
dayanırdı. Bəzi məqamlarda bu iki nazirliyin işi üst-üstə düşdüyündən ziddiyyətlər 
yaranırdı. Sonradan, Rozenberq Hitlerə şikayət etmiş, o isə “Xariciyyə 
Bakanlığına” işğal altındakı Sovetlər Birliyinin məsələləri ilə məşğul olmağı 
yasaqlayan bir təlimat vermişdi. (195, s. 210) 
Şərq Nazirliyi üç əsas bölümdən ibarət idi: 1) siyasət; 2) idarə; 3) iqtisadi. 
Siyasi bölümün başında nazirliyin baş müdiri, Rozenberqin dostu Leybrandt 
dayanırdı. Bu siyasi bölüm aşağıdakı qaydada idarə olunurdu: “Baş siyasət” - 
Xarici İşlər Nazirliyindən Otto Brautidam tərəfindən idarə olunurdu. 2) “Ostland” 
dairəsi Xarici İşlər Nazirliyindən Peter Kleist tərəfindən idarə olunurdu; 3) 
“Ukrayna” dairəsi isə SS oberfüreri Vilhelm Kinkelin tərəfindən idarə olunurdu; 4) 
“Qafqasiya” dairəsini professor fon Mende idarə edirdi; 5) “Yerləşim” dairəsi 
“Ernst Vetsel” tərəfindən idarə olunurdu. Eyni zamanda, nazirlikdə “Mədəniyyət”, 
“Mətbuat”, “Gənclik” və “Qadınlar” dairələri də fəaliyyət göstərirdi. 1943-cü ilin 
yazında Leybbrandt SS-dən işdən çıxarıldıqda onun yerinə SS generalı Verger 
gətirilmişdi. Sovet Şərq xalqları mənsubları və xüsusən qafqasiyalı və türk-
tatarlarla ilgilənmək üçün yaradılmış irtibat dairəsi (almanca - “Mittelstelle”), və 
Sövq dairəsi (almanca – “leitstelle”) fon Mendeyə bağlı idilər. Bundan əlavə Şərq 
Nazirliyinə bir çox özəl dairə və institutlar da aid idi: “Qafqaz İnşa Dairəsi”, “Şərq 
Araşdırma Mərkəzi”, “Şərq Millətləri Mərkəzi”, “Alman elminin Şərqə 
yönəldilməsi vəzifəsi”. (395, s. 74) 
Şərq Nazirliyində professor fon Mendenin başçılıq etdiyi SSRİ millətləri 
üzrə Baş İdarə fəaliyyət göstərirdi. Bu idarənin nəzdində isə Qafqaz işləri üzrə 
idarə yaradılmışdı. Burada Qafqazdan olan ayrı-ayrı xalqları əhatə edən - 
azərbaycanlı, gürcü, erməni, Şimali Qafqaz və Kalmık şöbələri vardı. Bu şöbələrin 
başlıca məqsədi müxtəlif sahələr üzrə gələcəkdə istifadə məqsədi ilə kadrlar 
hazırlamaqdan ibarət idi. Bundan ötrü Polşanın Keits şəhərində yığma düşərgə, 
Almaniyanın Vüsturau, Tsitenxorst və Vutzets yaşayış məntəqələrində qapalı tədris 
düşərgələri təşkil edilmişdi. Noyruppin şəhəri yaxınlığındakı “Vüsturau” 
düşərgəsində daha çox azərbaycanlılar yerləşdirilmişdi. 
Qeyd edək ki, “Vüsturau” düşərgəsi 1942-ci ildən fəaliyyət göstərirdi və 
buraya gətirilən hərbi əsirlər milli mənsubiyyətlərinə görə seçilir və 
qruplaşdırılırdılar. Eyni zamanda düşərgədəki əsirlər ixtisaslarına görə 
qruplaşdırılırdılar və onlardan təbliğat, tibbi və sənaye sahəsində istifadə edirdilər. 
Bundan əlavə, əsirlər peşə və bacarıqlarına, təhsillərinə görə də iki - A və B 
qrupuna bölünürdülər. Daha qabiliyyətli və bacarıqlı olanları A qrupuna seçib açıq 
düşərgələrə göndərirdilər. Nisbətən zəif olanlara isə müvəqqəti işlərdəki adamlar 
kimi yanaşırdılar. (100) 
Düşərgədəki komandanlığın yanında hər qrupun öz nümayəndəsi təyin 
olunurdu və qruplardakına görə məsuliyyət daşıyırdılar. Eyni zamanda qrup 
rəhbərlərinin vasitəsi ilə əsirlərə öz ana dillərində Almaniya haqqında dərslər də 
keçirilirdi. Açıq düşərgələrdəki əsirlərə Berlinə sərbəst gedib-gəlmək imkanı da 
verilmişdi və bundan ötrü onlar “Aysbeys” sənədi, sonradan isə ayrıca xaricilər 
üçün nəzərdə tutulmuş pasportla təmin edilirdilər. 
Qeyd edək ki, mühacirlərlə Almaniya dövlətinirı işbirliyi qurulmasına 
türk generalları Nuru Paşanın, Əli Fuad Ərdənin və Hüsnü Əmir Ərkilətin də ciddi 
təsiri olmuşdu. Məsələn, onların tövsiyəsi ilə Nentiq İdil (Volqa) tatarlarının 
sürgündəki lideri Ayaz İshaqi ümumi işə cəlb edilmişdi. 
Azərbaycan legionlarının yaradılması ilə bağlı ABŞ-da nəşr edilən 
“Üçüncü Reyxin xidmətində olan xarici imkanlar” kitabında da maraqlı 
məlumatlar vardır. Müəllif yazır: “Türk legionlarının yaradılması ideyası Türkiyə 
ordusu Baş Qərargahının generalı Ərkilətə məxsusdur. Belə ki, 1941-ci ilin 
payızında Hitlerlə onun Şərqi Prussiya iqamətgahında görüşən generalın təklifi 
Hitleri maraqlandırmışdı. Türkiyəni öz tərəfınə çəkməyə çalışan Hitler 1941-ci ilin 
noyabrında Türküstan legionunun yaradılmasına razılıq verdi. Alman ordusunun 
tamamilə məxfı olan 1941-ci il, 3 dekabr tarixli əmri ilə daha çox - müsəlman-
Qafqaz, gürcü və erməni legionları formalaşdırılmağa başladı. Sonradan 
müsəlman-Qafqaz legionu şimali-qafqazlı və azərbaycanlı olmaq üzrə iki yerə 
ayrıldı. 1942-ci ilin ortalarında onlara daha ikisi əlavə edildi: Krım tatarları və 
Povoljye tatarları. (292, s.250) 
Lakin mühacirlərin Almaniya hökuməti təmsilçiləri ilə danışıqları heç də 
uğurlu getmirdi. Xüsusən, şimali qafqasiyalı, gürcüstanlı və azərbaycanlılar öz 
ölkələrinin müstəqilliyini irəli sürdüyündən almanlar tərəfindən qəbul edilmirdi. 
Belə olduqda, Azərbaycan təmsilçisi Məhəmməd Əmin Rəsulzadə və şimali 
qafqazlı Səid Şamil Almaniyadan çıxıb getmək məcburiyyətində qalmışdılar. 
Lakin fon Mende çətinliklə də olsa, M. Ə. Rəsulzadəni müvəqqəti olaraq saxlaya 
bilmişdi. 
Nəhayət, üzvləri Şərq Nazirliyi tərəfindən təsdiq olunan və dörd Qafqaz 
millətindən hər biri üçün, bir də kalmıklar üçün “milli komisyonlar” təşkil olundu. 
Milli komisyonlar dörd-beş nəfərdən, kalmıklarınkı iki nəfərdən və şimali 
qafqazlılarınkı isə on nəfərdən ibarət idi. Hitler “Milli komitə” adını 
yasaqladığından mövcud qurumları “milli komisyonlar” adlandırırdılar. Sonradan 
təmsilçilər legionlara və mətbuata təsirlərinin az olduğunu görüb “milli 
komisyonlar”dan istefa etdilər. Bəzi üzvlər komisyonlarda qalsalar da, ciddi 
fəaliyyət göstərmədilər. 
Qeyd edək ki, həmin dövrdə Almaniyada M. Ə. Rəsulzadənin başçılığı ilə 
Milli Azərbaycan Komitəsi də yaradılmışdı. 
M. Ə. Rəsulzadə bu münasibətlə yazırdı: “1943-cü ildir. İkinci Cahan 
hərbi əsnasında Alman Xariciyyə Nazirliyindən fon Şulenburqin (sonradan Hitlerə 
yapılan sui-qəsd işi ilə ilgili olaraq edam edilən) dəvəti üzərinə Berlində idim. 
Milli Azərbaycan Komitəsi təşəkkül etmişdi; bu komitə Milli Azərbaycan 
davasının əsaslarını alman məqamlarına qəbul etdirmək üzrə fəaliyyətə keçmişdi”. 
(1, s.11) 
M. Ə. Rəsulzadənin başçılıq etdiyi Milli Azərbaycan Komitəsi bu 
proqramla mübarizə aparırdı: “Azərbaycanın milli haqlarını qorumaq, vətənin 
xilası və istiqlalı üçün mübarizə etmək, qafqasiyalı millətlərin dostluqları və 
siyasətcə bir yerdə yaşamaları üçün çalışmaq və Almaniya ilə sıxı surətdə işbirliyi 
təmin etmək”. (139, s.26) 
“Milli Azərbaycan Komitəsi”nin yaradılması azərbaycanlıları çox 
sevindirmişdi. Azərbaycan legionerlərinə başçılıq edənlərdən mayor Ə. Fətəlibəyli 
Düdənginski M. Ə. Rəsulzadəyə aşağıdakı məzmunda bir məktub göndərmişdi: 
“Mərhəba, çox möhtərəm Məhəmməd Əmin! Əziz yurdumuz Azərbaycanın   
yorulmaz hürriyyət  mücahidi  olan Sizi  cəbhədəki  bütün  əsgərlərimiz adından     
salamlayıram. Qəzetimizdə “Milli Azərbaycan Komitəsi”nin təşkil olunduğunu 
oxudum, bu məni çox sevindirir. Biz, cəbhədəki əsgərlər şübhə etmirik ki, Milli 
Komitəmizin üzvləri arasında hamımızca sevilən, legionumuzun qurucusu 
Babayev Beydullah da olacaqdır. Biz irəlidə də millətimizin hürriyyət və böyük 
Almaniya uğrunda fədakaranə bir tərzdə döyüşəcəyiz. Cəbhədəki bütün 
əsgərlərdən Sizə salam. Sizə xoş səhhətlər dilərəm. Sizin Ə. Düdənginski 
Fətəlibəyli”. (1, s.12) 
Milli təmsilçiliklərin mətbu fəaliyyətinə də geniş yer verilirdi. Legionlar   
üçün həftəlik dərgilər və düşərgə qəzetləri də yayımlanırdı. Mətbu orqanlar milli 
dillərdə və bəzən də iki dildə, yaxud almanca paralel nüsxələr şəklində çap edilirdi. 
Bəzi milli təmsilçiliklər hətta ədəbiyyat sahəsində də fəaliyyət göstərirdilər. 
Azərbaycanlılar, türküstanlılar Volqa tatarları öz aralarında ədəbi dərgilər və şer 
kitabları nəşr edirdilər. 
Şərq Nazirliyinə bağlı olan bütün milli təmsilçiliklərin öz büdcələri də 
vardı. Qafqaz irtibat heyətlərinin büdcəsi - 300 000 markaya, hərbin sonlarında isə 
600 000 markaya çatırdı. Ümumi işlərin görülməsində ayrıca fondlardan da 
faydalanırdı. Burada çalışanlara ayda 350-400 marka həcmində maaş verilirdi. 
Qeyd etdiyimiz kimi, almanlar hər vasitə ilə M. Ə. Rəsulzadədən 
faydalanmağa çalışırdılar. 1942-ci ilin oktyabrın 7-də M. Ə. Rəsulzadə ilə aparılan 
danışıqlar fayda vermədiyindən (çünki o, Azərbaycanın müstəqilliyi fikrini önə 
çəkirdi) o, Rumıniyaya - Buxarestə getmişdi. Almanlar onun getməsinə 
təəssüflənmiş, qalması üçün Drezden məktəblərinin birində müəllimlik təklif 
etmişdilər, lakin o, bununla da razılaşmamışdı. SS Mərkəzi dairəsi onu sonradan 
yenə aramış və işbirliyinə çalışmışdılar. 
Beləliklə, M. Ə. Rəsulzadə ilə danışıqların alınmadığını və Milli 
Azərbaycan Komitəsində yalnız Hilal Münşinin təmsilçi olaraq Berlində qaldığını 
gördükdə almanlar X. Xasməmmədov qrupu ilə dialoqa başlamışdılar. Bu dialoqda 
azərbaycanlı “Qafqaz” qrupuna mənsub Fuad Əmircan, Abbas bəy Atamalıbəyov 
və Əbdürrəhman bəy Fətəlibəyli Düdənginski olmuşdu. 
Lakin, M. Ə. Rəsulzadənin Hitlerə, onun ideya və baxışlarına münasibəti 
də mənfi olmuşdur. M. Ə. Rəsulzadə Hitlerin “millətçiliyi”nə münasibətini hələ 
30-cu illərdə yazdığı məqalələrində aydınlaşdırmışdı. O, 1933-cü ildə yazırdı: 
“Hitlerçilik hər şeydən əvvəl kommunizm demaqogiyasına qarşı çıxış  etmək üçün  
yaranmış bir ideyadır. O faşizm kimi öz müxaliflərindən diktatorluq fikrini   
götürmüş, lakin oradakı beynəlmiləlçiliyi millətçiliklə əvəz etmişdir”. (196, s.224) 
M. Ə. Rəsulzadənin Almaniyada nəşr edilmiş “İstiqlal” qəzetindəki 
“Demokrasi və Sovetlər” məqaləsində isə faşizmə münasibəti belə açıqlanırdı: 
“Daxildə və xaricdəki düşmənlərinin qənaətincə, Hitlerizm, demokrasi rejiminin 
müxalifı olaraq iş başına gəlmiş, təsisinə başladığı idarə İtaliyada olduğu kimi, 
faşist diktatorluğu imiş.”(179) 
M. Ə. Rəsulzadə sonrakı əsərlərində Almaniya dövlətinin İkinci Dünya 
hərbində yeritdiyi siyasəti tənqid edərək yazırdı: “1942 və 1943-cü illərdə 
Almaniyanın Xarici İşlər Nazirliyinin dəvəti ilə digər Qafqazlı siyasi emiqrantlarla 
birlikdə Berlinə getdiyim zaman biri mənfı, digəri müsbət iki şeyə şahid oldum. 
Hitler Almaniyasının mövqeyi bütün milli məsələlərdə olduğu kimi, Qafqazya 
məsələlərinə olan münasibətdə də mənfi idi. Berlindən milli mübarizəmizin 
əsaslarını tanımasını gözləmək əbəsdi. “Ali irq”in nəzəriyyəçiləri ilə Polşadakı, 
Ukraynadakı və işğal olunan başqa məmləkətlərdəki alman praktikləri ən kiçik 
ümidə belə yer vermirdilər. Üzərimizə düşən yeganə vəzifə milli haqlarımızı 
tanımayan və istiqlal davamızı tanımayan bir hökumətlə birgə fəaliyyətin baş 
tutmayacağını təsdiq edərək meydandan çıxmaqdı. Elə də etdik. 1943-cü il 5 
avqust tarixli bir memorandum imzalayaraq Berlini tərk etdik”. (180, s.103) 
Qeyd etdiyimiz kimi, Hitleri heç bir milli komitə maraqlandırmırdı. 1942-
ci ilin avqustunda hərb əsirlərinə uyğulanacaq və onlarla ilgilənmə əsasında ortaya 
çıxacaq məsələlərin həll edilməsi üçün “Şərq Millətləri Mərkəzi” qurulsa da, (395, 
s.75) Hitler “İrtibat (rabitə) heyətləri”nə üstünlük verirdi. Çünki, Mərkəz texniki 
yardıma nəzarət edirdi, “irtibat dairələri” isə təbliğat, dərgilər, öyrədici kurslarla 
məşğul olurdu. M. Ə. Rəsulzadə bununla əlaqədar yazırdı ki, Hitler təşkil olunan 
milli legionlarla ordu qərargahı arasında rabitə vəzifəsini görən məhdud və  
müəyyən  işlərlə  bağlı  “Rabitə  (irtibat)  heyətləri”  (Əlaqə qərargahları - almanca: 
“Ferbindunqştablar) (195, s. 12) qurulmasını əmr etmişdi. Azərbaycan Rabitə 
Heyətinin başına da Əbdürrəhman bəy Fətəlibəyli - Düdənginski gətirilmişdi. Qeyd 
edək ki, Azərbaycan legionerlərinə əvvəlcə qrup halında başçılıq edirdilər: Abbas 
bəy Atamalıbəyov, Əbdürrəhman bəy Fətəlibəyli-Düdənginski və Fuad Əmircan. 
“İrtibat Heyəti”nin - Ferbindunqştabın hərbi, mülki və diplomatik şöbələri 
fəaliyyət göstərirdi. Hərbi şöbəyə Ə. Düdənginski, mülki işə F. Əmircan, 
diplomatik sahəyə isə A. Atamalıbəyov rəhbərlik edirdi. Birinci iki şöbənin 
müxtəlif bölmələri vardı. Hərbi şöbədə hərbi əsirlərlə bağlı məsələlərə Rəhim 
Babayev, legion məsələlərinə polkovnik (albay) İsrafilbəy İsrafilov, xüsusi 
hissələrə (“SS-in milli birləşmələri”) İslam Əliyev baxırdı. Mülki şöbədə 
azərbaycanlı fəhlələr məsələsi bölməsinə Səbzəli Məmmədov, azərbaycanlı 
mütəxəssislər bölməsinə Cümşüd Məmmədov, radioveriliş bölməsinə Ənvər 
Qazıyev rəhbərlik edirdi. Diplomatik şöbə isə Xarici İşlər Nazirliyi ilə müxtəlif 
tədbirlərin keçirilməsi və azərbaycanlıların işlədiyi müxtəlif alman 
müəssisələrindəki problemləri həll etmək istiqamətində fəaliyyət göstərirdi. (99) 
Lakin Ə. Düdənginskinin fəallığı ilə “Azərbaycan Milli Birlik Məclisi” də 
formalaşırdı. Azərbaycan Milli Birlik Məclisinin tərkibinə aşağıdakılar daxil idi: 
Ə. Düdəngınski, Abbasqulu Abbasov, Vəli Ələkbərov, İslam Əliyev, Abbas bəy 
Atamalıbəyov, Rəhim Babayev, Ceyhun Hacıbəyli, Balakişiyev, Hacı Hacınski, 
Cahangirbəy Balakişiyev, Hacı Hacınski, Cahangirbəy Kazımbəyov, Cəlil 
İsgəndərli, İsrafilbəy İsrafilov, Ənvər Qazıyev, Məcid Qarsalanlı, Nuşibəy 
Zülqədərov, Cabbar Məmmədov, Cümşüd Məmmədov, Murbaxan Məmmədov, 
Səbzəli Məmmədov, Fərman Məmmədov, Orucov, Süleymanov, Zahid Xoyski, 
Fuadbəy Əmircan və s. (99) 
Qeyd etdiyimiz kimi, Azərbaycan legionunun əsas bazaları Polşa və 
Almaniya ərazilərində yerləşirdi. Sonralar isə legionu Polşanın Rodom 
məntəqəsindən Fransanın cənubunda yerləşən Rodess şəhərinə köçürdülər. 1944-cü 
ildə Azərbaycan legionerlərindən Ə. Düdənginskinin, İ. İsrafilovun, R. Babayevin, 
T. Məmməd və Ə. Qazıyevin fəallığı ilə “İrtibat Qərargahı”nın (Ferbindunqştabın) 
Paris filialı yaradıldı. Paris fılialına Nuşibəy Zülqədərov, Rza Tağıyev və Əlibəy 
Hacınski daxil oldular. 1944-cü ildə Parisin almanlardan azad edilməsindən sonra 
Paris fılialı da buraxıldı. Azərbaycan legionunun bir hissəsi məhv edildi, bir hissəsi 
isə ingilis-amerikan qoşunlarına təslim oldu. (97) 
Beləliklə, ayrı-ayrı xalqların nümayəndələrindən və hərbi əsirlərdən 
yararlanmağa o qədər də meylli olmayan Hitler getdikcə hərbi legionların 
yaranması zərurətini qəbul edirdi. Digər tərəfdən, hərbi əsirlərin çoxluğu və 
müharibənin davamlı xarakter alması da Hitleri belə addım atmağa məcbur edirdi. 
 
VIII BÖLÜM 
 
AZƏRBAYCAN LEGĠONERLƏRĠ. MAYOR FƏTƏLĠBƏYLĠ 
DÜDƏNGĠNSKĠ. LEGĠONERLƏRĠN UĞURLU DÖYÜġLƏRĠ 
 
Azərbaycan legionerlərinin başlıca qərargahı Polşa ərazisində yerləşirdi. 
Legionerlərin ümumi sayının 36 mindən 65-70 minədək olduğu göstərilməkdədir 
(82, s. 125) 
Bütün legionerlər könüllü təklif edilmiş nişan şəklində qollarında öz 
vətənlərinin fərqləndirici atributunu gəzdirirdilər. (393, s. 36) Lakin, onlar alman 
forması geyməyə məcbur idilər. Legionerlərin sol qollarında üç rəngli bayrağımız 
və ay-ulduz həkk olunmuş fərqlənmə nişanı vardı. Bəzi hissələrdə isə papaqlarına 
əyri xəncər vururdular. (262) Bundan əlavə, almanlar ayrıca qafqazlılar üçün 
igidliyə görə I, II, III dərəcəli gümüş ulduzlar təsis etmişdilər. Eyni zamanda, aldığı 
yaranın dərəcəsinə görə də onlara gümüş və bürünc medallar verilirdi. Bundan 
əlavə, Ə. Fətəlibəylinin başçılıq etdiyi Azərbaycan Milli Birlik Məclisi tərəfindən 
1944-cü ildə iki orden ilə  də təsis olunmuşdu: “Azərbaycan İstiqlaliyyəti” və “Boz 
Qurd”. Hərbi döyüşlərdə xüsusi fərqlənənlər bu ordenlərlə mükafatlandırılırdı. 
Qeyd edək ki, bəzi alman zabitləri də bu ordenlərlə təltif edilmişdi (85). 
Azərbaycanlı legionerlər alman dilini bilmədiyindən ayrıca tərcüməçilər 
qrupu da fəaliyyət göstərirdi. Qeyd edək ki, hələ 1942-ci ilin sentyabrın 7-də hərəsi 
10 nəfərdən ibarət olan azərbaycanlı, gürcü, türküstan dilli tərcüməçilər qrupu 
yaradılmışdı və onlara əlavə alman dili dərsləri keçirilirdi. (393, s. 69) 
Legionerlər arasında dini-maarifçilik işini aparmaq məqsədi ilə Təbliğat Baş 
İdarəsi Drezden şəhərində “Molla kursları” təşkil etmişdi. Bu kurslarda SSRİ-dən 
olan bütün müsəlman xalqlarının nümayəndələri təmsil olunurdu. 
1942-ci ilin 27 avqustunda legionlarda dini məsələləri tənzim edən xüsusi 
diviziya yaradılmışdı. Dini məsələlərə aid bütün işləri obermolla Cumabəyov 
tənzimləyirdi. O, həm də diviziya mollası səlahiyyətinə malik idi. Digər obermolla 
Paşayev isə Azərbaycan legionlarına məsul idi. (393, s. 138) Bundan əlavə, onlara 
tabe olan hər bir taburda da obermollalar vardı. Azərbaycanlıların (eləcə də bütün 
müsəlmanların) ibadət vaxtlarında onlar hərbi təlimlərdən azad olunurdu. Eyni 
zamanda, azərbaycanlılara 1942-ci ilin dekabr ayında Qurban bayramının, 1943-cü 
ilin yanvarında məhərrəmliyin və 1943-cü ilin martında isə Novruz bayramının 
keçirilməsinə icazə verilmişdi (393, s. 138-139). Bundan əlavə, ölülərin kəfənə 
bükülməsi, qibləgah istiqamətində dəfn edilməsi, qəbirüstü daşının düzəldilməsi 
müsəlmanların ixtiyarına verilmişdi. Qeyd edək ki, Azərbaycan legionlarında olan 
əsgər və zabitlər milli marşlarımızı, mahnılarımızı, vətən, millət duyğulu şerləri ifa 
edirdilər. Əsgi legionerlərdən birinin yaddaşında həmin marşlardan biri belə 
qalmaqdadır: 
Bombalar partlar, toplar guruldar,  
Haydı əsgərlər, haydı irəli.  
Haydı əsgərlər, Şərqə gedəlim,  
Şərqin ellərini azad edəlim.  
Şərqin elləri fəryad eləyir,  
Hər zaman bizdən imdad gözləyir,  
Haydı əsgərlər, haydı irəli (131) 
Qeyd edək ki, azərbaycanlılar (eləcə də bütün müsəlmanlar) gürcü və 
ermənilərlə müqayisədə öz keçmişi və tarixləri haqqında çox az biliyə malik idilər. 
Dini adət-ənənələrdən isə məlumatsızdılar. M. Ə. Rəsulzadə bununla əlaqədar, 
Azərbaycan legionerləri ilə Almaniyadakı söhbətlərini belə xatırlayırdı: “Yeni nəsil 
öz dilində, deyə bilərik ki, tamamilə oxuyub-yaza bilir. Hamısı ibtidai məktəbləri 
bitirmişlər. Əsirlər arasında orta təhsil görənlər də az deyil. Müxtəlif ixtisaslı ali 
təhsillilərə də rast gəlinir. Müəllimlərlə həkimlər daha çoxdular. Mənim -
Azərbaycanda məmləkətin idari və iqtisadi ehtiyaclarını ödəyəcək qədər bir neçə 
yüz ali təhsil görmüş gəncləriniz vardırmı? - sualına müsahiblərim əsəbi halda: - 
Siz nə deyirsiniz, yüzlərdən deyil, minlərdən danışın... Biz öz-özümüzü idarə 
edəcək bir vəziyyətdəyik! - deyə cavab verdilər. Ana dili ilə bərabər, əsirlər ruscanı 
da bilirlər, lakin çox zəif. Məsələn, ruscanı kifayət dərəcədə bilməyən rus dili 
müəlliminə rast gəldim. Bizə anlatdılar ki, ruscaya qarşı Qafqazyada xüsusi bir 
müxalifət vardır... Sovet şəraiti və idarəsi ilə bağlı olaraq çox da yüksək səviyyədə 
olmayan ümumi məlumat və biliklərinə baxmayaraq, azərbaycanlı əsirlərin dini 
məsələlərdə tamamilə biliksiz olduqları nəzərə çarpırdı. 
Azərbaycandakı yeni nəsil, deyə bilərik ki, dinə qarşı laqeyddir. Dini 
mərasim və ibadətlərdən ən bəsit şeyləri belə bilmirlər. Məmləkətdə məscidlər 
bağlanmışdır. Nə Ramazan, nə də Qurban bayramı sovet gənclərinə məlum 
deyildir. Azərbaycanda əsgidən çox böyük əhəmiyyətə malik olan bahar xalq 
bayramı – “Novruz” da dəbdən düşmüşdür. Azərbaycan, bütün Sovetlər Birliyi ilə 
bərabər yalnız Oktyabr inqilabının siyasi bayramlarını və bir də Azərbaycanın 
sovetləşdirildiyi günü qeyd edir. Yeni nəsil heç bir dua və namaz bilməz. (Çox 
qüvvətli ailə ənənələrinin təsiri ilə adətləri yaxşı bilənlərə təsadüf olunur.) Krım 
cəbhəsində əsir düşən azərbaycanlı kiçik yaşlı qızlar - bacılar namaz qılan 
nənələrini necə ələ saldıqlarından danışırdılar. Əsirlərdən bəziləri alman ordusuna 
legioner yazılmışdılar: bunlardan bir neçəsi faciəli bir hadisədən bəhs edirdilər. 
Bölük komandiri bir alman azərbaycanlılardan cəbhədə ölən arkadaşlarını İslam 
adəti ilə basdırılmasını tələb edirmiş. Onlar nə edəcəklərini bilməmiş, lakin alman 
əl çəkməmişdir. İsrar edən komandirin əlindən qurtulmaq üçün azərbaycanlı 
gənclər, nəhayət, bir çarə tapmışlar. Yeddi dəfə - “Ya Məhəmməd, ya Məhəmməd” 
- deyə bağıraraq arkadaşlarını torpağa tapşırmışlar. Bir başqa dəfə eyni növ 
məcburiyyətə düşərkən isə ölən arkadaşlarını “Arşın mal alan” operasından 
nəğmələr oxuyaraq basdırmışlar...(180, səh. 108-110; 180, 105-107) 
Azərbaycanlı legionerlərin geyimi, qidalanması da Sovet ordusundakından 
olduqca yüksək idi. Aşağıdakı cədvəldə legionerlərə ayrılan ərzaq və qida 
məhsullarının miqdarı verilmişdir: 
 
Alman silahlı 
qüvvələrində 
legionerlər 
Legionerlər Drezden hər.kom. 
15.05.45 
Berlin hər. Kom.-lar 
21.10.1941 
20.12.41 20.05.45 
 
Çörək 214 321 250 300 
Ət - 29 20 20 
Yağ 10 19 7 7 
Pendir 9 9 - - 
Qənd 21 32 15 15 
Marmelad 21 25 - - 
Nehrmittel 14 21 15 30 
Şəkər tozu 4 - - - 
Kartof 714 1214 500 400 
Tərəvəz 161 161 - - 
Duzlu kələm 20 39 - - 
İçkilər 4 4 3 5 
Duz 15 25 13 13 
    
(393, s. 178) 
Qeyd edək ki, hər bir taburun ayrıca adı, yaxud nömrəsi vardı: “Aslan”, 
“İgid”, “Dönməz”, “Berqman”, “Cavadxan”, 817, 818, 819 və s. 
Bəzi taburlar Polşadakı Yedlino ərazisində formalaşırdı. Taburların şəxsi 
heyəti isə Malkino və Deblin düşərgələrində təlim keçmiş hərbi əsirlərdən ibarət 
idi. Sonradan legionun Qərargahı Fransanın cənubuna, Rodes şəhərinə köçürüldü. 
Qeyd edək ki, Aslan (804-cü) taburu, 1942-ci ilin mayından 
formalaşdırılmağa başlamışdı. Taburun komandiri alman Qloger, müavini Ə. 
Düdənginski idi. Bu tabur Krasnodar ərazisindəki döyüşlərdə fəallıq göstərmişdi. 
Sonradan Fransa ərazisinə, oradan isə Şimali İtaliyaya köçürülmüşdü. 1945-ci ilin 
aprelində ABŞ hərbi hissələri taburun bir hissəsini əsir götürür. (98) 
“İgid” taburu Sevastopol şəhəri istiqamətində döyüşmüş, sonra Rumıniya və 
fransaya aparılmış, 1945-ci ildə ingilis-amerikan qoşunlarına əsir düşmüşdü. 
“Dönməz” taburu 1942-ci ildə Ukraynanın Priluki şəhərində yaradılmış və 
Qafqaz cəbhəsində vuruşmuşdur. Tamanda, Xarkovda, Kirovoqradda və Odessada 
“Dönməz” sovet ordusuna qarşı döyüşlərdə fəallıq göstərib. Varşava üsyanının 
yatırılmasına da həmin tabur cəlb edilmişdi. (98) 
818-ci tabur da 1942-ci ildə yaradılmış və Qərbi Ukraynada, sonradan Polşa 
ərazilərində sovet ordusu hərbi hissələrinə qarşı vuruşmuşdur. Sonradan tabur 
Fransaya gətirilmiş, müharibənin sonlarında onların bir qrupu müttəfiq qoşunları 
tərəfindən tərk-silah edilib sovet qoşunları komandanlığına təhvil verilmişdi. (98) 
819-cu tabur isə əsasən Polşa ərazisində döyüşlər aparırdı. Bəzi hallarda 
keşikçi funksiyasını yerinə yetirən tabur 1945-ci ildə sovet ordusu hissələri 
tərəfindən dağıldı. (98) 
Azərbaycanlı legionerlər döyüşlərdə əsl qəhrəmanlıq göstərirdilər. 
Azərbaycanlı könüllülərin ilk uğurlu döyüşlərindən biri Qafqaz bölgəsində 
Qaraçay türklərinin yaşadığı ərazilərdə olmuşdu. Ruslara qarşı vuruşan 
azərbaycanlı əsgərlər ilk azad etdikləri kəndin adını “Zəfər kəndi” qoymuşdular. 
Bu döyüşdən sonra azərbaycanlı əsgərlər yüksək rütbəli alman zabitinin 
təşəkkürünü qazanmışdılar. Döyüşlərdə xüsusilə fərqlənən Fətəlibəyli Düdənginski 
böyük şücaət göstərən azərbaycanlı və Qafqasiyalı türk dəstələrinə belə müraciət 
etmişdi: “Qardaşlarım, bu qarlı dağların ardında bizi səbirsizliklə gözləyən 
milyonlarca gözləri yaşlı əsir türk qardaşlarımız vardır. Onları qurtarmaq bizə 
namus borcumuzdur, irəli...” (398, s. 2) 
Dəstəyə başçılıq edən alman zabiti Şarnberq bu qəhrəmanlıqdan vəcdə 
gələrək “bravo-əhsən, aslanlar” söyləmiş və məhz həmin döyüşçülərin çoxunun 
toplandığı taburu “Aslan” adlandırmış, Fətəlibəyli isə tabur komandiri olmuşdu. 
Qafqaz cəbhəsindən Krıma çəkilərkən yetmiş azərbaycanlı mücahidlə birgə alman 
albayı Şarnberq də şəhid olmuşdu. 
Azərbaycanlı legionerlərdən biri Qafqaz uğrunda - Vətənlərini 
bolşevizmdən və rus əsarətindən xilas etmək üçün apardıqları döyüşü, onların yerli 
əhali tərəfindən necə qarşılanmasını belə xatırlayırdı: “Almanlar dağlıların daxili 
işlərinə qətiyyən müdaxilə etmədilər. Dağlılar da özlərinin ənənəvi qonaqpərvərlik 
nəzakəti ilə almanları əzizləyir, hətta onları milli və dini bayramlarına dəvət 
edirdilər”. (177, s. 64) 
Azərbaycanlı legionerlərin uğurlu döyüş əməliyyatları tez-tez olurdu. Bu 
uğurlar azərbaycanlılarla almanların münasibətlərini daha da yaxınlaşdırırdı. 
Azərbaycanlı legionerlər xatırlayırdı: “Böyük bir qəsəbədə dayandıq. Təsadüfən 
“Aslan” taburu komandanı, həmçinin, çadırını eyni məntəqədə qurmuşdu. Minbaşı 
Elxan bəyin ziyarətinə getdim. Dostum mənim üçün bir səhra ziyafəti təşkil etdi. 
Fəqət bu halda taburun radioçuları sol cinahda bütöv bir alman diviziyasının dəmir 
məftillərə alındığını bizə xəbər verdilər. Ruslar ani bir basqın etmişdilər. O saat 
Elxanla baş-başa verərək, vəziyyəti müzakirə etdik və silahdaşlarımızı xilas 
edəyim, - deyə qəti bir qərara gəldik. Mən təcili geri döndüm. Bir neçə saat sonra 
hər iki taburumuz hücuma keçdi. Hazırladığımız plana görə, düşmən dəmir 
məftilləri iki tərəfdən qıracaq və rusların özləri dəmir məftillərə alınacaqdılar. 
“Timur” və “Aslan” taburlarımız ildırım sürətilə irəlilədilər. “Allah, Allah” sədası 
rus torpağını bir daha titrətdi. Bütün bir ehtiyat ordu basqın edirdi sanki. Təbii, 
almanlar da bir qəhrəman kimi vuruşurdu. Ruslar iki atəş arasında qalaraq, xeyli 
itki verdilər. Sağ qalanlar isə fərarilik etmək istəyirdilər. Fəqət onların da sinələrinə 
türk süngüləri saplandı. Qəhrəmanlarımız həm süngü işlədir, həm də hayqırırdılar: 
- Türküstan naminə, Qafqaz naminə, Krım naminə, İdil-Ural naminə, Türklər 
naminə, İnsanlıq naminə... Bəli, bütün bu döyüşlər türklük və insanlıq naminə 
edildi. Ruslarla bərabər döyüşmək istəməyən və “yoldaş” deyə həqarətə uğrayan 
soydaşlarımız, ruslara qarşı döyüşlərdə bir aslan kimi kükrədilər. İşin sirri harda 
idi? Bəlli deyildir. Milli idealları uğrunda döyüşə girən bütün övladlarının ümumi 
və tarixi bir adları vardır: “Aslan”. (7, s.95-96) 
Azərbaycan legionerlərinin cəsarətli və qorxmaz olduğunu döyüşlərdəki 
şücaətini sübut edən bir başqa xatırlamada isə göstərilirdi: “Taburumuz yenicə 
təşkil edilmişdi. Nizami soydaşlarımız ruslarla bir an əvvəl qarşı-qarşıya gəlmək 
istəyirdilər. Fəqət bağlı olduğumuz alman diviziyasının komandanı bizim cəbhə 
arxasında gözləməmizi əmr etdi. Yəqin ki, bizə etimad etməyirdi. Nə edə bilərdik. 
Almanların “Bəfexi, ist bəfexi” (əmr-əmrdir) sözlərini xatırladıq və gözlədik. İki 
gün sonra ruslar cəbhə arxasındakı bir təpə ətrafında paraşütçülər endirdilər. 
Bundan daha yaxşı bir fürsət ola bilməzdi? Heç bir əmr-filan gözləmədən hərəkətə 
keçdik. Mən rusları tələyə salmaq üçün plan hazırladım və onu sübut etdirməyə 
başladım. Rus dilində yaxşı bilən bir soydaşımız rus komandirinin əleyhinə bu -
sözlərlə xitab etdi: - Bizim də hissəmiz almanların işğal etdikləri məntəqələrdə 
fəaliyyət göstərmək üçün göndərilmişdir. İki gün öncə bütöv bir alman birliyini 
məhv etdik və alman əsgərlərinin hərbi paltarlarını geydik. Bu hərbi paltar hiyləsi 
ilə daha böyük alman birliklərini tələyə salacağıq. Haydı, bizim qərargahımıza 
doğru gedəyin. Edəcəyimiz bir çox işlər var. 
Paraşütçü birliyinin komandanı öz əsgərlərini başsız buraxaraq bir neçə 
nəfər zabit ilə bərabər bizim qərargahımıza qədər gəldi. Budur, mən də onun belə 
bir ağılsızlıq etməsini istəyirdim. Tez özünü və zabitlərini yaxaladım. Başsız 
qalmış əsgərlərini isə bir güllə belə atmadan əsir aldıq”. (177, s.98-99) 
“Onlar türklərdir” xatirə kitabında azərbaycanlı legionerlərin döyüşdəki 
qəhrəmanlığı belə təsvir olunurdu: “Artıq alman komandanlığının etimadını 
qazanmışdıq. Bizi cəbhəyə göndərdilər. Mənəviyyatımız bir daha möhkəmlənmiş 
oldu. Diviziya komandanlığı qəsəbəyə doğru gələn hər iki yolu müəyyənləşdirdi və 
yeni bir hücum planı hazırlamağa başladı. Diviziya komandiri əmr verdi, hazırlıq 
işlərimizi bir gündə qurtardıq və ertəsi gün hələ tamamilə təmizlənməmiş olan 
minalı yollar arasından hücuma başladıq. Ruslar çaşmışdılar. Buna baxmayaraq, 
üstünlük bunların tərəfində olduğuna görə yerlərini tərk etmək istəmirdilər. 
Dəhşətli bir döyüşdən sonra əsgərlərimiz irəlilədilər və düşmənlə üzbəüz 
vuruşmağa başladılar. Döyüş şiddətlənincə, Stalin strategiyasının yeni bir 
formasının şahidi olduq. Rus topçuları bütün döyüş sahəsini topa tutdular və artıq 
biri digərinin sahəsinə daxil olmuş hər iki tərəfin qüvvələrini ləğv etmək istədilər. 
Bu halda üçlü təyyarə eskadrası yardımımıza gəldi. “Messer”lər düşmən 
batareyasını bir neçə dəqiqədə susduraraq, rəsmi keçid etmiş kimi döyüş sahəsi 
üzərindən uçub keçdilər. O dəqiqə maşınların səs və gurultuları da düşməni 
vahiməyə saldı. Ruslar artıq məğlub olmuşdular. Biz düşmənlərdən bir qismini 
məhv edərək bir xeyli irəliləmiş və döyüş həyəcanı içində iki düşmən qüvvəsinin 
arasına soxulmuşduq. Qırmızı həriflər fürsət tapıb hər iki tərəfdən üzərimizə 
hücum etdilər. Dərhal süngülərimizi taxdıq və rusların “ura” bağırtılarına qarşı 
“Allah” - deyə hayqırdıq. Türkün “Allah, Allah” sədası qarşısında rusun “ura” 
bağırtıları elə sönük və zəif idi ki... Bu qanlı döyüşdə ruslar məğlub oldular, bir çox 
rus zabiti və əsgərlərini əsir aldıq. Diviziya komandanı bütün yüksək hərbi 
rütbəlilərlə bərabər bizi təbrik etməyə gəldi. Soydaş aslanlarımı alman dostlarımıza 
təqdim etdim və yeni hərbi formaları ilə əsgi çar ordularını andıran rus əsgərlərini 
də onlara göstərdim. Dostlarımız və düşmənlərimiz dərin bir heyrət içində idilər. 
Çünki, rusları məğlub etmiş olan aslanlar, dünən “yoldaş” deyə həqarət etdikləri 
türk uşaqları idi. Almanlar heyrət edirdilər. Çünki, hünər göstərən həmin əsgərlər 
dünənə qədər “Untermanş” (“ən aşağı adam”) - deyə onların istehza etdikləri 
əsirlərdi”. (177, s. 99-102) Azərbaycan legionerlərinin döyüşlərdəki fədakarlığı 
alman hərbi komandanlığı tərəfindən lazımınca qiymətləndirilirdi. Keçmiş 
legionerlərdən biri ilk keçirdikləri uğurlu döyüşü belə xatırlayırdı: 1942-ci ilin 
yanvar ayında Polşanın Yedlino şəhərində toplanmış 7000 qafqaziyalılardan 
mürəkkəb əsgəri birlik - 804 saylı tabur (bu tabur sonradan əsasən 
azərbaycanlıların adı ilə bağlandı) alman minbaşısı Qlogerin rəhbərliyində 
Qafqasyaya göndərildi. Taburumuz “Mostovoy” bölgəsinin “Çubinski” kəndinə 
daxil oldu. Burada 4-cü alman dağ alayı ilə birləşərək hərəkət əmrini aldı. 
Avqustun 26-da səhər saat 4-də minbaşı Qlogerin əmri ilə taburumuzun 2 və 4-cü 
bölükləri ilə bir alman dağ alayının köməyi ilə hücuma keçdik. Kəndlərə iki yüz 
metr qalmış komandiri Xasay taqım komandirlərinə son əmrlərini bildirdi. Buna 
uyğun hücuma keçdik... Bizim vuruşmamıza şahid olan alman dağ bölüyünün 
komandiri Moritz bunları söylədi: “Məni 4-cü dağ alay komandiri general N. 
Braun sizin hamınızdan raport yazmaq üçün bura göndərdi. Vuruşmağınızı 
gördüm, heyran qaldım. Əsgəri məktəbdə ikən türklərin hərb meydanında şücaətlə 
vuruşduqlarını oxumuşdum. Bu gün sizi gördükdən sonra buna şahid oldum. 
Raportum sizi mədh edən sətirlərlə dolacaqdır” (135, s. 25-26). 
Belə uğurlu döyüşlərdən sonra alman yüksək komandanlığının xüsusi 
təbriki də oxunurdu. Təsadüfi deyildi ki, 1942-ci ilin oktyabrında Şərq könüllü 
birliklərinin komandanı general Köstrinq “Bahovisko” bölgəsində 804-cü taburun 
bütün döyüşçülərini toplayıb demişdi: “Sizin yeni bir qəhrəmanlığınızı daha 
duydum, çox sevindim və sizi xüsusi olaraq təbrik etmək üçün buraya qədər 
gəldim. 804 saylı taburun buraya göndərilməsinin səbəbi, sizə olan etimadımızı bir 
daha gücləndirmək üçündür. İndi biz qafqaziyalıların ruslara qarşı almanlardan 
daha yaxşı çarpışmaq qüdrətində olduğunu anladıq. Yaşasın vətən uğrunda 
çarpışan qafqasya qəhrəmanları!” (403, s.25-26). 
General Köstrinq axşam ziyafətində isə tərifli sözlərini belə 
yekunlaşdırmışdı: “Mən uzun illər Moskvada hərbi attaşe olaraq çalışdım. Bu 
etibarla sizləri yaxşı anladım. Baş komandanlığa da, qafqaziyalıların yalnız indi 
deyil, 100 ildən bəri vətənləri üçün vuruşduqlarını söylədim və bu ölkə 
övladlarının şücaətini tərif etdim” (403, s. 25-26). 
Azərbaycan legionerlərinin yüksək döyüş bacarığı və qorxmazlığı haqqında 
Berlində çap edilən “Siqnal” qəzetində də çoxlu məlumatlar dərc olunurdu: “Aslan 
sözünün azərbaycanca mənası şir deməkdir. 1943-ci ilin yazında, bu söz bütün 
Kubanda şərəf və qəhrəmanlıq rəmzinə çevrildi. Cəbhənin bu bölgəsindəki 
döyüşlərdə fərqlənən mayor Fətəlibəylinin başçılıq etdiyi Azərbaycan taburu 
döyüşçülərini “Aslan” adlandırırdılar. Mayor isə indinin özündə belə həyəcanını 
gizlətmədən bu qəhrəman günləri xatırlayır. Yüksək şərəf rəmzi hücum nişanıdır. 
Yalnız əlbəyaxa döyüşdə müstəsna bacarıq və kişilik göstərənləri həmin nişanla 
təltif edirlər. Kuban çöllərində azərbaycanlı döyüşçüləri şərqli könüllülərdən 
birinci olaraq ilk belə hücum nişanlarına layiq görüldülər. Belə nişanlardan biri 
mayorun da döşündən asılıb”. (344, s.4) 
Qeyd etdiyimiz kimi, Azərbaycan legionerlərinə əvvəlcə qrup halında 
başçılıq edilsə də, (A. Atamalıbəyov, F. Əmircan və Ə. Fətəlibəyli-Düdənginski) 
burada daha çox fəallıq göstərən Ə. Fətəlibəyli-Düdənginski idi. 
Ə. Fətəlibəyli-Düdənginski əslən Naxçıvanın Şərur rayonundandır. O, 
1908-ci il iyunun 12-də Şərurun Düdəngə kəndində anadan olmuşdur. Ata-babaları 
məşhur Səfəvi nəslinə mənsubdur. “Əlincə yaddaşı, Naxçıvan, 1914-1992” 
kitabında bu haqda maraqlı məlumatlar verilmişdir: “Arpaçayın sol sahilində 
məskunlaşan səfəvilərə (Səfiyevlərə) gəldikdə, bu tayfanın nümayəndələri də 
dövlət aparatalarında mövqe sahibləri olmuşlar. Qəza rəislərinin əksəriyyəti 
səfəvilərdən ibarət idi. Səfəvilər nəslində Nəso xan ləqəbi ilə tanınmış İsmayıl xan 
bir qayda olaraq qəzanın mirabı seçilərdi. 1914-1915-ci illərdə onu bir neçə dəfə 
şəxsən görmüşdüm, boy-buxunlu, saqqallı kişiydi. Səfəvilər 1920-ci ildən etibarən 
xeyli zəifləmiş, mülkləri dağılmış, özləri də pərən-pərən düşmüşlər. Səfəvilərin 
nümayəndəsi Teymur bəy ömrünün sonunadək Şərur Qəza İcraiyyə Komitəsinin 
katibi vəzifəsində işləmişdir. Tağı bəy Baş Noraşen natamam orta məktəbində rus 
dilini tədris etmişdir. Allah rəhmət eləsin, mən də ondan dərs almışam. 
Səfiyevlərdən Əbdürrəhman (Abo) Fətəlibəyov İsmayıl xanın (Nəso xanın) nəvəsi 
idi. Qərəz, İsmayılın övladları - Bəhlul xanı, Beytulla xanı, Rəşid xanı sovet 
hökuməti zülmə düçar etdi, axırına çıxdı. Beytulla xandan başqa, hamısı məhv 
oldu. Səfəvilərin həm də Dərələyəzdə yaşayan Vəkilovlarla qohumluğu vardır. 
Səfiyevlər sülaləsində qalan nəslin az bir qismi hazırda Baş Noraşendə - 
Cəlilkənddə məskundur. Bu sülalənin görkəmli şəxsiyyətlərindən biri də uzun illər 
ictimaiyyətimizə Vətən xaini kimi təqdim olunan Əbdürrəhman (Abo)   
Düdənginskidi. Mən Abonu üç dəfə görmüşəm. Kəlbalı xan ona oxşayırdı. 
Olduqca cəsur, mərd adam idi. Hakimiyyətə gəlmiş yeni təhsil görməyən, amma 
vəzifədə olan adamları incidərdilər. 1929-cu ildə Abonu (Əbdürrəhmanı) 
komsomol sıralarından xaric edəndə, gənc Əbdürrəhman ona amansız mövqe 
tutanlar qarşısında əsəblərini cilovlaya bilməyib ağlayır və deyir ki, məni atama 
görə cəzalandırırsınız, axı, mən onu görməmişəm, Allahın himayəsində   
böyümüşəm. Tənələrə, təhqirlərə dözməyən yeniyetmə kəndi gizlincə tərk edib 
Tiflisə gəlir. Tiflisdə hərbi məktəbdə oxuyan Əbdürrəhmanla tez-tez görüşərdik.   
Zaqafqaziya Kommunist Universitetində oxuyan naxçıvanlı tələbələrin yanına 
vaxtaşırı gələrdi, tələbə dostum Hüseyn Mahmudovla dostluq edərdi. Gözündə 
daim kədər var idi, doğma kəndində verilən mənəvi əzablar ona rahatlıq verməzdi. 
Zavallı bilmirdi ki, qohumlarının qarşılaşacağı müsibətlər hələ irəlidə idi. Açıq 
danışmağı sevirdi, düz sözün aşiqi idi. Qətiyyətlə deyirəm: o heç zaman el-obasına, 
doğma xalqına dönük çıxa bilməzdi. Hər zaman bu fikirdə olmuşam”. (105, s.121-
122) 
Ə. Fətəlibəylinin atası Əli bəy Fətəlibəyli Naxçıvanın Şərur rayonunun 
Düdəngə, Zeyvə kəndlərinin bəyi olaraq hörmətli, tanınmış şəxsiyyətlərdən biri 
olmuşdur. Əli bəy çar Rusiyasının vaxtında Türküstan, sonralar İrəvan 
quberniyasının sərhədi boyu zabit kimi xidmət etmişdir. İrəvan quberniyasında 
olan vaxt zabitlər yığıncağında bir rus zabiti müsəlman dininə  istehza etdikdə, Əli 
bəy qılıncı ilə rus zabitini vurmaq istəmişdir. Oradakı zabitlər Əli bəyi 
sakitləşdirmişlər. Bir ay sonra Əli bəyi zəhərləyib öldürdülər. Böyük oğlu Qulam  
(Əbdürrəhman Fətəlibəylinin qardaşı) xatırlayırdı: “Biz gələn günün sabahı zabitlər 
yığıncağında axşam yeməyindən sonra ağam özünü pis hiss elədi, gecə yarısında 
keçindi. Bu xəbər çatan kimi qaynı Nəsrulla xan bir neçə nəfərlə hərbi hissəyə 
gedərək Əli bəyin cəsədini gətirib Düdəngədə dəfn elədilər. Bu yolla Əli bəyi 
1910-cu ildə zəhərləyib öldürdülər”. (148) 
Atası belə faciəli surətdə öldürüləndə Əbdürrəhman bəyin iki yaşı vardı. F. 
Düdənginski gənc yaşlarında əsgər getmiş, hərbi piyada məktəbini bitirmiş, (124) 
Azərbaycan diviziyasında zabit olmuşdur. 1935-1936-cı illərdə Moskva Hərbi 
Akademiyasına oxumağa göndərilmişdir. 1937-ci ildə Bakıda məzuniyyətdə 
olarkən əmisi Əhməd bəyin məsləhəti ilə Leyla xanım Qazıyeva ilə evlənmişdir. 
Məzuniyyəti qurtardıqdan sonra həyat yoldaşını, qayınanasını özü ilə Leninqrada 
(indiki Sankt-Peterburq) aparmış və 1940-cı ilə qədər burada yaşamışlar. 1938-ci 
ildə Leninqradda ilk övladı Əli anadan olub. 
Qeyd edək ki, Ə. Düdənginski olduqca bacarıqlı bir zabit idi. O, 1939-cu 
ildə Finlandiya müharibəsində iştirak etmiş, “Qırmızı Ulduz” ordeni ilə təltif 
olunmuşdur. O, bir müddət Leninqrad dairəsi qərargahında 6-cı şöbənin rəisi 
işləmişdir. 1940-cı ildə Sovet ordu hissələri Pribaltika respublikalarını işğal 
etdikdən sonra Ə. Düdənginski Riqada yerləşən hərbi qərargaha göndərilmiş, orada 
almanlara əsir düşmüşdür. 
Azərbaycan Milli Qurtuluş Hərəkatının böyük ideoloqu M. Ə. Rəsulzadə də 
Ə. Fətəlibəyli-Düdənginskini yüksək qiymətləndirir və onunla ilk görüşünü belə 
xatırlayırdı: “Hərarətli və anlayışlı bir əsgərlə qarşılaşmışdım. Milli davanın 
əsaslarını və mücadilə kadrosunun proqramını məndən duymuş, məmnun olmuşdu. 
Milli Azərbaycan Komitəsi, nasist alman məqamlarına məram anlada bilmədi. 
Hitler “heç bir komitə istəmirəm” demiş, təşkil olunan milli legionlarla ordu 
qərargahı arasında rabitə vəzifəsini aparan məhdud və müəyyən işlərlə bağlı olan 
“Rabitə Heyətləri” (Əlaqələr heyəti) qurulmasını əmr etmişdi. Azərbaycan Rabitə 
Heyətinin başına da mərhum Fətəlibəyli gətirilmişdi. 
İş bu şəkil alınca, mayor Fətəlibəyliyə müvəffəqiyyətlər təmənna edərək, 
fəaliyyət sahəsindən çəkilmiş və milli əsaslarımıza sadiq qaldığı müddətcə, onu 
mənən dəstəkləyəcəyimizi vəd etmişdik”. (178, s.11-14; 181, s. 64). 
Sonralar SSRİ-nin Müdafiə Naziri olmuş, bir zamanlar Ə. Fətəlibəyli ilə 
birgə Baş Qərargahın Akademiyasında oxumuş Sovet İttifaqı Marşalı A. Qreçko 
yazırdı: “O, heyrətedicı bir aydın ağıla və təhlil düşüncəsinə malik idi. O, 
anadangəlmə komandir idi. Hərbi taktika məsələlərində bizim heç birimiz onunla 
müqayisə oluna bilməzdik”. (12, s. 105) 
Mühacirət illərində sovet rejiminə qarşı ideoloji mübarizə aparmış, 
“Hakimiyyətin texnologiyası”, “Partokratiya”, Stalin və Beriya haqqında kitablar 
müəllifi kimi tanınmış, əslən çeçen millətindən olan Əbdürrəhman Avtorxanov Ə. 
Fətəlibəylini belə dəyərləndirirdi: “Hardasa 1943-cü ilin ortalarında, mən Berlində 
Vermaxtın Ali Komandanlığının  (OKV) qəbulunda  qafqazlı görkəmində,  sovet 
hərbi əsiri zabiti formasında olan (xarici görkəmindən hiss edilirdi ki, o, 
düşərgədən yenicə azad olunub) bir nəfərlə qarşılaşdım. Hiss olunurdu ki, həmin 
şəxs fikirlidir, daxili qayğıları ilə məşğuldur və taleyin ona nə hazırlayacağını 
düşünür. Qəbul otağında adamlar çox idi və bir qədər tərəddüddən sonra mən ona 
yaxınlaşıb qafqazlı olub-olmadığını soruşdum. Gözlənilməz sualdan o, səksəndi və 
cavab vermək əvəzinə eyni sualla da mənə müraciət etdi. Mən özümü təqdim 
etdim. O da özünü təqdim etdi: keçmiş sovet ordusu mayoru, azərbaycanlı Əbo 
Düdənginski. Həmin vaxtdan bizim dostluğumuz başladı. İnanıram ki, Abonu 
ömründə bir dəfə görən şəxs, bu qeyri-adi insanı heç zaman unuda bilməz. Onun 
şəxsi ünsiyyəti, onun şahzadəliyi, onun çətinliyə düşən hər şəxsə köməyə hazırlığı 
hamını heyran edirdi. Onun bu xarakterindən “NKVD” qatili, onu öldürməyə 
göndərilmiş Mikayıl İsmayılov da istifadə etdi. 
Abo  Düdənginski  (mən heç vaxt ondan əsl familiyasını soruşmurdum - 
Düdənginskidir, yaxud Fətəlibəylidir) hərbi əsirlər düşərgəsindən azad edildikdən 
sonra OKV (Ali Baş Komandanlıq) ona Azərbaycan legionlarına komandanlıq 
etməyi təklif etdi. (Almanlar şərq xalqlarından belə legionlar yaradırdılar: 
Türküstan, Azərbaycan, erməni, gürcü, şimali qafqazlı və s.)... Abo doğma 
Azərbaycanını ürəkdən sevirdi, lakin şovinist deyildi. O, alovlu və inamlı Qafqaz 
patriotu idi. Qafqaz bu gün çox ağır və kədərli günlərini yaşayır. İnanıram ki, bizim 
ümumi Qafqaz evimiz qardaşlıq dünyasına qayıdacaq və bu, Fətəlibəyliyə qoyulan 
ən yaxşı heykəli olacaq”. (206, s.59-60; 205) 
Ə. Fətəlibəylinin Azərbaycan İrtibat Qərargahına gətirilməsini və bu işə 
rəhbərliyini keçmiş legioner Məhəmməd Kəngərli belə xatırlayırdı: “O, 
Azərbaycan legionunun layiqli mövqeyini nümayiş etdirmək üçün legionun 
cəbhəyə göndərilməsini alman məqamlarına tövsiyə etmiş və sonradan cəbhələrdə 
qızıllara qarşı mücadilədə göstərmiş olduqları üstün bacarıq və qəhrəmanlıqlardan 
dolayı alman məqamları tərəfindən “Aslan” adı verilən 804-cü tabur ilk dəfə olaraq 
1942-ci ildə Qafqasya cəbhəsinə sövq edilmişdi. Gecəni gündüzə qataraq 
çalışmanın nəticəsində qısa bir zamandan sonra bütün hazırlıqları tamamlanan beş 
azəri taburu da 17-ci alman ordusuna bağlanaraq cənub cəbhəsindəki savaşlarda, 
xüsusən Krım cəbhəsində böyük bacarıqlar göstərmişdilər”. (144) 
Keçmiş legionerlərdən Əflan Muğan da Ə. Fətəlibəylinin alman hərbi 
dairələrində böyük nüfuza malik olması ilə bağlı maraqlı məlumatlar çap 
etdirmişdi. O, yazırdı ki, komandiri olduğum birinci taburu əslən ruslardan ibarət 
olan Don kazaklarının təşkil etdiyi birliklərə birləşdirmək istəyirdilər. Lakin 
Berlinə gedib Ə. Fətəlibəyliyə problemi çatdırdıqdan sonra o, qısa bir zamanda hər 
şeyi bizim xeyrimizə həll etdi. (109, s. 13-14) Bu onun alman hərbi 
komandanlığında yüksək əlaqələrinin olduğunu göstərirdi. 
Ə. Fətəlibəylinin doyüşlərdəki cəsurluğu, qəhrəmanlığı haqqında legioner 
Şamil Atabəy yazırdı: “1942-ci ilin ortalarından başlayaraq Fətəlibəyli 
legionerlərlə birlikdə cəbhədə idi. Qısa bir vaxtda Fətəlibəylinin başçılığı altında 
olan legionerlərin qəhrəmanlığı almanları heyrətə gətirirdi”. (215, s. 61-62) 
Mayor Ə. Fətəlibəyli Düdənginskinin Almaniyadakı fəaliyyətinin ən 
mühümü onun Azərbaycan Konfransını təşkil edib keçirməsi oldu. M. Ə. 
Rəsulzadə yazırdı: “Mərhum, üzərinə aldığı vəzifəyə başlarkən Rabitə Heyətinin 
yanında bir təbliğat təşkilatı da vücuda gətirmiş, bu məqsədlə, 6 qasım (noyabr) 
1943-də Berlində bir Qurultay çağırmışdı. Qurultayın Fətəlibəylinin raporu üzərinə 
qəbul etdiyi qərar surəti milli ana prinsiplərə uyğun bir şəkildə qələmə alınmışdır”. 
(118, s.12) 
Qeyd edək ki, 1943-cü ilin noyabrın 6-11-də Berlində Azərbaycan “Milli 
Birlik” Məclisinin təşəbbüsü ilə çağırılan Azərbaycan Qurultayının böyük 
əhəmiyyəti oldu. Belə ki, digər xalqların mühacir və legionerləri arasında ilkin 
olaraq azərbaycanlılar öz qurultaylarını keçirdilər. 
 
IX BÖLÜM 
 
1943-CÜ ĠLDƏ BERLĠNDƏ MĠLLĠ AZƏRBAYCAN 
QURULTAYININ KEÇĠRĠLMƏSĠ. QURULTAYIN QƏBUL ETDĠYĠ 
QƏRARLAR 
 
1943-cü ilin noyabrın 6-da Almaniyanın Berlin şəhərindəki “Kayserof”   
mehmanxanasında Milli Azərbaycan Qurultayı keçirildi. (8) Azərbaycan Milli 
Qurultayının keçirilməsində əsas təşəbbüskar Ə. F. Düdənginski idi. Belə ki, o, 
Almaniyadakı müxtəlif azərbaycanlı qurumların nümayəndələrilə danışıqlardan 
sonra, həmin qrupların birləşdirilib vahid orqan yaradılması ideyasını Vermaxt 
qərargahında irəli sürür və bu fikir qəbul edilir. (Qeyd edək ki, həmin vaxt  
Almaniyada Milli Azərbaycan Komitəsi, Gənc Azərbaycanın Millətçilər Qrupu və 
digər qruplar vardı). SSRİ-yə və bolşevizmə qarşı yönələcək bu birləşmədən 
Almaniya dövləti də öz maraqlarına uyğun faydalanmaq istəyirdi. Bu məqsədlə    
də Almaniya hökuməti Azərbaycan Milli Qurultayının keçirilməsinə şərait yaratdı.  
Avropanın müxtəlif ölkələrindən dəvət olunmuş azərbaycanlılar, cəbhələrdən, 
döyüş bölgələrindən gələn əsgər və zabitlər, qonaqlar Milli Azərbaycan 
Qurultayının keçirildiyi ilk günü salona toplaşmışdılar. Mehmanxana salonu çoxlu 
sayda adamlarla dolmuşdu. Salon üçrəngli milli Azərbaycan və Almaniya    
bayraqları ilə bəzədilmişdi. Qurultaya Berlindən gəlmiş nümayəndə Tuqay bəy 
ayağa qalxaraq ağsaqqallardan birinin tədbiri açmasını xahiş etdi. Sürəkli alqışlar 
altında tanınmış Azərbaycan hərbçisi, bir zamanlar Gəncə üsyanına başçılıq etmiş 
Cahangir bəy Kazımoğlu kürsüyə qalxıb Milli Azərbaycan Qurultayını açıq elan 
etdi. Cahangir bəy öz çıxışında qurultayın milli istiqlal tarixində oynadığı mühüm 
rol və əhəmiyyətini qeyd etdikdən sonra, tədbirin çağırışına təşəbbüs edən     
vətəndaşlarımıza və milli məsələlərimizin həllinə imkan yaradan dost almanlara 
toplantıdakılar adından təşəkkürünü bildirərək dedi: “Yurddaşlarım! Azərbaycanın 
azadlığı və istiqlalı uğrunda bundan 23 il əvvəl bolşevik istilaçılarına qarşı 
mübarizəyə girən və mübarək vətənin hər qarış torpağını qanı ilə boyayan Milli 
Azərbaycan Ordusunun köhnə bir zabiti olaraq mən, o ordunun davamçıları olan 
qəhrəman legionerlərimizin nümayəndələrini salamlamaqdan böyük bir zövq 
duyuram. Azərbaycan xalqı bir çox dəfələr öz milli hüququnu silah ilə müdafiə 
etmək məcburiyyətində qalmışdır. Cavad xanın milli istiqlal uğrundakı qəhrəman 
mübarizəsi, bolşevizmə qarşı edilən Gəncə, Şəki, Zaqatala, Qarabağ üsyanları və 
digər bir çox silahlı çıxışlar azadlıq yolunda aparılan bu mübarizələrin parlaq 
nümunələridir. Bu gün də bizim qəhrəman legionerlərimiz, Böyük Almaniyanın 
müzəffər ordusu ilə çiyin-çiyinə, yalnız öz istiqlaliyyəti üçün deyil, eyni zamanda 
bəşər mədəniyyətinin mühafizəsi üçün mübarizə edirlər. Bolşevizmə qarşı 
mübarizə hər millətin müqəddəs borcudur və biz azərbaycanlılar bu borcumuzu 
yerinə yetirməkdən böyük bir xoşbəxtlik hiss edirik. 
Vətəndaşlar! Hərb qəti bir mərhələyə girir və biz, millətlərin taleyini 
həlledəcək olan hadisələrə hazır olmalıyıq. Aramızda milli birlik və intizam 
yaratmaq bizim üçün ən lazımlı bir vəzifədir. Bu məsələdə qurultayımız öz sözünü 
söyləməlidir. Biz daima öz milli hüququmuz uğrunda mübarizə etdik və edəcəyik. 
Bu mübarizə üçün biz, bütün xalqın etimadını qazanan avtoritetli və qüvvətli bir 
təşkilata malik olmalıyıq. Bu günkü toplantımızın əsaslı məsələlərindən biri bu 
milli təşkilatı qurmaq olacaqdır. Ona görə qurultayımızı idarə etmək üçün 
vətəndaşların bir Rəyasət Heyəti seçmələrini rica edirəm”. (91) 
Qurultayda Cahangir bəyin giriş sözündən sonra döyüş meydanından yenicə 
gəlmiş zabit Süleymanov söz alaraq, Rəyasət Heyətinin seçilməsini təklif etdi. 
Abbas bəy Atamalıbəyova tapşırıldı və o, kürsüyə qalxıb Qurultaya sədrlik etdi və 
qısa, lakin dərin mənalı nitq söylədi. Rəyasət Heyətinin sədri Abbas bəy 
Atamalıbəyov çıxışında dedi: “Əziz vətəndaşlarım! Bu gün Azərbaycan milli 
hərəkatı tarixində ən görkəmli günlərdən biridir. Uzun bir fasilədən sonra azəri 
türkləri yenidən səslərini ucaltmaq və xalqımızın nəsillərinin, uğrunda vuruşduqları 
milli idealları gur səslə söyləmək imkanına malik olmuşlardır. Bu imkanı biz, bu 
gün böyük Almaniyanın paytaxtı Berlində əldə etdiyimizdən, bu iş üçün böyük 
alman xalqına, onun rəhbərinə və şanlı legionerlərimizin çiyin-çiyinə vuruşduqları 
qəhrəman əsgərlərinə öz dərin təşəkkürümüzü izhar edir və salamlarımızı yetiririz. 
Vətənimizin azadlığı və istiqlalı uğrunda mübarizədə xalqımız bir çox 
qəhrəmanlıqlar göstərmişdir. Ən yüksək ideallarımız uğrunda şəhid olanları 
xatırlamalıyıq və mən onların əziz xatirələrini yada salmaq üçün hamınızın ayağa 
qalxmanızı təklif edirəm. (Qurultay nümayəndələri ayağa qalxarkən salonda tam 
bir səssizlik və hörmət vardı). İkinci növbədə isə, düşüncələrimiz - orada, doğma 
vətənimizə, ana-bacılarımızın, ata və qardaşlarımızın qaldığı yerə çevrilməlidir. 
Onlara səmimi salamlarımızı yetirməklə, ümid verməliyik ki, tezliklə biz, azad 
edilmiş xoşbəxt vətənimizdə öz əziz qohumlarımız və yaxın dostlarımızla 
görüşəcəyiz. Daha sonra düşdüyümüz - vəziyyət və şəraitdən asılı olaraq, burada - 
bizim aramızda bulunmayan və öz təbriklərini belə göndərə bilməyən 
vətəndaşlarımız olmalıdır. Bunlar - Türkiyədə, İranda və həmçinin başqa ölkələrdə 
olan çoxsaylı mühaciratımızdır. Lakin əgər onlar cismən burada deyildilərsə də, 
ruhən və fikrən bizimlə birdirlər və bizim burada söylədiyimiz fikir və ideallarda 
bütünlüklə və tam qəlblə şərikdirlər. Onların arasında illər boyu bu idealların 
təntənəsi uğrunda çalışan şəxslər vardır. Mən bunlardan 1.Məhəmməd Əmin 
Rəsulzadə; 2.Xəlil bəy Xasməmmədli; 3.Mustafa bəy Vəkilli; 4.Mir Yaqub bəy 
Mehti; 5.Şəfi bəy Rüstəmbəyli; 6.Adil xan, Ziyad xan və Abduləli bəy Əmircanın 
qurultayımızın fəxri üzvləri hesab edilməsini təklif edirəm. (Hər tərəfdən alqış 
dalğaları yüksəldi. Təklif bir səslə qəbul edildi). Mən istiqlal uğrundakı milli 
mübarizəmizin tarixi üzərində dayanmayacağam. Bu haqda indicə şücaətli 
mayorumuz Fətəlibəyli sizə öz siyası məruzəsini söyləyəcəkdir. Mən yalnız qeyd 
etmək istərdim ki, son 23 il tariximizin ən qara dövrü olmuş, xalqımız yadelli 
bolşevik hakimlərinin əsarəti altına düşmüşdür. İştə buna görə, minlərlə 
vətəndaşlarımız könüllü olaraq Qızıl Ordu sıralarından qaçır və bu gün milli legion 
sıralarında alman əsgərləri ilə yan-yana qəhrəmancasına  vuruşurlar.  Azərbaycan 
xalqının  öz  ənənəvi idealları uğrunda mübarizəsi mütəşəkkil olmalıdır. Yalnız, 
bütün qüvvətlərmizin milli birlik ideyası ətrafında sıx sıralarla və intizamla 
toplanması bizi milli ideallarımızın təntənəsinə və vətənimizin gələcək xoşbəxt 
həyatına apara bilər. Bu gün toplanmış olan qurultayın məqsədi bu milli birliyi 
yaratmaq və onu həyata keçirməkdən ibarətdir. Sıx toplanmış və öz ideya 
cəbhəsində möhkəm duran millət hər zaman dostların ruh yüksəkliyinə, hörmətinə 
səbəb olur və düşmənləri onunla hesablaşmağa məcbur edir. Azərbaycanlıların 
müstəqil həyat sürmək və öz doğma torpaqlarının azad sahibləri olmaq tələbi -
müqəddəs və parçalanmaz bir haqdır. Bir çox yüzillik ənənələr bizi, Şimali Qafqaz, 
Gürcüstan və Ermənistan xalqları ilə bağlamışdır. Gələcək, bu xalqlar ailəsini 
vahid dostluqda daha sıx bağlamalı və bağlayacaqdır. Bu, yalnız tam bərabərlik və 
qarşılıqlı hörmət əsasında ola bilər. Azərbaycanlılar heç bir zaman unutmamış və 
unutmazlar ki, onlar türk irqinə və türk qanına mənsub xalqdır. Bunun üçün də 
qohumluq və hüsn-rəğbət hissi onları digər türk xalqları ilə də bağlayır. Bu xalqlar 
içərisində Türküstan, İdil-Ural və Krım xalqları da bizim kimi eyni şərait daxilində 
bolşevik zülmündən azad olmaq istəyi ilə öz istiqlaliyyəti uğrunda mübarizə 
edirlər. Biz, bu mübarizədə onlara ürəkdən müvəffəqiyyətlər diləyirik. Bu gün 
qurultayımızın açılışı münasibətilə, öz sevincini izhar etmək və sizi səmimi qəlblə 
salamlamaqla, xalqımızın və əziz vətənimizin səadəti üçün qurultay işlərinin 
uğurlu olacağına inanıram. Yaşasın Müstəqil Azərbaycan! 
Yaşasın Böyük Almaniyanın qalibiyyəti və bu qalibiyyətə bağlanan 
ümidlər”. (24) 
Abbas bəy çıxışından sonra sözü Mayor Fətəlibəyliyə verdi. O, dedi: “Biz 
çar valilərinə, bolşevik əsirlərinə dözmədiyimiz kimi, hər hansı bir millətin 
hakimiyyətinə də dözməyəcəyik. Azərbaycanı azərbaycanlılar idarə etmiş və yenə 
onlar idarə edəcəkdir”. (117). 
Mayor Fətəlibəyli Düdənginski siyasi məzmunda maraqlı və əhatəli çıxış 
etdi. Mayor Fətəlibəylinin çıxışı bir saat on dəqiqə çəkdi. Onun çıxışı tez-tez 
səmimi alqışlarla kəsilirdi. Hörmətli mayor “Azərbaycan müstəqil olmalıdır” 
sözləri ilə nitqini qurtararkən hər tərəfdən gurlaşan alqışlar və “yaşasın azad vətən” 
sözləri yüksəldi. 
Qurultayın axşam toplantısında çıxışlar davam etdirildi. Berlin 
nümayəndələrindən Tuqay bəy, Abdulla Babayev, İsrafil bəy, Fuad bəy, Molla 
Axundov, bölük komandanlarından Orucov, Balakişiyev və SS hissələri adından 
Bağırov, Əliyev və digərləri çıxış etdilər. 
SA qrupu adından çıxış edən A. Babayev qurultayın tarixi əhəmiyyəti,   
onun qarşısında duran mühüm vəzifələri qeyd etdikdən sonra, legionerlərimizin 
cəbhədəki qəhrəmanlıqlarına toxunaraq demişdir: “Azəri türklərinin qəhrəman 
oğlu mayor Fətəlibəylinin iştirak etdiyi birinci Aslan taburunun bir il içərisində 
çoxlu sovet partizan dəstələrini, 353-cü sovet diviziyasını, qızıl bayraqlı 40-cı 
briqadanı və 119-cu nişançı briqadanı darmadağın etməsi kimi qəhrəmanlıqları 
millətimizin istiqlalı uğrundakı milli mübarizə tariximizdə yeni səhifələr açmışdır. 
Azəri türklərinin digər cəbhələrdə iştirak edən bütün tabur, 44 və SA kimi xüsusi 
hərbi hissələrinin cəbhənin arxasında partizanlarla və istərsə də cəbhələrin ön 
nöqtələrindəki, vuruşmalarda göstərdikləri böyük qalibiyyətlər nəticəsində onlar 
özlərinə tarixi  qəhrəmanlıqlar qazanıblar” (83). 
Babayev nitqinə  davam edərək, ayrı-ayrı vətən qəhrəmanlarının döyüş 
meydanlarındakı fəaliyyətlərindən bəhs etdi və sözü legionerləri idarə edən 
rəhbərlərə ünvanlayaraq dedi: “Millətin rəhbəri, millətin yetişdirdiyi inanılmış 
adam olmalıdır. Rəhbər öz həyatını öz milləti üçün fəda edən və millətinin gələcək 
səadətini doğru düşünən bir şəxs olmalıdır. Rəhbər Adolf Hitler kimi olmalıdır. O, 
öz sevimli milli ordusunun sadə bir əsgəridir və eyni zamanda millətini dözülməz 
bir vəziyyətdən qurtarmaq üçün qarşısına gələn hər cür çətinliklərdən 
çəkinməyərək öz düzgün rəhbər göstərişlərilə məqsədinə nail olmuşdur. Rəhbər, 
Türkiyənin rəhbəri Kamal Atatürk kimi olmalı ki, türk milləti ölüm-dirim 
mübarizəsində olurkən onun başına keçdi və onu xilas etdi. Bizim də bütün   
həyatını milli işə vermiş qocaman nümayəndələrimiz bu gün yeni nəsillə birlikdə 
Azərbaycanın istiqlalı uğrunda vuruşurlar. Öz milli mənliyini bilən millətlər tarix 
boyu bütün mübarizələrdə daima qalib olur. Əks-təqdirdə ancaq özgə millətlərin 
ovundan başqa bir şey olmurlar. Biz azəri türkləri milli birliyimizin daha möhkəm 
olması ilə daima fəxr edirik. Biz, heç bir zaman başqa millətlərin qulu olub, uzun   
müddət yaşamamışıq. Daima öz milli istiqlalımız uğrunda vuruşmuş və onu 
almışıq. İstiqlalı xoşla verməzlər, onu öz milli qüvvələrimizin birliyi ilə almalıyıq. 
Bu müharibədə məğlubiyyətimiz, millətimizi bolşevik cəlladlarının əlində ölümə 
vermək; qalibiyyətimiz isə tam və müstəqil olaraq yaşamaq haqqını almaq 
deməkdir. Bu məqsədə nail olacağımıza heç bir şübhə yoxdur.  Çünki, bu  yoldakı 
mübarizələrdə tək deyilik. Böyük alman xalqının silahlı qüvvələri də, bütün 
müttəfiq millətlər də bizimlə bərabərdirlər. 
Yaşasın tarixi dostumuz olan böyük alman xalqının köməkliyi ilə doğma 
vətənimizin istiqlalı uğrunda sədaqətlə vuruşan azəri türkləri!” (83) 
Sonra söz Fuad Əmircana verildi. O, dedi: Daxildə və xaricdə gedən bu 
amansız mübarizəmizin bir tək ilham mənbəyi vardı: 28 may! 
Böyük qurultayın möhtərəm nümayəndələri!  
Sözə başlamazdan əvvəl, əsl irqimizə və qəhrəman millətimizə xas milli bir 
həyəcan içərisində keçən bu toplantının tarixi əhəmiyyəti üzərində bir daha 
durmağı lazım bilirəm. 28 May 1918-ci ildə azəri xalqının bir ovuc millətçi övladı, 
türk və İslam dünyasında ilk dəfə olaraq, müasir cümhuriyyət rejiminə əsaslanan 
istiqlalımızı elan etdikləri vaxt, bədbəxt vətənimizin mühüm bir hissəsi, bu gün 
olduğu kimi, düşmən işğalı altında idi. Lakin, onlar ümidlərini qırmadılar və 
atalarının qəhrəmanlıqlarından ilham alaraq, vətəni düşməndən azad etməyə 
müvəffəq oldular. 
27 Aprel 1920-ci ildən sonra cərəyan edən hadisələrin bir çoxlarımız canlı 
şahidləriyiz. Kiçik millətlərə həyat haqqı tanımaq istəməyən qəddar imperializmin, 
insanların üzünü hicabla qızardan vəhşi zehniyyəti nəticəsində vətənimiz yenidən 
istilaya uğradı və xalqımız üçün iztirab və məhrumiyyətlə dolu ağır bir həyat 
başladı. İçlərində, 28 Mayı yaratmış olan millətçilərdən bir çoxlarının da daxil 
olduqları minlərlə azəri türk ziyalısı, sürgünlərdən və güllələnmək təhlükəsindən 
qaçaraq, böyük bir müşkülat içərisində istilaçı düşmənə qarşı qanlı və amansız bir 
mübarizə başladı. Gəncə, Qarabağ, Zaqatala, Şəki üsyanları və digər bir çox 
üsyanlar, Solovkinin buzlu cəhənnəmlərində və NKVD-nin qanlı zirzəmilərində 
ölən minlərcə azəri gənci, azad yaşamaq istəyən qəhrəman bir millətin, sarsılmaz 
istiqlal arzusunun coşqun ifadəsi idi. 
Daxildə və xaricdə gedən bu amansız mübarizənin bir tək ilham mənbəyi 
vardı: 28 May. Yetişən gənc nəsillər bu inam və ruhla böyüdülər və nəhayət, bütün 
dünya millətlərinin taleyini həll edə biləcək olan tarixin bu ən böyük mübarizəsi 
başladığı vaxt minlərlə, on minlərlə azəri gənci, istiqlal mübarizəsini davam 
etdirmək üçün silahlarını əbədi düşmənə qarşı çevirməkdə bir an belə tərəddüd 
etmədilər. Şərq cəbhəsində, ucsuz-bucaqsız rus çöllərini qarsıb-qovuran bu odlu    
qan səhrası içərisində qəhrəmanlığın ən yüksək zirvəsinə ulaşan azəri türk 
legionerlərinin qəhrəmanlığı bütün türk dünyasını həyəcan və təqdirlə təqib  
edərkən, onların ancaq və ancaq vətənlərinin azadlığı və istiqlallarının bərpası 
uğrunda vuruşduqlarından da heç kəs şübhə edə bilməzdi. Nəsillərdən-nəsillərə 
keçən bu sarsılmaz istiqlal arzusunun yeni və qüvvətli bir nümayiş şəklini aldığı 
üçündür ki, 28 May 1918-ci ildən tam 25 il 8 ay sonra, yenə eynən o günkü kimi, 
bədbəxt vətənin düşmən işğalı altında bulunduğu bir zamanda toplanan bu günkü 
qurultay, milli tariximizin ən mühüm hadisələrindən biridir və bu anda mən   
legionlardan gələn qəhrəman nümayəndələr - sizlərə, yalnız sizlərə xitab edirəm: 
sizlər, milli tariximizin ən parlaq səhifələrinə bir yenisini daha əlavə edən sonsuz   
qəhrəmanlığınızla,  milli mənfəətlərinizi düşmən qarşısında nasıl şiddətlə müdafiə 
etdinizsə, eləcə milli arzularınızı  da dostlara mərdcə bir şəkildə bildiriniz. Bunda 
tamamilə haqlısınız. Çünki, düşmən sizin azadlıq naminə ölüm saçan zərbələriniz 
altında nasıl titrədisə, dost da sizin istiqlal eşqiniz qarşısında hörmətlə əyilməlidir. 
Çünki, bu azadlıq və istiqlal sizin ən müqəddəs haqqınızdır. Bütün tarix boyunca, 
uğrunda ata-babalarınızın qan tökdükləri bu müqəddəs məfkurəni sizlərlə birlikdə 
bütün qüvvətilə ruhumda hiss etdiyim üçündür ki, bu anda, sözlərimin bütün 
məsuliyyətini yalnız və yalnız öz boynuma alaraq deyirəm ki, içində bulunduğunuz 
vəziyyət və şərait hər nə olursa-olsun, hər yerdə fəxrlə və mərdanə bir şəkildə 
deyiniz ki, azəri türkləriyiz, içimizdə əsl türk qanı axır. Bu qan heç bir irqin 
qanından aşağı deyildir. Vətənimizin hər qarış torpağı, əcdadımızın, uğrunda 
axıtdıqları bu mübarək qanla yoğrulmuşdur. Tariximiz başdan-başa şərəf və 
qəhrəmanlıq səhifələri ilə doludur. Bu gün dünyanın başına bəla kəsilən rus 
ayısına, Moskov mujikinə dövlət qurmağı bizim dədələrimiz öyrətmədilərmi? 
Dünyanı titrədən Topal Teymurlarla Yavuzların, qəhrəmanlığın timsalları olan 
Cavad xanlarla Şeyx Şamillərin damarlarında bizim irqimizin qanı axmırdımı? Və 
nəhayət, Avropa dərin bir cəhalət və təəssüb içində üzürkən, bizim babalarımız 
mədəniyyətin ən parlaq nümayəndələrindən biri olan Şirvanşahlar dövrünü 
yaratmadılarmı? Bu parlaq keçmiş, bu tarix boyunca axıdılan qan və sönməyən bu 
azadlıq kənar, təsirsiz qala bilərmi? Bu hərbin nəticəsində ümumi düşmənin məhv 
olacağından heç bir an şübhə etmirik və bu inamladır ki, düşmənin məhv 
edilməsində bizə yardım göstərən bu dost məmləkət paytaxtından bütün dünyaya 
elan edirik ki, biz yalnız və yalnız istiqlalımız üçün hərb edirik. Bizi bu müqəddəs 
məfkurədən vaz keçirəcək heç bir bəşəri qüvvət yoxdur. Ya bu istiqlalı yenidən 
alacaq və ya atalarımızın cızdıqları yolda şərəflə öləcəyik. Bu mübarizəmizdə bizə 
yardım göstərən hər kəs dostumuz, istiqlalımıza mane olmaq istəyən hər kəs 
düşmənimizdir. Biz qul olaraq yaşamadıq və yaşamayacağız. 
Möhtərəm vətəndaşlar! Ağır güniər yaşayırıq. Vətəndən uzaq düşməyimiz 
vəziyyətimizi daha da ağırlaşdırır. Cəbhədə millətimizə xas qəhrəmanlıqlar 
göstərdikdən sonra, bir müddətdən bəri aramızda olan mayor Fətəlibəyli yorucu iş 
və günün nəhayətində içini çəkərək: “ah, - dedi, - əgər vətənin kiçik bir dayağı 
üzərində olsa idik, işimiz nə qədər asan olardı. O zaman qəhrəman legionerlərimlə 
istiqlalın nə cür alındığını mən göstərərdim”. Vətənsevər mayorun hisslərini yaxşı 
anlayaraq və hamımız da bunu hiss edirik və yenə hamımız zənə qədər şübhə 
etmirik ki, heç də uzaq olmayan bir gündə vətənin mübarək torpaqlarına ayaq 
basacağız. O gün üçün hazır olmalıyıq. Əgər oraya bir ruh, bir inam, bir məfkurə 
ilə getməsək, yeni bir 27 aprel faciəsinin səbəbkarı oluruq və tarix bizi heç bir 
zaman əfv etməz. Bunun üçündür ki, milli ideya ətrafında sağlam və qüvvətli bir 
birlik təmin etmək bizim üçün ən böyük bir vəzifə olmalıdır. Azadlıq və 
istiqlalımızın ən böyük zamini ancaq bu birlik ola bilər. 
Bu gün vətən xaricində qalmış olan, böyüyündən kiçiyinə qədər hər bir 
azərbaycanlı milli mənfəətləri hər şeyin üstündə tutmalı və bu birliyi 
qüvvətləndirməyə çalışmalıdır. Ancaq o zaman bu qan və od yurdundan azad və 
müstəqil bir Azərbaycan doğacaq. Fəqət biz tariximizi dolduran şanlı dastanlardan 
və 28 Mayı hazırlayan və yaradan böyük vətənpərvərlərin ruhlarından ilham alaraq 
sönməyən bir idealla hədəfimizə doğru qoşacağız. O zaman böyük şairin dediyi 
kimi: 
Doğacaqdır sənə vəd etdiyi günlər, haqqın, 
Kim bilir bəlkə yarın, bəlkə yarından da yaxın. (122) 
Albay İsrafilbəyli isə çıxışında bildirdi: 
“Əziz qardaşlar! Öz xalqının vətən azadlığı uğrundakı mübarizə tarixini 
bilməyənlər, ata-anasını tanımayan cocuqlara bənzərlər. 
Vətənin xilası yolunda xalqımızın mübarizələri haqqında mən bir neçə söz 
demək istərdim, lakin, mayor Fətəlibəyli öz məruzəsində bunu o qədər geniş təsvir 
etdi ki, ona hər hansı bir söz əlavə etməyi artıq sayıram. 
Mənim əzizlərim! Bununla belə siyasi konyuktura və şərq cəbhəsindəki 
hərbi vəziyyətdən bir az danışmağı hər halda lazım bilirəm. Avropa qüvvələrilə 
bolşevik tiran qüvvətləri arasında gedən böyük mübarizə həlledici mərhələyə 
girmişdir. 
Şərq cəbhəsinin, Aralıq dənizinin, Atlantik və Sakit Okeanın geniş 
sahillərində milyonlarla insan qan və həyatını qalibiyyət üçün qurban verir. Bir 
dəqiqə belə olsun sakitləşmir. Öz vətənimizin azadlıq və şərəfini hər şeydən uca 
tutmuş və tutacaq olan biz azərbaycanlılar da bu mübarizədə iştirak edirik. 
Xalqımızda bolşeviklərə qarşı nifrət və barışmamazlıq hisslərı o qədər böyük 
olmuşdur ki, bunun nəticəsində 20 il içərisində - yəni 1920-1940-ci illər arasında 
40-dan artıq qanlı üsyanlar baş vermişdir. 
Bolşeviklərin ölkəmizi şərəfsizləndirdiklərinə, ailələrimizi dağıtdıqlarına, 
səfərbərliyə alaraq Almaniyaya qarşı etdiklərinə və Azərbaycanın ən yaxşı 
oğullarını güllələtdiklərinə bizim xalq soyuqqanlılıqla baxa bilməz. 
Budur, 1941-ci il gəldi; bolşeviklər xalqımızın təkcə silah daşımağa qadir 
olan erkəklərini deyil, həm də qadınlarını səfərbərliyə alaraq Almaniyaya qarşı 
vuruşlara göndərdilər. Vətənin ən şüurlu övladları tərəfindən təşviq edilmiş 
azərbaycanlılar alman xalqı və əsgərləri ilə polad əlaqədə çiyin-çiyinə əzablar 
çəkmiş vətəni bolşeviklərdən azad etmək və ona yeni gün qazandırmaq üçün ilk 
fürsətdən istifadə edərək, Almaniya tərəfinə keçdilər. Bizə yaxşıca məlumdur ki, 
qadınlarımız, qocalar və uşaqlar dözülməz əzab və aclıqdan qırılıblar. Xalqımızın 
gələcəyi legionerlərimizin mübarizəsindən asılıdır. Xalqımızın çiçəkləri olan 
gənclərimiz Almaniya tərəfində olduğundan vətənimizin taleyi də bizdən asılıdır. 
Ona görədir ki, başçısı mayor Fətəlibəyli oian fəallarımızın təşəbbüsü ilə xaricdə 
yaşayan bütün azərbaycanlıları birləşdirmək məqsədilə bu qurultay çağırılmışdır. 
Hal-hazırda həm bütün fıziki, həm də mənəvi qüvvələrimizi birləşdirmək gərəkdir. 
Biz legionerlər-azərbaycanlılar öz böyük müttəfiqimizi inandırmalıyıq ki, heç bir 
məhrumiyyət və çətinlik bizim qəti qələbəyə olan iradə və inamımızı sarsıda 
bilməz. Qələbə, dolayısı ilə istiqlal ibadətlə, xahişlə, qələmlə əldə edilmir; o, ancaq 
silahla, qan axıtmaqla qazanılır. Şərq cəbhəsində strateji geri çəkilmə 
manevrlərimiz qələbəyə olan inamımızı sarsıda bilməz. Çünki, bu aşağıdakılar bizə 
yaxşı məlumdur: bolşeviklərin hazırlıq və məqsədlərindən vaxtında xəbərdar olan 
Alman Baş Komandanlığı düşmənin bu təzyiqlərini xeyli qabaqlara çıxmış xətlərdə 
qarşılamamağı, cəbhə xəttini qısaltmaqla vaxtı mütləq çatacaq olan gələcək əks-
hücumlar üçün çoxlu diviziyalara qənaət etməkdən ötrü ona yumşaq müqavimət 
göstərməyi qət etmişdir. Biz azərbaycanlılar, bütün qüvvələrimizi bir yerə 
toplayaraq şanlı qələbəyə çatmaqdan ötrü öz üzərimizdə nəhəng işlər aparmalıyıq. 
Yaşasın qalibiyyət!” (136) 
“N” bölüyünün komandanı legioner Balakişiyevin çıxışında göstərilirdi: 
“Əziz vətəndaşlar! 
Burada toplaşan Milli Azərbaycan Qurultayı nümayəndələrini taburumuzun 
qəhrəman əsgər və zabitləri adından təbrik etməklə bəxtiyaram. Arkadaşlar! Hər 
millətin dostu və düşməni vardır. Bizim millətin düşməni  isə bolşevik-Rusiyadır. 
Rusiya bizim müqəddəs Vətənimizin sinəsini yüz illər boyu didmiş və hal-hazırda 
didməkdədir. Rusiya Azərbaycan kimi zəngin bir ölkədən heç zaman əl çəkmək 
istəmədiyi və istəməyəcəyi üçün düşmənimizdir. Tarix artıq gözlərimizi açdı. Biz 
dost və düşmənlərimizi tanıdıq. 1920-ci ildə müstəqil dövlətimizi də məhv edən 
həmin düşməndi. O zaman milli hökumətimiz silahsız olduğu üçün məğlub edildi. 
Lakin, indi biz silahlıyıq. Bu silahı əlindən yerə qoyub, düşmənə boyun əyən 
namussuzdur. Biz, şərəfli türk övladlarıyıq. Biz, düşmən qarşısında diz 
çökməyəcəyik. Önümüzdə iki yol var: ya ölüm, ya qalibiyyət! Əlimizdə silah 
varkən ölməyəcəyiz, öldürəcəyiz! Nə olur-olsun biz qalibiyyətlə hansı qütbdən 
olursa vətənə dönəcəyiz. İstiqlal bazarlarda satılmır, onu qan bahasına almaq 
gərək. Biz o istiqlalı şəhid qanlarımızla alacağız. Biz, evlərimizə ay-yıldızlı milli 
bayraqla müzəffər olaraq qayıdacağız. Yaşasm qalibiyyət!” (8) 
Baş molla Axundov öz çıxışında göstərirdi: “Azad surətdə çıxış etməyə 
imkan tapmış ilk molla olaraq sizi bütün legionerlər adından təbrik edirəm. 
Hörmətli arkadaşlar! Hələ 1362 sənə bundan əvvəl möhtərəm peyğəmbərimiz 
Məkkədə müqəddəs İslam dinini təbliğə başlarkən kafirlərin onu sıxışdırdıqları 
hamımıza məlumdur. 
O zaman sevgili peyğəmbərimiz öz əshabları ilə bərabər Mədinəyə 
mühacirət etməyə məcbur olmuşlardı. Haman o çətin vaxtlarda belə 
peyğəmbərimiz öz əshabları ilə bərabər vətənə dönəcəklərinə, həm də müzəffər 
olaraq dönəcəklərinə heç bir zaman şübhə etmədilər: çünki, işləri haqq işi, ədalət 
işi idi. Əfəndilər, mən də bütün legionerlərimizin və mühacirlərimizin sevgili 
Azərbaycana dönəcəyinə, həm də müstəqil qalibiyyətlə dönəcəyinə bir an belə 
şübhə etmirəm; çünki, haqq və ədalət bizimlədir. Mən bu müharibədən vətənə 
sağlam və qalibiyyətlə dönəcəyimizə ona görə inanıram ki, artıq bizim təşkilatımız 
möhkəm və sarsılmaz olmuşdur. Var olsun işbirliyi - əlbirliyi! Yaşasın qalibiyyət!” 
(8) 
Qurultayda çıxış edənlərdən leytenant Süleymanov Karpatlardakı 
azərbaycanlılar adından qurultay nümayəndələrini səmimiyyətlə salamladı və dedi: 
“Məqsədimiz birdir. Vətən xilası! Bu xilas vətən azadlığı uğrunda çalışan azəri 
türklərinin əlbirliyi ilə qazanılacaqdır”. (8) 
Qurultayın axşam toplantısında isə Zülqədər bəy Parisdəki mühacir azərilər 
adından Milli Azərbaycan Qurultayına salam gətirmiş olduğunu bildirdi. Zülqədər 
bəy nitqinə davam edərək dedi: “Vətəndən uzaqda keçən 23 illik bir zamanda onu 
unutduğumuz bir an olmadı. Vətənin də, bizlərin də xilas ümidi sizlərdə, siz 
legionerlərdədir. 23 ildən bəri gözləri yolda qalan bizlər, sizdən, siz azəri türk 
gənclərindən ümid gözləyirik. Bu inamımızda yanılmayacağıq. Yaşasın istiqlal!” 
(8) 
Noyabrın 6-da axşam toplantısındakı çıxışlardan sonra, qərar oxundu və bir 
səslə qəbul edildi. Toplantı gənc şair Ə. Şirvaninin “İstiqlal” və Daşqının “Vətən    
qəhrəmanına” şerlərini oxumalarından sonra aşağıdakı  andın  bütün qurultay 
nümayəndələri tərəfindən qəbul edilməsi ilə yekunlaşdı: “Milli Birlik Məclisi üzvü 
sifəti ilə vətənimizin düşməndən xilası və milli istiqlalımızın yenidən  bərpası    
yolunda, millətin şərtsiz hakimiyyətinə qeyri-müvafiq bir məqsəd təqib 
etməyəcəyimə və istiqlal prinsiplərindən ayrılmayacağıma söz verir, şərəfim, 
namusum üzərinə and içirəm”. (8) 
1943-cü ilin noyabrın 7-də səhər vaxtı qurultay nümayəndələri Berlin 
şəhərindəki şəhid əsgər abidəsi üzərinə gül çələngi qoydular. Yüzlərlə legioner, 
müasir geyimli azərilər ilk qarın düşdüyünə baxmayaraq, dərin bir hörmət 
duyğuları içərisində dayanmışdılar. Hər kəs, yüksək rütbəli alman zabitləri və 
mayor cənablarının şəhid əsgər abidəsinə gətirdikləri çələngi gözləri ilə müşaiyət 
edirdilər. Mərasim çox maraqlı keçdi. 
Qurultayın 7 noyabr axşam toplantısı daha parlaq və təntənəli surətdə 
davam etdirildi. Axşam toplantısında bir çox yüksək rütbəli əsgər və xüsusi 
dəvətlilər içərisində general-leytenant Helmic, ober-leytenant Ridel, ober-leytenant 
Bohme, böyük müfti Əminəl Hüseyn cənabları da vardı. 
Abbas bəy qurultay nümayəndələrini və dəvətliləri almanca təbrik etdikdən 
sonra, Azərbaycan legionu üzrə təmsilçi ober-leytenant Bohme çıxış etdi və sonra 
mayor Fətəlibəyli öz siyasi nitqini rusca söylədi. 
Ober-leytenant Bohme beynəlxalq və tarixi hadisələrdən bəhs etdikdən 
sonra bolşevizmə qarşı əlbir aparılan mübarizələrdən və bu mübarizələrdə 
azadlıqsevən ayrı-ayrı millətlərin, o cümlədən azəri türklərinin iştirakından    
danışdı: “Avropa qitəsinin mühafızəsinə yaxından kömək etmək üçün bir çox 
dövlətlər Almaniya ilə birləşdilər. Bu dövlətlər sırasında Qafqaz xalqları, 
azərbaycanlılar da vardır. Azərbaycan xalqı tarix boyu irsi xasiyyətə dönmüş 
mübarizələrdə öz vətənləri uğrunda varlıqlarını və qanlarını tökmüşlər. Alovlu 
vətən məhəbbəti, xalq sevgisi siyasi azadlıq uğrunda əsrlər boyu mübarizə edən bu 
xalq, almanlar tərəfinə keçdikdən sonra da alman əsgərləri ilə çiyin-çiyinə Stalinə 
qarşı ciddi mübarizəyə başladılar. İndi Azərbaycan legionunun təşkilindən 19 ay 
keçir. Bu vaxt içərisində “N” qədər səhra taburu təşkil olunmuş və şərqə tərəf 
istiqamət əmri almışlar. Birinci dörd tabur  1942-ci ildə  Qafqaza göndərildi.  Onlar 
cəbhədə yaxşı vuruşdular. Bu taburların mənəviyyatının olduqca  yüksək olduğunu    
komandanların göstərişlərindən də təyin etmək mümkündür. Vətən sevgisi və geri 
çəkilmə legionerlərimiz üçün olduqca çətin idi. Onlar vətənlərinə yaxın yerləri 
buraxıb geriyə dönmək istəmirdilər. Lakin, onlar yenə də geri çəkilmə 
çətinliklərinə  igidcəsinə  dözdülər.  Bu taburlardan bir neçəsi Krımda və arxada 
cəbhənin cənub və orta bölgələrində dəmir və şose yol xətlərini, hərbi cəhətcə 
böyük əhəmiyyəti olan yerləri dəstələrdən mühafızə etməklə məşğuldurlar. İlin 
ikinci yarısının sonunda təşkil edilmiş 2 səhra taburu “N” məntəqəsində dəstələrlə 
mübarizəyə göndərilmişlər. Həmin taburlardan yaxşı xəbərlər eşidilir. 
Azərbaycanlılar əsgəri xidmətdə dəyərcə  başqa millətlərdən fərqləndi və qabağa 
çıxdılar. Bütün bunlar azərı türklərinin  vuruşqan,  vətənsevən  əsgər  olduqlarını 
və lazım gəldikdə ölməyi belə bacardıqlarını isbat edir. Azərbaycanlılar yaxşı 
bilirlər ki, vətən və istiqlal uğrunda vuruşmalar daima yaxın yerlərdə deyil, bəzən 
uzaqlarda da ola bilər. Legioner harada olursa-olsun - şərqdə, qərbdə, cənubdamı, 
qarşısına çıxan ingilismi, amerikalımı, o bilir ki, qarşısında vətənini və azadlığını 
ona vermək istəməyən düşmən durur. Azərbaycan legionunun komandanı sifətilə 
mən və alman heyəti inanırıq ki, azəri türkləri harada olur-olsun öz əsgəri 
vəzifələrini Şərqdəki kimi layiqincə yerinə yetirəcəklər. Legionerlərimizin, alman 
zabit və əsgərlərinin baş komandanımız Adolf Hitlerə olan məhəbbətləri, 
sədaqətləri azərbaycanlıların gələcəkdə azad vətənlərini görəcəklərinə böyük bir 
rəhndir. O xalq ki, belə bir böyük ideala və inama malikdir, böyük Allah həmişə 
ona məqsədinə yetməkdə kömək edəcəkdir. Lakin, bu iki xalq bu müharibədə qalib 
gəlməli və daima müstəqil yaşamalıdırlar.” (8) 
Nitqlərdən sonra Azərbaycan Milli Qurultayı adından alman xalqının 
fürerinə təbrik teleqramı göndərildi. 10 dəqiqəlik fasilədən sonra ober-leytenan 
Ridel alman xalqının füreri Adolf Hitler adından general Heyendorfun göndərdiyi 
təbrik teleqramlarını oxudu. Təbrik teleqramında yazılmışdı: “Möhtərəm mayor 
bəy! Legionerlər və Azərbaycan vətənsevərləri adından göndərdiyiniz təbrik 
teleqramına qarşı təşəkkür izhar etməyi və həmçinin sizi qəlbən təbrik etməyi 
Fürer mənə tapşırdı. Sizə sadiq mayor bəy Fətəlibəyli Düdənginskiyə. Hörmətlərlə 
(Fürerin adı ilə). Meissner. Kaiserhof oteli, Berlin W8, Vosstr.l. 7.XI.43” (8) 
Mayor Fətəlibəyli Düdənginskinin Hitlerə göndərdiyi teleqram isə aşağıdakı 
məzmunda idi: “Böyük Almaniya xalqının Fürerinə. Azərbaycanlı legioner və 
vətənsevərləri Sizə, Böyük Almaniya dövlətinin Fürerinə, bəşəriyyət kulturunun ən 
qorxunc düşməni olan bolşevizmə qarşı xalqların azadlıq mübarizəsinin başçısına, 
bu qəti vuruşmaq imkanını yaratdığına görə təşəkkürlərini bildirməyi şərəf sanırlar, 
öz vətənlərinin və bütün Qafqazın azadlığı və istiqlalı üçün çarpışan 
azərbaycanlılar alman sılahının qələbəsinə və yeni, ədalətli nizamın qurulacağına 
əmindirlər. Bütün azərilər son nəfərimiz qalıncaya qədər vəzifələrimizi  şərəflə 
yerinə yetirəcəyimizə və sizin yüksək etimadınızı doğruldacağımıza inanmanızı 
arzu edirlər. Dərin hörmətlərlə, Milli Azərbaycan Qurultayı adından: Mayor 
Fətəlibəyli”. (8) 
Sonra Qurultaya dəvət olunmuş mühacirətdə yaşayan qonaqlara söz verildi. 
Şimali qafqazlılar adından Əhmədnəbi bəy Maqoma, gürcülər adından Qablinai, 
ermənilər adından Camalyan, Türküstanlılar adından Vəli bəy Qəyyum, İdil-
Urallılar adından Şəfi bəy Elmas Milli Azərbaycan Qurultayını hərarətlə təbrik 
etdilər. 
Əhmədnəbi bəy Maqoma (Şimali Qafqaz Milli Komitəsi sədri) çıxışında 
dedi: “Əziz azərbaycanlı qardaşlar! 25 illik ayrılıqdan sonra birinci dəfə iştirak 
etdiyiniz Milli Azərbaycan Qurultayını Şimali Qafqaz Milli Komitəsi adından 
təbrik edirəm. Siz, ey bütün Azərbaycan xalqı kimi sovet hakimiyyəti ilə 
barışmayan gənc azərilər - şərəfli legioner və mühacir nümayəndələr; biz, 
bolşeviklərin Qafqazda göründükləri ilk andan azorbaycanlıların başladıqları 
qəhrəman mübarizəsini həyəcanla izlədik. Gəncədə xalqının namus və azadlığı 
uğrunda cəsurcasına şəhid olmuş şanlı Azərbaycanın qəhrəman oğlu Cavad xanın 
vətənindəki üsyan, Azərbaycanın milli iradəsinin həqiqi təzahürü oldu. O iradə ki, 
o, böyük alman ordularının yardımı ilə Moskva zorakıları və müstəmləkəçilərinə 
qarşı mübarizəni davam etdirmək üçün Azərbaycan legionerlərini almanlar tərəfə 
keçməyə sövq etdi. 
Azərbaycan və Şimali Qafqazın qardaş xalqları Qafqazın digər xalqları ilə - 
erməni və gürcülərlə birlikdə öz tarixləri boyu onların milli varlıq və istiqlallarını 
hədələyən hücumları püskürtmüşlər. Birinci Pyotrun vəsiyyətlərinə əsasən rus 
imperializminin isti dənizlərə doğru yönəldiyi zamandan bəri Şimali Qafqaz 
coğrafi vəziyyətindən dolayı əsrlər boyu bərabər olmayan qüvvələrlə Rusiyaya 
qarşı mübarizə etməli oldu. İstiqlal uğrunda “Qafqaz müharibəsi” adı ilə bütün 
tarixdə məşhur olan bu qanlı mübarizədə Azərbaycan xalqının iştirakı ilə bizi 
Qafqazda hər cür rus təsirini dəf edən ayrılmaz bir ailədə birləşdirdi. Müstəqil 
Qafqaz Cümhuriyyətlərinin parlaq mövcudiyyəti illərində Azərbaycanla Şimali 
Qafqaz arasındakı əlaqə daha da möhkəmləndi və onların gələcək əməkdaşlıq 
həmrəyliyini təyin etdi. Şimali Qafqaz və Azərbaycanın süqutundan sonra, hər iki 
ölkənin vətənsevərləri Gürcüstana çəkilərək, Dağlı - Azərbaycan Komitəsi təşkil 
etdilər və onun silahlı dəstələri gürcü orduları ilə birlikdə Gürcüstana hücum edən 
Qızıl Orduya qarşı müharibələrdə iştirak etdi. Qafqazın keçmişi və xüsusilə Qafqaz 
cümhuriyyətlərinin Qızıl Ordu zərbələri altında təkə-təkükdə məhv edilməsi 
göstərdi ki, Qafqaz xalqları yalnız sıxı vəhdət, əlbirliyi ilə müdafiə, xarici siyasət 
və təsərrüfat ümumiliyi şəraitində yaşaya bilər. Qafqazın dörd xalqının bütün əsas 
siyasi cərəyanları Qafqaz birliyinin bu ideya və həmrəyliyini anladılar. 
Bolşevizmin keçmişin səhvləri sayəsində indiyə qədər bizim müqəddəratımızı ələ 
salır, ölkəmizi talayır və xalqımızı məhv edir. Böyük dahi Adolf Hitlerin müdrik 
başçılığı ilə alman ordusunun SSRİ-yə qarşı çıxdığı, Qafqaz xalqları üçün allahsız 
sovet rejimindən xilas olmaq imkanı yaratdı. Almaniyanın hüsn-rəğbəti və 
qonaqsevərliyi sayəsində bu gün siz azərbaycanlılar - legionerlər, digər Qafqaz 
legionerləri kimi, alman əsgərlərilə bir sırada bizim ümumi vətənimiz olan Qafqazı 
bolşevizmdən və Rusiyadan azad etmək üçün döyüşə girişmişsiniz. Dostlarımızın, 
qohumlarımızın və Qafqazın gələcəyi sizin hərəkatınızdan asılı olduğu bu həlledici 
tarixi anda sizi inandıra bilərəm ki, Şimali Qafqaz oğulları ümumi idealımız 
uğrundakı mübarizələrdə qarşıya çıxa biləcək çətinliyi sizinlə bölüşdürməyə 
hazırdır. Yaşasın Azərbaycan və Qafqaz xalqlarının sıxı birliyi!” (154) Vəli 
Qəyyum isə (Türküstan Milli Komitəsinin prezidenti) çıxışında dedi: 
“Azərbaycanlı qardaşlarımızın bu günkü qurultayını Milli Türküstan Birlik 
Komitəsi adından səmimi ürəklə təbrik edirəm! Türküstan xalqı bu qan 
qardaşlarımıza böyük qalibiyyətlər diləyir. Azərbaycanın, Qafqazın düşməni 
Rusiyadır. Bu düşmən bizim Türküstanda 60-70 illərdən bəri bütün varlığımızı yox 
edib, kişilərimizi güllələyib öldürən, tarixi-mədəni varlığımızı yandıran düşməndir. 
İllərdən bəri öz istiqlalımızı almaq üçün çarpışmaqdayız. Bu yolda qanlar tökdük. 
Azərbaycan da, Qafqaz da istiqlalını almaq üçün qan tökür və tökməkdədir. Bizdə 
olan qanlı faciələr Azərbaycanda da olmuşdur. Ona görə, sizlərin düşməni bizim də 
düşmənimizdir. Bizim düşmənimiz sizin də düşməninizdir. Biz istiqlal üçün 
vuruşurkən azərbaycanlıları, qafqazlıları özümüzün ən yaxın dostumuz və 
müttəfiqimiz hesab edirik. Bu, səmimi sözdür. Qoy bunu qan qardaşlarımız 
bilsinlər. 
Bu gün Türküstan milli əsgərləri düşmən harada olursa - orada da 
vuruşmaqdadırlar. Azərbaycan, alman, Qafqaz əsgərlərilə bizim əsgərlərimiz 
birgədirlər. Bizim əsgərlərimiz Qafqazda Kalmık çöllərində düşmənə qarşı əl-ələ 
verib vuruşdular. Birgə qan tökdük. Bu qan, azadlıq yolunda tökülən qandır. Bu 
qan, bizdən millət işinə sədaqətli olmağımızı istəyir. Bu qan, bizi bir-birimizə 
kəskin və ayrılmaz surətdə bağladı. Bunu hamı bilir. Neçin biz vuruşuruq? Bizlər 
yalnız istiqlal, vətən, millət azadlığı almaq üçün vuruşuruq. Bizim şüarımız: 
istiqlal, istiqlal, yenə istiqlaldır! Bu şüar nə bu gün, nə də dünən doğulmadı. Bu 
şüar, babalarımızın şüarıdır. Bu şüar, ruslar ana yurdumuza murdar ayaqlarını 
basdığı gündən başlayıb ortalığa atılan milli şüardır, istiqlal şüarıdır. Bizdə bundan 
başqa şüar yoxdur. Bu günkü qurultay milli hərəkatda, azərbaycanlı 
qardaşlarımızın milli tarixində qoy müqəddəs yerini alsın! Bütün işlərinizdə 
qalibiyyətlər diləyirəm. Yaşasın Azərbaycan istiqlalı! Yaşasın Qafqaz istiqlallı!” 
(194) 
Şəfi Elmas da öz (İdil-Ural tatar Milli Komitəsi başçısı) çıxışında dedi: 
“Azərbaycanlı qardaşlarım! Bu gün bu təntənəli toplantıda çıxış edərək İdil-
Ural tatar Milli Komitəsi adı ilə sizi təbrik etməyi böyük şərəf sayıram. 
Mən, öz qan qardaşlarım azərbaycanlılarla yalnız tarix üzrə deyil, həm də 
1918-20-ci illərdə Bakıda yaşadım və müstəqil Azərbaycan dövlətinin bərabər 
hüquqlu bir vətəndaşı pasportunu daşımaq şərəfinə nail olduğum zamanlardan da 
tanışam. Mən həyatımda çoxlu ağır günlər görmüşəm: ata-anamı və əqrəbamı hələ 
cocuq ikən itirdim; lakin bunların heç biri - 1920-ci ildə qırmızı rus dəstələrinin 
Azərbaycana girib müstəqil Azərbaycan bayrağını endirdiklərini və onun yerinə 
qırmızı bir cındırı asdıqlarını gördüyüm gün qədər ağır olmamışdır. Mən hələ o 
zaman - o müsibətləri gördüyüm zamanlarda, qırmızıların Azərbaycan milli 
bayrağını daimi olaraq məhv edə bilməyəcəklərinə arxayındım. 
Hərgah Azərbaycan 1920-ci ildə rus işğalçılarına qarşı təkcə, bərabər 
olmayan döyüşlər aparmağa məcbur edilmişdisə, indi o, yalnız deyildir. Öz 
azadlığı uğrunda çarpışan qan qardaşları İdil-Uralçılar, türküstanlılar və əsrlərlə rus 
zülmü altında inləyən digər xalqlar da sizinlə bərabər ayağa qalxmışlar. Onlar da 
silaha sarılmış və böyük alman xalqı ilə bərabər rus hakimlərinə qarşı həyat 
uğrunda mübarizə edirlər. Yaxın gələcəkdə buna bənzər bayramların vətəndən 
minlərlə kilometr uzaqlarda deyil, azad və müstəqil Azərbaycan dövlətinin 
paytaxtında - Bakıda keçiriləcəyinə qəti inamımız vardır. Gənc Azərbaycan 
Ordusuna və onun rəhbərlərinə eşq olsun! Rus təpikləri altında inləyən millətlərin 
qurtarıcısı böyük Adolf Hitlerə eşq olsun!”(8) 
Milli Azərbaycan Qurultayının axşam toplantısı Azərbaycanın milli marşı 
və alman milli himninin xor oxunması və milli oyunların ifası ilə yekunlaşdı. 
Noyabrın 8-də Milli Azərbaycan Qurultayının səhər toplantısında ayrı-ayrı 
məsələlərlə bağlı da bir çox çıxışlar oldu. Axşam isə qurultay nümayəndələrinə 
ziyafət verildi və qurultay nümayəndələri bir-birini salamlayaraq ayrıldılar. 
Milli Azərbaycan Qurultayı beş maddədən ibarət olan qərar qəbul etdi: 1) 
1918-ci il, 28 Mayıs - 1920-ci il 27 aprel (nisan)ə qədər davam etmiş Milli 
Azərbaycan hökuməti dövrü şanlı tariximizin ən parlaq səhifəsini təşkil edir; 2) 
Vətənimiz bolşevik istilasına uğradıqdan sonra keçən bu 23 illik müddət içərisində, 
millətimizin istər vətən daxilində və istər yad ellərdə apardığı (yürütdüyü) şanlı və 
qanlı mübarizə yalnız bu istiqlalın bərpası uğrunda olmuşdur; 3) Qurultay, bu ağır 
şərait daxilində aparılan mübarizədə canlarını vətənin azadlığı uğrunda fəda etmiş 
şəhidlərin xatirəsini hörmət və ehtiramla yad edər; 4) Dünyanı sarsıdan bu İkinci 
Cahan müharibəsi nəticəsində milli müqəddəratımızın həllinə və istiqlalımızın 
bərpasına sarsılmaz bir inamımız vardır. Bunun isə ilk şərti əzəli və əbədi 
düşmənimizin məhvindən ibarətdir. Bunun üçün də milli mənafeyimiz bizi bu gün 
bolşevizmə qarşı qəti döyüş aparan və (yürüdən) və tarix boyu türk xalqlarının 
dostu olan Almaniyaya bağlamışdır; 5) Qurultay əsrlər boyu olduğu kimi, bu gün 
də Azərbaycan xalqı ilə Qafqaz qonşuları və qardaş Şimali Qafqaz, Türküstan, İdil-
Ural və Krım xalqları ilə eyni qayə və ideal birliyi müşahidə edir və onlarla 
işbirliyini zəruri sayır”. (178, s. 13) Milli Azərbaycan Qurultayı azərbaycanlılarda  
böyük ruh yüksəkliyi yaratdı. Onların qurultayda keçirdiyi təəssüratlar 
legionerlərin nəşr etdiyi “Azərbaycan” qəzetində belə  təsvir olunurdu: “Böyük, 
lakin, Azərbaycanın ümumi sahəsinə görə əlbəttə çox kiçik olan bir salonda, sanki 
bütün Azərbaycan seyr edilir. Hələ rəsmiyyətə keçilməmişdir. Yurddaşlar topa-
topa ora-burada danışırlar. Danışıq tərzləri haman Azərbaycanın müxtəlif 
hissələrini adama xatırladır. Budur Nuxalı şivəsi, budur, qarabağlı, gəncəli,  
qazaxlı, şamaxılı, bakılı, sairə və sairə... Vətənin doğma oğullarına nəzər 
yetirdikcə, onun canlı mənzərələrini ümumi bir şəkildə seyr etmək olur. Hər 
topadan ancaq vətən və ana səsləri eşidilməkdədir. Vətən və ana!.. Bunlar necə 
böyük adlardır. Fəqət, hələlik nə qədər uzaq, uzaqdadırlar. Vətəndən uzaqlaşdıqdan 
sonra bir-birilərini ölmüş, itmiş hesab edən bir çox köhnə tanışlar budur, təsadüfən 
tapışırlar. Hətta bir çox yaxın qohumlar dəxi tapışıb, olmazın hərarətlə görüşürlər. 
Görüşən, öpüşən, qucaqlaşan dost-qohumlar yenə də ilk söz olaraq vətən, ana deyə 
xüsusi hallaşmalardan əvvəl, söhbətlərinə ictimai bir məzmun verirlər. Daha sonra 
azəri türkünə məxsus olan mehriban ifadələr: Nuxa “ay, ağzını yeyim”ləri, 
Qarabağ “bıy, başına dönüm”ləri ümumi bir gurultuya çevrilərək, bütün salonu 
guruldadır. Ruh verici bir ahənglə eşidilən musiqi səsləri bu şən gurultuların 
kəsilməsinə ani bir səbəb olur. Qurultayın xüsusi deyilə biləcək hissəsi hələlik 
qurtarır. Rəsmi təntənəli hissələrə başlanır. Necə böyük təntənə! 
23 il əvvəlki Gəncə qəhrəmanı bu gün Berlindən səslənir. Qurultayı 
Azərbaycanın sınanmış qocaman əsgərlərindən olan Cahangir bəy açır. Qurultay 
gündəliyinin ən əsas və canlı məsələsinə başlanır. Qəhrəmanlıqları əsl döyüş 
meydanlarında sübut edilmiş olan mayor Fətəlibəylinin geniş və olduqca atəşin 
məruzəsi eşidilir. 
Hamı onu diqqətlə dinləməkdədir. Bütün gözlər cəsur mayora doğru 
çevrilmişdir. Bütün nəzərlərdə isə, haman məruzəni tam həvəslə təqib etmək üzrə, 
uzun bir tarix canlanmaqdadır. Qədim Azərbaycan... Qəhrəman Babəklər... Ölməz 
Nizamilər... Şanlı Şirvanşahlar...Unudulmaz Cavad xanlar... Tarixi şəxslər birər-
birər xatırlanır. Tarixi hadisələr isə sıra ilə nəzərdən keçirilir... Lakin, məharətli 
natiq ilə birlikdə bütün dinləyicilər öz fikirlərini iki məsələ ətrafında daha da 
həyəcan və təsirlə birləşdirirlər: bu günkü Azərbaycan, sabahkı Azərbaycan! 
Hamı Azərbaycandan nisbətən yaxın bir zamanda çıxmışdır. Odur ki, bu 
günkü Azərbaycanın vəziyyəti yenə də 23 ildən bəri görünən kimidir. Bu, hər kəsə 
aydındır. Sabahkı Azərbaycan məsələsi isə əvvəlcə xülyavi bir düşüncəyə 
çevrilərək, fikirləri məşğul edir. Lakin, haman bu xülyalı fikirlər həqiqi 
təsəvvürlərlə əvəz edilir. Böyük Mirzə Fətəli Axundzadənin “xalq, ey zalım, 
səltənətdən çəkil, deyər, öz əlilə konstitusiya yazar, şərq tam cənnətə dönər!” kimi 
dahiyanə sözləri xatırlana-xatırlana gələcək Azərbaycan haqqında ümumi bir 
təsəvvür yaranır. Mayorun “millətimizin səadəti üçün Azərbaycanı azərbaycanlılar 
idarə etmiş və yenə də edəcəklər” sözləri isə bütün təsəvvürləri aydınlaşdıraraq, 
yaxın gələcəyimizin qəti mənzərəsini canlandırır. Fikirlərdə tam bir aydınlıq, 
qəlblərdə böyük bir inam vardır. Qurultay iştirakçıları vətənin məharətli mayorunu 
əvvəlcə şiddətlə alqışlamışdılarsa, indi kəsilməz alqışlar altında onun xitabət 
kürsüsündən enməsini təqib edirlər. Legiondan gələnlər əl vura-vura bir-birlərini 
dirsəkləyib, “bizim mayor, bizim aslan” deyə fərəhlə səslənirlər. Başqa hərbi 
hissələrdən olanlar: “Azərbaycan oğulları özlərini hər yerdə və hər cür şəraitdə 
göstərmişlər və göstərirlər”- deyə qürurlanırlar. Sivil paltarında olanlar isə “biz 
azəri türkləriyik. Demək ümumi türklüyümüzün ənənələrini biz dəxi davam etdirir, 
“Qorxmazlar”, “İgidlər”, “Dönməzlər” yetişdiririk” deyir, sevinirlər... 
Bütün çıxışlarda keçmiş ənənəvi qəhrəmanlıqdan, bu günün layiqli 
igidliklərindən və gələcək həqiqi ümidlərdən bəhs edilir. Həm də bu bəhslərin 
hamısı milli bir məzmun daşımaqdadır. Ruhlar milli, çıxışlar da millidir. Sovet 
iclaslarının zəhlə aparan adətləri kimi burada heç bir quru tərif və heç bir çığırtıqlı 
yoxdur. Səmimi qəlb ifadələri hər çıxışda hiss edilməkdədir. Milli duyğu hər 
çıxışın əsasıdır. Arkadaşlıq, hörmət və ləyaqət hər çıxışın məğzidir. Budur, əsl yeni 
Azərbaycan burada yaranmaqdadır. Çünki, onun gələcək həqiqi yaradıcıları indi 
buradan başlamışdırlar. Yorulmaz fəallarımızdan Fuadın etdiyi xüsusi və canlı 
çıxışı azərilər qəlbinin tam içindən xəbər verərək, onların həm keçmiş, həm də 
indiki mübarizələrinin aydın mənasını əks etdirir. O, deyir: “Allah azərilərə xüsusi 
şəkilli ayaqlar qayırmışdır. Onlar istiqlal adı olmayan bir yol üzərində yeriyə 
bilmirlər”. Bir azəri oğlu, bütün azəri türklərinin əsl ürək sözlərini bu cür ifadə 
edir. Bu atəşli ifadələr hər çıxış edənin tam qəlbindən gələrək, dinləyicilərin dəxi 
tam qəlblərinə qədər yetişir. Qəlblərdə sevinc, gözlərdə fərəh vardır. Bu sevinc və 
fərəh dalğaları böyük salonun qalın divarlarından keçir, elektromaqnit dalğaları 
kimi, uzaqlara - Qafqaza qədər yayılır. Orada da möhtəşəm Qafqaz dağlarını dəxi 
aşaraq, doğma Azərbaycanımıza çatır. Dinlə Azərbaycan, dinlə! Danışan sənin 
oğullarındır. Onlar sənin, ancaq sənin haqqında danışırlar. Lakin, təkcə danışma 
nədir, onlar sənin, ancaq sənin uğrunda vuruşurlar. 
Dinlə, doğma yurd, dinlə! Qorxmaz yurddaşlarımız hələlik buradan 
səslənirlər. Lakin, tarixin daha böyük xoşbəxt günündə adi bir salonu titrədən 
qurultay o zaman sənin geniş sahən üzərində öz şanlı iclaslarını açıq elan 
edəcəkdir. Xalq öz dili ilə danışacaq, Xalq öz əli ilə yazacaq. O, nədən danışacaq?.. 
O, nədən yazacaqdır?.. Ah, qocaman Vətən, bizim ağ saçlı qocalarımızdan kiçik 
balalarımıza qədər bunu hər kəs bilirmi? Təsadüfən bilməyən vardırsa, qoy 
vətəndən uzaqlardakı bu Milli Azərbaycan qurultayı salonundan yüksələn səsləri 
bir daha dinləsinlər. O zaman ən uca səsin “İstiqlal, istiqlal!” olduğu eşidiləcəkdir. 
Ürəkdaş”. (8) 
Qeyd edək ki, Berlində Milli Azərbaycan Qurultayının keçirilməsi 
azərbaycanlıların vahid bir təşkilat ətrafında birləşməsinə ciddi təsir göstərdi. 
 
X BÖLÜM 
 
AZƏRBAYCAN LEGĠONERLƏRĠNĠN MƏTBU FƏALĠYYƏTĠ. 
“AZƏRBAYCAN”, “HÜCÜM” QƏZETLƏRĠ,  
“MĠLLĠ BĠRLĠK” JURNALI 
 
İkinci Dünya Hərbində sovet xalqlarını təsir dairəsində saxlamaq    
məqsədi ilə Almaniya dövləti xüsusi təbliğat vasitələrindən məharətlə istifadə etdi. 
Müharibənin gedişində və Hitlerin ilk aylardakı qələbələrində alman təbliğatının 
əhəmiyyəti silahın gücündən az olmadı. Təbliğat Nazirliyi bu sahədəki işini 
gücləndirmək, əl elanı, kitabça və plakatlar hazırlamaq üçün öz fəaliyyətini 
“Vineta” təşkilatı ilə genişləndirdi. 1941-ci ilin 22 iyunundan bir həftə əvvəl on 
ikiyə qədər rus, ukraynalı, qafqazlı və türk-tatar bir yerə toplanaraq Qızıl Ordu 
əsgərlərini fərariliyə dəvət edən çağırışlar hazırladılar. Bu heyət Göbbelsin 
tabeçiliyində olan oberregierungstar Eberhard Taubert tərəfindən 
istiqamətləndirilirdi. Təbliğat Nazirliyi əl elanları və radio yayımlarından istifadə   
etməklə yanaşı, partiya natiqlərinin danışıqlarından, filmlərdən və toplantılardan da 
bəhrələnirdi. Elanların təyyarələrlə sovet bölgələrinə yayılması işi “Vermaxt-
təbliğat” dairəsi ilə birgə aparılırdı. Müharibənin başlanğıcında sovet əsgərlərini 
komandirlərini öldürüb almanların tərəfinə keçməsinə çağıran səkkiz milyon ədəd 
vərəqə çap olunub cəbhə  bölgələrinə  atılmışdı. Vərəqələrdə göstərilirdi ki, bu 
hərəkətin qarşılığında almanlar sovet əsgərlərinə yaxşı münasibət bəsləyəcəklər. 
(395, s. 168) 
Qeyd edək ki, müharibənin ilk aylarında bir çox Qızıl Ordu zabitləri bu 
vərəqələrdən istifadə edərək sərbəst şəkildə almanların tərəfinə keçmişdilər. 
Müharibənin zamanı uzandıqca vərəqələrin də məzmununda dəyişikliklər 
yaranırdı. Belə ki, vərəqələrdə xalqın dini hisslərinə müraciət olunur, kilsə və 
məscidlərin yenidən açılacağı vəd edilirdi. Çərkəzlərin, gürcü və azərbaycanlıların 
yaşadığı bölgələrə atılan vərəqələrdə isə kəndli və fəhlələr kolxoz və fabriklərin   
Qızıl Ordu tərəfindən dağıdılmasına qarşı mane olmağa çağırılırdı. Bilavasitə 
vərəqələr hazırlamaqla məşğul olan “Vineta” təşkilatının şefi Taubert Şərq 
Nazirliyinə tabe olsa da, bu sahəyə rəhbərliyi Təbliğat Nazirliyi aparırdı.  Bundan 
əlavə, vərəqələrin hazırlanmasına sonradan Xarici İşlər Nazirliyi də cəlb 
olunmuşdu. Taubertin 1943-cü ilin iyulunda Göbbelsə yazdığı bir məlumatda iki il 
ərzində Şərq Nazirliyi üçün təyyarələrdən atılmaq məqsədi ilə 500 milyon vərəqə 
və kitabça hazırlandığı, 60 milyon ədədin isə çapda olduğu göstərilirdi. Bundan 
əlavə, türküstanlıların, azərbaycanlıların və gürcülərin öz dillərində “Almaniya 
hürriyyət gətirir” məzmunlu kitabçalar da yayılırdı. 
Qeyd edək ki, “Vineta” təbliğat şöbəsi Göbbelsin başçılıq etdiyi Təbliğat 
Nazirliyində yaradılmışdı və Berlində yerləşirdi. Şöbənin üç xidmət növü vardı: 
Fəal Təbliğat, Helman bürosu, Radioverilişlər redaksiyası. Fəal təbliğat xidməti 
əsasən sovet hərbi qulluqçularının almanlar tərəfinə keçməsinə kömək göstərən 
çağırış vərəqələri, plakatlar, qrammofon valları hazırlayırdı. 
Helman bürosu işğal bölgələrindən Almaniyaya gətirilmiş SSRİ 
vətəndaşları arasında kütləvi tədbirlər hazırlanması ilə məşğul olurdu. 
Radioverilişlər xidməti isə SSRİ xalqları dillərində gündəlik verilişlər hazırlayıb 
yaymlayırdı. Radioverilişlər xidməti rus, ukrayna, belorus, Pribaltika və Qafqaz 
redaksiyalarından ibarət idi. Radioverilişin Qafqaz redaksiyasına professor Şayber, 
sonralar Qafqaz almanı Lents rəhbərlik etmişdir. Qafqaz redaksiyası da milli 
redaksiyalara bölünürdü: Azərbaycan, gürcü, erməni, Şimali Qafqaz, türkmən, tatar 
və kalmık. Hər bir redaksiyada rəhbərdən əlavə, hərbi  əsir və mühacirlərdən olan   
beş nəfərə qədər tərcüməçi və diktorlar işləyirdilər. Onlar öz dilində radio ilə hər 
gün Vermaxtın Ali komandanlığının cəbhə xidmətindəki vəziyyətlə bağlı 
məlumatlarını, alman qəzetlərinin icmalını, tarix, mədəniyyətlər haqqındakı 
verilişlərini səsləndirirdilər. 
Qeyd edək ki, radioverilişin Azərbaycan redaksiyasına əvvəllər Şamaxı 
rayonundan olan, sovetləşmədən sonra Türkiyəyə mühacirət etmiş, Tuğay 
Məmmədov başçılıq etmişdir. Sonradan Azərbaycan redaksiyasına rəhbərlik Şəki 
rayonundan olan Ənvər Qazıyevə tapşırılmışdı. Redaksiyada çalışanlar 300 marka 
əmək haqqı, hər çıxışa görə əlavə 10 marka müəllif haqqı alırdılar. Redaksiya 
proqramları sırasında “Anaya məktub”, “Novruzgülü”, “Milli müstəqillik”, 
“Azərbaycan nə uğrunda döyüşür” adlı verilişlər də vardı. (100) 
Almaniya dövləti vərəqə və kitabçalardan başqa türk-tatar və Qafqaz 
xalqları üçün, siyasi parçalanma məqsədi daşıyan radio təbliğatından da istifadə 
edirdi. Taubertin məlumatlarına görə, Təbliğat Nazirliyinin xətti ilə, Sov. İKP-nin 
Stalinə qarşı olan “Leninçi” qrupunu müdafiə xarakteri daşıyan “Leninçi” 
radiostansiyası da qurulub fəaliyyət göstərirdi. Bu radionu işlətməkdə məqsəd Sov. 
İKP-ni bölmək, qruplar yaratmaq, qrapları bir-birinə qarşı qoyub sovet dövlətini 
zəiflətmək idi (395, s. 170-171). Belə saxta “Leninçi” proqramlar sonradan 
Sovetlər Birliyində danışılan hər dildə yayımlanır, ehtiyaca görə gündə bir və ya 
iki dəfə efırdə verilirdi. Ümumilikdə isə, nasistlər həmin illərdə yeddiyə qədər 
radiostansiyadan istifadə edirdilər. (237, s. 303) 
1941-ci ilin 23 oktyabrında alman radiosu türkcə belə bir yayım vermişdi: 
“Azərbaycanlılar! Milis təşkilatına girin! Əlinizə tüfəng, makinalı tüfəng və 
cəbbəxana keçirməyə çalışın! Görəvinizi (vəzifənizi - N. Y.) yapın!” Lakin, bu 
müraciət Türkiyənin “Xəbər” qəzetində təhrif edilərək aşağıdakı şəkildə verilmişdi: 
“Azərbaycanlılar! Tüfənglər və makinalı tüfənglərlə silahlanın, gizli təşkilatlar 
qurun! Məğlub edilmək üzrə olan düşmənləriniz bolşeviklərə qarşı savaşın. 
Onlardan qorxmayın! Yurdunuzun qurtarılması üçün savaşın və bu şəkildə milli 
hissiyyatınızı isbat edin!” (395, s. 172) 
Qeyd edək ki, radio-müraciətlərdə yol verilən belə yanlışlıqlar alman 
dairələrini narahat etmiş, Xarici İşlər Nazirliyinin bu işə müdaxiləsi güclənmişdi. 
Şərq təmsilçisi Verner Otto fon Nentiq belə yanlışlığın aradan qaldırılması üçün 
Təbliğat Nazirliyi ilə əlaqəyə girmişdi. 
Qeyd etdiyimiz kimi, hərbi əsirlərə və legionerlərə münasibət də tədricən 
dəyişir və getdikcə onlara daha çox hüquqlar verilirdı. Artıq 1942-ci ildən 
başlayaraq hərbi əsirlərin yerləşdiyi düşərgələrdə və legionlarda poçt işi təşkil 
edilmiş, qəzetlər nəşr olunmağa başlamışdı. Düşərgələrdə “Kliç”, “Zarya” adlı 
qəzetlər nəşr edilir, həm də siyasi təbliğat xarakteri daşıyırdı. (371) 
Ayrı-ayrı xalqların təmsilçiləri, legionerləri öz dillərində qəzetlər, 
jurnallar, kitablar nəşr edirdilər. Məsələn, ruslar “Könüllü” (“Dobrovoleç”) 
qəzetini nəşr edib legionerlər arasında yayırdılar. 
Azərbaycan legionerlərinin yayımladığı “Azərbaycan”, “Hücum” 
qəzetləri, “Milli Birlik” dərgisi Vermaxt tərəfindən maliyyələşdirilir, Azərbaycan 
legionerlərinin fəallığı ilə çap edilirdi. Bundan əlavə, legionerlər arasında yayılan 
“Siqnal” jurnalı rus dilində çap edilsə də, azərbaycanlıların döyüş 
qəhrəmanlığından bəhs edən çoxlu yazılar nəşr olunurdu. “Azərbaycan” qəzeti isə 
1942-ci ilin may-iyun aylarından Berlində (Ünvan: Berlin, W8, Behrenstrabe 65, 
111) nəşr edilməyə başladı. “Azərbaycan” qəzeti Şərq Nazirliyinin xüsusi 
himayədarlığı ilə nəşr edilirdi. Qeyd edək ki, qəzetin ilk saylarında türk-osmanlı 
şivəsinə üstünlük verən mühacirlərə azərbaycanlı legionerlər etiraz etmiş, onun 
müasir Azərbaycan dilində, latın əlifbası ilə nəşrinə nail olmuşdular. Sonradan isə 
qəzet Təbliğat üzrə Baş İdarənin himayəsinə keçirilmişdi. Qəzet Berlində nəşr 
edilirdi, 6-8 səhifədən ibarət idi və tirajı 10 mindən 20 minə qədər qalxırdı. 
Qəzetdə Məcid Musazadə (Qarsalanlı) redaktor, Cəmil İsgəndərli redaktor 
müavini, Əliheydər Süleymanov arxiv işçisi, Mövsüm Babayev təlimatçı, Xaliq 
Babayev mətbəə işləri üzrə texniki əməkdaş, Zahid Ağayev icraçı katib, Əli 
Adıgözəlov korrektor vəzifəsində çalışırdılar. Bəzi məlumatlara görə Sovet 
Azərbaycanında sonralar “Mixaylo” kimi məşhurlaşmış Mehdi Hüseynzadə də 
legioner olmuş və “Qürbətzadə” təxəllüsü ilə həmin mətbuat orqanlarında çıxış 
etmişdir. Qəzet 1945-ci ilin mart ayına qədər nəşr edilmişdir. (96) 
Qeyd edək ki, qəzetdə milli istiqlalımız, milli tariximiz, adət və ənənəmiz, 
ədəbiyyatımız, folklorumuzla bağlı çoxlu yazılar çap edilirdi. Qəzetin 1942-ci 
ildəki 20 dekabr tarixli sayında (N28) “Milli Azərbaycan” başlıqlı bir məqalədə 
yazılırdı: Taburlarımızın başları üzərində dalğalanan üçrəngli bayraq - bu 
Azərbaycanın bayrağıdır. Milli Azərbaycan bayrağı”. Qəzetin eyni sayında “Göy-
Qırmızı-Yaşıl” (Milli Azərbaycan bayrağı). “Milli Azərbaycan bütün xalqın 
Azərbaycanıdır”, “Siniflər yox, millətlər var” kimi milli Azərbaycan ideolojisinin 
əsaslarını anladan məqalələr çap olunurdu. (16) 
Keçmiş legioner, Azərbaycan Milli Mərkəzinin Başqanı M. Kəngərli 
“Azərbaycan” qəzetinin fəaliyyəti ilə bağlı yazırdı: “3 yanvar 1943-cü ildə 
“Müqəddəs arzu, böyük ümid” məqaləsində: “23 illik əsirlikdən sonra istiqlalçı 
azərbaycanlıların yeni il arzularını əlimizdə silah olaraq həqiqiləşdirmək şərəfi biz 
legionerlərə nəsib olmuşdur” yazılırdı. Eyni nüsxədə Qurban bayramı münasibəti 
ilə yazılan “Qurbanlarımız qəbul olsun” məqaləsində “Biz milli Azərbaycanın 
qurbanlarıyıq” deyilirdi. 1943-cü ilin 10 yanvarındakı sayda “Bir kərə yüksələn 
bayraq, bir daha enməz!” məqaləsində bu sətirlər vardı: “Eyni ilin 28 Mayısında 
Milli Azərbaycan Cümhuriyyətinin istiqlalını elan etmiş olan Milli Azərbaycan 
Şurasının rəisi Rəsulzadə Məhəmməd Əmin Millət Məclisinin iclasını açırdı. Natiq 
Milli hökumət və Milli Məclis üzvlərindən başqa, izdihamlı əhali tərəfindən dəxi 
diqqət və həyəcanla dinlənilən sözlərini, üzünü milli bayrağa çevirərək, bu cümlə 
ilə bitirmişdir: - Bir kərə yüksələn bayraq, bir daha enməz!”. Bu tarixi xatirələri 
nəql etdikdən sonra qəzet legionerlərə xitabla bunları əlavə edir: “Əziz arkadaşlar! 
Baxınız, 23 il sonra, eyni bayraq, türklüyümüzün, müsəlmanlığımızın, əsri (müasir) 
adamlar olduğumuzun, bir sözlə, hürr və müstəqil bir millət olduğumuzun əlaməti 
olan bu müqəddəs bayrağı biz legionerlər, biz millət və vətən yolunun canfədaları 
indi başlarımızın üstündə və qollarımızda daşıyırıq!..” 24 yanvar 1943-cü il tarixli 
nüsxədə Milli Azərbaycan Komitəsi haqqında dərc olunan bir informasiyada Milli 
Azərbaycan Komitəsinin alman hökumət məqamlarının məlumatı ilə fəaliyyətə 
başladığı xəbər verilir. Bu xəbərə görə, “Adlon” otelində azərbaycanlıların bir 
toplantısı olduğu və bu toplantıda möhtərəm Məhəmməd Əmin Rəsulzadənin 
təfsilat verdiyi bildirilir. Milli Komitənin Proqramı: “Azərbaycanın milli haqlarını 
qorumaq, vətənin xilas və istiqlalı üçün mübarizə etmək, Qafqasiyalı millətlərin 
dostluqları və siyasətcə bir yerdə yaşamaları üçün çalışmaq və Almaniya ilə sıx 
surətdə işbirliyi təmin etməkdən ibarətdir”- deyilir. İqtibasları, əlimizdə təsadüfən 
mövcud olan nüsxələrdən dərc edirik. Bu nüsxələr arasında bir də “Azərbaycan” 
qəzetinin 25-ci istiqlal ildönümünə təsis etdiyi 30 may 1943-ci il tarixli nüsxəsi 
vardır. Bir kərə nüsxənin səhifəsını başdan-başa böyük manşetlərlə - nasist 
Almaniyanın təhəmmül edəməyəcəyi, fəqət müstəqil Azərbaycan dövründə məşhur 
olan – “insanlara azadlıq, millətlərə istiqlal!” şüarı bəzəyir. Sonra idarə tərəfindən 
“Azərbaycanın qəhrəman oğullarına” - deyə bir xitab vardır. Bu xitab belə bitir: 
“Davamız haqlıdır. Haqq bizimlədir. Yaşasın cəsur legionerlərimiz, yaşasın milli 
istiqlal!” Eyni nüsxədə “Azərbaycan istiqlalının susdurulduğu 27 aprel - Azəri 
türklərinin qaragünü münasibəti ilə milli şefimiz hörmətli M. Ə. Rəsulzadəyə 
redaksiyamız adından yazdığımız bir məktuba hörmətli şefin cavabını dərc edirik” 
müqəddiməsiylə Emin bəyin bir məktubu dərc edilmişdir. Məktub belə bitir: 
“Yaşasın milli Azərbaycan, yaşasın milli istiqlal idealına bağlı qalan Azərbaycan 
legionerləri!” Məktubun bir cümləsi çox mənalıdır, deyilir: “Milli istiqlal uğrunda 
canlarını verməyə hazır fədailərin şəxsinə qarşı göstərdikləri etimada layiq bir 
xidmətdə bulunmaq imkanını əldə etmək, milli davaya sərf etdiyim həyatımın ən 
sədaqətli anını təşkil edəcəkdir!” Bu nüsxə başdan-başa istiqlal, milliyyət, türklük, 
demokratiya və Azərbaycan istiqlalını canlandıran xatirələr və aktual məqalələrlə 
doludur. “28 Mayıs Azərbaycan tarixinin əhəmiyyəti”, “Azərbaycan istiqlalı 
uğrunda mübarizə” kimi başlıqlar nüsxənin hər səhifəsində gözə çarpmaqdadır. 
Qəzetin ədəbiyyata ayırdığı səhifədə milli şairimiz Əhməd Cavadın “Milli 
bayrağımıza!” xitab edən şeri yanında atəşli istiqlal şairimiz Gültəkinin, Sananinin, 
legioner şairlərdən Daşqın, Süleyman, Mustafa Həqqi, Azəri və başqa şairlərin 
istiqlal, milliyyət, türklük və bu ideallar uğrunda mücadilədən bəhs edən həyəcanlı 
parçaları dərc edilmişdir. Bu nüsxə rəsmlidir. Rəsmlər istiqlal dövrü böyüklərinin: 
Milli Şura başqanı möhtərəm M. Ə. Rəsulzadə, Milli Məclisin ikinci rəisi 
Həsənbəy Ağaoğlu, hökumət rəisləri Fətəlixan Xoylu ilə Nəsib bəy Yusifbəylinin 
fotolarını; parlament binası, milli əsgərlərdən bir qrupu, istiqlal dövrünə aid kağız, 
pul və sair bu kimi xatirələri canlandırmaqdadır. Bütün bu yazı və rəsmlərin 
arasında özəl bir çərçivə içində 28 Mayıs 1918-ci ilin İstiqlal Bəyannaməsinin 5 
maddəsi dərc olunmuşdur”. (145, s. 25-27) 
Azərbaycan legionerlərinin Berlində nəşr edilən “Azərbaycan” qəzetinin 
1943-cü ilin avqust (32(60) sayındakı materiallar, məlumatlar, yazılar olduqca 
maraqlıdır. Bu yazılar legionerlərin həyatını, fəaliyyətini öyrənməkdə ilkin 
mənbədir. Qəzetin həmin sayındakı yazılarda göstərilirdi: “Nöqsanlarımız 
haqqında”kı məqalədə yazılırdı: “Etiraf etməliyik ki, Azərbaycan legionerləri 
arasında milli şərqilər oxumaq işi o qədər də qabaqda deyildir. Son zamanlarda 
bəzi legionerlərimiz tərəfindən yazılan bir neçə əcaib mahnılar oxunurdusa, indi 
bəzi alaylarımızda legionerlərimiz “Qarabağ şikəstəsi” və ya “Kəsmə şikəstə” ilə 
addımlayırlar. Bəzən də vaxtı ilə Sarı Aşığın “Yaxşı” adlı sevgilisi üçün yazdığı 
sözləri də oxuyurlar. Əcəba, tara və ya kamançaya layiq olan həzin can yandırıcı 
bir musiqi ilə addımlamaq olarmı? Əlbəttə yox! Legionerlərimizin oxuduğu ağı və 
şikəstələrin toylarda, məclislərdə oxunanlardan fərqi orasındadır ki, legionerlərimiz 
mahnının əvvəlində gələn “əziziyəm”, axırında isə “ay anam qurbanı, gəl qadan 
alım” sözlərini demirlər. “N” legionunun legionerləri belə bir mahnı ilə 
fərqlənirlər: 
... Aşağıdan gəlir bir cüt erməni,  
Bir cüt yaxası var, üstü düyməli.  
(Yaxa da cüt olarmı?)  
Qaçma ingilisim, tutaram səni, 
 Şəkər loxması tək udaram səni... 
Ümumiyyətlə, belə mahnını “inşa” edən “şairin” ehtimal ki, türkcə 
qrammatikadan heç xəbəri yoxdur. “Avtor” şəkilçinin (suffiksin) nə olduğunu 
bilmir. 
Yenə belə bir şərqiyə də rast gəlirik:  
... Ay domenrota, Davay pulemyota... ...  
Bu yaxınlarda “N” legionunda mollalardan biri belə bir marş “icad” 
etmişdir: 
... Əmri bizə hauptman verir, 
Komandanı bizə feldfebel verir... 
Biz gözəlcə bilirik ki, legionerlərimiz arasında qüvvətli talanta (istedada-
N. Y.) sahib olanlar vardır. Onları bu işə cəlb etməklə belə nöqsanları aradan 
qaldırmaq olar. Nöqsanlarımızı aradan qaldıralım və legionerlərimiz üçün elə 
mahnılar yazalım ki, o, apardığımız milli azadlıq mübarizəmizdə bizə ilham və ruh 
versin. 
Bu çağırış birinci növbədə Ucadağlıya, Dənizə, Daşqına, Əzimliyə, 
Divaniyə, Zahidliyə və sair bunlar kimi gənc qüvvələrimizə daha çox aiddir. (Leg. 
Qürbətzadə)”. (7) 
“Hissəmiz ilk vuruşda qalib çıxdı” məqaləsində isə yazılmışdı: “Bizim 
taburda legionerlərə böyük qayğı göstərilir. Cənab oberleytenant Lövven tabur 
nəfərləri ilə hər gün görüşür, ayrı-ayrılıqda onlarla söhbətlər aparır və legionerlərin 
vəziyyətini hər cəhətdən daha da yaxşılaşdırmaq üçün əlindən gələni əsirgəmir. O, 
xəstələri də unutmur. Hər gün onların yanma gedir və qiymətli hədiyyələr aparır. 
Taburumuzda olan almanlar və azərbaycanlılar bir-birləri ilə mehribancasına 
yoldaşlıq və dostluq edirlər. Hətta hər bir alman növbəti məzuniyyətə gedərkən 
özləri ilə bir azərbaycanlı da aparır. Bunun üçün taburumuzda imkan vardır. Budur, 
yefreytor Şefler məzuniyyətə getdiyi zaman legioner Məhəmmədi və ştabsfeldfebel 
Şonner isə legioner Əzizovu özü ilə birlikdə aparmışdır. Belələri taburumuzda az 
deyildir. Bunlarla yanaşı olaraq taburumuz öz hərbi və taktiki təlim işlərini 
müvəffəqiyyətlə davam etdirir. Legionerlər müasir alman hərbi texnikasına 
məharətlə yiyələnmişlər və döyüş bacarıqlarını qat-qat artırırlar”. (7) 
Legioner Mirzənin “Uzun və xoşbəxt həyat arzu edirlər” başlıqlı yazısında 
isə bildirilirdi: “İstirahət günü idi. Bütün legionerlər gəzməyə getmək üçün 
hazırlaşırdılar. Bu arada incəsənət dərnəyinin konsert vermək üçün legionumuza 
gəlməsi düzəldi. Tabur komandanı cənab oberleytenant Lövven də burada idi. 
Onun anadan olmasının 55 illiyi bu gün tamam olurdu. Konsert olduqca təntənəli 
keçdi. Hər kəsdə böyük sevinc və ruh yüksəkliyi hiss olunurdu. Konsertdən sonra 
cənab oberleytenant Lövven çıxışında bildirdi: “Vətənini bolşevik əsarətindən xilas 
etmək uğrunda qəhrəmancasına vuruşan azərbaycanlı legionerlərin göstərdiyi 
mərdlik məni hədsiz dərəcədə ruhlandırır. Öz vətəniniz Azərbaycanda azad olaraq 
belə şənlikləri keçirməyi arzu edirəm”. Onun bu çıxışından sonra legionerlər 
arasında böyük canlanma başlandı. Sonra yemək məclisi düzəldi. Ober-leytenant 
legionerləri sevdiyi kimi, legionerlər də onu hədsiz dərəcədə sevir, ona uzun illər 
xoşbəxt yaşamağı arzu edirlər”. (7) 
Qəzetdə şer və hekayələrə, şairlərimizin, yazıçılarımızın əsərlərindən 
nümunələrə və əsərlərinin təhlilinə də yer verilirdi. “Böyük milli və lirik şairimiz 
Hüseyn Cavid” məqaləsində yazılmışdı: “Azəri türk ədəbiyyatının milli və lirik 
şairi, mənzum və mənsur dram əsərlərinin yaradıcısı, müasir ədəbi varlığımızın 
parlaq tacı olan Hüseyn Cavidi tanımayan bir azəri türkü və onun inci kimi 
qiymətli şerlərini sevə-sevə oxumayan bir çox qabaqcıl türk ziyalısı belə yoxdur. 
Cavid təkcə Azərbaycan, Qafqaz deyil, eyni zamanda, bütün Orta Asiya millətləri, 
Kazan, Krım, İdil-Ural tatarları, Türkiyə və İran xalqları arasında belə özünü 
yaxşıca tanıtmış və müasir şərqin diqqətəşayan şairləri sırasına daxil olmuşdur”. 
Sonra Hüseyn Cavidin “Uçurum” əsərindən Əkrəm ilə İldırımın mükaliməsindən 
parçalar verilmiş, “Şeyx Sənan”dakı Şeyx Hadi və Şeyx Kəbirin dialoqu təsvir 
olunmuş, maraqlı təhlil aparılmışdır. Məqalənin sonu bu sözlərlə yekunlaşır: 
“Bədii drama əsərində mövcud quruluşun iç üzünü tərənnüm edən elə bir məfkurə 
heç bir zaman dinsizlər, allahsızlar və vicdansızlar hakimiyyətinin müti və kor 
“nəzəriyyəçi” və “alimləri”nin hər cür humanistlik və insani duyğulardan kənar 
olan bu cəllad bolşevik “tənqidçiləri”nın xoşuna gələ bilməzdi. Bunun üçün də 
sovet bolşevik üsul-idarəsi və bu idarəni başlıca olaraq kəndilərinə (özlərinə) xas 
bilən rus-bolşevik-yəhudilər və onların Azərbaycan xalqı içərisindəki satqınçı və 
alçaq agentləri olan bir sıra vətən xainləri daima Hüseyn Cavidə hücum edərək, 
onun ədəbi varlığını baltalamış və şairi arası kəsilməyən təqiblərlə yaxalamışlardır. 
Xüsusən, Azərbaycanda “NEP” dövrünün qurtarması ilə əlaqədar olaraq, bu təqib 
və hücumlar özünü daha şiddətlə göstərməyə başlamış və şairi dəfələrlə “QPU” 
podvallarını (zirzəmilərini - N. Y.) ziyarət etməyə məcbur etmişdir. Hələ 1917-ci il 
inqilabının müdhiş dəhşətləri ilə həyəcana gəlmiş və xalqımıza azadlıq deyil, zülm 
və işgəncə gətirən belə bir amansız tufandan mütəəssir olmuş şair Azərbacanda 
doğan aprel tufanı ilə əlaqədar olan (situasiyaya) qarşı üsyan bayrağı qaldıraraq 
yazmışdı: 
Elə bir əsr içindəyəm ki, cahan  
Zülm dəhşətlə qıvrılıb yanıyor,  
Üz çevirmiş də Tanrıdan insan, 
 Küfri haq, cəhli mərifət sanıyor.  
Dinləməz kimsə qəlbi, vicdanı,  
Məhv edən haqlı, məhv olan haqsız...  
Başçıdır xalqa bir yığın cani,  
Hər münafıq, şərəfsiz, əxlaqsız”. (7) 
“Azərbaycan” qəzetinin saylarında belə maraqlı yazılar tez-tez dərc 
olunurdu. 
Qəzetin 1943-cü ilin 14 noyabrında çap edilmiş 46(74)-cı sayında isə 
Berlində keçirilən Milli Azərbaycan Qurultayı haqqında geniş məlumatlar dərc 
olunmuşdur. Qəzetdə qurultaya göndərilən təbriklərin mətni və çıxış edənlərin 
məruzələri ilə də tanış olmaq mümkündür. Bundan əlavə, çıxışçıların fotoları da 
verilmişdir ki, bu da həmin şəxsləri tanımaq, öyrənmək baxımından maraqlıdır. 
Qeyd edək ki, qəzetin 46-cı sayının 1, 2, 3, 4, 5-ci səhifələrində Milli 
Azərbaycan Qurultayının materialları verilib. 5-ci səhifənin sonunda legioner 
Miskinin “Ey cavanlar” şeri çap olunmuşdur. Bədii və sənətkarlıq baxımından 
yüksək olmasa da, tarixiliyinə görə əhəmiyyətli olan həmin şerdə vətənin azadlığı 
ideyası əsas götürülmüşdür: 
Sən bir cəsur türk oğlusan, qəhrəman! 
Azad elə öz yurdunu düşmandan!” (8) 
Qəzetin “Cəbhələrdə vəziyyət” başlığındakı yazılar, məlumatlar 6-cı, 
sonuncu səhifədə verilmişdir. “Almaniya silahlı Qüvvələri Baş Komandanlığının 
məlumatı”nda bildirilirdi:” 2 noyabr - Düşmən Krımda, Kerç şəhərinin hər iki 
tərəfinə çıxmaq istəmişdir. Düşmən mühasirə edilmiş, dar bir sahəyə 
sıxışdırılmışdır. Başqa yerlərdə düşmənin cəhdi, ona böyük itki verilməklə puça 
çıxarılmışdır. Sahilə çıxmış qoşunlar məhv edilmişdir. Dneprin aşağı axımından 
cənuba doğru, Noqay səhralarından Dneprə tərəf soxulmuş düşmən motorlu hissəsi 
ilə döyüşlər davam edir. Bolşeviklərin alman hissələrini ayrı salmaq və mühasirə 
ciddi-cəhdləri məğlubiyyətə uğramışdır. Dnepropetrovskinin cənubi-qərbində 
Dnepr dirsəyində düşmənin hücumu olmuşdur. Bu zaman hücum edən 40 sovet 
tankından 28-i məhv edilmişdir. 
Krivoy-Roqun şimalında qoşunlarımızın əks-hücumları müvəffəqiyyətlə 
nəticələnmişdir. Müdafiəmizə soxulmuş düşmən arxasından kəsilmiş və məhv 
edilmişdir. Təxmini hesablamalara görə, oktyabrın 27-dən sonra 5000 əsir 
tutulmuş, 357 tank, 378 top və 500-dən artıq avtomaşın ələ keçirilmiş və ya məhv 
edilmişdir. Kəskin müqavimət göstərən düşmən hissələri xüsusilə ağır itki verməyə 
düçar olmuşlar. Cənubi İtaliya cəbhəsinin cənub-qərbində düşmən böyük qüvvətlə 
qoşunlarımızın mövqelərinə hücum etmişdir. Alman bombardmançıları dünən 
Cənubi İngiltərə sahilində olan bir neçə limanlar üzərinə axın etmişdir. 
Krımın şimal girişində, Xersonun bir məntəqəsində və Dneprin böyük 
düşərgəsində düşmənin güclü tank və piyada qüvvətlərilə döyüşlər gedir. Sovet 
qoşunları ağır itkilər verir. 
Bir bölgədə hücum edən 40 sovet tankının 23-ü məhv edilmişdir. Kiyev 
altında və onun şimalında sovet qoşunları tankların yardımı ilə hücumlarını davam 
etdirmişlər. Onlar bir neçə yerdə cəbhəni yarmağa müvəffəq olmuşlar. Ağır 
döyüşlər davam edir. Veliki Luki altında 32 sovet tankı məhv edilmişdir. 
Şimal Buzlu dənizi üzərində hava döyüşlərində və zenit artilleriyasının 
atəşilə 16 sovet təyyarəsi vurulmuşdur. Bizim itkimiz olmamışdır. 
Alman təyyarələri 5 noyabr gecəsi London şəhərini bombalamışlar. 
6 noyabr - Krımda, Kerçin hər iki tərəfində və Pereqor keçidində gedən 
ağır döyüşlərdə alman-rumın hissələri tərəfindən sovet qoşunlarının hücumları 
püskürtülmüşdür. 
Dneprin aşağı axımında, Xerson və Niqopol məntəqələrində bizim 
müdafıə mövqeyimizə edilən düşmən hücumları püskürtülmüşdür. 
Dnepropetrovskinin cənubunda düşmənin kəskin müqavimətinə baxmayaraq, 
hücum edən qoşunlarımız irəliyə doğru hərəkət etmişlər. İlin əvvəlindən indiyədək 
44-cü tank piyada diviziyası “Das Reyc” düşmənin 2000 tankını məhv etmişdir. 
Sovetlər Kiyevdən şimalda döyüşə yeni qüvvələr gətirmişlər. Yarma 
təhlükəsindən sağınmaq üçün bizim qoşunlar Kiyev məntəqəsindən geri alınmışlar. 
Alman hava qüvvələri tərəfindən şərq cəbhəsində noyabrın 3-dən 5-dək 140 sovet 
təyyarəsi məhv edilmişdir. Öz itkimiz 6 təyyarədir. 
Təcili məlumatlarda deyilir ki, alman hava qüvvələri Aralıq dənizinin 
qərbində düşmən yığnaqlarına ağır bir zərbə vurmuşdur. Bombardman təyyarə 
birləşmələri Şimali Afrika sahilində düşmənin qoşunla dolu olan 22 nəqliyyat və 
onlan mühafızə edən 8 qırıcı gəmisinə hücum etmişlər. Çoxlu bombardman və 
torpedləmə nəticəsində cəmi 140 000 ton sututumu həcmində olan 13 nəqliyyat və 
iki də qırıcı gəmi elə zədələnmişdir ki, onları məhv olmuş hesab etmək olar”. (6) 
Bundan əlavə, Berlində Azərbaycanın Milli Birlik Məclisinin orqanı 
olaraq “Milli Birlik” jurnalı da nəşr edilirdi. Aylıq olaraq çap edilən jurnalda (1000 
nüsxə tirajla) rəsmi məlumatlarla yanaşı, Azərbaycanın tarixi, müstəqilliyi ilə də 
bağlı yazılara rast gəlmək mümkün idi. Jurnalın redaktoru Cəlil İsgəndərli, aparıcı 
müəllifləri Ənvər Qazıyev, Cabbar Məmmədov və Lətif Kərimov idi. (96). 
Bundan əlavə, Azərbaycan legionerlərinin fəallığı ilə ana dilimizdə bəzi 
kitablar da nəşr edilmişdir. Belə ki, N. Nərimanovun “Bahadır və Sona” əsəri, 
Ceyhun Hacıbəylinin tərtib etdiyi “Atalar sözü”, Lətif Kərimovun “Azərbaycan 
şerləri almanaxı”, Cabbar Məmmədovun isə “Azərbaycanda milli hərəkat” (1920-
1941-ci illərdə Azərbaycan xalqının mübarizəsinə aid) kitabı nəşr edilmişdir. (96). 
Legionerlərin fəaliyyətindən, döyüş şücaətindən bəhs edən yazılara 
“Siqnal” jurnalında da rast gəlmək mümkündür. “Siqnal” jurnalı 1940-cı ildən, 
Berlində (Ünvan: Berlin SW68, Koxtrasse 22-26) ayda bir dəfə rus dilində nəşr 
edilirdi. Jurnalın baş redaktoru Vilhelm Reets idi. Jurnalın 1944-cü ildə çap 
olunmuş 12-ci sayında aşağıdakı başlıqlı yazılar vardı: 1) “Şəhərdə döyüş. 
Azərbaycan könüllüləri şərqdəki gizli təşkilatlarla mübarizə aparırlar”. 2) “O biri 
tərəfə. İngilis, Amerika qəzet və jurnallarından”. 3) “Xırdalanmayan rubl” - N. S. 
Leskovun hekayəsi. 4) “Böyük imperiya - Alman dövlətinin taleyi”. 5) “Leyli və 
Məcnun” - Nizami Gəncəvinin əsərlərindən”. 6) “Naperekor vraqam - Alman 
dəmiryolçularının həyatı və mübarizəsi”. 7) “Orqanın səsi - Emmanuiel 
Reyndlyayın məqaləsi”. 8) “Öz torpağında” – “Xüsusiyyətçi kəndçi - ölkənin 
çiçəklənməsinin girovudur”. 9) “Volqa oğlu” - Könüllü öz döyüşçü yoldaşı 
haqqında”. (344) 
Jurnalın 4-cü səhifəsində mayor Əbdürrəhman Fətəlibəyli Düdənginskinin 
qəhrəmanlığı, döyüş şücaəti haqqında məqalə və onun zabit formasında fotosu 
verilmişdir. Mayor haqqındakı məqalə bu sözlərdə yekunlaşır: “Mayor döyüşən və 
öz xalqının inamlı oğludur. Belə insanların yolu bir dəfə və həmişəlik 
müəyyənləşir. Xaraktersiz siyasi opportunizmi inkar edən mayor deyir: “Biz türk 
mənşəli xalqıq, belə olmuşuq və həmişəlik də qalacağıq”. (344, s.4) 
Avropanın yaşayıb qalması uğrunda Almaniyanın apardığı mübarizədə 
böhran yaranmış və bəzi müttəfiqlər inamlarını dəyişdilər, nəticədə cəbhələrdəki 
ordu hissələri geri çəkildilər. Lakin heç zaman, bir saniyə belə, mayor 
Fətəlibəylinin və onun döyüşçülərinin qətiyyətində tərəddüd yaranmadı. 
Azərbaycan dağlarında “inam” sözü müqəddəsdir və bundan ötrü öz canlarını belə 
əsirgəmirlər. 
Öz sevimli və uzaq vətəninin yeni işıqlı həyatı uğrunda bolşevizmə qarşı 
mübarizə bayrağı qaldıran belə adamlardır”. (344, s.4) 
Bundan əlavə, jurnalda Xorvatiya, Almaniya, İngiltərə, Norveç, Çin və 
Hindistana aid müxtəlif məzmunlu fotolar verilmişdir. Xorvatiyaya aid verilmiş 
foto belə izah olunmuşdur: “Yaşayış məntəqəsi Titonun quldurlarından 
təmizlənmişdir. Şəxsi qvardiyanın döyüşçüsü beşguşəli quldur ulduzu üzərində 
qələbə əlaməti olaraq divara Xorvat hərəkatının rəmzi olan “U” hərfini həkk edir”. 
(344, s.5) 
Jurnaldakı işarələnmiş 3-cü fotonun izahı belə təsvir olunurdu: “Bütün 
ölkədə xalq dəstələri yaratmağa çağrılmışdır. Bu foto Adolf Hitlerin çağırışından 
sonra çəkilmişdir. Yaxınlarda formalaşmağa başlamış dəstələr öz faydasını 
verməyə başlamışdır”. (344, s.5) 
Beləliklə, Almaniyada fəaliyyət göstərən, vətənlərini bolşevik istilasından 
xilas etməyə çalışan azərbaycanlılar həm öz dillərində mətbu orqanlar çıxarır, 
qəzet, jurnallar, kitablar çap edirdilər, həm də başqa qəzet və jurnallarda onların 
qəhrəmanlığı və uğurlu döyüşləri haqqında məlumatlar dərc olunurdu. 
Qeyd edək ki, Azərbaycan İrtibat qərargahına verilmiş məhdud 
səlahiyyətlərə baxmayaraq, Ə. Fətəlibəylinin zəkası və tükənməz enerjisi sayəsində 
qısa bir zamanda, o zaman Azərbaycan legionunun orqanı olaraq nəşr edilən 
“Azərbaycan” qəzeti yanında sivillər məsələləri ilə məşğul olan “Mittelsteile”, yəni 
təltif, tərcümə və nəşriyyat işlərinə nəzarət edən elmi şöbə könüllülərin milli 
tərbiyə işləri ilə uğraşan “Milli Birlik” məcmuəsi nəşrə başlamış və fəaliyyət 
göstərmişdi. Bütün bu fəaliyyətlər qısa bir zamanda müsbət və fəxr olunacaq 
nəticələr verməyə başlamış, Azərbaycan legionuna daxil olan birliklərdə yüksək bir 
milli ruhun yaranmasına təkan vermişdi. (404) 
 
XI BÖLÜM 
 
VLASOV KOMĠTƏSĠNĠN YARADILMASI. AZƏRBAYCAN 
LEGĠONERLƏRĠNĠN VƏ DĠGƏR LEGĠONERLƏRĠN “VLASOV 
KOMĠTƏSĠ”NƏ ETĠRAZLARI. AZƏRBAYCANIN MÜSTƏQĠLLĠYĠNĠ 
ALMANĠYANIN TANIMASI 
 
Məşhur sovet generalı A. A. Vlasov 1942-ci ilin iyulun 12-də almanlara 
əsir düşmüşdü. (254, s.4) Qeyd edək ki, Hitler rus mənşəli əsirlərdən ordu 
yaradılması təklifinə mənfi münasibət göstərirdi. O, 1943-cü ildə belə bir təklifə 
qəti etirazını bildirmişdi (371, s.344) Lakin, Hitlerin etirazlarına baxmayaraq, 
cəbhədə vəziyyətin dəyişməsi, almanların geriyə doğru sıxışdırılması və Amerika, 
İngiltərə dövlətlərinin Sovet ordusuna yardımının güclənməsi, nəhayət, “Rusiya 
Azadlıq Ordusu”nun yaranmasını gerçəkləşdirdi. 
General Vlasovun “Rusiya Azadlıq Ordusu”nu yaratmaqda bir başlıca 
məqsədi də hərbi cəhətdən daha da güclənmək, hər ehtimala qarşı, Almaniya 
məğlub olduqdan sonra Qərb dövlətlərinin - ABŞ-ın və Böyük Britaniyanın 
köməyi ilə “üçüncü qüvvə” kimi Sovet İttifaqına qarşı çıxış etmək idi. (371, s. 344) 
Qeyd edək ki, ruslardan ibarət könüllü birliklər, ayrı-ayrı taburlar, alaylar 
olaraq formalaşırdı. Belə formalaşan birliklər alman diviziyalarının tərkibinə daxil 
edilirdi. 1943-cü ilin payızında polkovnik-leytenant Xolters rus könüllülərindən ilk 
hissələr yaratmağı təklif etmişdi. 
Qeyd edək ki, hələ 1941-ci ilin iyununda müharibə başlayandan az sonra 
Yuqoslaviyadakı Rus bürosunun rəisi general-mayor M. F. Skorodumov almanlara 
rus diviziyası yaratmaq təklifı ilə çıxış etmiş, lakin onun bu fikri qəbul 
olunmamışdı. General Skorodumov gözlənilmədən 1941-ci ilin sentyabrın 12-də 
ayrıca rus korpusunu yaratması haqqında elan verdi və 18 yaşdan 55 yaşa qədər 
səfərbərliyin başlandığını bildirdi. Alman hökumət orqanları onun bu təklifinə 
etiraz edib, sentyabrın 14-də generalı həbs etdilər. (254, s. 11-12) 1942-ci ilin 
noyabrın 30-da alman komandanlığının xüsusi qərarı ilə Rus Mühafizə Dəstəsi 
korpus adlanaraq Vermaxtın tərkibinə qoşuldu. 1943-cü ilin sentyabrın 
əvvəllərində korpusda 4,8 min əsgər və zabit olduğu halda, 1944-cü ilin 
sentyabrında bu rəqəm 11 minə çatırdı. (254, s. 13) Qeyd olunmalıdır ki, Rus 
legionerləri müxtəlif adlarla birlik və ordular yaradırdı: 1) “Birinci Milli Ordu”. 2) 
“Rus Milli Xalq Ordusu”. 3) “Rusiya Xalq Azadlıq Ordusu”. 4) “Rusiya 
Xalqlarının Qurtuluş Komitəsi” və s. 
1944-cü ilin avqustun 14-də Çexoslavakiyanın paytaxtı Praqada SS-in 
dəstəyi ilə (xüsusən Himmlerin) general Vlasovun başçılığı altında “Rusiya 
Xalqlarının Qurtuluş Komitəsi” (RXQK) yaradıldı. (395, s. 160) “Şərqi Türk 
Silahlı Qüvvələri” və “Qafqaz Silahlı Qüvvələri” quruluşunda rus hərbi 
əsirlərindən və “Şərqli işçilərdən” ibarət təşkil olunan “Rusiya Qurtuluş Ordusu” 
1945-ci ilin yanvarında Vlasovun sərəncamına verildi. (395, s. 160) 
Qeyd edək ki, 1944-cü ilin noyabrın 14-də qəbul edilən məşhur “Praqa 
Manifesti” uzun müddət sovet tədqiqatçıları tərəfindən təhrif olunmuş məzmunda 
izah edilmişdir. Manifest haqqında oxuculara belə məlumatlar verilirdi: “Hitler 
sənədi”, “darıxdırıcı sənəd” və s. Sovet müəllifləri izah edirdi ki, bu manifest 
xüsusiyyətçiliyin tərəfindədir, sinfi mübarizəyə son qoyulmasını tələb edir və s. 
Lakin, qeyd etməliyik ki, bu Manifest 14 maddədən ibarət idi və yeni Rusiya 
dövləti yaratmağa daha çox üstünlük verirdi. 
Manifest bu sözlərlə başlayırdı: “Həmvətənlər! Qardaşlar və bacılar! Bu 
ağır sınaq saatlarında biz Vətənimizin, xalqlarımızın və özümüzün xüsusi taleyini 
həll etməliyik. İnsanlıq böyük itkilər dövrü yaşayır. Davam etməkdə olan dünya 
müharibəsi bir-birinə qarşı olan siyasi sistemlərin ölüm-dirim mübarizəsidir.  
Başda başqa xalqların əzilməsi və istismarı üzərində nəhəngliyi möhkəmlənən   
İngiltərə və ABŞ mübarizə aparırlar. Digər tərəfdən isə başda başqa xalqların və 
ölkələrin milli müstəqlliyini məhv edib, dünya inqilabını arzulayan Stalinin 
başçılıq etdiyi beynəlmiləl qüvvələr mübarizə aparır. Mübarizə aparanlar 
azadlıqsevən, yaşamaq istəyən, öz xüsusi tarixini və milli inkişafını 
müəyyənləşdirmiş xalqlardır... 
İki il əvvəl Stalin ayrı-ayrı ölkələri maribənin vətən azadlığı xarakteri 
daşıdığı fikri ilə azad edə bilərdi. Lakin, indi Qızıl Ordu sovet dövlətinin 
sərhədlərini keçərək Rumıniyaya, Bolqarıstana, Serbiyaya, Xorvatıstana, 
Macarıstana soxulmuş, başqa torpaqlarda qanlar tökməkdədir. İndi bolşeviklər 
tərəfindən davam etdirilən müharibənin əsl xarakteri üzə çıxmaqdadır. Onun 
məqsədi - Stalin tiranlığının ağalığını SSRİ xalqları üzərində möhkəmlətmək və bu 
ağalığı bütün dünyada həyata keçirməkdir. 
Rusiya Xalqlarının Qurtuiuş Komitəsi öz məramını belə müəyyənləşdirir: 
a) Stalin tiranlığının devirilməsi, Rusiya xalqlarının bolşevik sistemindən azad 
edilməsi, Rusiya xalqlarının 1917-ci ilin xalq inqilabındakı hüquqlarının 
qaytarılması; b) müharibənin dayandırılıb Almaniya ilə şərəfli sülhün bağlanması; 
v) bolşeviklərsiz və istismarçılarsız yeni azad xalqın dövlətinin qurulması”. (371, 
s.359-360) 
Manifestin sonunda isə belə çağırışlar vardı: “Həmvətənlər, Avropada 
yerləşən qardaşlar və bacılar! Sizin vətənə tamhüquqlu vətəndaşlar kimi 
qayıtmağınız yalnız bolşeviklər üzərində qələbə sayəsində mümkündür. Siz - 
milyonlarsınız. Mübarizənin qələbəsi sizdən asılıdır. Xatırlayın ki, siz ümumi iş 
üçün, qəhrəman azadlıq qoşunları üçün işləyirsiniz. Öz gücünüzü və əmək 
qəhrəmanlığınızı göstərin. Qızıl Ordunun zabit və əsgərləri! Avropa xalqlarının 
əzilməsinə istiqamətlənmiş müharibəni dayandırın. Silahlarınızı Rusiya xalqlarına 
aclıq, əzab və hüquqsuzluq gətirən bolşeviklərə qarşı çevirin. Vətəndəki qardaşlar 
və bacılar! Stalin tiraniyasına və işğalçı müharibəyə qarşı mübarizəni gücləndirin. 
Öz qüvvənizi hüquqlarınızın əldə olunmasına qarşı qəti çıxışlara və ədalət, 
xeyirxahlıq uğrunda mübarizəyə səfərbər edin. Rusiya Xalqlarının Qurtuluş 
Komitəsi sizin hamınızı birliyə, sülh və azadlıq uğrunda mübarizəyə çağırır! Praqa, 
1944-cü il, 14 noyabr. Rusiya Xalqlarının Qurtuluş Komitəsinin sədri general 
leytenant A. Vlasov. (371, s.357-362) 
Lakin, “Rusiya Xalqlarının Qurtuluş Komitəsi”nin mövqeyindən 
azərbaycanlı legionerlər narazılıq etdilər. Bunun səbəbi ondan ibarət idi ki, 
“Vlasov Komitəsi” rus olmayan millətlərin də adından danışırdı. Vlasovun bu 
mövqeyi milli təmsilçiləri və legionerləri ciddi narahat edirdi. Vlasov Komitəsinin 
müraciətində xalqların azadlığı və suverenlik haqları qorunsa da, sanki 
“kommunistsiz, bolşeviksiz” bir Rusiya dövləti quruluşu dəstəklənirdi. 
Qeyd edək ki, “Vlasov Komitəsi”ni Himmler, Xarici İşlər Nazirliyinin 
“Rusiya Komitəsi” və Göbbels müdafiə edirdilər. Qeyri-rus millətlərin 
mövqeyində isə Alfred Rozenberq, Fon Mende və başqaları dayanırdı. 
Himmlerin başçılıq etdiyi SS Mərkəz Dairəsi yaranmış gərginliyi aradan 
qaldırmaq üçün yollar aramağa başladı. Milli təmsilçilərə belə bir plan təklif edildi: 
“Şərqi Türk” və “Qafqaz Silahlı Gücü”nə paralel olaraq “Şərqi Türk” və “Qafqaz 
Şurası” şəklində siyasi idarə orqanlar təşkil ediləcəkdi; bu müəssisələrin bir yanda 
türküstanlıların, Krım tatarlarının və Volqa tatarlarının, digər tərəfdə isə gürcülərin, 
ermənilərin, azərbaycanlıların və Şimali Qafqazlıların komitələrinin federativ 
şəkildə birləşməsinin təşəkkülü vacib bilinmişdi. Vlasovun qarşısında sovet şərq 
xalqlarının milli təmsilçiliklərinin dəyərini artırmaq üçün milli komitələr 
mərtəbəsinə yüksəldiləcəklərdi. Sonradan isə legionlar və SS birliklərinin siyasi və 
əsgəri komitəsinin komitələrə verilməsi planlanmışdı. “Doğu türk” və “Qafqaz 
Şurası” da federativ bir şəkildə “RXQK-nə bağlanacaqdı”. (395, s. 161) 
Qeyd edək ki, “Şərqi Türk Silahlı Gücü” üçün Harun əl Rəşid bəy, 
“Qafqaz Silahlı Gücü” üçün isə Şimali Qafqaziyalı Lazar Biçeraxov seçilsə də, bu 
birliyin işini tamamlaya bilmədi. Bu birliklərə paralel olaraq yaradılan “Şərqi Türk 
Şurası” başqanlığına Krım tatarı Krıməl, sonradan isə daha nüfuzlu Qəyyum xan 
təklif olundu. Lakin, hər ikisinin münasibətlərindəki gərginlik nəticəsində “Şərq 
Türk Şurası” reallaşmadı. “Qafqaz Şurası”nın isə aşağıdakı İdarə Heyəti tərəfindən 
idarə olunması razılaşdırıldı: 1) Azərbaycanlı Abbas bəy Atamalıbəyov; 2) Gürcü 
Mixail Kedia; 3) Erməni Armik Camalyan; 4) Şimali Qafqazlı - Əli xan Qantəmir; 
Heyətin katibliyi vəzifəsini isə gürcü Mixail fon Altibiya aparırdı. (395, s. 
161-162) 
Dörd Qafqaz Komitəsi təmsilçiləri “Vlasov Komitəsi”nə daxil olmağın 
əleyhinə çıxış etdilər və özlərini Milli Komitə adlandırmaq tələblərini irəli 
sürdülər. Qafqazlıların, eləcə də türküstanlıların açıqlamalarında bu fikir ciddi 
vurğulanırdı: “Vlasov sadəcə rusların məsələlərini yönəltməli və eləcə də ruslar 
adından ortaya çıxmalıdır”. (395, s. 164) 
General Vlasov da rus olmayan milli təmsilçilərlə əlaqələr qurmağa 
çalışırdı. Hətta Almaniya Xarici İşlər Nazirliyi və SS Mərkəz Dairəsinin də 
cəhdinə baxmayaraq, tərəflər fikir eyniliyinə gələ bilmədilər. “Praqa Manifesti”nin 
qəbulundan dörd gün sonra Rozenberqin adına etiraz yazısı göndərildi. Etiraz 
məktubunu aşağıdakı xalqların təmsilçiləri imzalamışdı: İdil-Ural (türk-tatar) və 
Qafqaz (azərbaycanlı, gürcü, erməni və şimali qafqazlı), Krım tatarları, 
türküstanlılar, ukraynalılar. Milli təmsilçilər Almaniya hökumətindən aşağıdakı 
xahişləri edirdi: 1) General Vlasovun millətlərin iradəsinə qarşı olan bütün 
tələblərinə mane olmaq. 2) Millətlərin müstəqil dövlət qurmaq haqlarının dərhal 
tanınması və milli təmsilçiliklərin tanıdıqlarının ifadə edilməsi. 3) Milli birliklərin 
hərəkətinin Vermaxta bağlı olmaqla bərabər öz komandirlərinin əmri altında və bir 
arada bolşevizmə qarşı mübarizə aparmalarına icazə verilməsi və bu təşəkküllərin 
siyasi idarəsinin milli təmsilçiliklərə buraxılması. Nəhayət, general Vlasovun 
millətlər üzərindəki idarə iddiası kəskin şəkildə rədd edilməzsə, milli təmsilçilərin 
heç birinin Vlasovun fəaliyyəti dolayısıyla bu təmsilçilərin yerliləri arasında baş 
verə biləcək hadisələrin məsuliyyətini üstünə almayacağını ən qərarlı bir şəkildə 
bəyan etməyi bir vəzifə borcu olaraq bildirməyi vacib sayır”. (395, s.165-166) 
Hətta bəzi komitələrin legionları Vlasovun ordusuna qatılarsa, 
həmvətənlərini itaətsizliyə və fərariliyə təşviq edəcəklərini açıqlayırdılar. Belə 
hadisələr isə legionlar arasında artıq müşahidə olunurdu. Bu haqda türküstanlı, əsgi 
legioner Baymirzə Hayit haqqında Türkiyədə nəşr edilmiş kitabda maraqlı 
açıqlamalar vardır: “qeyri-rus millətlərin milli hürriyyət üçün savaşa qatılan 
əsgəriləri yenidən bir rus ordusu və rus generalının əmri altına girmələri fövqəladə 
narazılıq yaradır. Gürcü, erməni, İdil-Ural tatarları, Şimali Qafqaz legioner 
birlikləri daha dünənə qədər özlərini əzən rusların əmri altında savaşmaları olacaq 
iş deyildi. Alman komandanlığının aldığı bu qərar 270 000 civarında olan 
Türküstan legioner arasında geniş narazılıqlara səbəb olur”. 
1944-cü ilin 19-20 dekabrında alay komandiri Qulam Alimovun    
komandirliyində toplanan türküstanlı subaylar, türküstanlı əsgərlərin rus 
komandanlığı altında savaşa qatılma əmrini  müzakirəyə başladılar. Müzakirələrin  
sonunda mayor Hayitin Berlində alman Genelqurmayından bu durumun 
düzəldilməsi xüsusunda təmsilçi olaraq göndərilməsinə qərar verildi. Hayit 
Azərbaycan Milli Komitəsinin başqanı minbaşı Əbdürrəhman Fətəlibəyli ilə 
birlikdə 1944-cü ilin 22 dekabrında İşğal Qüvvətləri (SS, Naurtac) komandanı   
general Bergerlə görüşərək türküstanlı və azərbaycanlı əsgərlərin general Vlasov 
komandası altında savaşmaları qərarının ləğv edilməsini bildirdi. Alman rəhbərliyi 
qərarı ləğv etməyin qeyri-mümkünlüyünü, əmrin gücünün yerində qalacağını   
bildirmələrinin ardından alay komandiri Qulam Alimov Türküstan alayına, 1944-
cü ilin 24 dekabrında isə alman ordusuna üsyan etmələrini və almanlara qarşı atəş 
açılması əmrini verdi. Vəziyyət çox gərginləşdi və gözlənilən üsyan  ilin əvvəlində  
baş verdi. Türküstanlı əsgərlər alman əsgərlərinə qarşı atəş açdılar. Bu atışmada 
almanların nə qədər itki verdiyi göstərilməmişdir. Sıraları pozulmuş Türküstan 
ordusu əsgərləri Çexoslavakiya Milli Kommunist Partiyası milis güclərinə 
qatılaraq alman qüvvələrinə qarşı vuruşmağa başladılar. Bu vuruşda almanların 
itkisi 250 əsgər, 400 əsir oldu və bu əsirlər də ölümə məhkum edildilər.  Savaşın 
pis gedişiylə bu üsyan almanları çox hirsləndirdi. Alman yetkililəri vəziyyət 
haqqında raport istədikdə Hayit hadisənin səbəbini anlatdıqdan sonra dedi: “Əgər 
milli əsgərlər rus komandirliyi əmrinə verilməsi qərarında israr edilirsə, çox daha 
vahiməli olayların cərəyan edəcəyini” bildirməsi  üzərinə, almanlar qərarlarını  
dəyişib 1945-ci ilin martında Türküstan legioner alayının “Türküstan Milli 
Ordusu” olaraq tanımaq məcburiyyətində qalır”. (400, s.45-46) 
Beləliklə, “Vlasov Komitəsi” milli təmsilçilərlə münasibətlər qurmağı 
bacarmadı və ayrı-ayrı xalqlardan, o cümlədən azərbaycanlılardan ibarət 
legionerlər və onların rəhbərləri müstəqil və azad yaşamaq istəyini üstün tutdular. 
Onlar bununla bir daha sübut etdilər ki, Almaniya Silahlı Qüvvələri tərəfində 
vuruşmaqda başlıca məqsədləri həm də gələcəkdə vətənlərini azad və müstəqil 
dövlətlər cərgəsinə qoşmaqdır. 
Qeyd edək ki, hələ 1944-cü ilin avqustun 22-də almanların müharibədəki 
vəziyyətinin kəskin olduğu bir zamanda dörd Qafqaz Cümhuriyyəti Qafqazın 
konfederativ əsaslarla mövcud olacağına aid sənədi (diplomatik notanı) Xarici İşlər 
Nazirliyinin məsul işçisi fon Şulenberq vasitəsi ilə Xarici İşlər Nazirliyinə çatdırdı. 
(141, s. 5) 
1945-ci ilin martın 17-də Rozenberq azərbaycanlılara, gürcülərə, 
ermənilərə Şimali Qafqaz və Krım tatarlarına Almaniya tərəfindən rəsmən 
tanındıqlarını bildirdi. Tanınma sənədində həmin xalqların “gələcəyi haqqındakı 
fikirlərini təmsil etmək bildirilir və manifestlərlə açıqlama haqqına sahib olduğu” 
təsdiqlənirdi. (395, s. 117) 
XII BÖLÜM 
 
AZƏRBAYCAN LEGĠONERLƏRĠ ĠKĠNCĠ DÜNYA HƏRBĠNĠN 
SONLARINDA 
 
İkinci dünya müharibəsi sona çatırdı. Almaniya dövlətinin məğlubiyyəti 
qaçılmaz idi. Müttəfiqlərin yaxından köməyi ilə almanları Berlinə doğru sıxışdıran 
sovet qoşunları qələbə əzmini get-gedə gücləndirirdilər. 
ABŞ, Böyük Britaniya Sovet İttifaqına bu qələbədə kömək, böyük 
yardımlar göstərdilər. Böyük Britaniyanın baş naziri U. Çörçilin 1941-ci ilin 
iyulundan Stalinlə başlayan yazışmalarında bu köməyin vacibliyinə toxunulur, 
hərbi sursatın miqdarına qədər göstərilirdi (323, s.23-28). 
1943-cü ilin oktyabrın 19-26-da Moskvada SSRİ-nin, ABŞ-ın və Böyük 
Britaniyanın xarici işlər nazirlərinin keçirdiyi konfransda İngiltərə hökuməti 
diplomatik kanallarda düşmən tərəfin sülh müraciətinin daxil olduğunu 
məlumatlandırdıqda Sovet hökuməti mövqeyini belə ifadə etmişdi: “Almaniya ilə 
danışıqlar həmin ölkənin yalnız qeyd-şərtsiz təslimçiliyindən gedə bilər”. (296, 
s.25) 
1943-cü ilin noyabrın 28-dən dekabrın 1-nə qədər Tehranda SSRİ, ABŞ 
və İngiltərə dövlətləri başçılarının konfransı keçirildi. (349, s.98; 285, s.68). 
Konfransda Almaniyaya qarşı müharibənin aparılması problemlərinə, müharibədən 
sonrakı əməkdaşlıq və möhkəm sülh yaradılması, Avropa xalqlarının azadlığı və 
müstəqilliyinin təminatı və digər məsələlərə də toxunuldu. 
1945-ci ilin fevralın 4-dən 11-dək Sovet İttifaqında - Krımda - Yaltada 
ABŞ, Böyük Britaniya və SSRİ dövlətləri başçılarının konfransı keçirildi. (349, 
s.194) Konfransda Almaniyanın gələcəyi problemi müzakirə olundu və keçmiş 
sovet əsgər və zabitlərinin, vətəndaşlarının sovet dövlətinə qaytarılması da 
razılaşdırıldı. Əslində isə, istər Yalta konfransı, istərsə də sonradan 1945-ci ilin 17 
iyul-2 avqustunda keçirilən SSRİ, ABŞ və Böyük Britaniya dövlət başçılarının    
Berlin (Potsdam konfransı) konfransı müharibədən sonrakı qaydalar üçün əsas 
yaratdı. (232, s.7; 231, s.14) 
Qeyd edək ki, legionerlərin gələcək həyatına təhlükə yaradan Krım 
(Yalta) konfransının ayrıca bir bölməsi “Müttəfıq dövlətlər arasında həmin ölkələrə 
aid olan hərbi əsirlər və vətəndaşların işi üzrə razılaşma” adlanırdı. Həmin bölmədə 
yazılmışdı: “Krım konfransında Britaniya, Amerika və sovet nümayəndələrinin 
danışığında bu ölkələrin vətəndaşlarının və hərbi əsirlərin müdafiəsi və 
saxlanılmasına da toxunuldu. Fevralın 11-də SSRİ və Böyük Britaniya, SSRİ və 
ABŞ arasındakı imzalanmış mətnlər əhəmiyyətlidir. Sovet dövləti və Böyük 
Britaniya arasındakı müqaviləni V. M. Molotov və cənab İden imzalamışdılar. 
Sovet İttifaqı və Amerika Birləşmiş Ştatları arasında müqaviləni general-leytenant 
Qrızlov və general Din imzaladılar. Bu müqaviləyə uyğun olaraq müttəfiqlərin 
vətəndaşlarının köçürülməsi üçün nəqliyyat vasitəsi ayrılmayınca hər bir müttəfiq 
başqa müttəfiq ölkənin vətəndaşının yemək, geyim, tibbi xidmət və digər 
ehtiyaclarını təmin edəcək. Sovet zabitləri Amerika və ingilis hökumət orqanlarına 
nəqliyyat ayrılınca sovet vətəndaşlarına xidmətdə kömək göstərəcəklər. Britaniya 
təbəələrinə və Amerika vətəndaşlarına xidmətdə isə sovet hökumətinə Britaniya və 
Amerika zabitləri kömək edəcəklər. “Hər üç dövlət arasındakı razılaşmaya əsasən 
onlar hər cür kömək etməyə öhdəlik götürür və bütün hərbi əsirlərin, mülki 
vətəndaşların təhvil verilməsi üçün hərbi əməliyyatların aparılmasına qarşılıqlı 
yardım edirlər”. (349, s. 198-199) 
Qeyd edək ki, Krım (Yalta) konfransında hərbi əsirlərə aid qəbul edilən bu 
razılaşma birmənalı qarşılanmadı. Legionerlər sovet dövlətinin onlara amansız 
cəzalar tətbiq edəcəyini yaxşı başa düşürdülər. Ayrı-ayrı legionların təmsilçiləri 
Beynəlxalq Qızıl Xaç Təşkilatı və digər qurumlarla əlaqələr qurmağa çalışırdı. 
Məsələn, gürcü Mixail Kedia Cenevrəyə gedib danışıqlar aparsa da, lazımi nəticəni 
əldə edə bilməmişdi. 
General Vlasovun da Amerika ordu hissələri ilə öz əsgərlərini xilas etmək, 
sovetlərə qaytarılmamaq mövzusundakı danışıqları uğurla getmirdi. Amerikanın 3-
cü Ordu rəhbərliyi Vlasovun təkliflərini qəbul etmirdi. Amerikalılar yalnız bir fikri 
irəli sürürdülər: qeyd-şərtsiz təslim olmaq. (371, s.219). 
Sovet ordu hissələri Berlinə yaxınlaşdıqda və Almaniyanın 
məğlubiyyətinin qaçılmaz olduğu reallaşdıqda Azərbaycan legionerlərinin də taleyi 
təhlükəli vəziyyətlə üzləşdi. Belə olduqda, legionerləri xilas etmək məqsədi ilə 
1945-ci ilin fevralında Berlində “Azərbaycan Milli Birlik Məclisi” üzvlərinin bir 
dəstəsi müşavirə keçirdi. Müşavirədə azərbaycanlı legionerlərin ingilis-amerikan 
qoşunlarının nəzarət etdikləri Şimali İtaliyaya köçürülməsi qərara alındı. Eyni 
zamanda qeyd olundu ki, ingilis-amerikan qoşunlarının Sovet ordusu ilə savaşacağı 
təqdirdə SSRİ-yə qarşı mübarizələrini davam etdirsinlər. Böyük çətinliklə 
Türkiyəyə gedən Ə. Qazıyev isə buradakı İngiltərə və ABŞ səfirləri ilə görüşüb, 
legionerləri Sovet hökumətinə verməməklərini xahişə cəhd etsə də, bu, baş 
tutmadı. Türkiyə polisi Ə. Qazıyevi həbs edir və digər əsirlərlə birgə Sovet 
hökumətinə təhvil verir. (97) 
Müharibənin sonlarına yaxın Şərq cəbhəsində vuruşan Azərbaycan 
legionerlərinin sovet ordu hissələrinin əlinə keçməməsi üçün Ə. Fətəlibəylinin 
təşəbbüsü ilə birliklərin əvvəlcə cənub və qərb cəbhələrinə, bir müddətdən sonra 
isə o dövrdə daha sakit bölgə olan İtaliyaya köçürülməsinə başlanıldı. Qeyd edək 
ki, bu çox çətin və ağır prosesin həyata keçirilməsində mayor Ə. F. 
Düdənginskinin böyük xidmətləri olmuşdu. (404) 
1945-ci ilin mayın 9-da Almaniyanın təslim olmasına baxmayaraq, 
legionerlərin taleyi şübhə altında idi. Onlar müttəfiqlərin tərəfində qalmağa çalışır, 
sovet ordu hissələrinə tabe olmaq istəmirdilər. 
Sovet təbliğatçıları müxtəlif vasitələrlə legionlardakı zabit və əsgərlər 
arasında münaqişələr də yaratmağa cəhd göstərirdilər. Onlar legionerləri 
inandırmağa çalışırdılar ki, sovet hökuməti, törətdikləri nöqsanlara baxmayaraq, 
bütün sadə əsgərləri bağışlayacaq, ana vətən öz oğullarını geri çağırır. 
Lakin, legionerlər bu təbliğata elə ciddi əhəmiyyət vermir, inanmırdılar. 
Sovet komandirlərinin Amerikanın 12-ci korpusunun komandiri general-mayor Le 
Ray İrvinlə legionerlərin silahsızlaşdırılması ilə bağlı danışıqları da nəticə 
vermirdi. Lakin Sovet ordu hissələrinin legionların mövqelərinə getdikcə 
yaxınlaşması vəziyyətin gərginləşdiyini göstərirdi. 
Sovet təbliğatına inanıb könüllü təslim olanların taleyi haqqında artıq 
qorxulu xəbərlər eşidilirdi. 1945-ci ilin mayın 12-də Vlasov ordusunda xidmət edib 
öz dəstəsi ilə Qırmızı Orduya keçmiş bir zabiti öz əsgərləri qarşısında güllələdilər. 
Qorxub qaçmaq istəyənləri isə pulemyot atəşi ilə məhv etdilər. Şlyusselburq 
yaxınlığındakı düşərgədə onlarla zabiti də tabeçiliyində olan legionerlərin sırası 
qarşısında güllələdilər. Qalanlarını isə naməlum istiqamətə apardılar. 
Mayın 12-də general Vlasov amerikalı zabitlərlə danışıqlardan qayıdarkən 
sovet zabitləri tərəfındən həbs edilib 25-ci tank korpusunun qərargahına gətirildi. 
Sonradan marşal Konevin əmri ilə Drezdenə, oradan təyyarə ilə Moskvaya 
göndərildi. (371, s.226-227) 
Eyni zamanda müharibə sona yaxınlaşdıqca imkan tapan əsirlərdən 
düşərgələrdən qaçanlar da az olmurdu. Almaniyanın silah naziri Şpeyerin 
məlumatına görə, yalnız 1944-cü ildə qaçanların sayı 500 minə yaxın idi. Bir 
milyondan çox əsir isə Qızıl Ordu əraziləri azad etdikdən sonra, ordu hissələrinə 
qoşulub onun sıralarında vuruşurdular. 
Lakin, bu adamların hamısını qarşıda eyni tale gözləyirdi. Stalinin verdiyi 
əmrdən isə çoxlarının məlumatı yox idi. Müharibə hələ bitməmiş Stalinin əmrində 
göstərilmişdi: “1-ci, 2-ci Belorusiya və 1, 2, 3 və 4-cü Ukrayna cəbhəsinin 
komandirlərinə - yoldaş Beriyaya, yoldaş Merkulova, yoldaş Abakumova, yoldaş 
Qolikova, yoldaş Xrulevə, yoldaş Qolubevə. Cəbhə Hərbi Şuraları arxa rayonlarda 
keçmiş hərbi əsirlər və köçürülmüş sovet vətəndaşlarının yerləşdirilməsi və 
saxlanması üçün hər birində 10000 nəfərlik düşərgələr yaradılsın. Yoxlamaq 
tapşırılsın: keçmiş Qızıl Ordunun hərbi xidmətçilərinə - “SMERŞ” əkskəşfiyyat 
orqanlarına; mülki şəxslərə - XDİK, XDTK, “SMERŞ” - komissiyalarına. İ. 
Stalin”. (348) 
SSRİ Xalq Daxili İşlər Komissarlığında isə keçmiş hərbi əsirlərlə iş 
aparan ayrıca idarə fəaliyyət göstərirdi. Bu idarənin məşğul olduğu şəxslərin 
əksəriyyəti vətənə xəyanətdə - 58-ci maddə ilə ittiham olunurdular. Məhz bu 
idarənin əməkdaşları 1945-ci ilin oktyabrın 1-dən 5200 sovet vətəndaşını, 
“təmizlədilər”. Müttəfıqlər tərəfındən isə buraya 2.034 nəfər təhvil verilmişdi. 58-
ci maddə ilə ittiham olunanların saxlanması üçün Stalinin əmrinə müvafıq olaraq 
100-dən çox düşərgə yaradılmışdı. 
Lakin bu düşərgələr və oradakı adamların çoxunun taleyi hələ müəmmalı 
olaraq qalmaqdadır. Mənbələrdə isə daha çox İrkutsk vilayətinin Çunsk 
rayonundakı düşərgələrin adına rast gəlmək mümkündür. 
Müharibənin sona çatması Azərbaycan legionerlərinin də taleyini şübhə 
altına almışdı. Başda mayor Fətəlibəyli Düdənginski olmaqla azərbaycanlı 
legionerlərin bir hissəsi İtaliyanın şimalında ingilislərin nəzarəti altında qalırdılar 
və hər zaman sovet qoşunlarına təslim edilə bilərdilər. 
“Onlar türklərdir” kitabında azərbaycanlı legionerlərin aqibəti, 
müharibədən sonrakı taleyi haqqında çoxlu məlumatlar vardır. Müəllif yazırdı: 
“Avropa müharibəsi nəhayət bitdi. Qərbli müttəfıqlər və ruslar Almaniyanın 
ortasında birləşdilər və təbii, hərarətlə qucaqlaşdılar və öpüşdülər. O zaman 
Almaniyada olan qaçqınları Millətlərarası Yardım Təşkilatı (UNRRA) himayə 
edirdi. Bu təşkilatda böyük düşərgələr təşkil edərək, milyonlarca qaçqın 
daldalanmağa başladı. Bizim Varburq qəsəbəsindəki qaçqın soydaşlarımızı Kassil 
şəhəri ətrafında olan “Yunkes-Lager” adlı qapalı bir düşərgəyə götürdülər. Bu 
düşərgədə türklərdən başqa Baltik məmləkətləri qaçqınları da toplaşmışdılar və 
Baltiklər əksəriyyət təşkil etdiyindən düşərgəyə “baltiklər düşərgəsi” deyilirdi. 
Yemək olduqca yaxşı idi. Gündəlik bölgüdə hətta siqaret, şokolad verilirdi. Fəqət 
qaçqınlar (legionerlər - N. Y.) ruhən sakit deyildilər. Hamısı təlaş və iztirab içində 
idilər. Çünki, Yalta konfransının qərarları artıq kimsəyə naməlum deyildi. Bu 
uğursuz qərarnaməyə görə “Bütün Rusiya vətəndaşları Rusiyaya” qaytarılacaqdı... 
Qərbli böyüklər yaşıl türk Krımında havalarını dəyişərkən yəqin ki, qırmızı Stalin 
yoldaşla da danışıqda Rusiyaya doğru geri dönmək istəməyənlərin də mövcud   
olacaqlarını təsəvvür etmirdilər... Zavallı qaçqınlar için-için ağlayır və hər ehtimala 
qarşı Rusiya əleyhinə bir şeylər danışmayırdılar. Qərb işğal bölgələrinin hər 
tərəfındə rus təbliğatçıları təşkil edilmişdi. Bu əsgəri təbliğatçılar sovet 
vətəndaşlarını “Sovet cənnətinə” sövq etməklə məşğuldular. Və demokratiya    
haqlarından faydalanaraq alman kommunistlərini təşkilatlandırmaq və casusluq 
vəzifələrini də yaddan çıxarmırdılar. Mədəni Qərb dərin bir qəflətə dalmışdı. 
Rusları çox yaxşı tanıyan kiçik millətlər isə mədəniyyət dünyasının yatmış 
divlərinə yaxınlaşa bilməzdilər belə... Onlar dostluq və siyasət tələbatını Rusiyaya 
güclə aid etdirirdilərsə, dünyanın hansı hüquq alimi siyasi bir dava aça bilərdi?.. O 
zaman hamı eyni dil, eyni ideal və eyni üslubla danışan Moskva, London və   
Vaşinqton radioları bilirsinizmi nələr çərənləyirdilər, nələr... Moskva radiosu belə 
deyirdi: “Yaşasın sülh və demokratiya. Qatil Hitler və cəllad Mussolini artıq 
məğlub. Onlarla iş birliyi etmiş olan faşist ünsürlərini də bir-bir təmizləyəcəyik. 
Dünya əbədi bir sülh dövrünə qovuşacaqdır”. London belə deyirdi: “Yaşasın sülh 
və demokratiya. Qatil Hitler və zalım Düçe (italyanca rəhbər, Mussolini nəzərdə 
tutulur - N. Y.) artıq cəhənnəmə vasil oldular. Dünyanın faşist ünsürlərini də bir-
bir təmızləyəcəyik. Bundan belə dünya əbədi bir sülh içində yaşayacaqdır...”   
Vaşinqton belə deyirdi: “Yaşasın sülh və demokratiya. Dünya iki qanlı 
diktatorundan artıq xilas olmuşdur. Əlimizdəki qara vərəqələr üzrə bütün faşist 
ünsürlərini də bir-bir təmizləyəcəyik. Dünya üzərində nəhayət əbədi bir sülh 
bayrağı dalğalanacaqdır”. (177, s. 123-124) 
Legionerlər arasında aparılan təbliğata inanmayanların sayı çox idi. 
Əksəriyyət yenidən Stalin rejiminin təsiri altında yaşamaq istəmir, etirazını 
bildirirdi. Odur ki, legionerlərin zorla sovetlərə verilməsi bəzən qanlı çarpışmalarla 
nəticələnirdı. Rananın “Onlar türklərdir” kitabında bu hadisə belə təsvir olunurdu: 
“İşğal qüvvələri komandanlığının təbliğinə görə bütün “Rus
 
vətəndaşları” vətəninə 
dönəcəkdilər. Yalnız Baltik məmləkətlərindən gələn qaçqınlar Amerikanın 
himayəsində qala biləcəkmişlər. Çünki, Birləşmiş Amerika dövləti, üç Baltik 
məmləkətini Sovetlər birliyinə birləşdirməyi hələ qəbul etməmişdi. Baltiklilər artıq 
fəallaşaraq antisovet təbliğat aparmağa və qərb aləmini məlumatlandırmağa 
başladılar. Bir çox başqa millət mənsubları da pasportlarını dəyişərək baltikli 
olmağa çalışırdılar. Baltiklilər çox mədəni və alicənab insanlardır. Milli düşmənləri 
olan rusları həmçinin (təbii antibolşevik rusları) “Baltiklidir” deyə, - himayə 
etdilər. 
Türklər isə milli mənsubiyyətlərini inkar etməmək qərarına gəldilər. Fəqət 
özlərini Yunanıstanlı türk deyə təqdim edəcəkdilər. Bu bəhanə ilə Rusiyaya güclə 
aid edilməzdilər bəlkə... Qaçqın düşərgələrini tez-tez ziyarət edən rus zabitləri 
günün birində Baltiklilər düşərgəsinə də soxulmaq istədilər. Fəqət cəsur baltiklilər 
onları qapıdan içəri buraxmayaraq hamısı bir ağızdan çığırdılar: - Bizdə təbliğat 
aparmağa gəlmisiniz? Çəkiliniz, alçaq həriflər. Sizin də nə düşündüyünüzü əzbər 
bilirik. Baltik məmləkətləri də Sovet cənnətinin bir guşəsində yer almışdı. Xeyr. 
Biz oradan gəldik. Cənnət vətənimiz sizin qanlı işğalınız altında bir cəhənnəm 
oldu. Qəhr olsun sovet cəhənnəmi... Yaşasın Amerika demokratiyası... Amerika 
demokratiyasından ilham alan qarışıq bir kütlə qırmızı zabitləri çürük yumurta və 
əzilmiş pomidorla qovdular. Sarı və qırmızı boyalar qırmızı zabitlərin ulduzlu 
hərbi paltarlarına yeni bir rövnəq vermişdi. Bu hadisədən iki gün sonra Baltiklilər 
düşərgəsi əsgəri polislər tərəfindən mühasirəyə alındı. Düşərgədə olanlar təlaşa 
düşərək, bir-birinə pıçıldadılar: - hamımızı yaxalayaraq ruslara təslim edəcəklər... - 
Artıq baltiklilərə də aman yoxdur; - Rus qanunları qərbin işğal bölgələrində də 
qüvvədədir. Biz rus zabitlərini çürük yumurtalarla qovduq, onlar isə bizə güllə 
yedirəcəklər.” (177, s. 125,126) 
Hadisələrin şahidi olmuş daha bir legionerin - Ramazan adlı birisinin 
1952-ci ildə Münhendə nəşr edilən “Qafqasya” jurnalındakı xatirələri də 
maraqlıdır. Müəllif “Çılğınlıq qurbanları” məqaləsində yazırdı: “Legionerlərin 
təhvilində daha bir qanlı hadisə, 1945-ci ilin mayın 28-də Avstriyada, 
Oberdrauburqda baş verdi. Belə ki, beş minə yaxın legioner Sovetlərə təslim edildi. 
Lakin onların heç birisi Sovet İttifaqına qayıtmaq istəmir, müqavimət göstərirdilər. 
Müttəfiq orduların zabitləri heç kəsi buraxmaq istəmir, yalnız bir fikir bildirirdilər: 
orada, vətəndə hər şey həll edilir. Belə olduqda, bir çox legionerlər boğazlarının 
damarlarını kəsib intihara başladılar. Bəziləri isə qatar bütün sürəti ilə hərəkət 
etdikdə özlərini pəncərədən yerə atdılar. Bütün əsirlər keçmiş alman hərbi 
düşərgəsi olan Spitelə gətirildi. Qurbanlarını gözləyən ağgözlü NKVD-çilərin əlinə 
keçməmək üçün bütün əsirlərin üstləri hər şeyləri əllərindən alındı. Bu zaman 
qocalar və müdafıəsiz qadınlar coşğun Drau çayı sahilində dəhşət içində özlərini 
yerə vurdular. Lakin əsgərlər uşaqlı qadınlara belə rəhm etmədən tüfəng və 
süngülərlə adamları vaqonlara doldurmağa başladılar. Bir çoxları uşaqları ilə birgə 
özlərini Drau çayının coşğun sularına atıb boğuldular. Bir çoxları olduqları yerdə 
intihar etdilər. Bəzi legionerlər isə müttəfıq ordu əsgərlərinin köməyindən 
yararlanıb xəlvəti olaraq Avstriya dağlarına qaçdılar”. (177, s. 19-21). 
M. Ə. Rəsulzadənin və Ə. F. Düdənginskinin çalışmalarına baxmayaraq, 
azərbaycanlıların və bütövlükdə türklərin Türkiyədə sığınacaq tapmağına imkan 
verilmirdi. Türkiyə dövlət nümayəndələri bu problemə qarışmaq istəmirdilər. 
Türküstan Milli Ordusunun başçılarından olan Baymirzə Hayit 1945-ci 
ilin iyununda Türkiyə Cümhuriyyətinin Almaniyanın Bavariyadakı təmsilçisi İhsan 
Ünəsan bəylə əlaqə qurub vəziyyəti ona anlatdı. İhsan bəy bu işə kömək edəcəyinə 
söz vermiş və Türkiyəyə keçmək istəyənlərin siyahısını tələb etmişdi. Buna uyğun 
olaraq Hayit bəy 1945-ci ilin 15 avqustunda türk xalqlarının legioner başçıları ilə 
əlaqə yaradıb 105 minə qədər adamın siyahısını hazırlayıb İhsan bəyə verdi. İhsan 
bəy təyyarə ilə Türkiyəyə qayıdarkən Yuqoslaviyadan göyə atəş açıldı və o, 
yaralanıb xəstəxanaya aparıldı. İhsan bəydəki siyahı isə yoxa çıxdı. Sonradan 
siyahının ikinci nüsxəsi Tiranadan Ankaraya - Baş komandanlığa çatdırılsa da, bir 
faydası olmadı. 
Ankarada bu məsələ ilə bağlı toplanan komissiya müzakirələrində dövlət 
adamlarından biri kəskin olaraq türklərin Türkiyəyə köç etmələrinin əleyhinə çıxış 
etmişdi. Nəticədə, belə bir qərar verilmişdi:  “Əgər bu əsirlər Türkiyəyə  gətirilirsə, 
aralarında ən azından 10 000 (on min) casus vardır. Daha sonraları bu vəziyyətdən 
necə qurtaracağıq. Bu vəziyyətdə Almaniyadakı türk mühacirlərini Türkiyə qəbul 
edə bilməz” (400, s.47) 
Qeyd edək ki, Türkiyə dövlətinin bu gizli qərarı yalnız 1975-ci ildə 
açıqlandı. 
Sovetlərə təslim edilən hərbi əsirlərə, legionerlərə isə amansız divan 
tutulur, əksəriyyəti güllələnirdi. Bəzi komandirlər isə əsgərlərini tərk etməyib 
onlarla birlikdə qalır, sovetlərə təhvil verilir, güllələnirdilər. Məsələn, müttəfiqlər 
sovet vətəndaşı olmadığı halda əsgi mühacir Sultan Gireyi, azərbaycanlı İsrafil 
bəyi güllələmişdilər. 
Tanınmış azərbaycanlı zabitlərdən albay İsrafil bəy əsil hünər və 
əsgərlərinə sədaqət nümunəsi göstərdi. Müttəfiq orduların rəhbərliyi İsrafil bəyi 
yox, onun əsgərlərinin sovetlərə təhvil veriləcəyini bildirdikdə cəsur zabit demişdi: 
“Mən yaşadığım müddətdə heç bir qüvvət mənim komandam altında olanları 
barbar bir rejimə təslim edə bilməz. Ya hamımız bərabər hürriyyətə qovuşuruq, 
yaxud da bərabər ölürük! Mənim birliyim əsir vətənimizin hürriyyət uğrunda 
çarpışmış və gözlərimin önündə on minlərlə qurban vermiş olan azərbaycanlılardan 
təşkil olunub. Mən bir komandan olaraq onları yalqız başına kommunizmin qanlı 
xəncərinə necə təslim edə bilərəm? Mən heç bir zaman övladlarımı yalqız 
buraxmaram. Onlarla bərabər ölmək mənim üçün ən böyük bir şərəfdir” (18, s.8-
10) 
Belə olduqda müttəfıq ordu rəhbərliyi İsrafil bəyi çoxlu sayda 
azərbaycanlı legionerlərlə birlikdə Sovet dövlətinə təslim etmişdi. Sonradan isə 
İsrafil bəy “vətən xaini” adı ilə qətlə yetirilmişdi. 
Vəziyyətin gərginliyi 1945-ci ilin noyabr ayına qədər davam etdi. 
Noyabrda Müttəfiq Qüvvələrin Baş Komandanı general Eyzenhauer kimsənin 
könülsüz olaraq sovetlərə təslim edilməməsi haqqında bir açıqlama verdi. (10, 
s.49) Müttəfıq dövlətlərin Sovet hökuməti ilə münasibətlərində soyuqluğun 
yaranması da bu açıqlamanın verilməsinə təsir göstərmişdi. Müttəfıq dövlətlər 
Stalinin gizli niyyətlərini - Avropada qalmaq, kommunist ideyalarının hökm 
sürəcəyi ölkələri təsirində saxlamaq istəyini başa düşürdülər. 
Lakin hərbi əsirlərin və legionerlərin taleyi təhlükəli olaraq qalırdı. 
Tezliklə, M. Ə. Rəsulzadənin başçılığı altında Münhendə “Azərbaycan Demokrat 
Birliyi” adlı cəmiyyət quruldu. Cəmiyyət ciddi fəaliyyətə başladı, azərbaycanlı 
əsirlərə müraciət hazırladı. “Azərbaycan Demokrat Birliyi”nin azərbaycanlı əsir    
və legionerlərə müraciətində yazılmışdı: “Əziz mücahidlər! Altı ildir davam edən 
ikinci cahan hərbi artıq sona yetdi: hərb, almanların məğlubiyyəti, qərb 
müttəfiqlərinin zəfəri ilə nəticələndi. Bizim mücadiləmiz isə davam edəcək, çünki, 
müqəddəs vətənimizi işğal altında tutan sovet kommunist rejimi müttəfıqlərin 
yanında yer almaq imkanına sahib oldu. Yurddaşlar! Müqəddəs vətənimizin 
bolşeviklər tərəfindən istilasından 21 il sonra ələ keçən bir fürsəti işin 
başlanğıcında bəzi səbəblərdən zühur edən xətalara rəğmən yaxşı qarşıladınız və 
əldə silah əbədi düşmənə qarşı döyüşlər verdiniz. Vətən övladlarından şəhidlərimiz 
oldu, yerləri behişt olsun, hamısını hörmətlə yad edirik. Hərb qəhrəmanı gənclər! 
Siz tələsməyin, araqızışdıranların təbliğatlarına inanıb geri dönmək kimi tələsikliyi 
qəbul etməyin. Vətəndaşlar, məlumunuz olsun ki, sizlər “Ostministrliklərdə”  (Şərq 
nazirliyi - N.  Y.) işlədiniz, legionlar qurdunuz, cəbhələrdə silahlı cəng yapdınız, 
qəzet və jurnal buraxdınız, xalqımız üçün şərəfli xidmətlər göstərdiniz, 
qəhrəmanlıqlar etdiniz, dəvətə inanmayın, çünki, hamınız onlara görə vətən xaini 
və hərb günahkarı sayılacaqsınız. Bunun da cəzasını hamınız bilin. Vətən həsrətinə 
köks gərin. Olduğunuz ölkələrdən ayrılmayın, milli təşkilatlarımız ətrafında 
birləşin, bundan aldığınız güclə də mücadilənizi davam etdirin. Əski nəsil bu 
davanı 26 ildir belə yürüdür. Ana vətən Türkiyə də sizin arxanızdadır. Hər zamankı 
kimi sayıq olun. Özünüzə müvəqqəti yaşayacağınız bir ölkə seçin. Biz sizin 
Türkiyəyə hicrət etmənizə kömək edərik, fəqət Amerikaya da gedə bilərsiniz, orası 
da elə lap yaxşı ictimai sistemi olan məmləkətdir. 
Yurddaşlar, yurdumuza dönənə qədər yaşayacağınız ölkələrdə sizə 
bəxtiyar olmanızı diləyirik. Bu vəsiqə ilə qısa adı “ADB” olan “Azərbaycan 
Demokrat Birliyi” ətrafında birləşməyə çağırırıq” - Azərbaycan Demokrat Birliyi. 
Münhen, 1946-cı il. (195, s.218-219; 14) 
Almaniyanın Münhen şəhərində gizli şəraitdə yaşayan M. Ə. Rəsulzadə 
Misir kralı Fərrux Almaniyada olarkən onunla əlaqə yaradıb azərbaycanlılara 
yardımını xahiş etmişdi. Kral Fərrux 600-ə yaxın azərbaycanlını özü ilə Misirə 
aparmışdı. (196, s.231) Bundan əlavə, M. Ə. Rəsulzadənin başçılığı altında 
“Türkiyə-Azərbaycan” cəmiyyəti də yaradılmış və bu təşkilat azərbaycanlıların 
Türkiyəyə getməsini təmin etmişdi. 
M. Ə. Rəsulzadə Ankaraya gəldiyi ilk gündən azərbaycanlıların   
Türkiyəyə gətirilməsi və yerləşdirilməsinə çalışdı. Yüzlərlə azərbaycanlı məhz 
onun köməyi ilə Türkiyədə sığınacaq tapdı. Qeyd edək ki, cəmiyyətin yardımı ilə 
1947-ci ildə Münhendə M. Ə. Rəsulzadənin hazırladığı 33 səhifəlik “Azərbaycan 
tarixindən” kitabı nəşr edildi. Kitabın nəşrində Azərbaycan Demokrat Birliyinin    
üzvləri Əhməd Yaşar, Məhəmməd Kəngərli, Heydər Atak fəallıq göstərdilər. 
Müəyyən maneələr olduğundan kitab Hannover şəhərində nəşr edilmişdi. Kitabın 
nəşr yeri isə Münhen göstərilmişdi. Kitab Avropadakı bütün azərbaycanlılara 
paylanılmışdı. 
Qeyd edək ki, 1947-ci ilin sonlarından başlayaraq M. Ə. Rəsulzadənin 
Türkiyəyə-Ankaraya gəlməsinə icazə verildi. Bu razılığın alınmasında dostu, 
Türkiyənin dəyərli dövlət adamı Həmdullah Sübhi Tanrıövərin böyük rolu 
olmuşdu. 
Azərbaycan legionerlərinin xilası və ayrı-ayrı ölkələrdə məskunlaşması 
üçün əsas fəaliyyəti M. Ə. Rəsulzadə ilə yanaşı Ə. Fətəlibəyli Düdənginski 
aparırdı. Belə ki, M. Ə. Rəsulzadə Almaniyanın Münhen şəhərində, Ə. F. 
Düdənginski isə İtaliyanın Roma şəhərində bu işi davam etdirirdilər. 
Qeyd etdiyimiz kimi, legionerlərin böyük bir hissəsi Ə. F. Düdənginskinin 
başçılığı ilə İtaliyada ingilislərin nəzarəti altında saxlanılırdılar. Ə. F. 
Düdənginskinin 1947-ci ilin dekabrın 5-də C. Hacıbəyliyə göndərdiyi məktubda bu 
haqda maraqlı məlumatlar vardır. O, məktubunda yazırdı: “Mənim əzizim Ceyhun 
bəy! Fuad mənə məlumat verdi ki, tez-tez xəstələnirsiniz. Özünüzü qoruyun. Olsun 
ki, tezliklə, böyük Allahın köməyi ilə biz yenidən mübarizəmizi başlayaq. 
Beynəlxalq vəziyyət getdikcə bizim xeyrimizə dəyişir. Mən daha çox 1948-ci ilə 
ümidlə baxıram. 
Avropa düşərgələrindəki həmvətənlərimizin vəziyyəti dözülməzdir. 
Üçüncü ildir ki, burada çırpınırıq, lakin qardaşlarımız hamımıza biganədir. Olsun 
ki, Misirin köməyi ilə adamlarımızı İtaliyadan göndərə bildik. Artıq ikinci aydır ki, 
Zahid xan Qahirədədir və qaçqınların problemləri ilə məşğuldur. O, bütün 
müsəlman ölkələri hökumətləri ilə əlaqə saxlayır. Hələlik, İordaniya və İraq 
ölkələri 2-3 min qəbul götürməyə razılıq veriblər. Pakistanın da qərarını gözləyirik. 
İtaliyadakı bütün müsəlmanları göndərdikdən sonra özüm Misirə gedib, orada 
Almaniyadan, Avstraliyadan, İsveçrədən gələnləri qəbul edəcəyəm. Görəcəyimiz 
başqa işlərlə bağlı isə Fuad sizə geniş məlumat verəcək. Mənim ailəm isə hələ də 
düşərgədə əziyyət çəkir. Onları görə də bilmirəm. İnşallah! Onlar da birinci 
nəqliyyatla gedəcəklər. Ələsgərov artıq Türkiyədədir və Ziyad bəy onu işə 
düzəltmişdir. Lakin onun ailəsi isə hələ də buradadır. Mən çalışacağam ki, onları 
Misirə göndərim, oradan isə Türkiyəyə getsinlər. Zöhrə xanımın əllərini öpürəm. 
Sizi və Timurçini qucaqlayıram. Sizin Abo”. (79) 
Mayor Əbdürəhman Fətəlibəyli Düdənginskinin və digər legionerlərin 
müharibədən sonrakı həyatı ağır keçdi. F. Düdənginski ailəsi ilə birlikdə böyük 
çətinlikdən sonra ingilislərin əsarətindən qurtula bildi. Bir il İtaliyada, iki ilə qədər 
Misirdə qaldıqdan sonra Qərbi Almaniyaya getmiş, bir ara Türkiyəyə gəlib bir neçə 
ay qaldıqdan sonra təkrar Münhenə getmiş və orada yaşamışdı. 
Qeyd edək ki, İtaliyada ingilislərin nəzarətində olarkən mayor 
Düdənginski, İngiltərənin baş naziri Klement Ettliyə məktub yazdı. Həmin 
məktubda yazılmışdı: “Cənabınıza məlumdur ki, bolşevizmin tarixi satqınçılıq, 
müharibə və soyğunçuluq tarixidir. 1917-ci ildə onlar rus xalqının kürəyinə bıçaq 
sancdılar, onu müharibədən çıxardılar və bu xalqı satdılar. Onlar eyni zamanda 
Rusiyanın müttəfiqləri olan İngiltərəni, Fransanı, Amerikanı və s. güdaza verdilər. 
1939-cu ildə bolşevizm Hitlerlə müqavilə bağlayaraq, Yer kürəsinin 1/6 hissəsinin, 
İngiltərənin, Fransanın və digər sülhsevər xalqların mənafeyini satdı və 
müharibənin əsas səbəbkarı oldu. Bolşeviklərin müharibəqabağı planları hər kəsə 
məlumdur. Almaniya, İngiltərə, Fransa və digər Avropa ölkələrini bir-birilə 
toqquşdurmaq və hər iki tərəfə qan tökməyə imkan verərək, sonra bolşevik 
çəkmələri ilə onların qanlı bədənlərini tapdalamaq. Belə asanlıqla Stalin dünya 
xarabalığı üzərində hökmranlıq etmək istəyirdi. Bolşevizmin bu taktikası Lenin, 
Stalin tərəfindən yaradılıb və onlar heç vaxt bunu gizlətməyiblər. Təəssüf ki, heç 
olmasa, bir nəfər demokratik xadim tapılmadı ki, bu barədə bütün dünyanı açıq-
aydın xəbərdar etsin. Aydındır ki, 1941-ci ildə Hitler təhlükəsi altında Stalin 
məcburən İngiltərə və Amerikanın “müttəfiqi” oldu. Hələ cənab Çörçil onu 
“yoldaş” adlandırır. İstəmədən “yoldaş” deyilsəydi, daha doğru olardı. Yerin 1/6 
hissəsində yaşayan xalqlar bolşevik nəzəriyyəçiləri tərəfindən ingilis və 
amerikalılara nifrət ruhunda tərbiyələndiriliblər. Stalin cənab Çörçilə cavabında 
bolşevizmin ingilis dünyasına olan ümumi nifrət və kinini konsentrik şəkildə 
göstərirdi. Stalin kommunizmin heç vaxt uğur qazanmadığını və qazanmayacağı 
ingilis dünyasına ona görə nifrət etmirmi? Stalin ingilis zəhmətkeşlərinin onu “ata” 
adlandırmaq istəmədiklərinə görə qəzəblənmirmi? Stalin ingilis xalqının seçkilərdə 
Hani Polpitin zəhmətkeşlərə hər kəsin qabiliyyətinə görə işləyəcəyi və tələbatına 
(xüsusən, viski tələbatına) görə alacağı kommunist cəmiyyəti qurmaq vədlərinə 
baxmayaraq, kommunistiərə səs vermədiklərinə görə hirslənmirmi? Stalin deyir: 
“Xalqlar ona görə mübarizə aparmayıblar ki, bir köləlikdən digərinə keçsinlər. 
Konkret olaraq Hitler köləliyindən ingilis-amerikan köləliyinə”. Biz də deyirik ki, 
xalqlar məhz ona görə mübarizə aparmayıblar ki, Stalin - kommunist köləliyinə 
düşsünlər”. Stalin Avropanın xilası naminə 7 milyon itki verdiyini söyləyir. Əgər 
o, Avropanı xilas etmək istəsəydi, bunu İngiltərə və Fransa ilə ittifaqda edərdi, 
Hitlerlə yox. 7 milyon deməklə Stalin itkilərin sayını kəskin azaldır. Axı bizim 
xalqların Stalin rejiminə nifrəti o qədər böyükdür ki, onların heç biri Stalin 
uğrunda vuruşmaq istəmirdi. İlk növbədə ruslar, ukraynalılar, türk-müsəlmanlar. 
Yalnız buna görə Almaniya müharibənin ilk günlərində milyonlarla hərbi əsir tuta 
bilmişdi. I Dünya müharibəsində müharibəni çar Rusiyası aparanda bir nəfər də 
olsun rus, ukraynalı, hətta türk-müsəlman da Almaniya tərəfə keçməmişdi. Ancaq 
bu müharibədə Sizə məlum olduğu kimi, Almaniya tərəfdə öz legionerlərini təşkil 
edən və bolşevizmə qarşı vuruşan milyonlarla rus, ukraynalı, müsəlman türk və s. 
vardı. Məgər bütün bunlar Stalin rejiminin vəhşilik və antixalqçılığına, onun bizim 
xalqların atası deyil, atalığı olmasına dəlalət etmirmi? 
Nə üçün bir nəfər də olsun ingilis, ya amerikalı almanlarla birgə 
vuruşmadı? Çünki, onların ingilis tarixinin inkişafı nəticəsində, dövlətçilik 
ənənələri üzərində öz xalqlarının oğulları tərəfindən idarə olunan vətənləri var. 
Çünki, İngiltərəni Kral, Ettli, çörçillər, bevinlər, aleksandrlar, krippsilər və başqa 
xalqın qanından, kökündən olmayanlar, başqa ölkələrdə leyboristlər və ya 
konservatorlar partiyası yaratmaq istəməyənlər idarə edirlər. Siz dünya leyboristlər 
inqilabı naminə nə bir pendən, nə də bir nəfər ingilisdən söz yox keçməzsiniz. 
Leyborizm və həmçinin konservatizm təmiz ingilis əsillidir, ingilislər tərəfindən 
ingilis zəminində yaradılıb və ingilis xalqına xidmət edir. Kommunizm və dünya 
proletar inqilabı haqqında nə demək olar? Kommunizm rus, ukrayna və xüsusən 
türk-müsəlman gerçəkliyinə, tarix və ənənələrinə yad və yabançı ideyadır. 
Ümumiyyətlə isə, kommunizmin heç bir xalqm gerçəkliyi ilə ümumi nöqtəsi 
mövcud deyil, çünki, kommunizmin vətəni yoxdur. Kommunizm öz xalqının, 
vətəninin mənafeyini satmaq, dünya proletar inqilabı naminə milyonlarla həyatı 
qurban verməkdir. Məgər dörd illik vətəndaş müharibəsi bizim xalqların 
mənafeyinə, sinfi mübarizə alovlarında milyonlarla yaxşı zəhmətkeşin məhv 
edilməsinə və yaxud bizim xalqların başqa xalqlardan və dünya bazarından 
təcridinə, 1939-cu ildə Hitlerlə müqavilə bağlanmasına uyğun idimi? Bu, Yer 
üzünün 1/6 hissəsində yaşayan xalqların mənafeyinin tarixdə misli görünməmiş 
satılması deyildimi? 1939-cu ildə bizim xalqların mənafeyi tələb edirdi ki, 
müharibənin dəf edilməsi üçün Fransa və İngiltərə ilə müqavilə bağlansın. Yaxud 
müharibə başlanarsa, 1-ci gündən onların tərəfindən iştirak edilsin. Əgər bizdə 
demokratik hökumət və xalq rəhbərlərı olsaydı, onlar elə belə də hərəkət edərdilər. 
Bizim ölkələr mim rəhbərlər tərəfindən idarə olunmur. Əvəzində dünya proletar 
inqilabı maraqlarından çıxış edərək, İngiltərə, Fransa və bütün dünya xalqlarının 
axıdılmış qanı üzərində kommunist diktaturası qurmaq və yeni qüvvələrlə çıxış 
etmək fikri ilə dünya yanğını alovlandırmaq üçün Hitlerlə ittifaq bağlayan bir dəstə 
beynəlmiləl fırıldaqçı hökmranlıq edir. İndi bizim həmvətənlər Polşa, Rumıniya, 
Macarıstan, Bolqarıstan, Yuqoslaviya, Çexoslovakiya, Finlandiya, Estoniya,    
Latviya, Litva, Avstriya, Almaniya, həmçinin Çin xalqları üzərində jandarm rolunu 
oynayır və öz süngüləri ilə bu ölkələrdə kommunizmi yaymaq 
məcburiyyətindədirlər. Bütün bunlar bizim xalqların, ilk növbədə rus, ukraynalı, 
türk-müsəlmanların mənafeyinə uyğun deyil. Rus torpaqları və onların var-dövləti 
300 milyon rus üçün kifayətdir. Ukrayna torpaqlarını və var-dövlətini sayıb 
qurtarmaq olmaz. Biz türk-müsəlmanlara və qafqazlılara gəldikdə isə, bizim 
torpaqların genişliyi və zənginliyi sözə gəlmir. Odur ki, bizim xalqların ac və sıx 
əhalisi olan Avropanın torpaqlarına ehtiyacı yoxdur. Yuxarıda adları çəkilən 
Avropa xalqlarının torpaqları və onların zorla bolşevikləşdirilməsi dünya proletar 
inqilabı maraqlarına uyğun olaraq, beynəlmiləl fırıldaqçılar dəstəsinə ingilis-
amerikanlara qarşı yeni müharibəyə hazırlaşmaq üçün lazımdır. Biz türk-
müsəlmanları, həmçinin rus və ukraynalıları dünya proletar inqilabı 
maraqlandırmır. Biz bir qəpik, ya da bizim oğulların bir damcı qanını belə bu iş 
üçün könüllü surətdə vermədik. Biz heç vaxt bütün dünyadan təcrid olunmaq və on 
illərlə “kapitalist mühasirəsi”ndə qalmaq istəməmişik. Biz də ingilislər kimi 
istəyirdik ki, bizim də hökumət və rəhbərlər xalqımızın içindən çıxsın. Biz həm də 
parlamentimizi sərbəst surətdə özümüz seçmək istəyirik. Biz dünyanın bütün 
xalqları ilə dostluq və sıx ünsiyyət şəraitində yaşamaq istəyirik. Biz istəmirik ki,   
bütün dünya kommunistləri bizim ata və oğullarımızın qanı, ana-bacılarımızın, 
arvad-uşaqlarımızın göz yaşı hesabına yaşasınlar. Cənab Baş nazir, biz bunun üçün 
bolşevizmə qarşı vuruşurduq. Vlasov və heç bir rus heç vaxt Rusiyanı, rus xalqını, 
milli hökuməti, milli rəhbərliyi satmayıb. Ukraynalılar da, xüsusən türk-
müsəlmanlar da vətənlərinə münasibətdə elə belə də hərəkət edərdilər.  Heç olmasa 
bir nəfər ingilis Stalini doğma ata, Beriya, Mikoyan, Tevosyan, Bela-Kuna, 
Kusinena və onlar kimi digər cinayətkarları rəhbər adlandırarmı? Əlbəttə yox. Bəs 
onda niyə İngiltərə və Amerika bunu bizim xalqlardan tələb edir? Kim, harda, nə 
vaxt görüb, yaxud eşidib ki, rus, ukraynalı və türk-müsəlmanların atalarının ad və 
soyadları Soso Cuqaşvili (İosif Stalin), Anastas Mikoyan, Mkırtıç Tevosyan, 
Maliko Qoqlidze, Bela-Kuna və s. olsun. Belə quldur dəstəsini və “SSRİ”ni 
dəyişmirlər, əksinə, onlara nifrət edir və ilk imkan düşən kimi bu beynəlmiləl 
quldur dəstəsini və onların yaratdıqları SSRİ-ni məhv etmək üçün yaşayırlar. 
Cənab Çörçilin hesabatından isə məlum olur ki, Siz onlarla 50 illik müqavilə 
bağlamaq fikrindəsiniz. Düzdür, Siz deyə bilərsiniz ki, onların içində Molotov, 
Kalinin, Voroşilov kimi ruslar da var. Doğrudur, onlar rusdurlar. Onlar bu quldur 
dəstəsinin əlində rus xalqına göstərmək üçün örtükdürlər. Yəni SSRİ-ni ruslar da 
idarə edir. Bolşevik rəhbərləri içində ağıllı ruslar da olub ki, Stalin onları məqsədli 
şəkildə məhv edib. Məgər o, və onun quldur dəstəsi ağıllı rus, ukraynalıları və türk-
müsəlmanları hakimiyyətə yaxın qoyardımı? Molotov, Kalinin və Voroşilovun əqli 
qabiliyyətlərinin məhdudluğu o qədər üzdə idi ki, hətta nasional-sosialist təbliğatı 
da onların rus əslli olmasını inkar etməyə cəsarət etmədi. Siz özünüz Molotovu 
Londonda görmüsünüz. Artıq 2-ci dəfə Stalin onu Kremldən kənara buraxmadı. 
Əvəzində Vışinski kimi “rus”u, Manulski kimi ukraynalını göndərdi. Rus, ukrayna 
və türk xalqlarının oğulları bu qəddarın qarşısında əyilməyə və onları ata və rəhbər 
adlandırmağa layiqdirmi? Biz onların hökmranlığına qarşı vuruşmalı deyilikmi? 
Siz bolşevizmin düşməni olan bizləri niyə İngiltərə və Amerikanın düşməni hesab 
edirsiniz? Biz türk-müsəlmanlar 6-10 noyabr 1943-cü il Berlində keçirilən 
Azərbaycan Konqresində öz demokratik proqramımızı elan etmədikmi? Biz alman 
dostlarımızın bu proqrama İngiltərə və Amerikanın əleyhinə maddə salmaq 
təklifini rədd etmədikmi? Bizim legionerlərin Qərb cəbhəsinə göndərilməsinə qarşı 
etiraz edərək, İngiltərə və Amerikanın bizim xalqların düşməni olmadıqlarını 
bildirmədikmi? Bütün bunları gestapodan qorxmadan öz müttəfıqimizin üzünə 
deyirdik. Bız türk-müsəlman  kimi  həqiqətin  əksinə  gedə  və  Almaniyanın 
xeyrinə olaraq, İngiltərə və Amerikanı bizim xalqların düşməni adlandıra 
bilməzdik. Vlasov və ukraynalılar da elə belə hərəkət etdilər. Çünki, biz bolşevik-
kommunist deyilik və Almaniyanın yaxud hər hansı ölkənin xeyrinə öz xalqımızın 
şərəf və mənafeyi ilə alver edə bilməzdik. 
Biz SSRİ-nin əvəzinə Rusiya, Ukrayna, Türküstan, Azərbaycan, 
Ermənistan, Gürcüstan və Şimali Qafqaz yaratmağa can atırıq. Təəssüf ki, Qərb 
demokratiyası “SSRİ” anlayışı ilə “Rusiya”, “Ukrayna”, “Türküstan”, 
“Azərbaycan”... anlayışlarını səhv salır. Yaxud “bolşevik” anlayışı “rus”, 
“ukraynalı”, “türk” anlayışları ilə qarışıq salınır. 
 
II. Ġngiltərə, Amerika və SSRĠ yaxud 3-cü artıqdır 
 
Stalini qaçılmaz ölümdən ingilis-amerika köməyi qurtardı. Belə bir kömək 
olmadan nə Stalinqrad, nə də Şərqdə irəliyə doğru hərəkət olacaqdı. Əksinə, o, 
1943-44-cü illərdə tamamilə darmadağın ediləcəkdi. Həqiqət budur. Ancaq Stalin 
hesab edir ki, o, təkbaşına Almaniyaya, Yaponiyaya qalib gəlib, İngiltərə və 
Amerika isə sadəcə iştirakçı və mübarizə yoldaşı olmuşlar. Bunu bütün dünya 
kommunistləri müxtəlif ladlarda təkrar edir və Stalin Avropanın, Britaniya 
imperiyasının və Amerikanın xilaskarı kimi təqdim olunur. Hansı ki, Stalinin özü 
və rejimi öz xilasları üçün İngiltərə və Amerikaya borcludurlar. İndi o, Avropada, 
Çində, İranda yaşayan xalqları ələ salır. Misir, Hindistan, Suriya və başqa ölkələrin 
xalqlarını qıcıqlandırır, ingilis dünyasına qarşı bütün xalqların kommunist blokunu 
yaradır və cənab Çörçilin nitqinə cavabında ingilis dünyasını ələ salmaqdan və 
təhqir etməkdən çəkinmir. Bütün bunlar Qərb demokratiyasının səhlənkarlığı, zərif 
xarakterliyi və zərif sentimentallığı üzündən baş verir. 
Bunlar ona görə baş verir ki, İngiltərə, xüsusən Amerika SSRİ və “köhnə 
demokrat” Stalinlə birlikdə demokratik dünya qurmaq istəyir. Belə cəhd dünyanın 
bütün xalqlarının, ilk növbədə isə ingilis, amerikalı, rus, ukraynalı və türk-
müsəlman xalqlarının maraqlarının əksinədir. Yoxsa Stalinin DSSRİ, yəni Dünya 
Sovet Sosialist Respublikaları İttifaqı qurmaq uğrunda hazırladığı III Dünya 
müharibəsi bütün ağırlığı ilə bu xalqların üzərinə düşəcək. Əgər Sizin Rusiyaya, 
Ukraynaya, Türküstana, Azərbaycana və eyni zamanda ruslara, ukraynalılara, türk-
müsəlmanlara, qafqazlılara və başqalarına rəğbətiniz varsa, onda siz bu xalqlara 
SSRİ-dən, “doğma ata” Stalin və onun kommunizmlərilə birlikdə beynəlxalq 
avantürist dəstəsindən qurtarmaq üçün yardım etməlisiniz. Əgər Siz daimi sülhə 
nail olmaq istəyirsinizsə, o zaman bunu Rusiya, Ukrayna, Azərbaycan, Türküstanla 
birlikdə edə bilərsiniz, nəinki SSRİ ilə ruslar, ukraynalılar, türklərlə birlikdə edə 
bilərsiniz, nəinki bolşevik-kommunist beynəlmiləlçilərlə. 
Hazırda SSRİ Ali Sovetinin sessiyası keçirilir. Orada yenə də gurultulu, 
sonsuz alqışlar, kapitalist mühasirəsi haqqında həmişəki boş söhbətlər, bütün 
xalqları səfərbər vəziyyətdə hazır saxlamağın labüdlüyü, Qızıl Ordunu 
möhkəmləndirmək kimi müzakirələr gedir. Bütün bunlar bizim xalqların 
marağındadırmı? 
Bizim bədbəxt xalqların “DSSRİ” yaratmağa bütün güc və vəsait 
qoyduqlarını görmək bizi ağrıdır. Nə üçün biz SSRİ-yə, kommunizmə, Stalinə 
qarşı mübarizə bayrağı qaldırdıq? Çünki, biz daha kommunizm uğrunda vuruşan 
ata və qardaşlarımızın qanını görə bilmirik, çünki, biz bu xalqların gələcəkdə 
İngiltərə və Amerikaya qarşı vuruşmalarını istəmirik. Əksinə, biz Sizinlə və bütün 
dünya xalqları ilə sıx dostluq şəraitində yaşamaq istəyirik. İngiltərə və Amerikanın 
Stalinlə müttəfiqlik əlaqələrini davam etdirməyə və bununla da Stalin rejimini 
möhkəmlətməyə və bizim xalqlarımızı bolşevik boyunduruğuna dözməyə məcbur 
etməyə heç bir mənəvi haqqı yoxdur. 
İngiltərə və Amerika SSRİ-ni demokratik ölkələr sırasında görmək və 
kommunizmi demokratik hadisə hesab etməklə kommunist hərəkatına tarix boyu 
görünməmiş vüsət vermiş oldular. Kommunizmin gücü də elə bundadır. 
Kommunizmin gücü ondadır ki, İngiltərə və Amerika SSRİ-nin tərəfdarıdır. 
Kommunizmin gücü ondadır ki, İngiltərə və Amerika Stalinlə qanunsuz 
mövcudluğuna can atırlar. Onlar SSRİ və kommunizmin mövcud olması üçün 
“Qərb demokratiyası” və “Şərq demokratiyası” nəzəriyyələrini yaradırlar. Hansı ki, 
həqiqətdə belə deyilməlidi; “Qərb demokratiyası”, “Kommunist despotizmi”. 
Kommunizmin gücü ondadır ki, onun vətəni yoxdur, o, beynəlmiləldi, ancaq bir 
mərkəzdən idarə olunur və bir atası var. Alya Kusinen, Dimitrov, Torez, Tolkatti, 
Bela-Kuna, Qallaxera, Hani Pollita və başqaları üçün bu mərkəzin və atanın 
direktivləri hər şeydir, öz vətəninin və öz xalqının maraqları isə heç nə. Məsələn, 
Triestin Yuqoslaviyaya verilməsi kommunizmin maraqlarına uyğundur və Tolkatti 
bunun İtaliyaya ağır zərbə olacağını düşünmədən asanlıqla razılaşır. 
Kommunizmin gücü onun amansızlığında, həyasızlığında, insanları alçaq 
hisslərə qaldırmağındadır. Odur ki, kommunizm bütün münasibətlərdə Qərb 
demokratiyasından güclüdür və bir müddətdən sonra o, qəddarlıqla Qərb 
demokratiyasını boğacaq. Zaman kommunizmin himayədarıdır. Vaxt onun xeyrinə 
işləyir, Qərb demokratiyasının yox. Yaxın 5-10 ildə SSRİ-nin qalması şəraitində 
nələr baş verə bilər? Birinci növbədə Moskvanın nəzarətində olan bütün Avropa 
ölkələri kommunizmlə panslavizmin uğurlu birləşməsi nəticəsində SSRİ-nin 
tərkibinə daxil olacaqlar. Bismark ideyalarının kommunizmlə birləşdirilməsinin 
uğurlu nəticəsi əsasında sonda onu SSRİ tərkibinə qatmaqla Almaniyanın 
sovetləşdirilməsi həyata keçiriləcək. Bu, Kayzer Almaniyası ilə çar Rusiyasının 
ittifaqından da güclü olacaq. Sözsüz ki, sovet Almaniyası SSRİ-nin tərkibində 
özünə layiqli yer tutacaq. Çünki, bu çoxmilyonlu, yüksək sivilizasiyalı, əməksevər 
və yaradıcı xalq SSRİ məkanında öz biliyini geniş tətbiq edə, texnika və sənayedə 
möcüzələr yarada və digər “qardaş” sovet respublikaları ilə birlikdə külli miqdarda 
nəinki atom, hətta elektrik bombalar da istehsal edə biləcək. Bunun üçün vəsait 
tapılar. Bütün bunlar bir şüar altında həyata keçiriləcək: “İngilisdilli köləliyə 
düşməmək!” 
İndi cənab Çörçil Allaha şükür edir ki, gizli atom bombaları İngiltərə-
Amerika və Kanadadadır. Əgər bomba Stalində olsaydı, o, Sizinlə danışmaq 
istəməzdi və Sizi bir dəqiqə belə nəfəs almağa qoymazdı. Ancaq, hansısa bir ixtira 
uzun müddət gizli qalıbmı? Əlbəttə, yox. Fərq ondadır ki, bəziləri kəşf edirlər və 
əgər istifadə etməyə imkan tapmırlarsa, onu başqaları tezliklə mənimsəyirlər. 
Alman baş və əlləri sovet gücü ilə birləşdikdə öz işini görəcək. 
Sovetləşmə prosesi Asiyada da həyata keçiriləcək. İranda, Çində, Koreyada o, əlini 
Yaponiyaya da uzadacaq və o, bütün Asiyada Sizin hər ikinizdən - İngiltərə və 
Amerikadan güclü olacaq. O, çinliləri Amerika kimi danışıq və təbəssümlə deyil, 
qılınc və demoqoqluqla kommunizmin qırmızı bayrağı altında birləşdirəcək. 
Gördüyünüz kimi, səfir general Marşalın təbəssümü də yardım etmədi. Hətta onun 
Çan Kay Şi və kommunist nümayəndələri arasında oturmağı da köməyinə çatmadı. 
1938-ci il sərhədlərindən uzaqlaşan SSRİ mövcud olduqca nə UNO, nə də cənab 
Çörçilin beynəlxalq ordusu yardımçı olmayacaq və dünya mütləq III Dünya 
müharibəsinə doğru gedəcək. Qədim rus məsəli var: “Üçüncü artıqdır” və daimi 
sülh yaratmaq işində SSRİ 3-cüdür və zərərli artıq olandır. Hələ Amerika Stalinə 6 
milyon borc vermək istəyir. Amerikalılar soruşa bilərlər: “SSRİ bu borcunu necə 
qaytaracaq? Aydındır ki, SSRİ Amerika xalqına borcunu ona arxadan güllə 
vurmaqla, onların başına atom və nüvə bombaları yağdırmaqla qaytaracaq.   
Amerika kapitalistləri sevinirlər ki, SSRİ-ni və dağılmış Avropanı tikib qurmaqla 
böyük gəlir əldə edəcəklər. Yox, onlar gəlir əldə etməyəcəklər. Onlara yalnız   
imkan verəcəklər ki, kapitallarını çıxarsınlar və sonra NEP-in ləğv edilməsi 
dövründə (1929-31) olduğu kimi qovacaqlar. Axı, hamı gördü ki, yerin 1/6 
hissəsinin dünyadan təcrid olunması üzündən əhali böhran və işsizlik 
məngənəsində idi. İndi isə daha pis olacaq. Çünki, İngiltərə və Amerika SSRİ-nin 
sərhədlərini bir az da genişləndiriblər. 
Qoy bunu ingilis və amerikan fəhlələri də bilsinlər. Sonra cənab Çörçil 
təklif edir ki, 1946-cı ildə SSRİ ilə bütün bəndlər üzrə danışıqlar aparılsın. 1946-cı 
ildə SSRİ-nin olduğu bəndləri vurmaq lazımdır. Onu Yaponiyada, Koreyada, 
Çində, Bolqarıstanda, Macarıstan, Polşa, Yuqoslaviya, Finlandiya, Estoniya, 
Latviya, Litvada, Almaniya, Avstriya, Çexoslavakiyada və ən əsası Rusiya, 
Ukrayna, Türküstan, Qafqaz və İranda vurmaq lazımdır. 3-cü və zərərli artıq olanı 
vururlar, onunla danışıqlara getmirlər. 
 
III. Sülhsevər UNO, yoxsa qanlı DSSRĠ. Ġngiltərə və Amerika Allah 
və bəĢəriyyət qarĢısında öz borcunu ödəməli və yer üzündə davamlı və əbədi 
sülhü bərqərar etməlidir 
 
İngiltərə və Amerikanın maddi və mənəvi gücü Sizə daha yaxşı 
məlumdur. Onlara əlavə olaraq, İngiltərə və Amerikanın gücü bir daha ondadır ki, 
bu gün də bütün dünya xalqları hələ Sizə inanırlar. Baxmayaraq ki, SSRİ-yə 
meyllənənlərin vətəni var və onlar hakimiyyətdədirlər. (Tito və b.). Ancaq İngiltərə 
və Amerikaya meylli olanlar vətənsiz qalıblar. Bunlar kral II Pyotr, kral Əhməd 
Zoqu, generallar Anders, Mixayloviç və başqalarıdır. 
Bu gün İngiltərə və Amerikanın gücü bir də ondadır ki, bütün mütərəqqi 
və vətənini sevən insanlar onların tərəfindədir. İngiltərə və Amerikanın ittifaqı, 
daha doğrusu Stalinlə, SSRİ və kommunizmlə bağlanmış qanunsuz müqavilədən 
imtina etmələri kifayətdir ki, bolşevizm tərəfındən əzilmiş bütün xalqlar öz 
azadlıqları və müstəqillikləri uğrunda müharibəyə başlasınlar. Biz hamıdan çox 
maraqlıyıq ki, bu müharibə daha çox siyasi olmalı və bolşevizmin əzdiyi xalqlar 
tərəfindən aparılmalıdır. Biz rus, ukraynalı, türk-müsəlman, qafqaz, polyak, 
yuqoslav, bolqar, macar, fin, baltikyanı və başqa xalqlardan ibarət xilaskar ordular 
təşkil edəcəyik. Ola bilər ki, ilk vaxtlar üçün bu orduların sayı çox az olsun, ancaq 
onların siyasi əhəmiyyəti böyük olacaq. Bu ordular günbəgün artacaq. Onlar 
mübarizəni nəinki cəbhədə, əsaslı şəkildə ölkə içində aparacaqlar. Bu ordulara 
rəhbərlik etmək üçün ümumi antibolşevik qərargah yaradacağıq. Biz bolşevizmin 
əzdiyi bütün xalqların nümayəndələrindən ibarət konqres çağıracaq və bolşevik-
kommunizmi bütün dünya qarşısında ifşa edəcəyik. Biz ayrıca Ümumslavyan 
Konqresi çağırıb orada Stalin-kommunist panslavizminin iç üzünü açacağıq. O 
zaman hər bir slavyana aydın olacaq ki, yer üzündə Stalindən çox əlləri slavyan 
qanına batmış ikinci bir adam yoxdur və əgər SSRİ mövcud olacaqsa, milyonlarla 
slavyanın həyatı dünya inqilabına qurban veriləcək. Biz hər hansı bir müsəlman 
ölkəsində bolşevizmin əzdiyi 40 milyonluq müsəlman dünyasının 
nümayəndələrindən ibarət Konqres çağıracağıq. Heç bir şübhə yeri yoxdur ki, 
Almaniyanın, Çinin və başqa ölkələrin bütün demokratik qüvvələri bizimlə olacaq. 
İnanmaq lazımdır ki, İtaliyanın indiki xristian-demokrat hökuməti lap əvvəldən 
axıracan öz xalqını İngiltərə və Amerikanın ardınca aparacaq. İngiltərə və 
Amerikanın köməyi ilə Atlanta Xartiyasının bayrağı altında biz bolşevizmi və 
SSRİ-ni məhv edəcək və Rusiya, Ukrayna, Türküstan, Azərbaycan, Qafqaz 
yaradacağıq. Bununla da bütün müharibələrə nöqtə qoyulacaq. 
Biz İngiltərəni, Amerikanı və dünyanın digər ölkələrini qanlı “DSSRİ” 
tərkibində görmək istəmirik. Biz Rusiyanı, Ukraynanı, Türküstanı, Azərbaycanı və 
Qafqazı bütün ölkələrlə birlikdə sülhsevər UNO (Birləşmiş Millətlər Cəmiyyəti - 
N. Y.) cərgəsində görmək arzusundayıq. Tanrı bizə kömək olsun! Mən İngiltərə 
kralına, əlahəzrət kralın hökumətinə, Sizə və bütün ingilis xalqına həyatda uğurlar 
arzulayıram.” (369, 111) 
Lakin mayor Ə. Düdənginskinin ciddi problemlər qaldırdığı bu məktub 
sonradan cavabsız qaldı. 
Azərbaycan legionerlərindən imkan tapıb Cənubi Amerikaya, Amerikaya, 
Argentinaya, Fransaya, İsveçrəyə, Çinə də gedənlər oldu. Keçmiş legioner, sovet 
ordusunda leytenant, Almaniya ordusunda qauptman olmuş K. Ələsgərli 
xatirələrində yazırdı ki, o, vətənə qayıdıb həyatını məhv etməkdənsə, Uyğur türkü 
Günbatay Çingiz adı altında Çinə getmiş, ölkənin vətəndaşlığını qəbul etmiş və 
səkkiz ilə qədər orada yaşamışdı. (262) K. Ələsgərli yalnız 1955-ci ildə Xruşşovun 
verdiyi bəraətdən sonra Azərbaycana qayıtmışdı. 
Qeyd etdiyimiz kimi, SSRİ-yə qayıdan əsirləri və legionerləri ağır cəzalar 
gözləyirdi. Stalinin 1941-ci ilin 16 avqustunda verdiyi 270 saylı əmrə əsasən əsir 
düşmüş bütün sovet əsgərləri qiyabi olaraq güllələnməyə məhkum edümişdilər. 
Müttəfıq dövlətlərdən olan İngiltərə 1944-1946-cı illərdə 32.259 hərbi 
əsiri Sovet hökumətinə təhvil vermişdi. Hərbi əsirlərin təhvil verilmə əməliyyatına 
İngilis feldmarşalı Aleksandr başçılıq edirdi. 1919-1920-ci illərdə bolşeviklərə 
qarşı vuruşmuş feldmarşal Aleksandr əvvəlcə əsirləri verməkdə tərəddüd göstərsə 
də, sonradan şəxsən Çörçildən ciddi xəbərdarlıq almış, əmrə tabe olmuşdu. 
Təəssüflər ki, müttəfiq dövlətlər, o cümlədən, İngiltərə - Yalta 
müqaviləsində nəzərdə tutulmadığma baxmayaraq, keçmiş mühacirləri də sovetlərə 
təhvil verirdi. 1430 nəfər keçmiş mühacir belə yanlış olaraq sovet dövlətinə 
göndərilmişdi. Xalq Komissarlar Sovetinin təhvil verilmə işləri üzrə səlahiyyətli 
nümayəndəsi general-polkovnik F. İ. Qolikovun 1945-ci il 7 sentyabr tarixli 
məlumatına əsasən həmin vaxta kimi sovet hökumətinə 2.229.552 nəfər təhvil 
verilmişdi. Buraya hərbi əsirlərlə yanaşı, zorla Almaniyaya köçürülənlər də daxil 
idi. (371, s. 240) 
İlk təhvil verilənlərin çoxunu güllələyir, qalanlarına 25 il iş kəsir, Sibirə, 
Vorkutaya, İntaya, Asbestə, Norilskə, Tayşetə, Kemerovo vilayətindəki 
düşərgələrdə ağır işlərə göndərirdilər. 
ABŞ və İngiltərənin nəzarəti altında yaşayan hərbi əsirlər, mühacirlər, 
müxtəlif səlahiyyətli adamlara da müraciətlər edirdilər. General-mayor 
Meandrovun xanım Ruzveltə (Prezident Ruzveltin həyat yoldaşı) məktubunda 
yazılmışdı: “SSRİ-dən başqa dünyanın bütün ölkələri düşmən əlinə düşmüş 
əsgərlərinə mənəvi və maddi maraq göstərir, Beynəlxalq Qırmızı Xaç Cəmiyyəti 
vasitəsi ilə onların qohumları ilə əlaqələrini təşkil edir. Yalnız Stalinin əmri ilə 
ruslar hər köməkdən məhrumdurlar və düşərgələrdə kütləvi ölümə məhkum 
ediliblər”. (371, s.247) 
Yüksək səlahiyyət sahiblərinə göndərilən məktublarda adamların özünü 
öldürməsi hallarına toxunulurdu. 1946-cı ilin fevralında yazılan bir məktubda 
bildirilirdi: “Ulduzlu azadlıq bayrağının daldalandığı yerdə biz öz qadınlarımızı və 
uşaqlarımızı şüşə qırıntıları ilə öldürməyə, damarlarımızı kəsməyə məcbur idik ki, 
qırmızı Moskvaya qayıtmayaq”. (371, s.250) 
1945-ci ilin avqustunda Kemptendəki qanlı hadisələrdən sonra, general 
Eyzenhauerin göstərişi ilə adamları zorla təhvil vermək müvəqqəti dayandırılsa da, 
1945-ci ilin 20 dekabrından, general Maknarniyə əvvəlki qaydanı - gücü yenidən 
tətbiq etmək haqqında Vaşinqtondan tapşırıq gəldi. Lakin amerikalı zabit və 
əsgərlər əsirlərin təhvil verilməsinə mənfı münasibətlərini gizlətmirdilər. 
Bundan əlavə, 1946-cı ilin fevralında Papa XII Piy də adamların məcburi 
təhvil verilməsinə mənfı münasibətini bildirdi. Lakin bu etiraza da baxmayaraq, 
fevralın 24-də Plattlinqdəki 431 saylı hərbi düşərgəyə iki tabur daxil olub, əsirləri 
yaşadığı yerdə əhatəyə alaraq həyətə qovdu və onların özlərini öldürməyinə imkan 
yaratmadı. Tezliklə, həmin əsirləri də sovetlərə təhvil verdilər. 
Maraqlıdır ki, belə gərgin şəraitdə də almanlar onların tərəfində 
vuruşanları unutmur, imkanları daxilində yardım edirdilər. Latviyada, Tkexoda 
(Almaniyada) belə hallar olmuşdu. Avstriyanın Liens şəhərində təhvil verilməyə 
etiraz olaraq kilsə zəngləri çalınmışdı. Bavariyada Plattlinqdə vağzalda əksəriyyəti 
qadınlardan ibarət olan sakinlər təhvil verilmə zamanı yaralılara kömək etmişdilər. 
Alman generalı fon Pannvitsə qaçmaq üçün imkan yaradılsa da, ona inanan, 
birlikdə döyüşdüyü kazakları qoyub getməmişdi. Alman yarımalbayı Hanzen 
“bizim üçün qan tökənləri” xilasa çalışaraq onlara vəsiqələr vermişdi. 
Qeyd etdiyimiz kimi, təhvil verilən əsirləri, keçmiş sovet zabit və 
əsgərlərinin əksəriyyətini güllələyirdilər. Keçmiş sovet generalı Vlasovu 1946-cı 
ildə güllələdilər. Sovet ordusunun inanılmış zabitlərindən olan, “Pravda” qəzetində 
ünvanına təriflər yazıları (309) başçılıq etdiyi 99-cu diviziyası nümunə göstərilən 
(279) 1941-ci ilin fevralın 23-də SSRİ Ali Sovetinin qərarı əsasında Lenin ordeni 
ilə təltif edilən (264, 218) general Vlasov artıq vətən xaini olaraq cəzalandırılırdı. 
Maraqlıdır ki, general Vlasov öz ifadələrində “vətən xaini” damğasını qəbul 
etməmiş, Stalinə olan nifrətini isə bir daha açıqlamışdı. 
1946-cı ilin 2 avqustunda “Pravda” qəzetində general Vlasovun edamı 
haqqında məlumat dərc edildi. (352) 
Tanınmış Azərbaycan zabiti İsrafil bəyin aradan çıxmaq imkanı olsa da, o, 
öz əsgərlərini başsız qoymamış, onlarla birlikdə sovetlərə təhvil verilmişdi. İsrafil 
bəyi də general Vlasov kimi ağır cəzaya - edama məhkum etmişdilər. 
Qeyd edək ki, müxtəlif vasitələrlə Türkiyə ərazisinə keçmiş azərbaycanlı 
legionerləri sonradan yerli polis həbs etdi. Türkiyə dövləti isə həmin hərbi əsirləri 
Ərzurum - Qars - Sarıqamış marşrutu ilə Türkiyə-SSRİ sərhəddinə gətirib sovet 
hökumətinə təhvil vermişdi. (97). Təhvil verilən legionerləri ya cəza “dərəcəsinə” 
uyğun olaraq güllələyir, yaxud da Sibirə sürgünə göndərirdilər. Tanınmış yazıçı A. 
Soljenitsinın “Arxipelaq Qulaq” əsərində “Vətən xaini”, “Vlasovçular” adı altında 
sürgünə göndərilənlərlə bağlı geniş məlumatlar vardır. (340, s. 145; 341,s.32-34) 
 
XIII BÖLÜM 
 
ĠKĠNCĠ DÜNYA MÜHARĠBƏSĠNDƏN SONRAKI ĠLLƏRDƏ 
AZƏRBAYCAN LEGĠONERLƏRĠNĠN FƏALĠYYƏTĠ 
 
İkinci Dünya hərbindən sonra mühacir təşkilatların birləşib antisovet 
mübarizə aparmasına getdikcə daha çox ehtiyac duyulurdu. Digər tərəfdən isə 
müxtəlif ölkələri təmsil edən ayrı-ayrı mühacir təşkilatlarının mövcudluğu və bəzi 
hallarda bu qrupların daxili çəkişmələrə meylliyi reallığa çevrilirdi. Bu illərdə bir 
neçə rus, gürcü, erməni, tatar təşkilatları ilə yanaşı iki azərbaycanlı təşkilatı da 
mövcud idi. Təşkilatlardan biri 1924-cü ildən fəaliyyət göstərən Azərbaycan Milli 
Mərkəzi idi. İkinci Dünya hərbindən sonra Azərbaycan Milli Mərkəzi Ankarada 
yerləşirdi və Milli Mərkəzin başqanı M. Ə. Rəsulzadə idi. 
İkinci mühacir azərbaycanlı təşkilatı “Azərbaycan Milli Birlik Məclisi” 
adlanırdı. Təşkilat 1943-cü ildə Berlində yaradılmışdı. Təşkilatın rəhbəri Ə. 
Fətəlibəyli Düdənginski idi (sonradan rəhbər C. Hacıbəyli olmuşdu). Başqanlıq 
heyətinin üzvləri isə Ceyhun Hacıbəyli, Əkbərağa Şeyxülislam idi. Sonralar 
Həsənbəy Kərbəlayi, S. Təkinər, Ə. Aranlı, İ. Əkbər və Səmran Məmmədzadə 
təşkilatın rəhbərliyinə daxil idilər. 1972-ci ildə təşkilat bir qrup azərbaycanlının 
təşəbbüsü ilə ləğv edildi. Hər iki mühacir azərbaycanlı təşkilat arasında çəkişmələr, 
ziddiyyətlər mövcud idi. 
Qeyd edək ki, İkinci Dünya müharibəsindən sonra Azərbaycan legionerləri 
müxtəlif ölkələrdə dağınıq vəziyyətdə yaşasalar da, yalnız əllinci illərdən ciddi 
fəaliyyət göstərməyə başladılar. Bu da, şübhəsiz ki, Qərblə Sovet dövləti arasında 
münasibətiərin gərginləşməsi və nəticədə birincinin sovet dövlətindən narazı qalan 
qüvvələri daha çox dəstəkləməsi idi. Əslində, Qərbin sərt münasibətini İngiltərənin 
Baş naziri U. Çörçill 1946-cı ilin martın 5-də, Amerikanın Fulton şəhərindəki 
məşhur nitqində ifadə etmiş və “soyuq müharibə”nin başlandığını göstərmişdi 
(263, s. 352) 
İkinci Dünya müharibəsindən sonra Azərbaycan legionerləri Türkiyədə M. 
Ə. Rəsulzadənin, Almaniyada isə Ə. F. Düdənginskinin rəhbərliyi altında olan 
müvafiq qurumlarda fəaliyyətə başladılar. 
Türkiyənin Ankara şəhərində M. Ə. Rəsulzadənin bilavasitə rəhbərliyi ilə 
1949-cu ilin fevralında Azərbaycan Kültür Dərnəyi yaradıldı. (5) 
1952-ci ilin aprelindən isə M. Ə. Rəsulzadənin yaxından köməyi, əski 
mühacir və legionerlərin fəallığı ilə Ankarada “Azərbaycan” jurnalı nəşr edilməyə 
başladı. (4) 
Qeyd edək ki, Türkiyədəki mühacirlərin bu dövlətdəki mövcud əlaqələri 
müəyyən problemləri həll etməyə imkan yaratsa da, (əlavə edək ki, burada M. Ə. 
Rəsulzadənin böyük nüfuzu vardı), siyasi fəaliyyət göstərmək olduqca çətin idi. 
Odur ki, Türkiyədəki mühacir və legionerlər daha çox mədəni-ədəbi fəaliyyət 
sahəsinə üstünlük verir, Sovet dövləti əleyhinə 20-30-cu illərdəki qədər sərt 
çıxışlar etmirdilər. 
Lakin Qərbi Almaniyada vəziyyət başqa idi. ABŞ dövləti əllinci illərdə 
Sovet dövləti əleyhinə kəskin mübarizəyə başlamış və bu işdə oradakı mühacir və 
legionerlərin gücündən faydalanır, onlara maddi dəstək də verirdi. 
Qeyd edək ki, həmin fəaliyyət rəsmiləşənə qədər Azərbaycan legionerləri 
böyük çətinliklərlə qarşılaşmışdılar. Belə ki, sonradan yaradılan “Amerikan 
Komitəsi”nin etibarını qazanmaq və müəyyən problemləri həll etmək o qədər də 
asan deyildi. Ə. Fətəlibəylinin bununla əlaqədar Münhendən Parisə - C. 
Hacıbəyliyə ünvanladığı məktublarda maraqlı məlumatlar vardır. O, yazırdı: 
“Mənim əzizim Ceyhun bəy! Sücaət xanımla bu gün görüşməyimə çox sevindim. 
O, Sizin fıkirlərinizi mənə çatdırdı və mən tam razıyam. O ki qaldı bizim ümumi 
işlərimizə, hələ ki, ciddi bir şey yoxdur. 4 ay müddətində danışıqlar apardım, 
planlar təqdim etdim. Lakin gözləməyi xahiş edirlər. İndi başqa xətlə işləyirəm, 
əgər bu da alınmasa və onlardan prinsipial razılıq almasam, onlarla əsas 
məsələlərdə əməkdaşlıq etməyəcəyəm. Burda elə adamlar var ki, kiçik 
xidmətlərinə görə bir şey ala bilirlər. İlk imkan yaranan kimi Türkiyəyə 
gedəcəyəm, ailəmdən ötrü, demək olar ki, bərk sarsılmışam”. (357) 
Qeyd etdiyimiz kimi, əllinci illərin əvvəli legionerlər üçün olduqca ağır 
dövr idi. Maddi sıxıntılar, ayrı-ayrı ölkələrdə yaşamaq, təşkilatlanmaq böyük 
çətinliklər törədirdi. Eyni zamanda, Amerika və Qərb dairələri legionerlərlə ilk 
işbirliyinə çalışırdılar. Ə. Fətəlibəyli-Düdənginskinin Münhendən C. Hacıbəyliyə 
göndərdiyi 1950-ci il 29 oktyabr tarixli məktubda maraqlı məlumatlar vardı. O, 
yazırdı: “Mən burada Qərbin bəzi nümayəndələri ilə görüşdüm. Onlar bütün 
planlarımızla tanışlıqdan sonra əməkdaşlığa razıdırlar. Amma uzadırlar. Son 
zamanlara qədər onlar Kerenskinin güclü təsiri altında idilər. Bizdə güclü 
canlanma vardır. Buraya Şimali-Qafqaz təxəllüslü məsul bir amerikalı gəlmişdi və 
Əhməd Nəbi-Maqoma ilə, mənimlə və başqaları ilə uzun söhbətlər etdi. O, 
məsləhət gördü ki, Türk-Qafqaz İttifaqı yaradaq. Biz razılıqla bu təklifı qəbul etdik 
və Maqoma ilə birgə sxem hazırlayıb ona verdik. Düşünürəm ki, iki-üç aydan 
sonra cavab olacaq. Bu ittifaq mənim xoşuma gəlir və onun böyük nüfuzu olacaq. 
Şübhəsiz ki, əsas işləri Milli Komitələr aparacaq və bu qurumlar həmin ittifaqda 
arxa planda olmayacaqlar. Milli Komitələrlə yanaşı, Qafqaz Komitəsi də mövcud 
olacaq və hər komitədən 4 nəfər oraya daxil olacaq. Qafqaz Komitəsinin 4 üzvü və 
Türküstan Komitəsinin 1 üzvü İttifaqın Rəyasət Heyətini təşkil edəcəklər. Bu 
Rəyasət Heyətinin Milli Komitə üzvlərindən ibarət olan 4 idarəsi olacaq. Beləliklə, 
Milli Komitədən kənarda heç bir məsələ həll edilə bilməz. Məlumunuz olduğu 
kimi, bizim Milli Komitədə Siz, mən, albay Kazım bəy (Cahangir Kazımoğlu - N. 
Y.) və Atamalıbəyov vardır. Sonuncu Çilidə olduğundan fəal iştirak edə 
bilməyəcək. Milli Komitənin üzvlərinin sayını 10-a qədər artırmalıyıq. Mən hətta 
ona yaşlı və cavan xadimlərin də siyahısını vermişəm. Siyahıya Timuçinin adını 
yazmışam. O, məndən xahiş etdi ki, Nyu-Yorkda “Amerikanın səsi”ndə işləmək 
üçün 6 nəfərin də siyahısını verim. Mənə isə məsləhət bildi ki, hələlik Türkiyəyə 
getməyim və cavab gözləyim... Lənətə gəlmış maddi şəraitə görə, indiyə qədər 
görüşə bilməmişəm”. (358) 
Belə bir vaxtda antibolşevik cəbhənin yaradılmasını vacib sayan Amerikan 
Komitəsi fəaliyyətə (Amerikanın kommunizm ilə mücadilə Komitəsi) başladı. 
Amerikan Komitəsinə əvvəl C. Layons, sonradan isə Amerikanın Moskvadakı 
keçmiş böyük elçisi Alan Gerk başçılıq edirdi. 1952-ci ildən isə Sovet Rusiyasını 
yaxından tanıyan, Moskvada Amerika attaşesi olmuş Stevens Komitənin başqanı 
oldu. Komitə üzvləri arasında tanınmış siyasətçilər çoxdu. Onların arasında 
aşağıdakı tanınmış adamlar vardı: Çarlz Edison (məşhur Tomas Edisonun oğlu), 
Vilyam Henri Çemberlin (Amerikada sovet məhkumu millətlərin istiqlal haqlarının 
müdafıəsi ilə məşhur idi), general-mayor Con-Dean (Moskvada olmuş, “Streync 
Əlleyinc” kitabı ilə böyük rəğbət qazanmışdı), Nikolas Ruzvelt (yazıçı və 
diplomat, Amerikanın Macarıstan elçisi olmuşdu) və başqaları (3, s. 46). 
Amerikan Komitəsi bildirirdi ki, millətlər, xalqlar Sovet hökumətinin 
diktatorluğu altında qaldıqca, insanların azad və hürriyyət içində yaşaması 
mümkün olmayacaq. Amerikan Komitəsi proqramına müvafiq surətdə fəaliyyətə 
başladı. 
Qeyd olunmalıdır ki, bolşeviklərin süqutundan sonra Rusiyanın hansı 
formada mövcudluğu ilə bağlı Amerika siyasi dairələrində ikili fikir mövcud idi. 
Bir fikrin tərəfdarları düşünürdü ki, bolşeviklərin süqutundan sonra Rusiya 
parçalanacaq, yoxsa rejim dəyişməklə, bütöv Rusiya qorunub saxlanacaq? Amerika 
ictimaiyyətində o dövrdə Amerikada yaşayan mühacir rusların təsiri ilə Rusiyanın 
bolşevik rejimindən bir bütün halında qurtulması fikrini dəstəkləyənlər çox idi. 
Mühacir rusların bu “şovinist” fıkirlərinin qəti yürüdücüsü A. Kerenski və S. 
Melqunov idi. Amerikan Komitəsi 1917-ci ildə Rusiyada fevral-burjua 
inqilabından sonra müvəqqəti hökumətə başçılıq etmiş, indi isə mühacirətdə 
yaşayan A. Kerenskiyə daha çox etimad göstərirdi. 
Amerikan Komitəsinin yardımı ilə 1951-ci il yanvarın 16-da bir çox rus 
partiyalarının iştirakı ilə Füssen konfransı keçirildi. (132, s.200) Konfransda 
mühacir ruslar yalnız Rusiyanın ərazi bütövlüyünün qorunması şərtilə qeyri-rus 
təşkilatları ilə işbirliyini mümkün saydılar. 
Bu işin davamı olaraq yenə Amerikan Komitəsinin yardımı ilə 1951-ci il 
avqustun 28-də Qərbi Almaniyanın Ştutqart şəhərində mühacir ruslar konfrans 
keçirdilər. Bu konfransda onlar Rusiya Millətlərinin Qurtuluş Şurası yaradılmasına 
qərar verdilər. Bununla bərabər, Rusiyadakı milli azlıqların da nümayəndələrini bu 
Şuraya cəlb etmək məqsədi ilə bir Büro da yaradılmışdı. 
Vəziyyəti belə görən M. Ə. Rəsulzadə Amerikan Komitəsini ciddi tənqidə 
başladı. Qeyri-rus xalqların uzun illər idi ki, apardığı qurtuluş davasına etinasız 
yanaşan mühacir rus təşkilatlarının maliyyələşdirilməsini düzgün olmayan hərəkət 
adlandırdı. Vəziyyətin getdikcə gərginləşdiyini, əsgi mühacirlərin güclü etirazlarını 
hiss edən Amerikan Komitəsi rus mühacir təşkilatlarına qeyri-rus mühacir 
təşkilatları ilə işbirliyinin vacibliyini bildirmişdi. 
Bunun davamı olaraq 1951-ci il noyabrın 7-də Qərbi Almaniyanın Visbaden 
şəhərində beş mühacir rus təşkilatının (1.“Rusiyanın hürriyyəti üçün mücadilə 
birliyi”, 2.“Milli Əmək Birliyi”, 3.“Rus Xalq Hərəkatı”, 4.“Xalqın hürriyyəti üçün 
mücadilə cəmiyyəti”, 5.“Rusiya xalqlarının qurtuluşu üçün mücadilə birliyi” və 
beşi də rus olmayan millətlərə mənsub təşkilatın nümayəndələrinin iştirakı ilə 
konfrans keçirildi. (195, s. 229-230) 
Konfransda çıxış edən A. Kerenski “Bölünməz Rusiya” fikrini müdafiə 
edirdi. Qeyri-rus mühacirlər isə Birləşmiş Millətlər Təşkilatının insan haqlarına aid 
prinsiplərini müdafıə edirdilər. Konfransın yekunu kimi bir bəyannamə imzalandı. 
Bəyannaməni azərbaycanlı təmsilçilər da imzaladılar. 
“Rusiyanın bölünməzliyi” ideyası ilə çıxış edən, Azərbaycanın istiqlalını 
(eləcə də digər rus məhkumu xalqların) xalqın öz “iç işi” kimi qəbul etməyən, 
Azərbaycan davasını (yenə digər xalqların) Rusiyanın daxili məsələsi kimi anlayan 
rus mühacirləri ilə bəyannaməni imzaladığına görə “Milli Birlik Məclisi” M. Ə. 
Rəsulzadənin şiddətli hücumuna məruz qaldı. Bir çox şəhərlərdə hətta etiraz 
yığıncaqları da keçirildi. 
M. Ə. Rəsulzadə Kerenskinin hansı fikirlərlə yaşadığını bildiyindən onun 
başçılıq etdiyi rus təşkilatı ilə birgə işin əleyhinə idi. Kerenski “Bölünməz 
Rusiya”nın qəti tərəfdarı idi və hələ 20-ci, 30-cu illərdən bu mübarizəsini davam 
etdirirdi. 1930-cu ildə Kerenskinin “Gün” məcmuəsində (N60) “Rus xalqı üzərində 
diktatura” adlı məqaləsi çap edilmişdi. Və elə həmin ili M. Ə. Rəsulzadə “Odlu 
Yurd” dərgisində Kerenskiyə “Nə ondandır, nə bundan” adlı cavab məqaləsi nəşr 
etdi. (175) M. Ə. Rəsulzadə məqalə-məktubda Sovet İttifaqındakı türk 
respublikalarının istiqlal və azad dövlət qurmaq istəklərinə istehza ilə yanaşan 
Kerenskini tənqid etdi. O, Kerenskini xalqların apardığı milli-azadlıq hərəkatının 
mahiyyətini anlamağa çağıraraq yazırdı: “Biz həmişəlik olaraq cənab Kerenskiyə 
bildiririk ki, heç bir “separatizmdən”, “Rusiyanın bölünməsi”ndən söhbət gedə 
bilməz. Bizcə bu söz tamam başqa anlamda işlədilir: birincisi, öz ölkəsini xarici 
işğaldan qurtarmağa yönəldən xalq hərəkatını “separatçı” adlandırmaq düzgün 
deyildir”. (325, s.31) 
Məhz buna görə də “Azərbaycan Milli Birlik Məclisi” təmsilçilərinin belə 
bir şəxslə, hələ də 50-ci illərdə də “bölünməz Rusiya” ideyası ilə yaşayan Kerenski 
ilə eyni sənədə imza atması M. Ə. Rəsulzadədə ciddi narazılıq doğurmuşdu. 
“Amerikanın Kommunizm ilə Mücadilə Komitəsi” başqanı Don Levin 
1951-52-ci illərdə Müsavat Partiyası ilə işbirliyi aparmaq üçün M. Ə. Rəsulzadəni 
İtaliya ilə Almaniyaya görüşməyə dəvət etmişsə də, Komitənin “Sovetlər Birliyinin 
mövcud mühafızəsi” prinsipinə dayandığı üçün görüş qəbul edilməmişdi. (156, 
s.29) 
Belə gərginliklərə baxmayaraq, əllinci illərin əvvəllərində legionerlərin 
siyasi və təbliğati fəaliyyətinin yüksəliş dövrü oldu. Belə ki, 1952-ci ilin iyun 
ayının 19-dan 21-nə qədər Almaniyanın Ştarnberq şəhərində rus və rus olmayan 9 
milli təşkilatın konfransı keçirildi. Konfransda iki əsas komissiya yaradıldı: a) 
müvəqqəti millətlərarası siyasi komissiya; b) müvəqqəti radio komissiyası. 
Məhz Ştarnberq konfransından sonra “Amerikan Komitəsi” radio təbliğatın 
qurulması ilə bağlı işi daha da sürətləndirdi. Belə ki, yaradılan “radio komissiyası” 
ciddi olaraq çalışır və yaxın vaxtlarda fəaliyyətə keçəcəyi hiss olunurdu. (126, s. 3-
4) SSRİ-dən olan mühacirlərin birləşdirilməsi və ümumi düşmən olan bolşevizmə 
qarşı mübarizəyə güc verməsi baxımdan tanınmış mühacir C. Hacıbəyli bu tədbiri 
əhəmiyyətli hesab edirdi. (242, s. 1-2) Birinci mərhələni isə o, Visbaden 
konfransının keçirilməsi kimi qiymətləndirdi. Visbadendə bu əməkdaşlığın ilkin 
əsası qoyulmuşdusa da, Ştarnberq konfransında isə bolşevizmə qarşı güclü mətbu 
işin təşkili və şifahi təbliğat vasitəsi olan radiostansiyanın yaradılması haqqında 
qərar qəbul edilmişdi. 
Almaniyada və Fransada yaşayan mühacir və legioner qrupları istər 
Visbaden, istərsə də Ştarnberq konfranslarının əhəmiyyətini belə dəyərləndirirdilər: 
“... Bizim hamımıza, istər ruslara, istərsə də milli mühacirətə imkan verilir ki, 
inkişaf etmiş müasir dünya qarşısında öz mövqeyimizi müdafiə edək və xalqımıza 
həqiqətləri söyləyək, onları ruhlandıraq, işıqlı gələcəyə olan ümidlərini artıraq”. 
(222, s.2) 
Lakin legioner və mühacirlər Avropa ölkələrində ciddi problemlərlə 
qarşılaşırdılar. Bəzi hallarda təhqir olunur, həbs edilir, hüquqsuz bir vəziyyətdə 
yaşayırdılar. Qeyd edək ki, Amerikada və Qərb ölkələrində yaşayan legionerlərin, 
Sovet İttifaqından qaçqın düşmüş şəxslərin hüquqlarının qorunması ilə SSRİ 
xalqlarının azadlığı üzrə Amerikan Komitəsi daha çox maraqlanırdı. Həmin komitə 
1951-ci ilin fevralın 8-də ABŞ-ın Delaver ştatında yaradılmışdı. (223, s.31) 
Bir neçə aydan sonra təşkilatın adı dəyişdirilib belə adlanmışdı: 
“Amerikanın Rusiya xalqlarını Qurtuluş Komitəsi”. 1953-cü ilin martında isə 
Komitənin sədri vitse-admiral Lesli K. Stivens bildirdi ki, təşkilat bu gündən sonra 
belə adlandırılacaq: Amerikanın Bolşevizmdən Qurtuluş Komitəsi. Təşkilatın belə 
adlandırılmasının, şübhəsiz, müxtəlif səbəbləri vardı. Admiral Stivens açıqlayırdı 
ki, ayrı-ayrı rus olmayan mühacir qrupları “Rusiya xalqları” sözünə etiraz edir və 
müstəqillik hüquqlarının pozulması kimi anlayırlar. 
Bunları nəzərə alıb, həmin qrupları bir araya gətirmək üçün “Rusiya 
xalqları” və “Sovet İttifaqı xalqları” adlarından imtina edilərək Bolşevizmə qarşı 
mübarizənin Koordinasiya Mərkəzi adlandırıldı. Stivensin müraciəti bu sözlərlə 
bitirdi: “Sovet İttifaqı Kommunist Partiyası, “bolşevik” sözündən uzaqlaşmaq üçün 
yeni bir cəhd göstərmişdir. Lakin o, bununla heç kimi aldada bilməz. İstər SSRİ-
nin daxilində, istərsə xaricdə gözəl başa düşürlər ki, beynəlxalq sui-qəsdçilər 
tərəfindən yaradılıb bolşevizm adı ilə tarixə düşən bu nifrətəlayiq sistem bundan 
sonra da bu adla qəbul ediləcəkdir. Amerikan Komitəsinin, eləcə də Koordinasiya 
Mərkəzinə toplaşan mühacirlərin məqsədi Sovet İttifaqının hazırkı ərazisini bu 
lənətlənmiş addan xilas etməkdir. (343, s. 34) 
Əllinci illərdə mühacir və legionerlərin fəaliyyəti getdikcə genişlənirdi. 
1952-ci ilin oktyabrın 16-da Münhen şəhərində dörd rus siyasi təşkilatı (Xalqların 
sərbəstliyi üçün çalışanlar, Rusiya Xalq hərəkatı, Rusiya Millətlərini Qurtarma 
Savaş Birliyi, Sərbəst Rusiya üçün Savaşanlar Birliyi) və SSRİ Birliyindən rus 
olmayan beş milli təşkilat (Azərbaycan Milli Birlik Komitəsi, Ermənistan İstiqlalı 
üçün Savaşanlar Birliyi, Gürcüstan Milli Şurası, Şimali Qafqasya Milli Birliyi 
SKANO, Türküstan Qurtuluş Komitəsi Türkeli) müştərək bir ictimai qurum – 
“Bolşevizmə qarşı Koordinasiya Mərkəzi”ni yaratdılar. 
Koordinasiya mərkəzini yaratmaqda məqsəd diktatorluq rejiminə qarşı 
mübarizə aparan orqanları yaratmaq idi. Başlıca məqsədi belə idi: SSRİ Birliyində 
yaşayan millətləri kommunist diktatorluğundan qurtarmaq, millətlərin arzularına 
uyğun demokratik cəmiyyət qurmaq idi. 
Mərkəzi Büronun on iki nəfərdən ibarət üzvləri seçildi. Koordinasiya 
Mərkəzi Nizamnaməsi on bir maddədən ibarət idi və birinci maddədə təşkilatın 
əsas mübarizə hədəfı belə müəyyənləşdirilmişdi: “1. Kommunizm diktatorluğu 
tamamən yox edilincəyə qədər amansız mücadilə”; üçüncü maddədə isə milli 
məsələnin qoyuluşu belə idi: “Sovetlər Birliyi daxilində yaşayan bütün millətlərin 
öz idarələrini qurmağa və demokratik prinsiplər üzərinə öz müqəddəratlarını təyin 
etməkdə sərbəst olduqlarını qəbul və təmin edərik”. (3, c. 4). 
Tanınmış mühacir C. Hacıbəyli qeyd edirdi ki, məhz belə ciddi proqrama 
malik olduğundan yeni yaradılan “Antibolşevik Mücadilə Koordinasiya Mərkəzi” 
fərqli bir təşkilat olaraq fəaliyyət başlamışdı. (3, s. 3-4; 127, s. 3-4). 
Qeyd olunduğu kimi, mühacir və legioner qrupları getdikcə Qərbin daha 
çox marağına daxil olur, bu ölkələrdə daimi yaşamaq hüququ əldə edirdilər. Qərblə 
Sovet dövləti arasında münasibətlər kəskinləşdikcə (əllinci illərdə bu daha açıq hiss 
olunurdu) münasibət fərqləri də dəyişirdi. 
Belə bir vaxtda 1952-ci ilin avqustun 5-də Amerikan Komitəsinin sədri 
admiral Alan Q. Kerk Birləşmiş Millətlər Təşkilatı İnsan Hüquqları 
Komissiyasının sədri xanım Yelenora Ruzveltə müraciət edib Sovet İttifaqından 
olan antikommunist qaçqınları himayəyə götürməyi xahiş etdi. (209, s.6-7) 
Alan Kerk xanım Ruzveltə müraciətində bildirirdi: “Azad dünya getdikcə 
Moskva rejimi ilə onun ilk qurbanları olan SSRİ xalqları arasında dəqiq sərhədin 
çəkilməsi vacibliyini anlayır. Məhz bu mənada bizim komitə Sizdən xahiş edir ki, 
kommunizmə düşmən olan keçmiş sovet vətəndaşlarının hüquqlarını bərpa 
edəsiniz”. (209, s.7) 
Şübhəsiz ki, belə müraciətlərin təsiri artır, mühacir və legionerlərə 
münasibət də yaxşılaşırdı. 
Qeyd edək ki, əllinci illərdən başlayaraq “Amerikan Komitəsi” ayrı-ayrı 
mühacir və legionerlərin yaratdığı təşkilatları, xüsusilə mətbu orqanları 
maliyyələşdirirdi. 1952-ci ildə Münhendə “Azərbaycan” jurnalının ilk sayının nəşri 
mühacirləri və legionerləri çox sevindirmişdi. Bu münasibətlə legionerlərin 
redaksiyaya göndərdiyi təbrik məktubları çox maraqlı idi. Legionerlər yazırdılar: 
“Çox hörmətli redaksiya! Vətənimizin adını daşıyan jurnalın ilk sayını aldıq. 
Oxuyub çox məmnun qaldıq... Azad və müstəqil Azərbaycana eşq olsun! Hörmət 
və şərəflə: Atabəy Şamil, Tahir Heydərzadə, Səfər Ağaoğlu, İsmayıloğlu, Həsən 
Əziz. Münhen. 30.03.1952. (224, s.1-2) 
Eyni zamanda, Ə. Fətəlibəyli Ceyhun bəyə göndərdiyi məktublarda 
“Azərbaycan” jurnalının nəşri ilə bağlı çətinliklərin olduğunu qeyd edirdi. 
Göstərirdi ki, maddi imkanlara görə jurnalın 2-ci sayını nəşr etmək çətinləşib. 
Amerikan Komitəsi isə maddi yardımı reallaşdırmamışdır. Hətta buradan Noy-Ulm 
şəhərinə getməyə də pul yoxdur. Lakin, mövcud imkansızlığımıza baxmayaraq, 
jurnalın növbəti sayını nəşr etdirəcəyik. (364) 
Lakin, Azərbaycan təşkilatları arasında fikir ayrılığının və müxtəlif 
yanaşmaların olması bu yardımların alınmasında çətinlik yaradırdı. Ə. 
Fətəlibəylinin 1952-ci ilin martın 27-də C. Hacıbəyliyə göndərdiyi məktubda bu 
problemlərin geniş şərhi verilirdi. (363) 
“Azərbaycan” jurnalını Amerikan Komitəsi maliyyələşdirsə də, burada 
ciddi problemlər yaranırdı. Mühacir və legionerlər arasında ziddiyyət və 
anlaşılmazlıqların olması bəzi hallarda onlara ayrılan maliyyə fondlarının 
azalmasına gətirib çıxarırdı. Ə. Fətəlibəyli C. Hacıbəyliyə göndərdiyi məktubda 
bununla bağlı yazırdı: “Sizin təqdim etdiyiniz və mənim müdafiə etdiyim layihə D. 
L. tərəfındən dağıdıldı. Onun mənimə olan oyunu haqqında ötən məktubumda 
yazmışdım. Onun fikri sadədir: ermənilər 3000 (üç min) marka alır və bu pulla 
həftəlik məcmuə buraxır, altı nəfər də dolanır. Kanatbay dörd min marka alır və iki 
dildə jurnal buraxır, bütün komitə dolanır. Avtorxan beş min marka alır və hamısı 
dolanırlar. Bizim işimızi jurnalla bağlı pozan Əkbər-Ağa oldu. D. L.-nın (D. Levin) 
sözlərinə görə, məhz Əkbər-Ağa aylıq yox, yalnız dövrü (yəni iki-üç aydan bir) 
jurnal buraxmağa onların gücü çatar. 
Buna görə də D. L. dedi ki, “aylıq orqan” sözünü yazmayaq və nəşrin ayını 
da göstərməyək. Mən də elə etdim”. (365) 
Ə. Fətəlibəylinin C. Hacıbəyli ilə yazışmalarında “Azərbaycan” jurnalının 
fransız dilində nəşrinə də çalışmaları qeyd olunurdu. Təəssüflər ki, Amerikan 
Komitəsinin nümayəndəsi jurnalın fransızca nəşrinə maraq göstərməyib 
bildirmişdi: “Əgər Hacıbəyli Parisdə yaşamasaydı və fransız dilini bilməsəydi, 
onda o jurnalın fransızca da nəşrinə ehtiyac qalmazdı”. (366) 
Qeyd edək ki, bu illərdə Ə. Fətəlibəyli Düdənginski ilə C. Hacıbəyli 
arasında da müəyyən soyuq münasibətlər yaransa da, ötüb keçmişdi. Belə ki, 
“Amerikan Komitəsi”nin nümayəndəsi D. Layonun Parisdə C. Hacıbəyli ilə 
görüşməməsindən o, bərk incimiş və günahı Ə. Fətəlibəylidə görmüşdü. Lakin, Ə. 
Fətəlibəyli C. Hacıbəyliyə məktubunda bu məsələyə aydınlıq gətirib yazırdı: “Mən 
cənab Aleksanderlə görüşdüm. O, mənə dedi ki, D. Layon xəstələndiyinə görə 
Hacıbəyli ilə görüşə bilmədi. İndi sizin daha bir məktubunuz haqqında. Siz 
yazırsınız ki, çox işləmisiniz və jurnalın redaktoru kimi gərək imza qoyaydınız. 
Mən başa düşmədim, belə çıxır ki, mən Sizin arxanızda gizlənmişəm. Lakin, Sizə 
məlumdur ki, müharibədən sonra mən bütün ordenlərimi taxıb amerikalıların 
yanına gedib dedim: “Bəli, mən milli azadlıq hərəkatına rəhbərlik etmişəm və bu 
hərəkatla bağlı sözü olan istənilən xalqın məhkəməsi qarşısında dayanmağa 
hazıram. Mən o zaman dediklərimi və yazdıqlarımı bu gün də təkrar edirəm”. (367) 
Şübhəsiz ki, çətin, mürəkkəb siyasi mübarizə həyatının belə anlaşılmazlıq 
məqamları olurdu və bu hallar Ə. Fətəlibəylini və C. Hacıbəylini bir-birlərindən 
heç də uzaqlaşdırmırdı. 
Azərbaycan mühacir və legionerlərinin fəallaşmasında 1952-ci ilin 
sentyabrın 12-dən 19-na qədər Ştarnberqdə və Münhendə keçirilən Azərbaycan 
konfransının da böyük təsiri oldu. Konfransda Türkiyədən, İrandan, Fransadan, 
Avstriya və Almaniyadan olan nümayəndələr iştirak edirdilər. Konfransda 
Azərbaycanın müstəqilliyi, vahid antibolşevik mərkəzin yaradılması, gələcək 
mübarizənin qısa proqramı məsələləri müzakirə edildi. 
Eyni zamanda, konfransda Azərbaycan Milli Məclisinin “Milli Birlik” 
adlandırılması məqsədəuyğun sayıldı. 9 nəfərdən ibarət olan İdarə Heyətinin sədri 
vəzifəsinə C. Hacıbəyli, müavinləri isə C. Kazımbəy və Əziz Alpaut seçildilər. 
Bundan əlavə, konfransda azad dünyaya, müsəlman ölkələrinə, eləcə də prezident 
Xoysa, Amerikan Komitəsinə, admiral Kerkə müraciətlər qəbul edildi, azad dünya 
ölkələrinin Xarici İşlər nazirlərinə memorandium göndərildi. (225, s. 1-4, 8-10) 
Bu illərdə D. Levin Ə. Fətəlibəyli, Avtorxan, Kanatbay və digərləri ilə 
görüşərək maraqlı müzakirələr aparırdı. Rus mühacirlərinin nümayəndəsi 
Kerenskinin “Novoe Russkoe Slovo” (“Yeni Rus Sözü”) jurnalında D. Levini 
tənqid etməsinə baxmayaraq “Amerikan Komitəsi” onlarla məsləhətləşmələri 
davam etdirirdi. (368, 119) 
1953-cü ilin martında ABŞ dövlətinin maliyyələşdirdiyi “Boişevizmlə 
Mübarizə Koordinasiya Mərkəzi” tərəfindən istiqamətləndirilən “Qurtuluş” radiosu 
öz ilk verilişlərinə başladı. Bu münasibətlə yayılan müraciətdə bildirilirdi: “Qulaq 
asın, qulaq asın! Bu gün yeni “Qurtuluş” radiostansiyası verilişlərinə başlayır. 
Həmvətənlər! Axır ki, bizim öz səsimiz var. Stalinin polis terroru bizi öz evimizdə 
susmağa məcbur etsə də, xaricdə azad danışa bilirik. Azadlığa olan əbədi cəhdimiz 
xalqımızın qəlbində sönmədi. Bizim ilk tapşırığımız azadlığa çağırışdır. 
Kommunist rejiminə müqavimət hissi də xalqımızı tərk etməyib. Biz 
azərbaycanlılar, eləcə də Sovet İttifaqının digər xaqları, kommunizmi məhv edib, 
qəsb edilmiş azadlığımızı qaytarmağa tam qərarlıyıq. Bizim harda olmağımızdan 
asılı olmayaraq, istər Sovet İttifaqında, istərsə də azad xarici ölkələrdə olsun, 
yalnız bir istəyimiz vardır: Kreml hakimiyyətinin yıxılması. Biz, hamımız -
gənclərimiz, yaşlılarımız, Stalinin dəmir pərdəsi arxasında yaşayıb əzab çəkən 
sizlərlə bir istək və arzudayıq. 
... 1952-ci ilin oktyabrın 16-da xarici siyasi qrupların nümayəndələri 
Vətənimizi kommunist diktaturasından xilas etmək üçün “Bolşevizmlə Mübarizə 
Koordinasiya Mərkəzi” yaratdılar. Biz mövcud diktaturaya qarşı öz xalq 
hakimiyyəti prinsiplərimizi qoyuruq... Biz bilirik ki, mübarizə üçün burdan hazır 
reseptlər vermək mümkün deyildir. Vaxtı çatanda xalq özü necə etməyi başa 
düşəcək. Bizim radiostansiyanın başlıca vəzifəsi Sovet İttifaqında eşidilməyən 
həqiqi informasiyalarla dinləyicilərimizi təmin etmək, neçə illərdir ki, aparılan 
sovet təbliğatının yalanlarından azad olmaqdır! Bizim radiostansiyanı dinləyin! 
Bolşevizmlə mübarizə aparan koordinasiya mərkəzinin səsini eşidin!” (223, s.1-3) 
Qeyd edək ki, hələ 1949-cü ilin may ayının sonunda Nyu-York şəhərində 
ABŞ dövlət rəsmilərinin iştirakı ilə gizli bir müşavirə keçirilmiş və SSRİ-yə, eləcə 
də digər sosialist ölkələrinə qarşı ideoloji hücumu gücləndirmək məqsədi ilə 
nəhəng bir orqan yaradılması vacib sayılmışdı. General Kleyy tərəfindən 
müəyyənləşdirilmiş proqramda deyilirdi: “Kommunist rejimini devirmək məqsədi 
ilə psixoloji müharibə aparmaq üçün geniş və həlledici kompaniya təşkil edilsin” 
(106, s. 71) 
ABŞ senatı isə federal büdcənin hesabına iki radiostansiyanın 
maliyyələşdirilməsi barədə qanun layihəsini bəyənib qəbul etdi. 
Həmin müşavirədən sonra 1950-ci ilin iyulun 4-də “Azad Avropa”, 1953-cü 
ilin martın 1-də isə “Azadlıq” radiostansiyaları Almaniya Federativ 
Respublikasında fəaliyyətə başladılar. Əvvəlcə stansiyaların illik büdcəsi 34 
milyon dollar idi ki, bunun da 13 milyon dolları təkcə “Azadlıq” radiostansiyasının 
payına düşürdü. Sonradan isə “Azad Avropa” və “Azadlıq” radiostansiyalarına hər 
il 100 milyon dollardan çox vəsait sərf edilirdi. 
Dünyanın yüzdən çox ölkəsində bu stansiyaların 240 məlumat mərkəzi, 80-
dən çox ölkədə 200-dən artıq kitabxanası vardı. Həftədə 2 min saatdan çox veriliş 
təşkil edən stansiyalar Vətənimizə qarşı SSRİ xalqlarının 23 dilində təbliğat 
aparırdı. Burada çalışan jurnalistlərin də sayı daima artırdı. Belə ki, 1960-cı illərdə 
hər iki radiostansiyalardakı əməkdaşların sayı 306 nəfər idisə, sonradan bu rəqəm 
1300-ə çatdırıldı. Onların əksəriyyəti isə keçmiş SSRİ vətəndaşları, legionerlər və 
mühacirlər idi. “Azadlıq” radiosunun 17 stansiyası arasında SSRİ-nin bütün ərazisi 
bölüşdürülmüşdü. 
“Azadlıq” və “Azad Avropa” radiostansiyaları Münhendə (hazırda isə 
Praqada), İngilis Parkının yaxınlığında Arabellaştrasse küçəsindəki 18 saylı üç 
bloklu beton binada yerləşirdi. Həmin yer şəhərin şərq hissəsindən təxminən 4-5 
km məsafədə idi. 
“Azadlıq” radiosunun “Azərbaycan redaksiyası”na bir müddət (1953-1954-
cü illər) Ə. Fətəlibəyli Düdənginski, sonradan isə İsmayıl Əkbər və Əli Aranlı 
başçılıq etmişlər. “Azərbaycan” redaksiyasında Məcid Musazadə (Qarsalani), 
Fərman Məmmədov, Murad Muradlı, Kərim Aslanoğlu və digər keçmiş legionerlər 
çalışırdılar. 
Qeyd edək ki, “Azadlıq” radiosunun “Azərbaycan” redaksiyasının ilk 
verilişi efirə 1953-cü ilin martın 6-da getmişdi. (226) 
“Qurtuluş” (sonradan “Azadlıq” radiosu adlandırıldı) radiosunun 
yaradılması istiqamətində ilk çalışmalar 1952-ci ilin fevralından başlanıldı. 
“Amerikan Komitəsi”nin sədri olan admiral Kerkin rəhbərliyi ilə tez bir zamanda 
“Qurtuluş” radiosu Avropada verilişlərinə başladı. Tezliklə Sovet İttifaqına və 
Sovet İttifaqında qalan Avropa əraziləri üçün də radioverilişlərin ötürülməsi 
planlaşdırıldı. Radioverilişlərin Sovet İttifaqından gəlmiş mühacirlər tərəfindən 
hazırlanacağı nəzərdə tutulurdu. Bununla əlaqədar 1952-ci ilin iyununda 
Ştarnberqdə (Bavariyada) konfransda hazırlıq işləri görülmüşdü. (226, s.5-6) 
Qeyd edək ki, “Qurtuluş” radiosunun yaranmasında böyük xidmətləri olan 
Alan Q. Kerk vaxtı ilə ABŞ-ın Moskvada səfiri işləmiş, “Amerikan Komitəsi”nin 
sədri olmuş, sonradan isə prezident Trumen ona Psixoloji Strategiyalar Şurasının 
direktoru vəzifəsini təklif etmişdir. Bu şura ABŞ-ın Milli Təhlükəsizlik Şurasının 
nəzarətində idi və Amerikanın Sovet İttifaqına qarşı olan psixoloji strategiyalar və 
dünyada kommunist təbliğatı sahəsindəki siyasətini müəyyənləşdirirdi. Əllinci 
illərdə isə radionun daha effektli bir təbliğat olduğu aydın görünməkdə idi. (240, s. 
14) 
Beləliklə, 1953-cü ilin martından “Qurtuluş” radiosunun Azərbaycan 
redaksiyası fəaliyyətə başladı. “Azərbaycan” redaksiyasının ilk Baş redaktoru 
mayor Ə. Fətəlibəyli-Düdənginski oldu. 
“Azadlıq” radiosu fəaliyyətə başladığı ilk gündən Ə. Fətəlibəyli sovet 
hökuməti siyasəti əleyhinə olan verilişlər hazırlayırdı. 1953-cü ilin iyununda efirdə 
səslənən “Türkiyə haqqında həqiqət” verilişində deyirdi: “Danışır Azadlıq 
radiostansiyası. Əziz həmvətənlər! Siz öz azad həmvətənlərinizin azad dünyadan 
səsini eşidirsiniz. İndi isə Sovet imperializmi seriyasından “Türkiyə haqqında 
həqiqət” mövzusunda verilişimizə qulaq asın. İkinci Dünya müharibəsindən sonra 
Sovet İttifaqının Türkiyəni “sülhlə fəth” etmək cəhdi boşa çıxdı. Türkiyə Kremlin 
bütün həyasız tələblərini rədd edib SSRİ-nin basqısına qarşı dayana bildi və 
bununla azadlığın və demokratiyanın qorunması üçün azad dünyaya böyük xidmət 
göstərdi. Bundan sonra Kreml görünməyən antitürk kampaniyasına başladı. Son 
zamanlarda SSRİ-də antitürk kampaniyası adi sovet vicdansızlığından da kənara 
çıxmışdır.” Ə. Fətəlibəyli verilişin sonunu bu sözlərlə bitirirdi: “Lakin, bu hiyləgər 
yanaşmalar əbəsdir. Demokratiya bir hakim olaraq kommunizm və sovet 
imperializmini ölümə məhkum etmişdir. Bütün dünyanın azad xalqları sovetlərin 
əzilən xalqları ilə birgə bu hökmü yerinə yetirəcək və vahid azad dünya 
yaradılacaqdır”. (359) 
Ə. Fətəlibəylinin “Azadlıq” radiosunda müəllifliyi və redaktorluğu ilə 1953-
cü ilin iyunun 29-da efirə gedən “Son xəbərlərin” 109 saylı bülletenində Sovet 
dövlətinin və Kremlin mövqeyi kəskin olaraq tənqid edilirdi: Vaşinqtonda Amerika 
senatının xarici işlər üzrə komissiyasının sədri Aleksandr Uayli amerika xalqına və 
bu dövlətin müttəfiqlərinə müraciət etmişdir. O, müraciətində bildirmişdır: 
“Barışdırıcılıq siyasəti dayandırılmalıdır. Berlinin sovet bölməsindəki üsyan, 
Çexoslovakiyada, Polşada və digər ölkələrdəki hadisələr Kreml hökmdarlarının 
məşhur olmadığını sübut etdi. Azad Qərb dünyası qəti şəkildə Sovet hökumətindən 
təcavüzkar siyasətindən əl çəkməyi tələb etməlidir”. (360) 
Sovetlərin təsirində olan Alman Vahid Sosialist Partiyasının mövqeyinin 
sarsıldığını Ə. Fətəlibəyli belə təqdim edirdi: “Şərq bölgəsindən alınan xəbərlərə 
görə zəhmətkeşlər kütləvi şəkildə Vahid Alman Sosialist Partiyasından çıxmaq 
haqqında ərizələr verirlər. Partiyanın Mərkəzi Komitəsi yerli təşkilatlara həmin 
ərizələrə baxmamaq tapşırığı vermişdir”. (360) 
Qeyd edək ki, Azərbaycan legionerləri mühacirətdə olan rusların yanlış 
mövqelərini kəskin tənqid edirdilər. Belə ki, 1952-ci ildə aprelin 27-də mühacir 
rusların “Xalqın səsi” qəzetində “Vlasovçulara salamımızı bildirin” başlıqlı bir 
məktub dərc etmişdi. Məktubda bir almanın adı ilə ruslar təriflənir, moğollar (yəni, 
qeyri-ruslar) isə pislənirdi. (140, s. 30) 
Mühacir rus mətbuatı kommunizmin keçici bir situasiya olduğunu, Sovetlər 
Birliyində milliyyət məsələsinin təzahür etmədiyini, qeyri-rus xalqların Rusiyadan 
ayrılmağının yalnız onlara ağır zərbə vuracağı fıkrini (172, s. 13-14) təbliğ edirdi. 
Göstərirdilər ki, Sovet İttifaqında baş verən hadisələrin əsas səbəbkarı gürcü 
Stalin və onun ətrafındakı qeyri-rus ünsürlərdir. Əks halda, Rusiyada rus 
olmayanları Rusiyadan ayıran başqa səbəblər yoxdur. 
Belə yazıları və fikirləri legionerlərimiz lazımınca və obyektiv olaraq 
cavablandırırdılar. 
Tanınmış mühacir C. Hacıbəyli də millətçi rusların “Rusiyanın azadlığı 
uğrunda Mübarizə İttifaqı”nın orqanı olan “Rus demokratı” jurnalındakı 
məqalələrə məntiqli yazılarla cavab verir, onların “Stalinin hesabına Rusiyada 
yaxud SSRİ-də milli məsələ qalmayıb, vahid “milli kompleks” formalaşmışdır” 
fikrini kəskin tənqid edirdi. (243, s. 2-3) 
Mühacir rusların şovinist mövqelərinə qarşı Ə. Fətəlibəyli də kəskin 
yazılarla çıxış edirdi. O, göstərirdi ki, rus mühacirlərinin apardığı mübarizə rusların 
və Rusiyanın əleyhinə çevrilməklə nəticələnməməlidir. Bu halda o, yazırdı: “Biz 
vahid antibolşevik cəbhəyə qarşı vahid demokratik cəbhə yaratmalıyıq”. (361, s. 6) 
Əllinci illərdə Azərbaycan legionerlərinin fəaliyyətində bir mühüm 
istiqamət də onların müxtəlif təşkilatlar və cəmiyyətlər yaratması idi. Belə ki, 
Türkiyədə-Ankarada mühacir və legionerlərin fəallığı ilə “Azərbaycan Patriotlar 
Cəmiyyəti” yaradıldı. Cəmiyyətin yaradıcıları Əhməd Ulusoy, Çingiz Göygöl, Əli 
Taşkənt, Hidayət Turanlı və başqaları idi. (224, s.62) 
Eyni vaxtda yalnız əsgər və legionerləri birləşdirən “Cəbhəçilər İttifaqı” 
yaradıldı. Təşkilat qısaca olaraq belə adlanırdı: “Azərər”. (224, s. 62) 
Legionerlərin bir araya gəlməsində və problemlərinin həllində göstərilən 
cəhdlərdən biri də dini əsaslarla “İslam” müsəlman cəmiyyətinin yaradılması idi. 
Belə ki, 1953-cü ilin martın 1-də Münhendə Lyudvisfolda Sovet İttifaqından olan 
müsəlman mühacirləri (eləcə də legionerlərin) nümayəndələrinin iştirakı ilə 
qurultay keçirildi. Qurultayda “İslam” müsəlman cəmiyyətinin yaradılması və bu 
cəmiyyətin bilavasitə dağınıq vəziyyətdə olan qaçqın müsəlmanları birləşdirməsi 
vəzifəsi irəli sürüldü. Cəmiyyətin İdarə Heyətinin sədri İbrahim Hacıoğlu seçildi. 
(227, s. 31) 
Əllinci iliərdə mühacir və legioner qruplarının yaratdığı daha bir dərnək də 
fəaliyyətə başladı: “Azəri Qardaşları Yardımlaşma Dərnəyi”. Türkiyədə - 
İstanbulda fəaliyyət göstərən bu dərnəyin 1952-ci il dekabrın 28-də konfransı 
keçirildi və aşağıdakı tərkibdə rəhbərlik seçildi: Başqan - Məhəmməd Sadiq Aran; 
başqan vəkili - İdris Yaybulaq; baş katib - Ələkbər Fərhadlı; Xəzinədar və mühasib 
- Səməd Göyçay; üzvlər - 1) Əflan Muğan; 2) Şəfiqə Kaspirallı; 3) Səlim Bədəl; 4) 
Həsən İsmayıl. (3, s. 35). 
Qeyd edək ki, İkinci Dünya hərbindən sonra legionerlərdən bir qrupu da 
Amerikada məskunlaşdı. Amerikaya gedən azərbaycanlı legionerlər əsasən Nyu-
Yorkun 40 km-də yerləşən Nevada şəhərində yaşayırdılar. Legionerlərdən Əhməd 
İbrahim, Hidayət İsrafil (albay İsrafil bəyin qardaşı), Ənvər Soltan, Oğuz Odər və 
başqalarının təşəbbüsü ilə burada əvvəlcə “Azərbaycan İslam və Xariciyyə 
Cəmiyyəti” yaradıldı. Sonradan isə bu cəmiyyətin adı dəyişdirilərək “Amerikada 
Azərbaycan Kültür Cəmiyyəti” adlandırıldı. Cəmiyyətin başqanı vəzifəsinə Əhməd 
İbrahim seçildi. (18, s. 8-10) 
Qeyd edək ki, 1950-ci ilin iyul ayının 8-də Almaniyanın Münhen şəhərində 
“Amerikan Komitəsi” tərəfindən yaradılan “SSRİ-ni Öyrənmə İnstitutu” fəaliyyətə 
başladı. Keçmiş legionerlərin və eləcə də mühacirlərin bəziləri buraya işə cəlb 
edildilər. İnstitut Sovetlər Birliyini tərk edən və Sovetlər haqqında elmi 
araşdırmalar aparan sərbəst elm adamlarının təşkilatı olaraq da fəaliyyət göstərirdi. 
Bu araşdırmalarda məqsəd Sovetlər Birliyi haqqındakı bilgisizliyi aradan 
qaldırmaq və Sovetlər Birliyi ilə bağlı məsələlər haqqında demokratik dünyaya 
məlumat vermək idi. 
İnstitutun başlıca fəaliyyət istiqaməti belə müəyyənləşirdi: SSRİ-nin xarici 
siyasətini, iqtisadiyyatını, coğrafiyasını, xalqların yaşayış tərzini, Sovet ordusunun 
təşkilini, komanda heyətinin silah növlərini, topoqraf və hərbi xəritələrini, 
sərhədlərini öyrənməkdən ibarətdir. Kommunist Partiyasının üzvü olmayan və bu 
partiyaya meyl göstərməmək şərti ilə milli və siyasi mənsubiyyətindən asılı 
olmayaraq hər bir elm adamı İnstitutda fəaliyyət göstərə bilərdi. 
Azərbaycanlı mühacir və legionerlərdən olan Mirzə Bala Məmmədzadə, 
Məhəmməd Əmircan, Süleyman Təkinər, Rza Bayram və başqaları da burada 
çalışırdılar. 
İnstitut Sovetlər Birliyinə aid olan kitablar, dərgilər, bülletenlər də nəşr 
edirdi. İnstitutun nəşr etdiyi “Dərgi” jurnalının məsul müdiri Mustafa Kamal, Yazı 
işləri müdiri isə azərbaycanlı Məhəmməd Əmircan idi. 
Qeyd edək ki, mühacir və legionerlərin əllinci illərdəki bu fəallığı Sovet 
dövlətini ciddi narahat etməyə başladı. Belə ki, Sovet dövləti həmin dövrdə 
kommunist ideologiyasına qarşı mübarizə aparanları sıradan çıxarmağa dəfələrlə 
cəhdlər göstərdi. Bu əməliyyatların həyata keçirilməsində böyük təcrübəsi olan, 
geniş şəbəkəli “KQB” - (“DTK”) əsas rol oynayırdı. Bu qurum 1917-ci ilin 
dekabrında yaradılmış (282, s.4) və daha çox “daxili düşmən” axtarmağa (283, 
s.104) meylli idi. 
Məhz həmin təşkilatın fəallığı ilə 1954-cü ilin noyabrın 20-də “Azadlıq” 
radiosunun “Azərbaycan” redaksiyasının baş redaktoru Ə. Fətəlibəyli-Düdənginski 
Münhenin “Alpenplate-6” meydanındakı bir mənzildə qətlə yetirildi. (381) 
Qeyd edək ki, mayor Ə. Fətəlibəyli Düdənginskinin qətli ilə bağlı 
Almaniyada nəşr edilən “Abendzeytunq” (381) “Der Stern” (389) və “Kuik” (399) 
qəzetlərində geniş məlumatlar verildi. Törədilmiş qətlin səbəbi açıqlandıqda bütün 
Almaniya, eləcə də qərb ictimaiyyəti sifarişli bir ölümün baş verdiyini anladılar. 
Münhendə nəşr edilən “Abendzeytunq” qəzeti yazırdı: “1954-cü il noyabrın 22-də 
bazar ertəsi günü Münhenin Alpenplate-6 meydanında Mikayıl İsmayılovun meyiti 
tapıldı. Meyit basdırıldıqdan sonra məlum oldu ki, əslində öldürülən Azadlıq 
radiosunun nüfuzlu işçisi Fətəlibəyli imiş. Cani isə Mikayıl İsmayılovdur. Ancaq 
hələ noyabrın 26-da dəfn günü Azadlıq radiosuna belə bir xəbər çatdı ki, 
Fətəlibəyli İsmayılovu özünümüdafiə zamanı öldürübmüş. Bu xəbərin kim 
tərəfindən verildiyi məlum olmadı. Ancaq şənbə günü noyabrın 28-də, bir həftədən 
bəri işə çıxmayan Fətəlibəylinin cani deyil, öldürülən olduğu məlum oldu. Bu, heç 
bir axtarışın nəticəsi deyildi. Sadəcə olaraq Azərbaycan redaksiyasının üzvləri bu 
xəbəri alman polisinə çatdırdılar. Təhqiqat nəticəsində 3 gün əvvəl İsmayılov adı 
ilə basdırılan meyitin Fətəlibəyli olduğu müəyyənləşdirildi. İsmayılovun - qatilin 
şəkli bir həftədən sonra dekabrın 2-də qəzetlərin çərşənbə axşamı sayında dərc 
edildi. Fətəlibəylinin şəkli isə hələ də qəzetlərdə çap edilmirdi. Nə üçün? (Abend?) 
(381) 
Nüfuzlu “Der Stern” qəzeti isə dərc etdiyi “Divanın altındakı kişi” 
məqaləsində hadisəni oxucularına belə çatdırırdı: “Noyabrın 20-dən 21-nə keçən 
gecə Münhenin Alpenplate küçəsində Şərqdən olan əcnəbi qətlə yetirildi. Meyit üç 
gün polisdə qaldıqdan sonra dəfn edildi. Lakin sonradan məlum oldu ki, qətlə 
yetirilmiş şəxs kimi qələmə verilən əslində qatilin özü imiş. Bu, tamamilə siyasi 
motivli bir qətl idi”. (389) 
Bəs mayor Ə. Fətəlibəyli-Düdənginskini kim qətlə yetirmişdi? Bu qətlin 
arxasında hansı səbəblər dayanırdı? Almaniya mətbuatı Amerikanın Məxfi Xidmət 
İdarəsinə əsaslanıb dərc etdiyi materiallarda göstərirdi ki, Ə. Fətəlibəyli-
Düdənginskini qətlə yetirən şəxs məhz “Valka” düşərgəsindən keçib gəlmişdir. 
“Valka” düşərgəsi uzun illər Şərqin casus məktəbi olmuşdur. ABŞ dövləti isə bu 
düşərgədəki müəyyən münasib qüvvələrdən Şərqə qarşı xəfiyyə xidməti üçün 
istifadədə etirafını bildirirdi. Ruslar, Sovet hökumətinin müxtəlif millətlərdən olan 
vətəndaşları, Polşa mühacirləri, çexlər və əvvəl Balkandan qaçan və ya alman 
Vermaxtının işğalına məruz qalmayan digər əcnəbi qruplar üçün bura görüş nöqtəsi 
idi. Belçikalı artist Simon de Ridderin qətli kimi saysız-hesabsız cinayətlərin planı 
məhz burada hazırlanırdı. Nə vaxtsa bu düşərgədən çıxanlar sonradan izsiz, 
nişanəsiz məhv edilirdi. 
Burada Georq Müller adlı birisi ABŞ məlumat xidmətindən məharətlə 
faydalanırdı. Amerikalıların etibarını qazanan G. Müller Nyurenberqdəki Qərb 
Məxfi Xidmət İdarəsi üçün əsasən ukraynalı casusların radiotexniki hazırlığına 
nəzarət edir, öz tabeliyində olanlara məlumat xidmətinin tapşırıqlarını çatdırırdı. 
Sonradan məlum olur ki, gecə ikən sərhədi keçib Sovet İttifaqının içərilərində 
gizlənən bu casuslardan heç biri sağ qalmırdı. Onlar Sovet İttifaqında bu dövlət 
əleyhinə işləmək üçün hara getsələr, dərhal həbsə alınıb öldürülürdülər. Onları 
sovet cəlladlarına təslim edən G. Müller idi. Çoxlarına sonradan məlum oldu ki, G. 
Müller əslində Qızıl Ordunun qərargah rəisi və SSRİ gizli xidmət idarəsinin 
xəfiyyə kəşfiyyatı zabiti Georgi Vladimiroviç idi. “Valka” düşərgəsinə isə o, zabiti 
olduğu idarədən göndərilmişdi. Həmin şəxs təkmilləşdirdiyi casusların bir hissəsini 
sovetə işləmək üçün “dəyişdirirdi.” 
Münhendə qətlə yetirilən Ə. Fətəlibəylinin də ölümü məhz G. Müllerin, 
yəni G. Vladimiroviçin adı ilə bağlanmaqdadır. ABŞ Məxfi Xidmət İdarəsi 
tərəfindən sonradan həbs edilib Frankfurtda saxlanılan G. Vladimiroviçin 
ifadələrində bu qətllə də bağlı ciddi məqamlar açıqlanırdı. 
Almaniya mətbuatı yazırdı ki, 1954-cü il noyabrın 22-də səhər səksən yaşlı 
Frau Böhm mətbəxi yığışdırarkən küncdəki divanın altında meyit olduğunu görür 
və dərhal birinci mərtəbədəki qonşusuna xəbər verir. Polis işə qoşulduqdan sonra 
F. Böhm meyitin Mikayıl olduğunu bildirir. Alman qadını bunu evin açarının 
yalnız onda olması ilə əsaslandırır. Ölünün başı pencəyinə büküldüyündən sifətini 
görmək mümkün olmur. Meyit məhkəmə tibb ekspertizasına verilir. Lakin 
ekspertiza səthi aparılır. Bundan bir həftə sonra aparılan patoloji araşdırmada isə 
məlum oldu ki, onu həm də boğmuşdular. Qatilin çəkiclə başına vurulan zərbələri 
öldürücü olmadığından, o, cinayətdən bir neçə saat sonra ölmüşdü. Bu fakt həm də 
mərhumun - Ə. Fətəlibəyli - Düdənginskinin əl-qolunun bağlanmasını da 
aydınlaşdırırdı. 
Bəs Ə. Fətəlibəyli-Düdənginskini qətlə yetirən Mikayıl kimdir? Mikayıl 
İsmayılov 1920-ci il avqustun 20-də azərbaycanlı ailəsində doğulmuş, 1941-ci ildə 
isə müharibədə almanlara əsir düşmüşdür. Az sonra o, legioner həyatı yaşamış, 
162-ci piyada qoşunun tərkibində sovetlərə qarşı vuruşmuşdur. Əslində mayor Ə. 
F. Düdənginski ilə də o, burada tanış olmuşdur. Sonradan o, Almaniyanın məğlub 
olacağını anlayıb İtaliya partizanlarına qoşulur: 1947-ci ildə İtaliyada bir italyan 
qadınla evlənir və iki övladı dünyaya gəlir. 1951-ci ildə isə SSRİ-yə Azərbaycana 
qaytarılmaq barədə Neapoldakı səfirliyə müraciət edir. SSRİ-yə qayıtdıqda Sovet 
Məxfi Xidmət İdarəsi (KQB) onu ələ keçirir və o, qərbə qayıdıb əvvəlki legioner 
yoldaşları arasında casusluq etmək tapşırığını alır. 1953-cü ildə o, Drezdenə - 
ailəsinin yanına gəlir və buradan AFR-ə göndərilir. Əvvəlcə o, buradakı “Valka” 
düşərgəsinə salınır. Bir neçə həftədən sonra isə Münhenə gəlir və ABŞ-ın xidmət 
idarələrinin birində işə düzəlir. 1953-cü ildə M. İsmayılov Sovet Məxfi İdarəsinə 
verdiyi vəddən imtina etməyə çalışsa da, baş tutmur. Onun arxasınca göndərilən bir 
qadın M. İsmayılova tapşırığı yerinə yetirməyin vacibliyini xatırladır. 
1954-cü il noyabrın 20-də günorta vaxtı Mikayıl Alpenplate 6-dakı evin 
mətbəxinə gəlir və tanışı Frau Böhmlə nahar edir. Mikayıl tək qalmaqdan özü də 
qorxduğundan daima kiminləsə olmağa çalışırdı. Artıq Mikayılı güdür və onu 
tapşırığı yerinə yetirməyə təhrik edirdilər. Həmin günün axşamı saat 20-də Mikayıl 
yanına gələn mayor Ə.Düdənginskini Frau Böhmlə də tanış edir. Mikayıl mayorla 
birlikdə şam etdikdən sonra gəzməyə çıxırlar. Onlar əvvəlcə Leopold küçəsindəki 
kafedə, sonra Bayer küçəsindəki pivəxanada oturur, sonra Rozenhaymer 
küçəsindəki rəqs zalına gedirlər. Burdan sonra mayorun izi itir. 
Sabahı gün, noyabrın 21-də saat l-də Mikayıl Frau Böhmün qapısını döyür. 
Qadın onun titrədiyini görüb, nə baş verdiyini soruşur. O isə cavab verməyib, 
gedəcəyini bildirir. Hələlik isə mətbəxdə yatmaq üçün icazə istəyir. 
Noyabrın 22-də səhər Frau Böhm mətbəxə keçir. Bundan sonra hadisədən - 
törədilən qətldən xəbər tutulur. 
Məlum olur ki, noyabrın 20-də Mikayıl son dəfə Ə. F. Düdənginski ilə 
Rozenhaymer küçəsində görüşənə qədər onların münasibətində qeyri-adi ziddiyyət 
nəzərə çarpırdı. Lakin həmin gün onların söhbəti çox gərgin olmuşdu. Stol 
arxasında oturduqları vaxt mayor Fətəlibəyli artıq 6-cı şərab dolu qədəhinı içirdi. 
Mikayıl isə yalnız ikinci qədəhini yarısına qədər içmişdı. Arada Mikayıl iki dəfə 
pulu ödəmək bəhanəsi ilə çölə çıxmış və yaxınlıqda yaşayan usta Faustledən çəkic 
götürmüş, Fətəlibəylini də əvvəlcə məhz həmin alətlə vurub ölümcül hala salmış, 
sonra boğub öldürmüşdü. (389) 
Ə. F. Düdənginski Münhen yaxınlığında Noy-Ulm şəhərindəki 
qəbirstanlıqda qardaşı Seyfullanın məzarı yanında dəfn edildi. Ə. F. 
Düdənginskinin qardaşı Seyfulla 1951-ci ilin aprelində 41 yaşında Münhendə 
avtomobil qəzasında həlak olmuşdu. Qeyd edək ki, M. İsmayılov Azərbaycana 
qayıtdıqdan sonra izi itirmək üçün onu öz evində öldürmüşdülər. Bəzi mənbələrdə 
qayıtdıqdan sonra evində asıldığı deyilir. 
Mərhumun ölümü münasibəti ilə Azadlıq radiosunun Azərbaycan şöbəsi 
dostlarına və yaxınlarına bildirirdi: “Azadlıq radiosu”nun Azərbaycan şöbəsi 
idarəmizin unudulmaz müdiri və “Azadlıq” Radiosunun görkəmli başçılarından 
Əbdürrəhman Fətəlibəylinin 20.11.1954 tarixdə vəhşicəsinə öldürüldüyünü və 
5.12.1954 tarixdə Noy-Ulm məzarlığında yatan mərhum qardaşı Seyfulla 
Fətəlibəylinin məzarı yanında dəfn edildiyini mərhumun əqrəba, dost və 
tanıdıqlarına dərin təəssüflərlə bildirir.”Azadlıq” radiosunun Azərbaycan şöbəsi”. 
(120) 
Ə. Fətəlibəylinin ölümü münasibəti ilə Türkiyədə - İstanbulda Azərbaycan 
Kültürünü Tanıtma Dərnəyində və Ankaradakı Azərbaycan Kültür Dərnəyində 
matəm toplantısı keçirildi. Toplantıda M. Ə. Rəsulzadə çıxış edib, mərhum mayor 
haqqında öz xatirələrini söylədi”. (121) 
Ə. Fətəlibəylinin ölümü münasibəti ilə yaxın dostu Əziz Alpaut yazırdı: 
“Daha gün kimi sevgi ilə dolu gözləri, gülər üzü gözümün önündə. Münhen 
təyyarə meydanında qarşılayırdı məni... Əbdürrəhmanın başlıca qayəsi, bütün 
düşüncəsi, canından çox sevdiyi yurdu Azərbaycanın qurtuluşu idi”. (19, s. 6) 
Ə. Fətəlibəylinm ölümündən sonra onun ailəsinin də maddi vəziyyəti çox 
ağırlaşdı. Bununla əlaqədar “Azadlıq” radiosu Azərbaycan redaksiyasının baş 
redaktoru İsmayıl Əkbərin (Ə. Fətəlibəylinin ölümündən sonra onun yerinə İ. 
Əkbər gətirilmişdi) Avropadakı Amerikan Komitəsinin vitse-prezidenti Robert 
Kellə məktubunda yazılmışdı: “Çox hörmətli cənab Kell! İcazə verin, aşağıdakıları 
diqqətinizə çatdırım: “Azadlıq” radiostansiyası Azərbaycan redaksiyasınm mərhum 
baş redaktoru Əbo Fətəlibəyli, məlum olduğu kimi, ailəli idi və onun həyat yoldaşı 
oğlu ilə birgə Ankarada yaşayırdı. Hazırda da orada yaşamaqdadır. Ə. 
Fətəlibəylinin ölümündən sonra, Sizə məlum olduğu kimi, biz Amerikan 
Komitəsindən xahiş etdik ki, mərhumun ailəsinə maddi kömək etsin. Və biz ümid 
edirdik ki, komitə bu işdə yardımçı olacaqdır. Lakin, komitə ilə uzunmüddətli 
yazışmalardan sonra Nyu-Yorkdan belə xəbər gəldi ki, guya Fətəlibəylinin həyat 
yoldaşı ailə həyatı qurmuş və öz oğlu ilə heç nəyə ehtiyacı olmadan rahat və 
təminatlı yaşayır. Biz, əlbəttə ki, Amerikan Komitəsinin bu məlumatına inanıb 
sakitləşdik. Lakin, alınan məlumat həqiqətə uyğun gəlmir. Belə ki, mən Türkiyədə 
ezamiyyətdə olarkən Fətəlibəylinin ailəsinə baş çəkdim və onların yoxsulluq 
içində, yarızirzəmi şəraitində yaşadığını gördüm. Fətəlibəylinin həyat yoldaşı 
işləyir və ayda iki yüz türk lirəsi alır ki, bu ailənin dolanışığına kifayət etmir. 
Mərhumun 17 yaşlı oğlu Əli bəy ötən il gimnaziyanı bitirib və maddi imkan 
olmadığından təhsilini davam etdirə bilməyib. Belə vəziyyət, əlbəttə ki, bizim 
hamımımızı çox narahat edir və həyəcanlandırır. Odur ki, mərhum Fətəlibəylinin 
ailəsinin acınacaqlı vəziyyətini diqqətinizə çatdırıb xahiş edirəm ki, cənab Kell, 
Komitə heç olmasa, mərhum Fətəlibəylinin oğlunun təhsili üçün onun ailəsinə 
müəyyən maddi kömək ayırsın. Xahiş edirəm ki, mənim Sizə dərin hörmətimin 
olduğunu qəbul edəsiniz. Əvvəlcədən təşəkkürümü bildirirəm. İsmayıl Əkbər”. 
(Türkiyədən alınmış bir arayış da məktuba əlavə edilir. Arayışda göstərilir ki, Ə. 
Fətəlibəylinin ölümü günündən onun həyat yoldaşı dul qadın kimi qeydiyyata 
alınıb.) (108) 
Qeyd edək ki, Ə. Fətəlibəyli “vətən xaini” elan edildikdən sonra ailəsi və 
yaxın qohumları həbs edilib sürgünə göndərildilər. (110) 
Ə. Fətəlibəylinin qətlə yetirilməsindən sonra Türkiyədə yaşayan həyat 
yoldaşı Leyla xanım isə Əli bəylə birgə Amerikaya getdi. Yaxın qohumları onları 
axtarsalar da, bu günə qədər harada yaşadıqlarını öyrənə bilməmişlər. 
Mayor Ə. Fətəlibəylinin vəfatından sonra bir zamanlar Amerikada 
“Amerikanın səsi” radiosunda işləyən İsmayıl Əkbər Azərbaycan redaksiyasının 
baş redaktoru təyin edildi. Sonradan İsmayıl Əkbəri Əli Aranlı əvəz etdi. Qeyd 
edək ki, Azərbaycan redaksiyasmda Məcid Musazadə, Murad Şəkili, Süleyman 
Təkinər də çalışır, böyük fəaliyyət göstərir, sovet dövləti əleyhinə geniş təbliğat 
aparırdılar. (106, s.70-81) 
Qeyd edək kı, Sovet hakimiyyətinin mövcudluğu dövründə xarici ölkələrdə 
yaşayan legionerlər “vətən xaini” elan edilsə də yalnız 70-80-ci illərdə   
Azərbaycanda olan qohumları ilə məktublaşmaga və onlarla görüşməyə icazə 
almışdılar. 
Beləliklə, legionerlərin İkinci Dünya müharibəsindən sonrakı fəaliyyəti 
ümumilikdə Azərbaycanın azadlığı və istiqlaliyyəti uğrunda mübarizəyə 
istiqamətlənmişdi. 
XIV BÖLÜM 
 
AZƏRBAYCAN LEGĠONERLƏRĠNĠN ƏDƏBĠ-BƏDĠĠ,  
ĠDEOLOJĠ-SĠYASĠ ĠRSĠ 
 
İkinci Dünya müharibəsi illərində legioner həyatı yaşamağa məcbur olmuş 
həmvətənlərimiz ədəbiyyat, tarix, incəsənət, mətbuat, əllinci illərdən isə 
ideologiya, siyasət sahəsində çox zəngin irs yaratmışlar. Şübhəsiz, bu irsi zamanın, 
dövrün, onların məcbur yaşadıqları mühitin şərtlərindən kənarda tədqiq etmək 
qeyri-mümkündür. 
Qeyd olunmalıdır ki, legionerlərimizin məhz bu istiqamətdəki fəaliyyəti 
haqqında ilk geniş məlumat 1995-ci ildə “Müsavat” jurnalının 5-ci sayında 
verilmişdir. (157) Sonradan, 2001-ci ildə “Ekspress” (103-104) və “525-ci 
qəzet”lərdə legion ədəbiyyatı nümunələri çap olundu. Beləliklə, XX əsr 
tariximizin, eləcə də XX əsr Azərbaycan ədəbiyyatımızın böyük bir sahəsinin 
öyrənilməsi imkanı yarandı. 
Legionerlərimizin ədəbi-tarixi, ideoloji-siyasi və mətbu fəaliyyətinin 
öyrənilməsinin bir əhəmiyyəti də Azərbaycanın müstəqilliyi haqqına sahib 
olmasının, zəngin keçmişə malik xalq kimi yaşamasının dünya ictimaiyyətinə 
çatdırılmasında idi. Legionerlərin bu sahədəki fəaliyyəti göstərirdi ki, onlar hansı 
ölkədə və necə şəraitdə yaşamalarından asılı olmayaraq Azərbaycanın 
ədəbiyyatını, tarixini, mədəniyyətini yaşatmış və təbliğ etmişlər. 
Şübhəsiz ki, legion irsini Azərbaycan mühacirətindən ayrılıqda təsəvvür 
etmək qeyri-mümkün olsa da, lakin özünəməxsus spesifik xüsusiyyətləri də yox 
deyildir. 
Azərbaycan legionerlərinin mətbu, siyasi və ədəbi-tarixı irsinin 
yaşadılmasında onların nəşr etdikləri qəzet və jurnalların, broşuraların, 
məcmuələrin böyük əhəmiyyəti vardır. Bu mətbu orqanlarda xalqımızın tarixi, 
ədəbiyyatı, dili təbliğ edilmiş, milli ruh, vətənpərvərlik hissi qorunub 
saxlanılmışdır. 
Legion ədəbiyyatının ilk nümunələrinə 1942-ci ildən Almaniyanın Berlin 
şəhərində  nəşrə başlayan  “Azərbaycan” qəzetində rast gəlmək mümkündür. M. 
Musazadənin (Qarsalani) redaktorluğu ilə nəşr edilən qəzet toxunduğu əhəmiyyətli 
məsələlərə və dairəsinə topladığı ədəbi qüvvələrin mədəni, mənəvi əlaqələri 
qoruyub saxlamasma görə dəyərli idi. 
“Azərbaycan” qəzetinin ədəbiyyat səhifəsində legionerlər müxtəlif adlar və 
təxəllüslərlə öz yazılarını çap etdirirdilər: legionçu Ucadağlı, Bülövlü Əhməd, 
Əsiri-Şirvani, R. Ümid, legionçu Qürbətzadə, Əsəd Eldost, M. Çələbioğlu, 
legionçu T. Mustafayev, legionçu Daşqın, H. Əli, legionçu Miskin, legionçu Nəbi, 
legionçu Miryaqub, legionçu Bəxtiyarlı və s. 
Qeyd edək ki, legion ədəbiyyatında əsas başlıca mövzu Vətən həsrəti, Vətən 
sevgisidir. Bu şerlərdə və ədəbi nümunələrdə Azərbaycanın həsrəti, doğma yurdu 
görmək, oraya qayıtmaq istəyi çox təsirli səhnələr yaradır. Legioner Ucadağlı 
“Mən” şerində bu həsrəti belə ifadə edirdi: 
Soruşma halımı vəfalı dostum,  
Çünki vətənimdən aralıyam mən.  
Uçan durnalarla uçmaq istərəm.  
İncə qanadlardan yaralıyam mən. (7) 
Legioner Ucadağlının “A dağlar” şerində də vətən məhəbbəti, yurd həsrəti 
əsas aparıcı motivə çevrilmişdir. Müəllif uzaq düşdüyü elinin-obasının həsrət dolu 
ağrısından əzab çəkərək bir zaman qoynunda gəzdiyi dağlara üz tutaraq deyir: 
Bir gözəl ceyranım, bəyaz sinəlim,  
Gəzərdi sinəndə sənin, a dağlar!  
Ürəyim sevinib qəlbim şad olur,  
Camalın görəndə sənin, a dağlar! 
 Güllərin xəzana dönəndən bəri,  
Sönübdür könlümün bil ki, şəhpəri.  
Qırat ilxıları, qoç sürüləri  
Toplanmır dövrəndə sənin, a dağlar! (157) 
Vətən sevgisi, yurd həsrəti legioner Bülövlü Əhmədin də yazılarında öz 
əksini tapırdı: 
Mən sevirəm milləti, həm vətəni,  
Millətim Türk, vətənimdir Azəri!  
Şanlı bir ölkədir, yoxdur heç misli,  
Hər dürlü səfası vardır ölkəmin. (7) 
Legion ədəbiyyatında Stalin rejimini pisləyən, bolşevik ideologiyasını sərt 
tənqid atəşinə tutan poeziya nümunələri də çoxluq təşkil edir. Şerlərin birində 
göstərilirdi: 
Vuraq bolşevizmin dağılsın kökü, 
 Azadlığın əsl zamanı gəlmiş. (104) 
 
Digər legioner T. Mustafayev isə “Ana” şerində yazırdı: 
Şir kimi girmişəm bu gün meydana, 
 Soyğunçu bolşevik məhv olsun deyə.  
Qoy ağ günəş doğsun Azərbaycana,  
Məhəbbət bayrağı ucalsın göyə. (104) 
 
Vətənin azadlığı və istiqlalı mövzusunda legion ədəbiyyatında çoxlu 
nümunələrlə qarşılaşmaq mümkündür. Belə nümunələrdən birinə - legioner 
Yıldırımın “Var bizim ellər” şerinə diqqət yetirək: 
Yüksələr göylərə ziynətli taxtım,  
Açılar bağlanmaz taleyin, baxtın.  
Vətən! Yaxınlaşır azadlıq vaxtın,  
Parlaq gələcəyin var, bizim ellər. (103). 
 
Legioner Nəbinin şerlərində isə vətən məhəbbəti, vətən ayrılığı hissləri 
olduqca emosional və təsirlidir: 
Mən sənə qurbanam vətən, sən nə qədər şirinsən,  
El bilir, aləm bilir Fərhad mənəm, Şirin sən.  
Oylağısan, yurdusan pələngin sən, şirin sən,  
Sən mənim ürəyimsən, ürək bəndsiz olmaz. 
 Könül vətənsiz olmaz! (103). 
 
Legionerlərin şerlərində doğma Azərbaycana həsrət, vüsal ümidləri, vətənin 
hüsnünü, gözəlliyini tərif elementləri oxunaqlı və poetikdir. 
Legioner M. Çələbioğlu öz fikir və duyğularını qoşma janrında da ifadə 
edərək yazırdı: 
Mən ağlaram, can ağlar,  
Canlarda vicdan ağlar.  
Qara geyir, a dostlar,  
Azərbaycan qan ağlar. (103) 
Legioner Miskin isə “Ey cavanlar” şerində vətən azadlığı hisslərini belə 
ifadə edirdi: 
Sən bir cəsur türk oğlusan, qəhrəman!  
Azad elə öz yurdunu düşməndən! (7) 
Qeyd edək ki, legionerlərin yaradıcılığında sevgi, məhəbbət duyğulu şerlər 
də üstünlük təşkil edir. “Əsiri-Şirvani” təxəllüslü bir legioner “Can, a sevgilim” 
şerində yazırdı: 
Nə qədər istərəm olum mən də şad,  
Əsla olmayıram qüssədən azad.  
Gecə-gündüz edirəm dərd əlindən dad,  
Dönübdür ürəyim qana, sevgilim! (157). 
 
Legioner Daşqının “Gözəl qız” şeri də bu baxımdan oxunaqlıdır: 
Nə gözəl çəkibdir kamil sənətkar,  
Qaşların bənzəyir yaya, gözəl qız.  
Gözlərin göylərin sürəyyasıdır, 
Buxağın şux salır aya, gözəl qız. 
 Qırqovul bəzəkli, tuti dilli sən,  
Tovuz yaraşıqlı, durna tellisən,  
Mina gərdənlisən, incə bellisən,  
Heyranam qamətə, boya, gözəl qız! (103) 
 
Qeyd edək ki, legionerlərimizin ədəbi yaradıcılığında qəzəl janrına da rast 
gəlmək mümkündür. Legioner şair Şamil Atabəyin “Bu imiş” qəzəli təsirli və 
ifadəlidir: 
Bəxtimin, taleyimin hökmü-qisası bu imiş,  
Həm səadətli günün sonda sədası bu imiş.  
Bir bəla ilə qərib qürbətə düşdüm, nə edim,  
Tanrının mən yazığa rəhmi-rəvası bu imiş. (13, s. 22) 
 
Qeyd edək ki, Azərbaycan ədəbiyyatının gözəl nümunələrini yaratmış bəzi 
legionerlərin də şəxsiyyətini müəyyənləşdirmək mümkün olmuşdur. Belə ki, 
“Legionçu Daşqın” imzası ilə çıxış edən müəllif tanınmış şair Məzahir Daşqındır. 
(86) “Legionçu Qürbətzadə” təxəllüsü Sovet İttifaqı Qəhrəmanı olmuş Mehdi 
Hüseynzadəyə, “Əsiri-Şirvani” imzası isə hazırda Azərbaycan radiosunda çalışan 
Əlihəsən Şirvanlıya məxsusdur. 
Sovet İttifaqı Qəhrəmanı olmuş Mehdi Hüseynzadənin legioner həyatı 
yaşaması bəzi mübahisələrə səbəb olsa da və bununla bağlı Azərbaycan 
mətbuatında bir çox müxtəlif mövqeli yazılar çap olunsa da, (256) onun 
“Azərbaycan” qəzetində şerlərinin və bəzi sənədlərin tapılması faktların 
doğruluğunu sübut etdi. 
Qeyd etdiyimiz kimi, Mehdi Hüseynzadə şerlərini “Qürbətzadə” təxəllüsü 
ilə yazırdı. (104) Onun yaradıcılığından bəzi nümunələrə diqqət edən müəllif “Yar 
gəlir dedim” şerini aşıqvari bir üslubda oxuculara təqdim edirdi: 
Neylərəm nəşəni o nazlı yarsız,  
Sevginiz olarsa, bunu duyarsız.  
Baxıb qəhqəhəmə söyləmə arsız, 
Bəlkə uzaqlardan yar gəlir, dedim! (104) 
Müəllifın “Görən olsaydı” şerində də həsrət, kədər, ayrılıq motivləri 
üstünlük təşkil edir: 
Qərib bir ölkədə təkcə qalanda, 
 Baxıb üfüqlərə ilham alanda,  
Acıqlanma mənə yada salanda,  
Vətəndə qoyduğum nazlı dilbəri. (104) 
Göründüyü kimi, Qürbətzadənin şerləri olduqca oxunaqlıdır. Qeyd     
etdiyimiz kimi, legionerlərimizin bəzilərinin yaradıcılığında felyeton nümunələrinə 
də rast gəlinir və bir neçə tarixi əsərlərin də yazıldığı haqqında məlumatlar vardır. 
Əllinci illərdən başlayaraq legionerlorin fəaliyyətində siyasi, mətbu, ideoloji 
yazılara üstünlük verilirdi. Türkiyənin Ankara şəhərində “Azərbaycan” jurnalında, 
Almaniyanın Münhen şəhərində isə eyni adlı dərgidə legionerlər fəaliyyətlərini 
davam etdirirdilər. 
Mayor Ə. Fətəlibəyli Düdənginskinin əllinci illərdəki mətbu fəaliyyəti 
xüsusi olaraq dəyərləndirilməlidir. Məşhur legionerin həmin dövrdəki ilk   
məqalələrindən biri tanınmış musiqi xadimimiz, böyük bəstəkar Ü. Hacıbəyliyə  
həsr  edilmişdir. Müəllif öz məqaləsini belə adlandırmışdır: “Azərbaycan xalqının 
böyük oğlu”. Ə. Düdənginski məqalədə Üzeyir bəyin Azərbaycan musiqisi 
tarixindəki mövqeyini yüksək dəyərləndirir və böyük bəstəkarın Sovetlər  
Birliyində  kommunist  rejiminin qurbanı olduğunu göstərirdi. Belə ki, 1920-ci ilə 
qədər “Leyli və Məcnun”, “Şah Abbas”, “Əsli və Kərəm”, “Şeyx Sənan”, “Rüstəm 
və Söhrab” kimi operalar yazan, “Ər və arvad”, “O olmasın, bu olsun”, “Arşın mal 
alan” operettalarını hazırlayan Ü. Hacıbəyli Sovet dövründə 1938-ci ilə qədər 
susmağa məcbur oldu. Üzeyir bəyi isə hər tərəfdən təzyiq altında saxlayırdılar. Ə. 
Düdənginski yazırdı: “Üzeyir bəyin bu susma dövründə Azərbaycan musiqisi və 
bilhassə opera sənəti olduqca gerilədi. Sovetlər başqa yollara baş vurdular. Bir çox 
kompozitorlar dəvət etdilər. Bunların içərisindən kompozitor Qliyer, sevimli 
kompozitorumuz Zülfüqar Hacıbəylinin “Aşıq Qərib” operasını, çox fikirləşmədən 
və utanmadan “Şah Sənəm” operasına “çevirdi”. Rus və başqa Avropa 
operalarından istifadə etmək istədilər. Bu səmərəsiz təcrübələrə çox vaxt və para 
məsrəf etdikdən sonra, Sovetlər 18 il yaradıcı illərdən məhrum etdikləri Üzeyir 
Hacıbəyliyə həyasız üzlərini çevirməyə məcbur oldular”. (112, s. 6-7) 
Ə. Düdənginski haqlı olaraq qeyd edirdi ki, Sovetlər Birliyində hansı 
cəhdlər göstərilsə də, Ü. Hacıbəylinin adını Azərbaycan tarixindən, Şərq və Türk-
müsəlman musiqisindən ayrı tutmaq qeyri-mümkündür. 
Ə. F. Düdənginskinin “Sovet təcavüzünün Koreyada məhvi” məqaləsində 
isə Sovetlər Birliyinin siyasəti tənqid edilməkdədir. Müəllif yazırdı: “Koreyada 
müharibəni törədən Kreml bütün dünyada müharibə alovunu yaymağa çalışır. 
Siyasi Büro bütün Asiyada müharibəni genişləndirmək üçün Koreya 
avantürasından birbaşa Yaponiyaya hücum etmək üçün istifadə məqsədini güdür. 
Eyni zamanda Sovetlər bütün imkanlarından istifadə edib Avropada müharibəyə 
hazırlığı davam etdirir, Şərqi Almaniyada Silahlı Qüvvələrini bərpa edir, azad 
dünyaya hücum etmək üçün bütün kommunist qüvvələri səfərbərliyə alır”. (355, s. 
3) 
Ə. Düdənginski sovetlərin təcavüzkar siyasətini ifşa edərək göstərir ki, 
Sovet dövləti 1950-ci ilin iyunun 25-də Koreyanın şimalında hazırladığı ordunun 
köməyi ilə Cənubi Koreyaya qarşı müharibəni başladı. Sovet dövlətinin bu 
təcavüzkar siyasətini ABŞ-ın BMT-dəki nümayəndəsi belə açıqlayırdı: burada 
sxem çox asandır: hansısa ölkədə kommunist üsyanı təşkil etmək, sonra 
təcavüzkara kömək üçün öz diviziyalarını göndərmək və onları “könüllülər” 
adlandırmaq, sonra isə hücumun qurbanlarına göstəriləcək beynəlxalq köməyə 
etiraz etmək. 
Ə. Düdənginski ABŞ nümayəndəsinin bu fikrini əsas götürüb qeyd edirdi 
ki, burada Stalinin hərbi doktrinasının qısa və dəqiq xarakteristikası verilmişdir. 
Müəllif göstərir ki, Kreml təəssüflər ki, Sovet təcavüzünün dünya xalqlarının ciddi 
etirazı ilə qarşılanacağını unutmuşdu. 
Belə ki, məhz bu təcavüzdən sonra bütün dünya xalqları vahid, azad dünya 
uğrunda mübarizə aparmaqdadırlar. Ə. Düdənginski məqalənin sonunu belə 
yekunlaşdırırdı: “Azad xalqların müasir mübarizəsinin əsas əlamətlərindən biri 
odur ki, o yalnız öz ölkəsi daxilində kommunizmə qarşı yönəlməmişdir, eyni 
zamanda bu mübarizə dünya xalqlarının azadlığını və milli müstəqilliyini 
təhlükəyə salan, yeni müharibə təşkilatçısı olan Sovet imperializminə qarşı 
istiqamətlənmişdir”. (355, s. 5) 
Ə. F. Düdənginski “Kommunizm xalqlara həyat təmin edə bilərmi?” 
məqaləsində isə kommunist ideologiyasının mənasızlığını sübuta yetirir. Müəllif 
göstərir ki, bolşeviklərin marksizmdə diqqət yetirdikləri başlıca xətt proletariatın 
diktaturasıdır. Burada bütün qalan suallar ona tabe edilmişdir. Proletariatın 
diktaturası üçün başlıca vasitə sinfi mübarizə və vətəndaş müharibəsidir. Marksa 
görə proletariat diktaturasının başlanğıc mərhələsi bütün köhnəni və keçmiş dövlət 
maşınını dağıtmaq, ikinci mərhələdə isə yeni dünya qurmaqdır. Müəllif göstərir ki, 
marksizmi əsas götürən Stalin özünün qəddar prinsipləri ilə üzərində qurduğu 
sosializmdə siniflər mübarizəsini əsas götürür və qeyri-proletar elementləri məhv 
edir. Ə. Düdənginski Lenin və Stalinin dövlət quruculuğundakı səhvlərini 
açıqlayaraq U. Çörçillin Lenin haqqında dediklərini əsaslı sayır: “Proletar 
inqilabının dahi rəhbəri öz həyatında iki dəfə səhv etmişdir: birincisi, o, doğulanda; 
ikincisi, dünyadan köçəndə. Əgər o, doğulmasaydı, kommunizm-bolşevizm və 
bolşevik inqilabı olmazdı. Əgər o, ölməsəydi, kommunizmin məhvini və həyata 
keçmədiyini böyük bir realist kimi anlayıb öz enerjisini başqa istiqamətə 
yönəldərdi”. (356, s. 24) 
Ə. Düdənginski bu məqaləsində sosialist quruluşunun ciddi nöqsanlarını 
göstərir və haqlı əsaslandırır ki, kommunist inqilabı başqa ölkələrdə baş tutmadı. 
Bu müddətdə həmin dövlətlərdə orta təbəqə artdı, möhkəmləndi və varlandı. 
Maraqlıdır ki, Ə. Düdənginski bu yazısında bolşeviklərin nəzəriyyəsini tənqid 
edərkən bir çox tanınmış filosofların əsərlərini, ideyalarını da təhlil edir. Məsələn, 
Feyerbaxın materialist təlimlərindən danışarkən onun Hegelə münasibətindəki 
nöqsanları da göstərir. (356, s. 27) 
Ə. Düdənginskinin “Kommunizm xalqlara həyat təmin edə bilərmi?” 
məqaləsi də Sovet gerçəkliyinin tənqidi baxımından dəyərlidir. Azərbaycan     
Milli Birlik Məclisinin  birinci sessiyasındakı çıxışını sonradan bu adla nəşr   
etdirən Ə. Düdənginski kommunizmi bir nəzəriyyə olaraq təhlil etdikdən sonra 
belə qənaətə gəlir: “Kommunizm nəzəriyyəsi hələ Rusiya inqilabına qədər həyatda 
inkar edilmişdi. Hakimiyyəti ələ keçirən Lenin onu yalnız NEP-lə (Yeni İqtisadi 
Siyasət) qoruyub saxlaya bildi ki, bu da bütünlüklə kommunizmdən uzaqlaşmaq 
demək idi. Nə vaxt ki, dünya proletar inqilabı özünü doğrultmadı, Avropa 
xalqlarının geniş inkişaflı milli hissləri buna imkan vermədi və Türkiyədəki milli 
azadlıq hərəkatı milli inqilabla başa çatdı, onda Lenin partiyadakı ideoloji 
parçalanmanı və Sovet hökumətinin mövcudluğunu  dünya  qarşısında  qorumaq  
üçün  “Bir  ölkədə sosializmin qurulmaq imkanları” nəzəriyyəsini irəli sürdü” (226, 
s. 11) 
Ə. Fətəlibəyli “SSRİ-yə qarşı psixoloji müharibə haqqında” olan əsərində 
isə Qərb-SSRİ münasibətlərini ciddi təhlil edir. Kommunist rejiminə qarşı 
müharibənin vacibliyindən danışan Ə. Fətəlibəyli məqaləsini belə yekunlaşdırır: 
“SSRİ-yə qarşı psixoloji müharibənin digər növləri aşağıdakılardır: “iqtisadi 
tədbirlər, Marşall planı, Trumen doktrinası, qərb ölkələrinin birgə diplomatik 
fəaliyyəti, Atlantika Paktı və s. SSRİ-yə qarşı psixoloji müharibənin ən öldürücü 
zərbəsi Vahid Azad Dünya Uğrunda Hərəkat olacaq ki,  onun  da  əsasını  Amerika   
Komitəsi ilə əməkdaşlıq edən Sovet xalqlarının Azadlığı Liqası təşkil edəcək”. 
(354, s. 22) 
Ə. Fətəlibəyli məqalələrində Sovet dövlətinin siyasətini kəskinliklə tənqid 
edir, onun iç mahiyyətini göstərirdi. O, “Kreml hürr dünyanın gözü önündə 
hürriyyət əleyhinə “Xalqlar” Konqresi çağırdı” adlı yazısında Moskvanın 
təşəbbüsü və maddi yardımı ilə 1952-ci ilin dekabrın 12-də Vyanada keçirilən 
“Xalqların Sülhü Müdafiə” Konfransını “Politbüronun” növbəti oyunu adlandırırdı. 
Göstərirdi ki, Sovet dövləti əslində bu konfransla öz daxili və xarici 
siyasətindəki neqativ cəhətləri pərdələmək məqsədi güdür. Ə. Fətəlibəyli fikrini 
belə yekunlaşdırırdı: “Dağınıq halda olan antikommunist ictimai təşkilatlarının 
birləşərək tək və hürr bir dünya uğrunda böyük bir hərəkət yaratmalarının zamanı 
artıq gəlmiş. Bu hərəkət bütün dünya hürriyyəti uğrunda Sovet imperializminə 
qarşı amansız hərəkətə keçməlidir”. (113, s. 26) 
Ə. Fətəlibəyli “Sovet-Fin hərbi” əsərində isə sovet dövlətinin bəzi gizli 
hərbi planlarını açıqlayırdı. Göstərir ki, Qızıl Ordunun Siyasi İdarə müdiri Kremlin 
tapşırığını ifadə edərək bildirirdi ki, almanlar Polşanı 18 gündə məğlub etdi, biz isə 
3 milyon 800 minlik Finlandiyanı bir həftəyə məğlub etməliyik ki, bütün Avropa 
bizə baş əysin. Lakin bunun əksinə olaraq Sovet qoşunları finlərin qəhrəman   
müqaviməti ilə üzləşdilər, tezliklə 7-ci ordunun rəhbərliyi də dəyişdirildi. Bu, 
Sovet Ordusunda ciddi problemlərin olduğunu göstərirdi. Ə. Fətəlibəyli yazırdı: 
“Bütün dünya Fin əsgərlərinin qəhrəmanlığına heyran idi. Finlərin həyatı   və 
zəhmətsevərlikləri daha artıq heyranlığa layiqdir”. (114, s. 13). 
Ə. Fətəlibəyli “Kommunizm – utopiyadır” məqaləsində öz fikirlərini   
“Proletar diktatorluğu”, “Proletarlaşma və dövlət nəzəriyyəsi”, “Diamat” 
bölmələrində qruplaşdırır, geniş təhlillər aparır, kommunizmin nəzəri fıkirlərinin 
puçluğunu göstərir və yazırdı: “Əgər cəzalandırdığı Sovet xəncəri kommunizmin 
özünə büsbütün zidd olan hansı bir forma yaradardı, əcəba? Şübhəsiz ki, bu forma 
bütün insani hürriyyətləri ehtiva edən kommunizmə daban-dabana zidd olan 
demokrasi olacaqdı”. (115, s. 26). 
Ə.Fətəlibəyli yazılarında Azərbaycan legionerlərinin vətənimizin azadlığı 
və müstəqilliyi uğrunda döyüşən insanlar olduğunu daima vurğulayırdı. Onun 
general Lazar Biçeraxova yazdığı açıq məktubda bu məqamlar belə açıqlanırdı:  
“Stalin Hitlerlə Polşanı bölən, Baltik ölkələrinin müstəqilliyini əlindən alan, 
Finlandiyanı darmadağın edən vaxt biz nəfəsimizi içimizə çəkib İngiltərə,  Fransa,  
Skandinaviya və b. Avropa ölkələri tərəfindən SSRİ-yə qarşı müharibə 
başlanacağını gözləyirdik. Biz o vaxt həm Stalinə, həm də Hitlerə qarşı onlarla 
təbii müttəfiq ola bilərdik. Lakin... məsələ başqa cür oldu. Qərb ölkələrinin 
vətənpərvərlik borcu onları SSRİ, bizi isə Almaniya ilə bağladı. Bizim xatirimizə   
Qərb dövlətləri Kremilə ittifaqdan imtina etmədikləri kimi biz də onların xatirinə, 
atalarımızın ənənələrini tapdalayıb xalqımızı kölə halına salmış Böyük Rusiya və 
Sovet İttifaqı uğrunda vuruşa bilməzdik”. (116) 
Azərbaycan legionerlərindən daha  çox mətbu fəallıq göstərənlərdən biri də 
Məcid Musazadə (Qarsalani) idi. Qeyd edək ki, M. Musazadənin mətbu fəaliyyəti  
çoxşaxəlidir. Belə ki, 1942-1945-ci illərdə Azərbaycan legionçularının 
“Azərbaycan” qəzetinə başçılıq etmiş M. Musazadə mətbu fəaliyyətini 50-ci 
illərdən davam etdirməyə başladı. 50-ci illərdəki ilk fəaliyyəti dövründə o, daha 
çox Azərbaycan folkloru araşdırmalarına, el ədəbiyyatı nümunələrinin nəşrinə 
üstünlük verirdi. Bu mənada onun çoxlu sayda bayatılarımızı, atalar sözlərini, 
tapmacaları çap etməsi, Xəstə Qasımla Ləzgi Əhmədin deyişməsini, H. Cavid 
yaradıcılığındakı folklor nümunələrinin təbliği əhəmiyyətlidir. (9, s.23-30); (10, s. 
27-29). 
M. Musazadənin bu dövrdəki mətbu irsi sırasında “Üzeyir Hacıbəylinin 
“Leyli-Məcnun” operasının 45-ci ildönümünə ithaf edirəm” məqaləsi maraqlıdır. 
Məqalədə o, böyük bəstəkarımız Üzeyir bəyin Azərbaycan mədəniyyəti və 
musiqisi tarixindəki mövqeyini açıqlayır, həyat və fəaliyyəti ilə bağlı geniş 
məlumatlar verir. (11, s. 3-10). 
Onun yaradıcılığında “Azadlıq” radiosunda hazırladığı verilişlər də xüsusi 
yer tutur. Bu verilişlər içərisində “Azərbaycan Qızıl Ordusunun qurulması və ləğv 
edilməsi” (158), “Stalin terrorunun qurbanları: Əliheydər Qarayev” (159), 
“Azərbaycanın Şaumyan fitnəkarlığından qurtulması münasibəti ilə” (160) 
yazılarının Azərbaycanın XX əsr tarixinin öyrənilməsi baxımından böyük 
əhəmiyyəti vardır. 
M. Musazadə 70-80-ci illərdə yazdığı məqalələrində Sovet hökuməti 
tərəfdarlarının aqibətindən bəhs edirdi. Onun “Stalin terrorunun qurbanları” 
məqaləsi Azadlıq radiosunda da səslənirdi: “Danışır Azadlıq radiosu. Əziz 
dinləyicilər, bu il Stalin təmizləmələrinin 50-ci ildönümü tamam olur. Bu dəhşətli 
terror Azərbaycanda da yüzlərlə siyasi və dövlət xadiminin, ziyalının, tələbənin, 
şair və ədibin, kəndlinin və hətta fəhlənin ölümünə səbəb olmuşdur. Bu günkü 
söhbətimizdə bütün səyini, bacarığını, Azərbaycanda Sovet hakimiyyətinin qurulub 
möhkəmlənməsi yolunda sərf edən, görkəmli siyasi və partiya xadimlərindən 
Əliheydər Qarayevin sovetləşdirilmədən əvvəlki fəaliyyətindən sözaçacağıq”.(159) 
Qeyd edək ki, M. Musazadənin mətbu fəaliyyətində ermənilərin yaratdığı 
qondarma “Dağlıq Qarabağ” probleminə çox sərt münasibət vardır. Onun bu 
mövzudakı yazıları sırasında “Qarabağın zəngin tarixinə dair” əsəri xüsusilə 
əhəmiyyətli və dəyərlidir. (161) 
“Qarabağın zəngin tarixinə dair” əsərində müəllif narahatlıqla bildirir ki, 
son vaxtlar dünya mətbuatı, radio və televiziyalar Qarabağda törədilmiş süni 
münaqişəni genişcəsinə şərh edir, azərbaycanlıları Sumqayıt hadisələrinə görə 
fanatik, cəlladlar və adamöldürənlər kimi qələmə verirlər. Təəssüflər ki, 
azərbaycanlıların hansı dəhşətli şəraitdə qətlə yetirilmələrinə isə münasibət 
bildirmirlər. 
M. Musazadə tarixi faktlara istinadən göstərir ki, Qarabağ heç zaman 
ermənilərin olmamışdır, nə indi, nə qədim dövrlərdə. Tanınmış Gürcüstan,   
Azərbaycan,  Ermənistan,  eləcə  də  rus tarixçiləri belə bir nəticəyə gəlmişlər ki, 
eramızdan əvvəl 4-cü əsrədək bu ərazidə heç zaman ermənilər olmamışlar. 
Qarabağ erməniləri orada sonradan məskunlaşıblar: XIX əsrin əvvəllərində çar 
Rusiyasının himayəsi və qayğısı nəticəsində Türkiyədən və İrandan gəliblər. M. 
Musazadə elmi əsərində alman tarixçisi Henrix Zimmferin 1923-cü ildə yazdığı 
“Ermənistan yeni dövrdə” məqaləsinə istinadla yazırdı: “Böyük Ermənistan”ın 
mövcudluğu iddiası əsaslı deyil və elmi axtarışlar tələb edir”. O, Qarabağ 
ermənilərinin əsassız tələblərinə belə münasibət bildirir: “Qarabağ erməniləri   
deyirlər ki, onlar Azərbaycan dövləti  tərəfindən unudulub, istismar olunub. Faktlar 
isə əksini deyir. Qarabağda 126 000 erməni yaşayır. (Nyu-York Tayms.  
11.03.1988). Sonuncu illərin  rəsmi məlumatına görə, Qarabağda  1715  çarpayılıq 
xəstəxana, 286 həkim, 1470 nəfər orta tibb işçisi var. Vilayət mineral bulaqlar, isti 
sular, sanatoriya və istirahət mərkəzləri ilə zəngindir. Qarabağın 234 məktəbində 
38 000 erməni məktəblisi oxuyur. Burada bir çox teatr, milli xor və rəqs qrupu, 3 
muzey və 178 kinoteatr vardır. Stepanakertdə, eləcə də 4 rayonda erməni dilində 
qəzetlər çıxır, erməni dilində radio verilişləri gedir. Onlar şikayət edirlər ki, 
universitetləri yoxdur, lakin harada görünüb ki, 126 000 əhali üçün universitet 
olsun?” (161). 
M. Musazadənin bu dəyərli əsəri Əlimuxtar Ordubadinin 1990-cı ildə 
Parisdə fransız dilində hazırlayıb Monrealda nəşr etdirdiyi “Qafbüro, Dağlıq 
Qarabağ, Stalin” kitabında çap olunub, bir çox ölkələrdə yayılıb. Azərbaycanın 
haqq səsinin dünya ictimaiyyətinə çatdırılmasında və ərazi bütövlüyümüzün 
qorunması baxımından bu əsərin əhəmiyyəti böyük idi. 
Qeyd olunmalıdır ki, M. Musazadənin şəxsi arxivində Qarabağ hadisələri 
ilə bağlı BMT-nin Baş katibi Peres de Heylerə və Türkiyənin o zamankı   
prezidenti Turqut  Özala ünvanladığı məktublar da vardır. (162-163) 
M. Musazadənin 90-cı illərdə Azərbaycana göndərdiyi, müəllifı müharibədə 
həlak olmuş H. Haqverdiyevin hazırladığı “Nizami” portreti mədəniyyətimizə  
onun qəlbən bağlılığının nəticəsidir. 
M. Musazadə mətbu yaradıcılıqla yanaşı, tərcümə ilə də məşğul olmuş,    
Qurban Səidin (bəzi mənbələrdə Y.V. Çəmənzəminli, bəzilərində isə Lev  
Nissinbaum  (1905-1940) 1938-ci ildə Vyanada alman dilində çap olunmuş məşhur 
“Əli və Nino” romanını azərbaycan türkcəsinə çevirmişdir. (174) Həmin əsər 
1993-cü ildə Bakıda ayrıca kitab olaraq nəşr edilmişdir. Bu maraqlı romanın 
tərcüməsindən bəzi hissələr 1972-ci ildə Azadlıq radiosunda da səslənmiş, lakin 
sonradan Mirzə Xəzərin tərcümə işi kimi “Azərbaycan” jurnalında nəşr edilmişdir. 
Bununla əlaqədar M. Musazadə öz etirazını bildirərək, yaxın tanışlarından olan 
Rufa xanıma yazırdı: “Hörmətli Rufa xanım! “Əli və Nino” romanının birinci və 
son iki səhifələrinin surətini çıxardım. Tərcüməsı mənimdir, buna şübhəniz ola 
bilməz. Allaha çox şükür olsun ki, hələlik bir neçə şahidim həyatdadır”. (20) Bu 
tərcümə ilə bağlı M. Musazadənin Bakıda yaşayan oğlu N. Musayev də mətbuatda 
öz etirazını bildirmiş, atasının müəllif hüquqlarını müdafiə etmişdır. (166) 
Qeyd edək ki, M. Musazadənin 1990-cı ildə Azərbaycan mətbuatına   -   
“Gənclik” jurnalına göndərdiyi məktub onun məcburiyyətdən legioner həyatı 
yaşamağını göstərirdi. Həmin məktubda o yazırdı: “Stalin əmr etmişdi ki, hər 
cəbhəçi əsgərə əlli güllə verilsin. Bunlardan 49-nu o, düşmənə atmalı, əllincisi ilə 
öz həyatına son qoymalıdır. Düşmənə əsir düşmək olmaz. Bunu hər kəs bilməlidir. 
Sən saydığını say, gör fələk nə sayır, demişlər. Hər şeydən əvvəl, güllə tüfənglə 
atılır. Ön cəbhədəki əsgərlərdən bir çoxunun tüfəngi yox idi. Cəbhəyə sürülən ordu 
nəfərlərinə əmr vermişdilər ki, silahlarımız qıt olduğundan cəbhədə həlak olan 
yoldaşlarınızın  silahını  alıb  mübarizəni  davam  etdirməlisiniz. Hərbi ləvazimat, 
ərzaqla təminat haqqında danışmağa dəyməz. Milyonlarla qızıl əsgərin əsir 
düşməsi də elə bu başsızlığın, kor siyasətin nəticəsi idi. ABŞ, İngiltərə, Fransa 
hökumətləri, Qırmızı Xaç Cəmiyyətinin vasitəsi ilə öz əsirlərinin qeydinə qaldığı, 
onların ailələri ilə məktublaşmalarını, bağlama göndərmək imkanlarını təmin 
etdikləri halda, sovet əsirləri tif, ishal və digər xəstəliklərdən düşərgələrdə milçək 
kimi qırılırdılar. Stalinin ən qiymətli kapital adlandırdığı biçarə insanlar beləcə   
məhv olurdular. Hələ bu da kafi deyilmiş, Stalinin rəzil tərəfdarlarından insafsızlıq   
iliyinə hopmuş qorxunc İlya Erenburq müharibə bitəndən dərhal sonra mətbuat və 
radio ilə bəyan etmişdi ki, biz düşmənə əsir düşən Sovet əsgərlərini göydə, suyun 
və torpağın altında gizlənmiş olsalar belə, tapıb lazımi cəzalarını verəcəyik. 
Marksizm-leninizm “mərhəmətinə”,  kommunizm “insafına” bundan daha bariz 
misal zənnimcə çətin tapılar”. (164, s. 38). 
Azərbaycanın görkəmli mətbuat xadimi olan, xalqının azadlıq və 
müstəqilliyi uğrunda çətin bir mücadilə aparmış M. Musazadənin məqalələrinin 
ciddi, geniş araşdırılmasına böyük ehtiyac vardır. (21) 
Azərbaycan legionerlərindən Fuad Əmircanın da mətbu irsi olduqca maraqlı 
və zəngindir. Azərbaycan Xalq Cümhuriyyəti dövründə (1918-1920) Azərbaycanın  
Maliyyə Naziri işləmiş Əbdüləlibəy Əmircanın oğlu olan Fuad Əmircan bolşevik 
ordularının gəlişi ilə 1923-cü ildə Türkiyəyə getmək məcburiyyətində qalır.    
İstanbulda Qalatasaray məktəbini bitirdikdən sonra əvvəl Parisdə, sonra da 
Almaniyada təhsil alan F. Əmircan 1941-ci ildə “Təsviri Əfkar” qəzetinin müxbiri 
olaraq Almaniyada çalışır və elə burada Azərbaycan legionerləri ilə əlaqə saxlayır. 
F. Əmircanın fəallığı ilə Azərbaycan legionerlərinin “Azərbaycan”, “Hücum” 
qəzetləri və “Milli Birlik” jurnalı nəşr edilir. F. Əmircan 1943-cü ildə Azərbaycan 
Milli Birlik Məclisi sədrinin müavini seçilir. 1943-cü ilin noyabr ayında Milli 
Azərbaycan Komitəsinin birinci qurultayında F. Əmircana böyük etimad göstərilir 
və o, Azərbaycan Milli Komitəsinə Başqan yardımçısı seçilir. (147, s. 26). 
İkinci Dünya hərbindən sonra F. Əmircan müxtəlif mətbu orqanlarda 
“Dəryal” təxəllüsü ilə məqalələrlə çıxış edir. Bu baxımdan onun “Kafkasya” 
jurnalındakı yazıları maraqlıdır. F. Əmircan mətbuat sahəsindəki fəaliyyəti ilə 
yanaşı, yüksək dövlət vəzifələrində də çalışmışdır. Belə ki, o, 1955-1961-ci illərdə 
Türkiyənin Almaniya səfirliyində mətbuat attaşesi, sonradan isə Ankarada Mətbuat 
İşləri Komitəsinin direktoru olaraq çalışmışdır. O, 1961-1974-cü illərdə 
“Amerikanın səsi” Radiosunun Türkiyə şöbəsinin direktoru işləmişdir. 1974-cü 
ildə Verner Hoferlə birgə onun “Dünyaya iki baxış” kitabı nəşr edilmişdir. 
F. Əmircanın mətbu fəaliyyəti sırasında bədii-publisistik yazılar, hekayələr, 
qeydlər xüsusi yer tutur. Onun yazılarında Azərbaycanı işğalda saxlayan Sovet 
rejimi kəskinliklə tənqid edilir. F. Əmircanın legioner mətbuatında və sonradan 
Almaniyadakı, Türkiyədəki qəzet və jurnallardakı yazıları ciddi öyrənilməyə və 
tədqiq olunmağa layiqdir. 
Azərbaycan legionerlərinin ən fəallarından biri də doktor Məhəmməd 
Kəngərlidir. Hazırda Türkiyənin Ankara şəhərində yaşayan M. Kəngərli mətbuatda 
çoxlu sayda məqalələrlə, yazılarla çıxış etmiş, kommunist ideologiyasına qarşı sərt 
mübarizə aparmışdır. M. Kəngərlinin fəaliyyətində diqqəti cəlb edən bir mühüm 
cəhət də onun Azərbaycanın müstəqilliyi mübarizəsində inamlı olması, o dövrdə 
keçirilən bir sıra konfranslarda fəallıq göstərməsidir. 
M. Kəngərli əsası 1949-cu ilin fevralında qoyulan Azərbaycan Kültür 
Dərnəyinin fəallarından olmuş, Ankarada bu günə qədər yayınlanan “Azərbaycan” 
dərgisində çoxlu sayda məqalələrlə çıxış etmişdir. 
M. Kəngərli 1951-ci ilin noyabr ayının 30-da Münhendə Şərqi Avropa, 
Qafqaz və Türküstan mühacirlərinin keçirdiyi toplantıda iştirak etmiş, digər 
xalqlarla birgə Azərbaycanı da istismar edən Sovetlər Birliyinin imperialist 
siyasətini tənqid etmişdir (142, s.48). 
1986-cı ilin mayın 10-da məhz M. Kəngərlinin də yaxından fəallığı ilə 
Azərbaycan Kültür Dərnəyi Türk Standartlar İnstitutunun konfrans salonunda 
“Ermənilərin Şərqi Anadoluda və Azərbaycanda yapdıqları qətliam və terror” 
mövzusunda elmi seminar keçirmişdir. Seminarı toplantı Başqanı olaraq 
Məhəmməd Kəngərli açmışdır. Seminara Türkiyənin əsgər dövlət nazirlərindən 
təşəkkür dolu teleqramlar göndərilmişdir. Türkiyə mətbuatında geniş yer alan 
seminar haqqında məlumat “Türkiyənin səsi” radiosunda 16 dildə yayınlanmışdı. 
Qeyd edək ki, mühacirətdə yaşamağına baxmayaraq M. Kəngərli yaxın 
əməl dostları ilə birgə Azərbaycan ictimai-siyasi mühitinə təsir göstərməyə, 
əlaqələr qurmağa çalışırdılar. Bu əlaqələr vasitəsi ilə onlar M. Ə. Rəsulzadənin 
əsərlərini, yayınladıqları mətbu yazıları müxtəlif vasitələrlə Azərbaycana 
çatdırırdılar. Tanınmış alimimiz Xudu Məmmədov, şair Bəxtiyar Vahabzadə, 
dirijor Niyazi, professor Abbas Zamanov və başqaları ilə M. Kəngərli sıx 
münasibətlər yaratmışdı. 
1988-ci ildə ermənilərin Azərbaycana ərazi və Qarabağ torpaqlarını ələ 
keçirmək iddiaları xalqda böyük etirazlar doğuranda M. Kəngərli də mətbuatda və 
keçirilən konfranslarda ermənilərin hərəkətlərini, Sovetlər Birliyi rəhbərlərinin isə 
ermənipərəst mövqeyini kəskin tənqid etdi. M. Kəngərlinin və digər əqidə 
dostlarının fəallığı ilə Azərbaycan Kültür Dərnəyi tərəfindən Qarabağ hadisələri ilə 
bağlı müxtəlif dillərdə bir çox sənədlər, kitabçalar da yayınlandı. Sonralar ingiliscə 
çap edilən “Dağlıq Qarabağ faciəsi” kitabçası bu mənada əhəmiyyətli idi. (402) 
1988-ci ilin dekabrın 3-də Azərbaycan Kültür Dərnəyində ermənilərin 
Azərbaycanda və Ermənistanda törətdikləri qanlı cinayətlərlə bağlı böyük mətbuat 
konfransı keçirildi. 30-a yaxın yerli və xarici jurnalistin iştirak etdiyi mətbuat 
konfransını Azərbaycan Milli Mərkəz başqan vəkili doktor Məhəmməd Kəngərli 
və Baş katib Əhməd Qaraca açmışdı. (195, s. 133). M. Kəngərli qətiyyətlə 
jurnalistlərə bildirmişdi: “Kimsənin bizdən alacağı yoxdur, hamısından alacağız, 
ermənilərə veriləcək nə bir qarış torpağımız, nə də bir udum suyumuz vardır”. 
(195, s. 265). 
Əslində M. Kəngərlinin belə mətbuat konfranslarını keçirməkdə bir başlıca 
məqsədi də obyektiv faktları jurnalistlərə çatdırmaq idi. Belə ki, bəzi hallarda 
Azərbaycanda və Ermənistanda baş verən hadisələri obyektiv əks etdirmirdilər. Bu 
problemlə bağlı M. Kəngərli əqidə dostu Ə. Qaraca ilə birgə 1989-cu ildə mayın 8-
də İstanbulda keçirilən “Uluslararası Mətbuat İnstitutu” Qurultayı Başqanlığına 
yazılı müraciət etdi. Müraciətdə bildirilirdi ki, bəzi mətbuat orqanlarında Naxçıvan, 
Zəngəzur və Qarabağ bölgələrinin 1923-cü ildə Stalinin əmri ilə Ermənistandan 
alınaraq Azərbaycana verilməsi yanlış göstərilir və xahiş olunurdu ki, bu xətalar 
aradan götürülsün”. (195, s. 265) 
M. Kəngərli əməl dostları ilə öz etirazlarını Avropa Parlamenti 
Başqanlığına da bildirirdi. Belə ki, 1989-cu ildə göndərilən etiraz məktubunda 
fransız millət vəkili Simon Veymlin ermənipərəst mövqeyi və onun 1989-cu ilin 
iyulun 9-dan 13-dək Strasburqda keçirilən Avropa Parlamentinin aylıq 
toplantısında “Qarabağ məsələsinin ermənilərin istəkləri formasında həlli” qərarı 
kəskin olaraq pislənilmişdi. 
1990-cı ilin 20 Yanvar hadisələri ilə də bağlı M. Kəngərli Türkiyə 
mətbuatında və ictimai-siyasi həyatında fəallıq göstərmişdi. 
1991-ci ilin martın 12-də M. Kəngərli “Azadlıq” radiosu ilə Sovetlər 
Birliyinin yeni “İttifaq müqaviləsi” layihəsi rcferendumunda iştirak edilməməsi 
üçün Azərbaycan xalqına müraciət etmişdi. Müraciətdə deyilirdi: “Dəyərli dava 
arkadaşlarımız, imanlı dostlarımız! Başlatmış olduğunuz istiqlal və hürriyyət 
mücadiləsini yarıda buraxmayın, bu şərəfli xalq hərəkatını davam etdiriniz, zira 
indi də Moskvanın başqa bir oyunu ilə qarşı-qarşıdayıq. Bu da 17 mart 1991-ci ildə 
keçiriləcək “Yeni İttifaq Müqaviləsi layihəsinin referendumu”dur. (195, s. 140). 
Dəyərli mücahid M. Kəngərlinin dəyərli yazılarından biri də “Xocalı 
qətliamının xəyanətlərlə dolu üzü” məqaləsidir. Xocalı qətliamının üçüncü 
ildönümü münasibəti ilə yazdığı bu məqalədə M. Kəngərli konkret faktlara və 
şahid ifadələrinə istinad edərək, faciənin səbəblərini açmağa çalışır. Məqalədə 
fərqləndirici və izahedici suallar qoyulmuş, günahkarlar kəskin olaraq ittiham 
edilmişdir.  Müəllif məqaləsində önəmli  fikirlərini belə  ifadə etmişdir: “Əcəba,     
Xocalıya hücum ediləcəyi öncədən bilinmirdimi?! Bununla  bağlı  kimlər nə  dedi?  
Xalq yiyəsiz, kimsəsiz başda halda təhlükə pəncərəsində qorxu çəkirdi” (149, s. 
19-20). Müəllif Xocalı faciəsinin səbəblərini şahid ifadələri ilə təsvir etdikdən 
sonra Fransanın “Jan-İb-Uniet” qəzetindəki bir məlumatı diqqəti cəlb edir: “Biz 
Xocalı faciəsi ilə tanış olduq. Sivil xalqdan  öldürülmüş yüzlərlə qadın, uşaq, qoca  
və Xocalını müdafiə edənlərin yığınlar halında  cəsədlərini  gördük...  Bu mənzərə 
qorxunc və dəhşətverici idi, insanlığın üzqarası!!!” (146, s.22) 
Doktor M. Kəngərli yaxın dostları olan Ə. Düdənginski və N. Musazadə 
Qarsalani haqqında da dəyərli çıxışlar etmiş, məqalələr yazmışdır. (143-144) 
Doktor M. Kəngərli Türkiyədə yaşamağına baxmayaraq, bu gün də 
Azərbaycanın problemlərinə yaxından münasibətini bildirir, müxtəlif mətbuat 
orqanlarında yazılarla çıxış edir. 
Azərbaycan mühacirət mətbuatı orqanlarında, daha çox Almaniyada nəşr 
edilən “Azərbaycan” jurnalında çıxış edən legionerlərdən biri də Şamil Atabəydir. 
Şamil Atabəy yazılarında Stalin rejimini tənqid edir. (23, s. 5-7) sovet dövlətinə 
sərt münasibətini açıqlayırdı. Ş. Atabəy “Kommunistlərin “ideoloji işləri” 
məqaləsində isə göstərirdi ki, “Pravda” qəzetinin hər bir baş məqaləsi insanın 
şəxsiyyətini öldürən, insan vicdanına ləkə yaxan, insanı Kremlin kor bir aləti 
mənsəbinə endirən ən dəhşətli vasitədir”. (22, s. 9-12) 
Qeyd edək ki, legionerlərdən Süleyman Təkinərin də maraqlı ədəbi tənqidi 
və publisistik yazıları vardır. Bu baxımdan Təkinərin “Sovet Azərbaycanında 
tənqidlərə hədəf olan bəzi şerlər üzərində araşdırmalar” adlı yazısı maraqlıdır. 
Müəllif bu məqaləsində Rəsul Rzanın yaradıcılığındakı yenilikçi mahiyyəti təhlil 
etməyə çalışmışdır. (405, s. 9-12) 
Tanınmış legioner Abay Dağlının ədəbi-bədii yaradıcılığı ciddi maraq 
doğurmaqdadır. İkinci Dünya müharibəsindən sonra Türkiyəyə qayıtmağa 
müvəffəq olan Abay Dağlı vətən, yurd həsrəti ilə şerlər yazsa da, daha çox 
dramaturgiyaya meyllənmişdir. Dram əsərlərinin mövzusunu əsasən Azərbaycan 
və Türkiyə xalqlarının həyatından alan Abay Dağlının “Dədə Qorqud”, “Gənc ata”, 
“Sakarya qərargahı”, “Füzuli”, “Natəvan” kimi pyesləri onun böyük istedad sahibi 
olduğunu göstərirdi. (188, s. 14). 
Onun əsərləri sırasında “Füzuli” pyesi xüsusi yer tutmaqdadır. Bu əsər ilk 
dəfə 1961-ci ildə Ankarada, ikinci dəfə isə 1968-ci ildə İstanbulda nəşr edilmişdir. 
Abay Dağlının yaradıcılığının geniş tədqiqi mühacir-legioner ədəbiyyatımızı, 
şübhəsiz ki, daha da maraqlı edərdi. 
Qeyd edək ki, Azərbaycan legionerlərindən İsmayıl Əkbər, Əflan Muğan, 
Bəşir Əlizadə və digərləri də mühacirət mətbuatımızda müxtəlif yazılarla çıxış 
etmişlər. İkinci Dünya müharibəsindən sonra Türkiyədə və Avropanın ayrı-ayrı 
ölkələrində yaşayan azərbaycanlı legionerlərin çoxu mətbu fəallıq göstərmiş, 
xalqımızın tarixi, ədəbiyyatı, tanınmış şəxsiyyətləri ilə bağlı məqalələr, əsərlər nəşr 
etdirmişlər. Bu mənada Azərbaycan legionerlərinin zəngin mətbu və ədəbi irsi 
ciddi olaraq öyrənilməlidir. 
 
NƏTĠCƏ 
 
XX əsr tariximizin bu günə qədər öyrənilməyən bir dövrünün araşdırılması, 
şübhəsiz ki, əhəmiyyətlidir. Azərbaycan Xalq Cümhuriyyəti zorla devirildikdən 
sonra Azərbaycanda mövcud rejimə qarşı güclü mübarizə aparılmışdır. Milli 
dövlətçiliyin qorunması, yeni rejimin xalqın milli-mənəvi dəyərlərini inkar həddinə 
çatdırması ölkədə ciddi problemlər yaradır, insanların müqavimət gücünü artırırdı. 
Sovet sisteminin qanlı terror üsuluna əsaslanması əhalidə bu rejimə qarşı 
barışmazlıq mövqeyini gücləndirirdi. 
Qeyd olunmalıdır ki, Azərbaycan legionerlərinin yaranmasını, 
formalaşmağını yalnız 1941-1945-ci illərə aid etmək tarixi hadisələrə obyektiv 
yanaşmamaqdan irəli gələrdi. Belə ki, obyektiv tarixi yanaşmanın ən doğrusu, 
1920-ci ilin 28 aprel hadisələri, həmin gün Azərbaycanın bolşeviklər tərəfindən 
işğal edilməsidir. Məhz həmin hadisələrdən sonra Azərbaycanda çoxlu sayda 
silahlı üsyanlar başladı, xalqın ayrı-ayrı bölgələrdə sovet rejimini devirmək 
cəhdləri oldu. Zorla kollektivləşmə, amansızcasına həyata keçirilən sənayeləşmə, 
Stalinin birbaşa başçılığı ilə aparılan kütləvi terror hadisələri insanların yaddaşında 
dərin izlər buraxmışdı. Təsadüfı deyildi ki, imkan yarandığı halda əhalinin bu 
narazılığı üzə çıxır, yeni müqavimət forması alırdı. 
Əslində sovet dövlətinin uzun illər apardığı təbliğatın neqativ halları da 
ortaya çıxdı. Belə ki, sovet təbliğat maşını sovet əsgərini “öz sosialist vətəninə 
sədaqətli”, “Kommunist Partiyasına dərindən bağlı”, “əsl sovet patriotu” kimi 
təqdim etsə də, bu reallıqda əksini tapmadı. 
Təsadüfi deyildi ki, minlərlə sovet əsgərinin alman faşistlərinə təslim 
olmasını və onların mövqeyinə keçməsini gizlətmək də mümkün olmadı. Sayı 
milyondan çox olan sovet əsgərinin Vətən müharibəsində “sosialist vətəni”nə qarşı 
silahlı mübarizəyə başlaması qaçılmaz faktlardır. İnsanların cəbhəni dəyişməsinin 
əsas başlıca səbəbi adamların azad demokratik qaydalarla yaşamasına şərait 
yaratmayan Stalin rejimində, sovet sosialist sistemində idi. 
Digər tərəfdən, Azərbaycan legionerlərini heç bir cəhətə görə faşizmlə, 
nasional-sosializmlə bağlamaq olmaz. Onların fəaliyyətini İkinci Dünya 
müharibəsi illərində Sovet İttifaqında yaradılmış “kommunist niqablı”, “Azad 
Almaniya” təşkilatı ilə də eyniləşdirmək düzgün deyildir. Azərbaycan 
legionerlərinin 1943-cü ildə, Berlində keçirilən qurultayı onların apardıqları 
mübarizənin bilavasitə Azərbaycanın müstəqilliyi ilə bağlı olduğunu göstərdi. Eyni 
zamanda, Azərbaycan legionerlərinin və “Milli Azərbaycan Komitəsi”nin 
almanlarla yaxınlığında ciddi nöqsanlar axtararkən, digər Qərb dövlətlərinin də 
Stalini dəstəkləməsinə həmin mövqedən yanaşılmalıdır. Bu, həm də onunla izah 
edilir ki, müharibənin başlanmasında hər iki rejimin (sovet, faşist), dünyada 
hegemonluq istəkləri başlıca rol oynamışdır. 
Azərbaycan legionerləri ümidlərini yalnız Hitlerə bağlamamışdılar, onlar 
müharibənin sonlarında ABŞ və Böyük Britaniya ilə əlaqələr qurmağa çalışıb öz 
siyasi vəzifələrini reallaşdırmaq, Stalin rejimi ilə mübarizə niyyətində idilər. 
Nəhayət, Azərbaycan legionerlərinin fəalliyyətini araşdırarkən aşağıdakı 
ümumiləşdirici nəticələrə gəlmək mümkündür: 
- 1920-ci ildə işğal edilmiş, sonradan Sovet İttifaqına qatılmış Azərbaycan 
Respublikasında mövcud olmuş bolşevik rejimi xalqın milli müstəqilliyini almış, 
onun azad bir dövlət formasında inkişafına imkan verməmişdir; 
- Stalin rejimi azad sözü, azad mətbuatı, azad fikri boğmuş, ölkədə terror 
rejimi yaradılmışdır; 
- Sovet rejimi kəndlilərin, fəhlələrin, ziyalıların hüquqlarını əlindən almış, 
onları özünün saxta təbliğat silahına çevirmişdir; 
- Azərbaycan xalqı, digər sovet xalqları ilə birgə imkan düşərsə, mövcud 
rejimi devirməyə daim imkan axtarmışdır; 
- İkinci Dünya müharibəsinin başlanması ilə formalaşan Azərbaycan 
legionları çətin şəraitdə olmalarına baxmayaraq, mülli müstəqilliyimizin 
qazanılmasına, Almaniya hökuməti tərəfindən tanınmasına çalışmış və buna nail 
olmuşlar; 
- İkinci Dünya müharibəsi illərində Almaniyada fəaliyyət göstərən 
Azərbaycanın ayrı-ayrı siyasi xadimlərinin və nüfuzlu hərbçi-legionerlərinin 
köməyi ilə minlərlə yurddaşımızın həyatı xilas edilmişdir; 
- Azərbaycan legionerlərinin 1943-cü ildə Berlində Milli Azərbaycan 
Qurultayının keçirilməsi mühüm tarixi-hadisə olmuşdur. Belə ki, həmin qurultayda 
Azərbaycanın müstəqil dövlət olması fıkri xüsusi vurğulanmışdır; 
- 1945-ci ilin martında Azərbaycan legionerlərinin böyük fəaliyyəti 
nəticəsində Almaniyanın Azərbaycanın müstəqilliyini tanıması mühüm tarixi 
hadisədir; 
- Azərbaycan legionerlərinin Almaniyada mətbuat orqanlarını yaradıb 
tariximizi, ədəbiyyatımızı, mədəniyyətimizi təbliğ etmələri böyük əhəmiyyətə 
malikdir; 
- Azərbaycan könüllülərindən ibarət nizami hərbi hissələrinin yaradılıb 
uğurlu döyüşlər aparması çağdaş durumumuzda ordu quruculuğu və gənc nəsildə 
döyüşkənlik, qorxmazlıq hisslərinin təlqin edilməsi baxımından təqdirəlayiq haldır. 
Şübhəsiz, Azərbaycan legionerlərinin tarixi əhəmiyyətini onların 
məğlubiyyəti, yaxud qələbəsi ilə müəyyənləşdirmək düzgün olmazdı. Hansı 
nəticədən asılı olmayaraq onlar güclü qüvvələr formasında Azərbaycanın 
müstəqilliyi xəttini yürütmüşlər. 
Azərbaycan legionerləri sovet rejimi əleyhinə yönəldiyindən, Stalinin üsul-
idarəsi ilə barışmadığından, xalqımızın milli-müqavimət gücünü ortalığa 
qoyduğundan Azərbaycan tarixində şərəfli yer tutmağa layiqdir. 
 
ƏDƏBĠYYAT SĠYAHISI 
 
Azərbaycan dilində 
 
1. “Azərbaycan”, jurnalı, Ankara, 1954, N9 (33). 
2. “Azərbaycan”, jurnal, Münhen, 1952, Nl. 
3. “Azərbaycan”, jurnal, Münhen, 1952, N6-7. 
4. “Azərbaycan”, jurnalı, Ankara, 1952, Nl. 
5. Azərbaycan Kültür Dərnəyinin Nizamnaməsi. Ankara, 1949, s.9. 
6. “Azərbaycan”, qəzet, Berlin, 1942, N28. Sitat götürülmüşdür: “Kafkasya” 
jurnalı, 1952, N9. 
7. “Azərbaycan”, qəzet, Berlin, 1943, N32 (60). 
8. “Azərbaycan”, qəzet, Berlin, 1943, N46 (74). 
9. “Azərbaycan”, jurnal, Münhen, 1953, N10, s. 23-30. 
10. “Azərbaycan”, jurnal, Münhen, 1953, N11, s.27-29. 
11. “Azərbaycan”, jurnal, Münhen, 1953, N8, s. 3-10. 
12. “Azərbaycan” jurnal, Ankara, 1986, N256, s. 45-48. 
13. “Azərbaycan” jurnal, Münhen, 1952, N3, s.22. 
14. Azərbaycan Demokrat Birliyinin Azərbaycan legionerlərinə müraciəti. 
Münhen, 1946-cı il, Məhəmməd Kəngərlinin şəxsi arxivindən. Surəti 
müəllifdədir. 
15. Ağaoğlu B. Solovkidə gördüklərim. “Bildiriş” qəzeti, İstanbul, 1930, N10. 
16. Ağaoğlu B. Solovkidə gördüklərim. “Bildiriş” qəzeti. İstanbul, 1930, N11. 
17. Ağaoğlu B. Solovkidə gördüklərim. “Bildiriş” qəzeti, İstanbul, N15. 
18. Altunbəy M. Amerikadan gəlirəm. “Mücahid” jurnalı, İstanbul, 1961,N43-44. 
19. Alpaut Ə. Əbdürrəhman Fətəlibəyli. “Mücahid” jurnalı, İstanbul, 1961,N43-44. 
20. “Aydınlıq”, qəzet, Bakı, 01.09.1990. 
21. “Aydınlıq”, qəzet, Bakı, 1990, N25. 
22. Atabəy Ş. Kommunistlərin ideoloji işləri. “Azərbaycan” jurnalı, Münhen, 1953, 
N9, s. 19. 
23. Atabəy Ş. Stalin nədən öldü? “Azərbaycan” jurnalı, Münhen, 1953, N10. 
24. Atamalıbəyov A. Çıxışının mətni.  “Azərbaycan” qəzeti Berlin, 1949, N46(47). 
25. Abdullayev S. 1941-1945-ci illər müharibəsində Azərbaycanda hərbi-müdafıə   
və hərbi-təşkilat işləri. Avtoreferat. Bakı “Səadət”, 2000, s. 25. 
26. AR SPİHMDA, v. 1, 7; s. 177, i. 12. 
27. AR SPİHMDA, v. 1, s. 154, i. 1, v. 10. 
28. AR SPİHMDA, v. 1, s. 253, i. 8, v. 22. 
29. AR SPİHMDA, v. 1, s. 253, i. 8, v. 23. 
30. AR SPİHMDA, v. 1, s. 253, i. 8, v. 25. 
31. AR SPİHMDA, v. 1, s. 253, i. 8, v. 46. 
32. AR SPİHMDA, v. 1, s. 253, i. 8, v. 48. 
33. AR SPİHMDA, v. 1, s. 253, i. 8, v. 54. 
34. v. 55. 
35. v. 56. 
36. v. 58. 
37. v. 59. 
38. v. 60. 
39. v. 61. 
40. v. 62. 
41. v. 64. 
42. v. 71. 
43. v. 72. 
44. v. 73. 
45. v. 74. 
46. v. 77. 
47. v. 84. 
48. v. 87. 
49. v. 91. 
50. v. 92. 
51. v. 93. 
52. v. 116. 
53. v. 117. 
54. AR SPİHMDA, v. 1, s. 253, i. 8, v. 6. 
55. v. 7. 
56. v. 89. 
57. AR SPİHMDA, v. 1, s. 177, i. 12, v. 7. 
58. v. 6. 
59. v. 17. 
60. v. 20 
61. v.21. 
62. v. 23. 
63. v. 27. 
64. v. 14. 
65. v. 29. 
66. v. 30. 
67. v. 33. 
68. v. 35. 
69. AR SPİHMDA, v. 1, s. 154, i. 1, v. 22. 
70. v. 3. 
71. v. 4. 
72. v. 5. 
73. v. 8. 
74. v. 13. 
75. v. 16. 
76. AR SPİHMDA, v. 1, s. 129, i. 50, v. 28, v. 258. 
77. AR SPİHMDA, v. 276, s. 3, i. 110, v. 1. 
78. AR SPİHMDA, v. 1, s. 74, i. 63. v. 89. 
79. AR MDA, v. 649, s. 1, v. 1. 
80. ARMDA,v. 648. 
81. ARMDA,v. 661. 
82. Bayramov X. Əbdürrəhman Düdənginski. “Meydan” qəzeti, Bakı, 1993, 
N24(41). 
83. Babayevin çıxışının mətni. “Azərbaycan” qəzeti, Berlin, 1943, N46(47).    
Ramiz Abutalıbovun şəxsi  arxivindən. Surəti müəllifdədir. 
84. Bünyadov Z. Qırmızı terror. Bakı, Azərnəşr, 1993, s. 330. 
85. Bünyadov Z. Bərdəli Baharın açıq məktubuna cavab. “Oğuz eli” qəzeti, Bakı, 
1992, N6. 
86. Borsunlu M. D. Bir zaman can deyib, can eşidərdik..., Bakı, Yazıçı, 1991, s. 
209. 
87. Böyük Oktyabr Sosialist İnqilabının 50 illiyi. Sov. İKP Plenumunun qərarı. 
Sov. İKP MK-nın tezisləri. Bakı, 1967. 
88. “Bildiriş” qəzeti. İstanbul, 1931, N56 
89. “Bildiriş” qəzeti. İstanbul, 1930, N3. 
90. “Bildiriş” qəzeti. İstanbul, 1931, N33. 
91. Cahangir Kazımbəyin çıxışının mətni. “Azərbaycan” qəzeti, Berlin, 1943-cü il, 
N46(74), Ramiz Abutalıbovun şəxsi arxivindən. Surəti müəllifdədir. 
92. Cahangir   bəy   K.   Gəncə   üsyanı   haqqında   xatirələr. “Azərbaycan” qəzeti, 
Bakı, 1993, N123-124 (639-640). 
93. “Cavanşir yurdu” qəzeti. İsmayıllı, 1992, N50(5982). 
94. “Cavanşir yurdu” qəzeti. İsmayıllı, 1992, N51(5983). 
95. “Cavanşir yurdu” qəzeti. İsmayıllı, 1992, N52(5984). 
96. Cəfərli M. Bolşevizm və faşizm arasında. “Azadlıq” qəzeti, 2000, N61(1570). 
97. Cəfərli M. Bolşevizm və faşizm arasında. “Azadlıq” qəzeti, 2000, N65(l574). 
98. Cəfərli M. Bolşevizm və faşizm arasında. “Azadlıq” qəzeti, 2000, N64(l573). 
99. Cəfərli M. Bolşevizm və faşizm arasında. “Azadlıq” qəzeti, 2000, N63(l5772). 
100. Cəfərli M. Bolşevizm və faşizm arasında. “Azadlıq” qəzeti, 2000, N57(1566). 
101. Ceyhun  Baba. Məhəmməd  Əmini  üçüncü  dəfə  görə bilmədim. “Şans” 
qəzeti, Bakı, 1999, N76(76). 
102. Çəmənzəminli Y. V. Xarici siyasətimiz. Bakı, 1993, s 38. 
103. “Ekspress”, qəzet, Bakı, 2001, N86. 
104. “Ekspress”, qəzet, Bakı, 2001, N87. 
105. Əliyev Ə. Əlincə yaddaşı. Naxçıvan, 1914-1992. Bakı, 1997. 
106. Əciyev C. Gizli müşavirə. “Ulduz” jurnalı, Bakı, 1998, s. 71. 
107.  Əlizadə M.  Fətəlibəylinin qətli münasibəti ilə M.  Ə. Rəsulzadənin nitqi. 
“Müxalifət” qəzeti, Bakı, 1991, N6(06). 
108. Əkbər İ. Amerikan Komitəsinin vitse-prezidenti Robert Kellə məktub. 
Azadlıq Radiosundakı verilişinin mətni. Ramiz Abutalıbovun şəxsi arxivindən. 
Surəti müəllifdədir. 
109. Muğal Əflan. Əbdürrəhman Fətəlibəyli. “Mücahid”, İstanbul, 1961, N43-44, 
s. 13-14. 
110. Fətəlibəyli Ə. Düdənginski. Ailəsinin və qohumlarının sürgünə göndərilməsi 
ilə bağlı sənədlər. Abid Tahirlinin şəxsi arxivindən. Surəti müəllifdədir. 
111. Fətəlibəyli Ə. Düdənginskinin İngiltərənin Baş Naziri K. Ettliyə məktubu. 
Ramiz Abutalıbovun şəxsi arxivindən. Surəti müəllifdədir. 
112. Fətəlibəyli Ə. Düdənginski. Azərbaycan xalqının böyük oğlu. “Azərbaycan” 
jurnalı, Münhen, 1952, N6-7, s. 6-7. 
113. Fətəlibəyli Ə. Düdənginski. Kreml hürr dünyanın gözü önündə hürriyyət 
əleyhinə xalqlar konqresi çağırdı. “Azərbaycan” jurnalı, 1953, Münhen, N8, s. 26. 
114. Fətəlibəyli Ə. Sovet-Fin hərbi. “Azərbaycan” jurnalı, Münhen, 1953, N10, s. 
13. 
115. Fətəlibəyli Ə. Düdənginski. Kommunizm utopiyadır. “Azərbaycan” jurnalı, 
Münhen, 1953, N11, s. 26. 
116. Fətəlibəyli Ə. Düdənginski. General Biçeraxova aid məktub. “Sabah” qəzeti, 
Bakı, 15. 30. 05, 1992. 
117. Fətəlibəyli Ə. Milli Azərbaycan Qurultayındakı çıxışı. İ. Əkbərin “Azadlıq” 
Radiosundakı verilişində səsləndirilib. Ramiz Abutalıbovun şəxsi arxivindən. 
Surəti müəllifdədir. 
118. Fətəlibəylinin qətli münasibəti ilə M. Ə. Rəsulzadənın nitqi. “Azərbaycan” 
jurnalı, Ankara, 1954, N9 (33), s. 11-14. 
119. Fətəlibəyli Ə. Düdənginskinin C. Hacıbəyliyə göndərdiyi 1952-ci il 04 yanvar 
tarixli məktub. Ramiz Abutalıbovun şəxsi arxivindən. Surəti müəllifdədir. 
120. Fətəlibəylinin qətli münasibəti ilə “Azadlıq” Radiosunun matəm xəbəri. 
Ramiz Abutalıbovun şəxsi arxivindən. Surəti müəllifdədir. 
121. Fətəlibəylinin qətli münasibəti ilə M. Ə. Rəsulzadənin çıxışının mətni. A. 
Tahirlinin şəxsi arxivindən. Surəti müəllifdədir. 
122. Fuad Əmircanın çıxışı. “Azərbaycan” qəzeti, Berlin, 1943, N46(47). Ramiz 
Abutalıbovun şəxsi arxivindən. Surəti müəllifdədir. 
123. Gənc Azər; istintaq materialları üzrə, Bakı, 1993, s.28 
124. Hafız S. Əbo bəy kimdir? “Hikmət” qəzeti, Bakı, 1991, N10. 
125. Hafiz S. Maarif Teymur. Əbdürrəhman bəy Düdənginski. “Mübarizə” qəzeti, 
Bakı, 1991, N 27 (31). 
126. Hacıbəyli C. Visbadendən - Ştaraberqə. “Azərbaycan” jurnalı, Münhen, 1952, 
N3, s. 3-4. 
127. Hacıbəyli C. Koordinasyon mərkəz. “Azərbaycan” jurnalı, Münhen, 1952, 
N6-7,9. 3-4. 
128. Hilal M. Almaniya böhranı. “İstiqlal” qəzeti, Berlin, 1932, N2. 
129. İlhamə. Partizan Tanante. “Üç nöqtə” qəzeti, Bakı, 2001, N48 (332). 
130. İlkin Q. Nuru Paşa haqqında həqiqətlər. “Günay” qəzeti, Bakı, 1995, N51. 
131. İbrahimli X. Məni danışdırın, ürəyimi sizə açaram. “Yeni Müsavat” qəzeti, 
Bakı, 1993, N27. 
132. İbrahimli X. Azərbaycan Siyasi Mühacirəti (1920-1991). Bakı, Elm, 1996, s. 
304. 
133. İbrahimli X., Zeynalov R. Müsavat Partiyasının 1920-ci il 27 Aprel 
istilasından sonrakı fəaliyyəti tarixindən. “Müsavat” jurnalı, Bakı, 1993, Nl (5). 
134. İbişov F. Azərbaycan kəndində sosial-siyasi proseslər (1920-1930), Bakı, 
Mütərcim, 1996, s.167 
135. İsgəndəroğlu. İkinci Dünya müharibəsində Qafqasya könüllüləri. “Qafqasya” 
jurnalı, Münhen, 1952, N6-8, s. 25-26. 
136. İsrafil İsrafilbəyovun çıxışının mətni. “Azərbaycan” qəzeti, Bakı, 1943, 
N46(47). Ramiz Abutalıbovun şəxsi arxivindən. Surəti müəllifdədir. 
137. İsmayılzadə M., Məmməd S. Mühacirətdə olanlar. “Yeni Müsavat” qəzeti, 
Bakı, 11. 03. 1993. 
138. İkinci Dünya müharibəsində alman bayrağı altında olan gürcülər. Tbilisi, 
1994, s. 591. (Gürcü dilində). 
139. “Kavkasya”, jurnal, Münhen, 1952, N9. 
140. “Kavkasya” jurnalı. Münhen, 1952, N10. 
141. “Kavkasya”, jurnal, Münhen, 1952,N11-12. 
142. “Kafkasya”, jurnal, Münhen, 1951, N4-5, s. 48. 
143. Kəngərli M. Məcid Musazadə (Qarsalani). “Ədəbiyyat” qəzeti, Bakı, 1992, 
N7 (2806). 
144. Kəngərli M. Azərbaycan Kültür Dərnəyinin Ankarada 1954-cü ilin dekabrın 
19-da, Ə. Fətəlibəylinin matəmi münasibəti ilə keçirdiyi toplantıdakı nitqinin 
mətni. Ramiz Abutahbovun şəxsi arxivi. Mətnin surəti rnüəllifdədir. 
145. Kəngərli M. Ə. Düdənginskinin hesabına dair. “Kavkasya” jurnalı, Münhen, 
N9, s. 25-29. 
146. Kəngərli M. Xocalı qətliamının xəyanətlərlə dolu iç üzü. “Azərbaycan” 
jurnalı, Ankara, 1995, N301, s. 18-22. 
147. Kəngərli M. Fuad Əmircan. “Azərbaycan” jurnalı, Bakı, 1995, N304, s. 26. 
148. Qayıbov A. Xatirələrim. “Azərbaycan Ordusu” qəzeti, Bakı, 1993, N16. 
149. Qasımov M. Xarici dövlətlər və Azərbaycan. Bakı, Qanun, 1998, s. 356. 
150. Qaraca Ə. Azərbaycanın yeni tarixinə qısa bir baxış. Ankara, 1982, s. 24. 
151. Qaffarov T. Azərbaycan tarixi: 1920-1991. Bakı, Mütərcim, 1989, s. 356. 
152. Qabliani Q. Mənim xatirələrim, İkinci Dünya müharibəsi. C. 1. Kutaisi, 1998, 
s. 335. (Gürcü dilində) 
153. Qurban T. Əsirlikdə görüş. “Dalğa” qəzeti, Bakı, 25.12.1990. 
154. Maqomanın çıxışının mətni. “Azərbaycan” qəzeti. Berlin, 1943, N46(47). 
Ramiz Abutahbovun şəxsi arxivindən. Surəti müəllifdədir. 
155. “Müsavat” bülleteni. Berlin, 1962, N4. 
156. Müsavat Partiyasının sorğu kitabı. Bakı, 1994, s. 29. 
157. “Müsavat”, jurnal, Bakı, 1995, N5(9). 
158. Musazadə M. Azərbaycan Qızıl Ordusunun qurulması və ləğv edilməsi. 
“Azadlıq” Radiosunda efırə getmiş verilişin mətni Məcid Musazadənin şəxsi 
arxivindən. Surəti müəllifdədir. 
159. Musazadə M. Stalin terrorunun qurbanları: Əliheydər Qarayev. “Azadlıq” 
Radiosunda efirə getmiş veriliş. Məcid Musazadənin şəxsi arxivindən. Surəti 
müəüifdədir. 
160. Musazadə M. Azərbaycanın Şaumyan fitnəkarlığından qurtulması münasibəti 
ilə. “Azadlıq” Radiosunda efirə getmiş veriliş. Məcid Musazadənin şəxsi 
arxivindən. Surəti müəllifdədir. 
161. Musazadə M. Qarabağın zəngin tarixinə dair. “Həqiqət” qəzeti, Bakı, 1991, 
N20 (25). 
162. Musazadə M. BMT-nin Baş katibi T. Heylerə məktub. M. Musazadənin şəxsi 
arxivindən. Surəti müəllifdədir. 
163. Musazadə M. Türkiyə prezidenti Turqut Özala məktub. Məcid Musazadənin 
şəxsi arxivindən. Surəti müəllifdədir. 
164. Musazadə M. “Gənclik” jurnalına göndərdiyi məktub. “Gənclik” jurnalı, Bakı, 
1988, N 4, s. 38. 
165. Musazadə M. İndi və ya heç bir zaman. “Elm” qəzeti, Bakı, 1990, N46-47 
(254-255). 
166. Musayev N. Desəm öldürərlər, deməsəm ölləm. “Ədalət” qəzeti, Bakı, 1990, 
N13. 
167. Musayev İ. Azərbaycanın Naxçıvan və Zəngəzur bölgəsində siyasi vəziyyət 
və xarici dövlətlərin siyasəti (1917-1921-ci illər). Bakı, Bakı Universiteti 
nəşriyyatı, 1998, s. 385. 
168. Mustafa Haqqı Türkəqul. Qızıl Rus İmperatorluğu qan üzərində qurulmuşdur. 
“Kafkasya” jurnalı, Münhen, 1952, N14, s. 13-16. 
169. Mədətov Qaraş. Azərbaycan Böyük Vətən müharibəsində, Bakı, Elmlər 
Akademiyası nəşriyyatı, 1965, s. 503. 
170. Məmmədzadə M. B. Azərbaycanda köylü hərəkatı. “Bildiriş” qəzeti, İstanbul, 
1931, N24. 
171. Məmmədzadə M. B. Milli Azərbaycan Hərəkatı. “Nicat” qəzeti, 1991, s. 246. 
172. Məmmədzadə M. B. Hər şeydən öncə milli istiqlal. “Kafkasya” jurnalı, 
Münhen, 1952, N15. 
173. Mir Cəfər Bağırovun məhkəməsi. Bakı, Yazıçı, 1993, s.l 18.  
174. Nağıyev R. Mükafat kimə düşür? “Kommunist” qəzeti, Bakı, 1990, 
N237(21305). 
175. “Odlu Yurd”, jurnal, İstanbul, 1929, N8. 
176. Ramazan T. Çılğınlıq qurbanları. “Kafkasya” jurnalı, Münhen, 1952, N13, s. 
19-21. 
177. Rana. Onlar türklərdir. Bakı, Azəməşr, 1993, s. 128. 
178. Rəsulzadə M. Ə. Fətəlibəylinin qətli münasibəti ilə nitqi. “Azərbaycan” 
jurnalı, Ankara, 1954, N9(33), 1954, s.12-14. 
179. Rəsulzadə M. Ə. Demokrasi və sovetlər. “İstiqlal” qəzeti, Berlin, 1933, N30. 
180. Rəsulzadə M. Ə. Əsrimizin Səyavuşu. Çağdaş Azərbaycan ədəbiyyatı. 
Çağdaş Azərbaycan tarixi. Bakı, Gənclik, 1991, s.110.  
181. Rəsulzadə M. Ə. Azərbaycan davası. Bakı, Ay-Ulduz, 1998, s. 64. 
182. Rəsulzadə M. Ə. Bolşeviklərin Şərq siyasəti. Bakı, Sabah, 1994, s. 130. 
183. Rəsulzadə M. Ə. Azərbaycan Cümhuriyyəti. Bakı, Elm, 1990, s. 112. 
184. Rəfiyev B. Aysberqin sualtı hissəsi. Bakı, Gənclik, 1995, s. 35 
185. Rəhimova R. İnsanın taleyi. “Günay” qəzeti, Bakı, 1992, N80 (336). 
186. “Sərhəd”, qəzet, Bakı, xüsusi buraxılış, dekabr, 2000-ci il, N2-3. 
187. Sov. İKP Tarixi, Bakı, 1972. 
188. Sultanlı V. Azərbaycan Mühacirət ədəbiyyatı, Bakı, Şirvannəşr, 1998. 
189. Ştemenko S. M. Baş Ştab müharibə illərində. Bakı, Azərnəşr, 1972, s. 413. 
190. “Üç nöqtə”, qəzet, Bakı, 2001, N51(335). 
191. “Üç nöqtə”, qəzet, Bakı, 2001, N54(338). 
192. “Üç nöqtə”, qəzet, Bakı, 2001, N56(340). 
193. “Üç nöqtə”, qəzet, Bakı, 2001, N59(343). 
194. Vəli Qəyyumun çıxışının mətni. “Azərbaycan” qəzeti, Berlin, 1943, N46(47). 
Ramiz Abutalıbovun şəxsi arxivindən. Surəti müəllifdədir. 
195. Yaqublu N. Müsavat Partiyasının tarixi. Bakı, Ay-Ulduz, 1997, s. 327. 
196. Yaqublu N. Məhəmməd Əmin Rəsulzadə. Bakı, Gənclik, 1991, s. 305. 
197. Yaqublu N. Ağrılı ömürlər. Bakı, Yazıçı, 1990, s. 320. 
198. Yaqublu N. Hitler onu tanıyırdı. “Səhər” qəzeti, Bakı, 1992, N88(375). 
199. Yaqublu N. Hitlerlə üz-üzə. “Aydınlıq” qəzeti, Bakı, 1991, N19(41). 
200. Yaqublu N. Mayor Fətəlibəyli Düdənginski. “Azərbaycan” qəzeti, Bakı, 
1992, N6(121). 
201. Yurdsevər Ə. V. Azərbaycan istiqlal savaşından səhnələr. “Azərbaycan” 
jurnalı, Ankara, 1960, N12, s. 14-16. 
202. “Yeni Qafqasiya”, jurnal, İstanbul, 1924, N15. 
203. Zeynalov R., İbrahimli X. Müsavat Partiyasının 1920-ci il 27 Aprel 
işğalından sonrakı fəaliyyəti tarixindən. “Müsavat” jurnalı, Bakı, 1995, N5, s.6-19. 
 
Rus dilində: 
 
204. Абасов М. Баку в годы Великой Отечественной войны. Баку, Азернешр, 
1967. 
205. Авторханов А. Старайся снискать себе чистое имя и уважение. Газет 
"Бакинский рабочий", Баку, 1993, N42(22552). 
206. Авторханов А., Мой друг Фаталибейли, каким его знал? Журнал 
"Восточный экспресс", Москва, 1994, N1(2), с. 2-4. 
207. Алан Буллок. Сталин и Гитлер. Т. 1. Смоленск, Русич, 1998, 670 с. 
208. Алан Буллок. Сталин и Гитлер. Т. 2. Смоленск, Русич, 1998, 675 с. 
209. Алан Г. Керк. Письмо адмирала, журнал "Азербайджан", Мюнхен, 1952, 
N3, с. 6-7. 
210. Алдан А. Г. Армия обреченных: Воспоминания заместителя начальника 
Штаба РОА. Ню-Йорк, изд. СБОНР, 1969, 128 с. 
211. Андреева Е. А. Генерал Власов и Русское освободительное движение. 
Москва, Странник, 1993, 96 с. 
212. Артемьев  В.   П.  Первая  дивизия  РОА.   Канада,   изд. СБОНР, 1974, 
182 с. 
213. Ауски С. Предательства и измена:  Войска генерала Власова в Чехии. 
Сан-Франсиско, Глобус, 1982, 408 с. 
214. Агония и смерть Адльфа Гитлера (Сборник документов). Москва, изд. 
дом Звонница, 464 с. 
215. Атабек Шамил.  Фаталибейли  во  время  2-й  мировой войны. Журнал 
"Азербайджан", Мюнхен, 1952, N2, с. 61-62. 
216. Аскеров-Кенгерлински А. Трагедия Азербайджана. Журнал "Хазар", 
Баку, 1990, N3. 
217. "Аргументы и факты", газет, Москва, 1988, N32. 
218. "Аргументы и факты", газет, Москва, 1989, N9. 
219. "Аргументы и факты", газет, Москва, 1989, N32. 
220. "Аргументы и факты", газет, Москва, 1989, N5. 
221. "Аргументы и факты", газет, Москва, 1990, 1-7 сентйабр. 
222. "Азербайджан", журнал, Мюнхен, 1952, N3. 
223. "Азербайджан", журнал, Мюнхен, 1953, N10. 
224. "Азербайджан", журнал, Мюнхен, 1952, N2. 
225. "Азербайджан", журнал, Мюнхен, 1952, N5. 
226. "Азербайджан", журнал, Мюнхен, 1952, N4. 
227. "Азербайджан", журнал, Мюнхен, 1952, N9. 
228. Безыменский Л. А. Человек за спиной Гитлера (Мартин Борман и его 
дневники). Москва, Вече, 1999, 429 с. 
229. Безыменский Л. А. Гитлер и Сталин перед схваткой. Москва, 2000. 506с. 
230. Безыменский Л. А. Германские генералы с Гитлером и без него. Москва, 
Мысль, 1964, 350 с. 
231. Берлинская (Потсдамская) Конференция руководителей трех союзных 
держав - СССР, США и Велико Британии (17 июль-2 август 1945 г.). Москва, 
Политическая литература, 1984. 
232. Борисов А. Незабываемые договоренности (к 40-летию Ялтинской и 
Потсдамской конференций), Москва, Знание, 1985, 64 с. 
233. Василевски Г. Дело все жизни. Москва, Политическая Литература, 
1988, 302 с. 
234. Возгрин В. С. Исторические судьбы Крымских татаров. Москва, 1983. 
235. Волков О. Погружение втму. Роман-газета, Москва, 1990, N6. 
236. Вопросы истории и истографии Великой Отечественной войны. 
Ленинград, Ленинградский Университет, 1989,149 с. 
237. Вороненкова Г. Ф. Путь длиною в пять столетий: от рукописного 
общества (национальное своеобразие средств массовой информации 
Германии). Москва, Языки русской культуры, 1999, 640 с. 
238. Вестфаль 3. Крейпе В., Блюментрит Г., Байерлейн Ф., Цейтцлер К., 
Циммерман Б., Мантейфель X. Роковыерешения Вермахта Ростов-на Дону, 
Феникс, 1999, 381 с. 
239. Вдовиченко Д. И. Борьба политических партий в Турции (1944-1965 гг). 
Москва, Наука, 1967, 265 с. 
240. В диапазоне современности. Москва, Искусство, 1985, 332 с. 
241. Галкин А. А. Германский фашизм. Москва, Наука, 1989, 370 с. 
242. Гаджибейли Д. Второй этап. Журнал "Азербайджан", Мюнхен, 1952, 
N3, с. 1-2. 
243. Гаджибейли Д. Где Российские демократы смыкаются с большевиками. 
Журнал "Азербайджан", Мюнхен, 1953, N13, с. 2-3. 
244. Гальдер Ф. Военный Дневник. Т. 2, Москва, Военное издательство, 
1969, с.628. 
245. Гречко А. А. Годы Войны. 1941-1943 гг. Москва, Военное издательство, 
1976, 363 с. 
246. Герман К. К. Правда истории против лжи о войне. Минск, 
Университетские издание, 1986. 
247. Государственный Архив Российской Федерации (ГАРФ), фонд 5796 
(Юго-восточное отделение Объединения Русских воинских союзов, 1939-
1945 гг). Опись 1, дело 21, фонд 5761. (Общеказачье объединение в 
Германской империи, 1939-1945 гг). Опись 1, дело 9, 10, 12, 13,14, 16, фонд 
5853 (А. А. фон Лампе, 1920-1945 гг). Опись 1, дело 70. 
248. Дугас И. А., Черон Ф. Я. Вычеркнутые из памяти: советские 
военнопленные между Гитлером и Сталиным. Париж, Имма-Прес, 1994, 433 
с. 
249. Дуглас Г. Шеф Гестапо Генрих Мюллер. (Вербовые беседы). Москва, 
Совершенно секретно, 2000, 410 с.251. Деларю Ж. История Гестапо. 
Смоленск, Русич, 2000,480 с. 
250. Духовный. Потенциал победы Советского народа и Великой 
Отечественной войне 1941-1945 гг. 
251.Деларю Ж. История Гестапо, Смоленск, Русич, 2000,480 с 
252. Дойчер И. Тротски в изгнании. Москва, Политическая Литература, 
1991, 588 с. 
253. Дыбковская А., Молгожата Ж., Жарын Я., История Полши. Варшава, 
Научное издательство ПВН.1995, 380 с. 
254. Дробязко С. И. Вторая Мировая война 1939-1945. Русская 
освободительная армия. Москва, АСТ, 1998, 45 с. 
255. Дробязко С. И. Вторая Мировая война 1939-1945. Восточные легионы 
и казачьи части в Вермахте. Москва, АСТ, 1999,46 с. 
256. "Ежедневные   новости",   газета,   Баку,   1996,   N11(26), N12(36). 
257. Жуков Г. К. Воспоминания и размышления. Т. 1, Москва, изд. 
"Новости", 320 с. 
258. Захаров М. В. Генеральный штаб в предвоенные годы. Москва, 
Военное издательство, 1989, с. 
259. Зобков А. В. Немецкие антифашисты в борьбе против Гитлеровской 
диктатуры в 1943-1945 гг. Ярославль, 1978, 86 с. 
260. Иванов Р.  Сталин и сюзники  (1941-1945).  Смоленск, Русич, 2000, 592 
с. 
261. История   Великой   Отечественной   войны   Советского Союза 1941-
1945 г. М., 1960. 
262. Исазаде Н. Адюдант его превосходительства. Газета "Зеркало", Баку, 
1996, N25. 
263. История СССР. Москва, Высшая Школа, 1985, с. 435. 
264. "Известия", газета, Москва, 23. 2. 1941. 
265. Ильвинский М. Жизнь и смерть Бенито Муссолини. Москва, Вече, 
2000, 458 с. 
266. Имамов В. Запрятанная история татар. Казань, Камаз, 1993,80 с. 
267. Кавказ 1942-1943 годы: героизм и предательство. Военно-исторический 
журнал, Москва, 1991, N8, с. 35-43. 
268.Кершоу Я. Гитлер. Ростов-на Дону. Фенике, 1997,314 с. 
269. Крымско-татарские формирования: документы Третьего Рейха 
свидетельствуют. Военно-исторический журнал, Москва, 1991, N3, с. 89-95. 
270. Корхмазян Р. С. Турецко-Германские отношение в годы Второй 
Мировой войны. Ереван, 1977. 
271. Кристофер Крейтон. Загадка Бормана. Смоленск, Русич, 384 с. 
272. Кульков Е., Мечков М., Ржетевский О. Война 1941-1945: факты и 
документы. Москва, Олта-пресс, 2001, 474 с. 
273. Командиры Второй Мировой войны. (Автор – составитель А. Н. 
Гордиенко). 2-ой часть, Минск, Литература, 1998, 638 с. 
274. Коняев Н. Два лица Власова (Жизнь, судьба, легенда). Москва, Вече, 
2001, 460 с. 
275. Кушевский А. Противоречивый договор. Газета "Аргументы и факты". 
Москва, 1988, N32. 
276. Кисловский Ю. Г. От первого дня до последнего. Москва, 
Политическая литература, 1988. 
277. "Коммунист", газета, Баку, 1920, N43. 
278. "Красная Звезда", газета, Москва, 24.09.1985. 
279. "Красная Звезда", газета, Москва, 3.10.1940. 
280. "Красная Звезда", газета, Москва, 1991, N79. 
281. "Красная Звезда", газет, Зачем вводились войска. 26.11.1989. 
282. Красная книга ВЧК. Т. 1, Москва, изд. Политицеская литература, 1990, 
415 с. 
283. Красная книга ВЧК. Т. 2, Москва,изд. Политицеская литература, 1990, 
420 с. 
284. Ленин В. И. Собрание сочинений. 3-е издательство. Т. 25, Москва, 
1936, 650 с. 
285. Летопись Внешней Политики СССР 1917-1978 г. Москва, 
Политическая литература, 1978, 367 с. 
286. Лопухов Б. Р. История фашистского режима в Италии. Москва, Наука, 
1970, 296 с. 
287. Материалы по истории Русского Освободительного Движения (1941-
1945 гг.). Сборник статей, документе и материалов. Выпуск 1, Москва, 
Грааль, 1997, 416 с.289. Международные    акты    о    правах    человеке.    
Сборник документов, 1998. 
288. Марковчин В. Фелдмаршал Пулюс, от Гитлера к Сталину. Москва, 
Дедектив-пресс, 2000, 320 с. 
289. Международные акты о правых человеке, сб. док. Москва, 1998,178 с. 
290. Мельников Д., Черная Л. Тайны Гестапо. Империя смерти. Москва, 
Вече, 2000, 476 с. 
291. Мэнвелл Р., Френкель Г. Знаменосец "Черного ордена" Гиммлер. 
Москва, Центр-поиграф, 2000, 428 с. 
292. Метлдисон Девид. Иностранные легионы на службе у третьего Рейха 
США, 1987. 
293. Международные   акты   и   правых   человека.   Москва, Норма-Инфра, 
1998. 
294. Михайлов В., Возмездие В. Неотвройимое возмездие. Москва, 1973, 
349. 
295. "Московские Новости", газета, Москва, 1990, N41. 
296. Московская Конференция Министров Иностранных дел СССР, США и 
Велико Британии (19-30 октябр, 1943 гг). Т. 1 Москва, Политическая 
Литература, 1984. 
297. Млечин Л. Власов и власовцы. Журнал "Новое время" Москва, 1990, 
N43, с. 36-40. 
298. Народный подвиг в битье за Кавказ. Сборник статей. Москва, Наука, 
1981, 408 с. 
299. Николаев С. Что кроется за "формулой самооправдания". Газета "Голос 
Родины", Москва, 1970, N8. 
300. "Новая Газета", газета, Москва, 1999, N4(527). 
301. Нюрнбергский процесс. Т. 1. Москва, Юридическая Литература, 1987, 
688 с. 
302. Нюрнбергский процесс. Т. 2, Москва, Юридическая Литература, 1988, 
672 с. 
303. Нюренбергский процесс. Москва, Т. 3, Юридическая Литература,1987, 
303 с. 
304. Нюрнбергский процесс. Т. 4, Москва, Юридическая Литература, 
1990,672 с 
305. Нюрнбергский процесс и современность. Москва, Институт 
Государства и Права, 1986, 172 с. 
306. Операции военной разведки. (Автор-составитель Петров А. В.). Минск, 
Литература, 1998, 640 с. 
307. Орлов А. Тайная битва сверхдержав. Москва, Вече, 2000, 477 с. 
308. "Огонек", журнал, 1989, Москва, N38. 
309. Огин П. Командир передового дивизии. Правда, 1940, N237. 
310. Оджагова Д. Ничто не забыто, никто не забыт. "Неделя", газета, Баку, 
19.11.1999. 
311. Осьминина Е. Фашистом я никогда не был. Неопубликованное письмо 
Ивана Шмелева. "Независимая газета", Москва, 30.11. 1999. 
312. Павленко П. Мартин Борман. М.: Олимп; Смоленск: Русич, 1998, 480 с. 
313. Поцхверия Б. М. Внешняя Б. М. Внешняя политика Турции после 
Второй Мировой войны. Москва, Наука, 1976, 306с. 
314. Попел Н. Танки повернули на Запад. М., 1960. 
315. Пятьдесять лет Вооруженных Сил СССР. М., 1968. 
316. Пэдфмлд Питер. Миссия Рудольфа Гесса, (Тайны XX века), Смоленск, 
Русич, 1999, 608 с. 
317. Проектор Д. М. Фашизм: Пут агрессии и гибели Москва, Наука, 1985, 
541 с. 
318. Преловская И. Преступления НКВД, во время изгнании чеченов и 
ингушов, зимой в 1944 года. "Известия", газета 1992, N62. 
319. Плеханов Г. В. Политические завещание, "Независимая газета", 
Москва, 30. 11. 1999, N224(2040). 
320. "Правда", газета, Москва, 30.11.1939. 
321. "Правда", газета, Москва, 1927, N255. 
322. Преступные цели Гитлеровской Германии в войне против Советского 
Союза. Москва, Военное издательство, 1987. 
323. Переписка Председателья Совета Министров СССР с президентами 
США и Премер министрами Велико Британии во время Великой 
Отечественной войны 1941-1945 гг. Переписка с У. Черчиллем и X. Эттли. Т. 
1, Москва, Политическая Литература, 1989. 
324. Рафиев Б. Девять казненных. "Зеркало", газет, Баку, 1996, N49. 
325. Расулзаде М. Э. О пантуркизме, Париж, 1930. 
326. Райх В. Психология масс и фашизма. Санкт-Петербург, 1997,91 с. 
327. Рафаил Н. Прoфессия предатель. "Бакинский рабочий", газет, Баку, 
1981, N250 (19278). 
328. Расы и народы. Ежегодник, Москва, 1978, N8. 
329. Руге В. Как Гитлер пришел к власти. Москва, Мысль, 1985, 320 с. 
330. Риббентроп  И.  Ф.  Мемуары  нацистского дипломата. Москва, Мысль, 
1998, 448 с. 
331. Рокоссовский К. К. Солдатский долг. Москва, Воениздат,1980, 367 с. 
332. Российский центр хранения и изучения документов новейшей истории 
(РЦХИДНИ). Фонд 69 (Центральный штаб партизанского движения 
(ЦШПД), 1942-1944 гг.). Опись 1, дело: 740, 742, 746-750, 826, 849, 850, 853, 
862, 909, 910, 912-914, 925, 945, 946, 984, 986, 1026, 1029, 1031, 1045-1049, 
1076. 
333. Советский Энсиклопедический Словарь. Москва, Советская 
Энсиклопедия, 1980, 450 с. 
334. Суворов В. Ледокол. Москва, 2000, 432 с. 
335. Суворов В. День. Москва, АСТ, 2000, 426 с. 
336. Соколов Б. Н. В плену. Москва, Цитатель, 2000, 262 с. 
337. Соколов Б. В. Тайны Второй Мировой войны. Москва, Вече, 2000, 478 с. 
338. Соколов Б. В. Охота на Сталина. Москва, Вече, 2000, 380 с. 
339. "Социалистическая индустрия", газета, Москва, 1989, N297(6188).342. 
Славин Н. С. Секретное оружие Третего Рейха. Москва, Вече, 2000, 446 с. 
340. Солженицын А. Архипелаг ГУЛАГ. Т. 6, Москва, Инком НВ, 1997,574 с. 
341. Солженицын А. Архипелаг ГУЛАГ. Т. 7, Москва, Инком НВ, 1991,525 с. 
342. Славин Н.С. Секретное оружие Третьего Рейха. Москва, Вече, 2000, 446 
с. 
343. Стивенс К. Лесли. Заявление переименование Американского Комитета. 
"Азербайджан", журнал, Мюнхен, 1953, N10, с. 34. 
344. "Сигнал", журнал, Берлин, 1944, N12. 
345. СССР в борьбе против фашистской Агрессии (1933-1945). Москва, 
Наука, 1976, 327 с. 
346. Туркестанские легионеры. Военно исторический журнал. Москва, 1995, 
N2, с. 39-46. 
347. Тишков А. Предатель перед Советским судом. Советское государство и 
право. 1973, N2, с. 89-92. 
348. Теплюков С. По ту сторону фронта. Московские Новости. Москва, 1990, 
N19. 
349. Тегеран. Ялта. Потсдам. Сборник документов. Издание 3-е. Москва, 
Международные отношения, 1971, 416 с. 
350. Трухановский В. Г., Шакиров Р. С. Секрет о мире: история и 
современность. Москва, Международные отношения, 1987,203 с. 
351 Трухановски В.Г. Антони Иден. Москва, Международные отношения,  
1983,412 с. 
352. Токарев К. Приговор. "Комсомольская Правда", газет, 03.03.1988. 
353. Урбиц В. Жжет ладон рукопожатие. "Собеседник", газет, Москва, 1989, 
N46. 
354. Фаталибейли А. Дуденгински. Психологическая война против СССР. 
"Азербайджан", журнал, 1952, Мюнхен, N4, с. 22. 
355. Фаталибейли А. Дуденгински. Прован Советской агрессии в Корее. 
"Азербайджан", журнал, 1952, Мюнхен, N3, с. 3. 
356. Фаталибейли А. Дуденгински. Может ли коммунизм обеспечить жизнь 
народам? "Азербайджан", журнал, 1952, Мюнхен, N4, с. 24. 
357. Фаталибейли А. Дуденгински. Письмо к Джейхуну Гаджибейли. 
Мюнхен, 28. 09. 1950. Из личного архива Рамиза Абуталыбова. Копия письма 
у автора. 
358. Фаталибейли А. Дуденгински. Письмо к Джейхуну Гаджибейли. 
Мюнхен, 29. 10. 1950. Из личного архива Рамиза Абуталыбова. Копия письма 
у автора. 
359. Фаталибейли А. Дуденгински. Текст передачи на Радио "Свобода" 1953 
г. Номер передачи: Б-2931. Из личного архива Абида Тахирли. Копия 
документа у автора. 
360. Фаталибейли А. Дуденгински. Последние новости, Радио "Свобода", 
ред. Азербайджан. 29 июн, бюллетен N109. Из личного архива Абида 
Тахирли. Копия документа у автора. 
361. Фаталибейли А. Дуденгински. О едином антиболшевийском фронте. 
"Азербайджан", журнал, Мюнхен, 1952, N2, с. 6. 
362. Фаталибейли А. Дуденгински. Полевые записки. "Азербайджан", 
Мюнхен, 1959, N9, с. 4-7. 
363. Фаталибейли А. Дуденгински. Письмо к Джейхуну Гаджибейли. 27. 03. 
1952. Из личного архива Рамиза Абуталыбова. Копия письма у автора. 
364. Фаталибейли А. Дуденгински. Письмо к Джейхуну Гаджибейли. 
Мюнхен, 19. 04. 1952. Из личного архива Рамиза Абуталыбова. Копия письма 
у автора. 
365. Фаталибейли А. Дуденгински. Письмо к Джейхуну Гаджибейли. 
Мюнхен, 17.03. 952. Из личного архива Рамиза Абуталыбова. Копия письмо у 
автора. 
366. Фаталибейли А. Дуденгински. Письмо к Джейхуну Гаджибейли. 
Мюнхен, 11.03.1952. Из личного архива Рамиза Абуталыбова. Копия письма 
у автора. 
367. Фаталибейли А. Дуденгински. Письмо к Джейхуну Гаджибейли. 
Мюнхен, 11.02.1952. Из личного архива Рамиза Абуталыбова. Копия письма 
у автора. 
368. Фаталибейли А. Дуденгински. Письмо к Джейхуну Гаджибейли. 
Мюнхен, 04.01.1952. Из личного архива Рамиза Абуталыбова. Копия письма 
у автора. 
369. Фаталибейли А. Дуденгински. Письмо премер министру К. Эттлу. Из 
личного архива Р. Абуталыбова. Копия письмо у автора. 
370. Фредерик де Мулинен. Право войны руководство для вооруженных сил. 
Москва, 1993, 166 с. 
371. Хоффман Й. История власовской армии. Париж, Имка-Пресс, 1990, 382 
с. 
372. Черная Л. Коричневые диктаторы. Ростов на Дону. Феникс, 1999. 
373. Центр хранения историко документальных коллекций (ЦИДК). Фонд 
1303 (Военные и военно-строительные учреждения Германии, 1942-1944 гг.). 
Опись 3, дела: 51, 54, 58. Опись 4, дело 10. 
374. Центральный архив Министерства Обороны Российской Федерации 
(ЦАМО РФ). Фонд 32 (Главное политическое управление Красной Армии, 
1941-1945 гг.). Опись 795436. Дело 1, опись 11306. Дела: 98, 230,231. Опись 
176495. Дело 378. Фонд 303 (Полевое управление 2-й гвардийской армии. 
Опись 4007, дело 21. Фонд 361 (Полевое управление 13-й армии, 1941-1945 
гг.). Опись 6079. Дело 209. Фонд 388 (Полевое управление 33-й армии, 1941-
1945 гг.). Опись 8712. Дело 1114. Опись 8714. Дело 134. Фонд 407 (Полевое 
управление 51-й армии, 1941-1945 гг.). Опись 9839. Дело 39. Фонд 422 
(Полевое управление 65-й армии, 1941-1945 гг.). Опись 10510. Дело 118. 
Фонд 426 (Полевое управление 69-й армии, 1942-1945 гг.). Опись 10765, дело 
13. 
375. Шатов М. В. Материалы и документы ОДНР в годы 2-й мировой войны. 
Т. 2, Ню-Йорк, Всеславянское издательство, 1966, 79 с. 
376. Шакибаев С. Падение "Большого Туркестана". Алма-Ата, Хазуши, 1970, 
287 с. 
377. Шпеер Алберт. Воспоминания. Смоленск, Русич, 1998, 720 с. 
378. Штрик-Штрикфельдт. Против Сталина и Гитлера, (Генерал Власов и 
Русское Освободительное Движение). Москва, Посев, 1993, 447 с. 
379. Яковлев Н. Н. ЦРУ против СССР, Азербайджанское Государственное 
Издательство, 1983, с. 306. 
 
Xarici ədəbiyyat: 
 
380. Ahmet Temir. 60 yil Almaniya (1936-1996), Ankara, 1998, s.426. 
381. Ali Nussein. Wer hat den Mord bestellt? Abendzeitunq, Munhen, 1954, 
N282. 
382. Adolf Hitler. Kavgani. İstanbul, Toker yayınları, 1989, s. 727. 
383. Burhan Oğuz. Yüzyillar boyunca Alman Gerçeği ve Türkler, İstanbul, 1983. 
384. Cengiz Ozakinci. İrtica 1945-1999. İstanbul, 1999, s. 319. 
385. Carnier P.A. L Armata cassacca in Italia 1944-1945. Milano, 1990, 299 r. 
386. COUDRU G. les camrs sovietigues en France: les "Russes" livres a Staline en 
1945. Paris, 1997, 340 r. 
387. Der Zweite Weetkried im Bilden und Dokumenten. Munhen, 1981-1963. В d. 
1-3. 
388. Dallin A. German rule in Russia 1941-1945: Astudy of occurationrolices. 
London. New-York. Mc. Millan, 1957,696 r. 
389. Der Stern. Munhen, 1954, N51. 
390. Nitlers Weisungen fur die Kriegsfuhrung 1939-1945. Frankfurt-Main, 1962-
330 s. 
391. Noffmann L. Deutsche und Kalmyken 1941 bis 1945. Freiburg: Rombach, 
1974, 214 s. 
392. Noffmann L. Die Kaukasien 1942-1943: Das deutsche Neer and die Ostrolker 
der Sowyetunion. Freiburg: Rombach, 1991, 530 s. 
393. Noffmann L. Die Ostlegionen 1941-1943: Turkotataren, Kaukasier und 
Wolgafinen im deutschen Neer. Freiburg: Rombach, 1976, 197 s. 
394. Lettlegohn D. Forein legiov of the Third Reich. Vol. 4. - San-Lose (Calif): R. 
L. Bender, 1987, 380 r. 
395. Muhlen Patrik fon Zur. Camali Xac ile Qızıl ulduz arasında. Ankara, 1984, s. 
264. 
396. Muncher Nlostriertr. Munhen, 18. 12. 1954. 
397. Newland S. Cossacks in German army 1941-1945. London 1991, 218 r. 
398. Nehmet S. Azerbaycanli Kurmay minbasi. Turk yolu, İstanbul, 1955, N7. 
399. OUICK. Munchen, 1954, N50. 
400. Rasim Eksi. Erol Cihangir. Dr. Baymiza Nayit Armagai. Istanbul, Turan 
Kultur Vakfı. Noca Ahmed Üesvi Vakfı. 1999 s.278. 
401. Ronco M. Di 1 occurarione cosacco-caucasta della Carina (1944-1945): ne 
Aguilsa. (B. d. L.), 225 r. 
402. The Naqorni Karabach. Ankara. 1988, с 14. 
403. "Türk Yolu", jurnal, İstanbul, 1955, N7. 
404. Təkinər S. Ə. Fətəlibəylinin xatirəsine həsr olunmuş çıxışı. R. Abutalıbovun 
şəxsi arxivindən. Surəti müəllifdədir. 
405. Təkinər S. Sovet Azərbaycanında tənqidlərə hədə folan bəzi şeirlər üzərində 
araşdırmalar. Dərgi, jurnal, münhen, 1959, № 17, s. 12-14. 
 
 
ADLAR GÖSTƏRĠCĠSĠ: 
 
FUAD ƏMĠRCAN (DƏRYAL) 
 
Fuad Əbdüləli oğlu Əmircan 1911-ci ildə Bakıda anadan olmuşdur. Atası 
əslən şəkilidir, xan nəslindəndir. 
Əbdüləli bəy Əmircanov isə 1918-1920-ci illərdə Azərbaycan Xalq 
Cümhuriyyəti dövründə Azərbaycanın Maliyyə Naziri işləmişdir. 1923-cü ildə F. 
Əmircan ailəsi ilə birlikdə (atası 1920-ci ildə Türkiyəyə getmişdi) Türkiyəyə gedir. 
İstanbulda Qalatasaray məktəbində ilk təhsilini alır. 1932-ci ildə o, Fransada Siyasi 
Elmlər İnstitutunda, sonradan isə Almaniyada hüquqi təhsil alır. Təhsilini başa 
vurduqdan sonra “Zaman”, “Son poçta”, “Xəbər”, “Cümhuriyyət” qəzetlərində 
çalışır, 1939-cu ildən isə “Təsviri-Əfkar” qəzetində müxtəlif yazılarla çıxış edir. 
Bu qəzetlərdə o, Səlim Sabit təxəllüsü ilə yazılar çap etdirir. 
F. Əmircan 1941-ci ildən “Təsviri-Əfkar” qəzetinin hərbi müxbiri olaraq 
Almaniyaya gedir və burada Azərbaycan legionerlərinin problemləri ilə 
maraqlanır, legion həyatında fəallıq göstərir. Əmisi oğlu Məhəmməd Əmircanla 
birlikdə azərbaycanlı əsirlərlə yaxından təmas qurur, onları legionlara cəlb edir. 
Burada o, M. Ə. Rəsulzadə ilə yaxından tanış olur və müxtəlif legion qəzetlərinin 
(“Azərbaycan”, “Hücum”), eyni zamanda “Milli Birlik” jurnalının nəşrində 
yaxından iştirak edir. 1943-cü ildə Berlində keçirilən Milli Azərbaycan 
Qurultayının iştirakçısı olur, Azərbaycan Milli Birlik Məclisi sədrinin müavini 
seçilir. 
İkinci Dünya müharibəsindən sonra Türkiyənin Avropa Şurasının 
Parlamentində təmsilçisi olur, 1955-1961-ci illərdə isə Almaniyanın Bonn 
şəhərində Türkiyə səfirliyinin mətbuat attaşesi vəzifəsində çalışır. 
1961-ci ildə Türkiyəyə qayıdan F. Əmircan Türkiyə Mətbuat İşləri 
Komitəsində direktor müavini işləyir. 70-ci illərdə isə o, “Amerikanın səsi” 
Radiosunun Türkiyə şöbəsinin direktoru olur. 1993-cü ildə F. Əmircan 82 il ayrı 
düşdüyü vətəni Azərbaycana gəlir. F. Əmircan 1995-ci ilin mayın 8-də 
Almaniyanın Bonn şəhərində vəfat edir. 
F. Əmircan Türkiyənin İstanbul şəhərində, Ailə qəbirstanlığında, 
doğmalarının yanında dəfn edilmişdir. 
 
XASMƏMMƏDOV XƏLĠL 
 
Müsavat Partiyasının görkəmli xadimi, Zaqafqaziya Seyminin üzvü, 
Azərbaycan Parlamentinin üzvü, görkəmli dövlət xadimi olmuşdur. 1919-cu ildən 
1920-ci ilin aprel işğalına qədər Müsavat hökumətində müxtəlif vəzifələr 
tutmuşdur. 1918-ci il mayın 28-dən iyunun 16-dək Ədliyyə Naziri, iyunun 19-dan 
dekabrın 7-dək portfelsiz nazir, 1918-ci il dekabrın 26-dan 1919-cu il martın 14-
dək Daxili İşlər Naziri, dekabrın 24-dən 1920-ci il aprelin 1-dək Ədliyyə Naziri 
vəzifələrində çalışmışdır. İşğaldan sonra Türkiyəyə mühacirət etmişdir. 
Azərbaycanın dövlət müstəqilliyi uğrunda fəal mübarizə aparmışdır. 1924-cü ildə 
İstanbulda M. Ə. Rəsulzadənin başçılığı ilə yaradılan Azərbaycan Milli Mərkəzinin 
üç rəhbərindən biri idi. 
 
ƏZĠZ ALPAUT 
 
Əziz Alpaut gənc yaşlarından milli mübarizəyə qoşulub. 1917-1918-ci 
illərdəki hadisələrdə yaxından iştirak edib. Türk-Müsəlman Tələbələri İttifaqının 
sədri olub. Könüllü olaraq milli dəstələrin tərkibində Lənkəranda, Bakıda (1918-ci 
ilin mart hadisələrində) vuruşub. Sovet hökuməti tərəfindən həbs edilib və Bakıda, 
Rostovda, Sibirdə həbsxanalarda yatıb. Azərbaycan Milli Birliyinin rəhbərlərindən 
biri və “Millət” Partiyasının sədri olub. 
 
ALBAY ĠSRAFĠL BƏY ĠSRAFĠLOĞLU 
 
Milli Azərbaycan Ordusunun tanınmış zabitlərindən olan albay İsrafil 
İsrafiloğlu İkinci Dünya müharibəsinin sonunda İngilis-Amerikanlar tərəfindən 
Sovetlərə təslim edilmişdir. İsrafil bəy Azərbaycan ruslar tərəfindən istila 
edildikdən sonra Türkiyəyə sığınmış, buradan Polşa ordusuna və Hərb 
Akademiyasına gedərək məzun olmuş, sonra orada vəzifə almışdır. 
Sovetlərə təslim edildikdən sonra İsrafil bəy “vətən xaini” adı ilə qətlə 
yetirilmişdir. İsrafil bəyin digər bir qardaşı isə Amerikaya getmiş, Nyu-York 
yaxınlığındakı Nevada şəhərində yaşamışdır. 
 
 
 
 
ALBAY CAHANGĠR BƏY KAZIMOĞLU 
 
Azərbaycanın tanınmış hərbçisi Cahangir bəy Kazımoğlu Gəncədə 
doğulmuşdur. İlk təhsilini burada aldıqdan sonra o, 1918-1920-ci illərdə Milli 
Azərbaycan Ordusu 3-cü Gəncə alayının komandiri olmuşdur. Azərbaycan Xalq 
Cümhuriyyətı Ordusunun qurulmasında, möhkəmlənməsində yaxından iştirak 
etmişdir. 1920-ci ildə Azərbaycan bolşeviklər tərəfindən işğal edildikdən sonra 
mayın 25-dən iyunun 4-dək Gəncə üsyanına başçılıq etmiş, Gəncədə Sovet 
hökumətini devirmişdir. 
Gəncə üsyanı yatırldıqdan sonra o, Türkiyəyə getmiş, hərbi sahədə çalışmış, 
sonradan isə Marşal Pilsudskinin dəvəti üzrə Polşaya getmiş, Polşa ordusunda 
albay rütbəsində çalışmışdır. İkinci Dünya müharibəsində Azərbaycan legionunun 
təşkilatçılarından olmuş, tabur komandiri kimi döyüşlərdə iştirak etmişdir. Uğurlu 
döyüş əməliyyatlarına görə o, Azərbaycan legionunun ordeni ilə də təltif 
edilmişdir. İkinci Dünya müharibəsindən sonra əvvəlcə İtaliyada, sonradan isə 
Türkiyədə yaşamışdır. 1955-ci il yanvarın 17-də Almaniyaya bir qadın tərəfindən 
bileti alınmaqla təyyarə ilə dəvət edilmiş və elə həmin görüşdə o, müəmmalı 
şəkildə vəfat etmişdir. Onun ölümünün də Sovet hökumətinin sifarişi olduğu 
göstərilməkdədir. 
ĠSMAYIL ƏKBƏR 
 
İsmayıl Abbasqulu oğlu Əkbərov. İndiki Cəlilabad rayonundandır. 
Uzunmüddət “Azadlıq” radiosunun “Azərbaycan” redaksiyasına başçılıq etmişdir. 
Lənkəranda Pedaqoji Texnikumu və Tbilisidə Maliyyə-kredit kursunu bitirmişdir. 
Bir müddət Cəlilabadda, Xaçmazda və Bakıdakı maliyyə şöbələrində işləmişdir. 
1942-ci ildə almanlara əsir düşmüşdür. Həmin ili Autvitsdəki (Osvensim) 
təxribatçılıq məktəbini bitirmişdir. Təhsilini başa vurduqdan sonra 
unterşturmbanfürer rütbəsini almışdır. Sovet partizan hərəkatına qarşı fəallığına 
görə Reyxin orden və medallarına layiq görülmüşdür. Şimali Qafqazda, 
Berdyanskda və Odessada Alman komandanlığının xüsusi tapşırıqlarını yerinə 
yetirmişdir. 1944-cü ildə “Azərbaycan Milli Birlik Məclisi”nin orqanı olan “Yeni 
hücum” qəzetinin redaktoru vəzifəsində çalışmışdır. Qəzet Sovet İttifaqı və Sovet 
Azərbaycanı əleyhinə təbliğata üstünlük verirdi. İstanbulda böyük mülkü, 
Münhendə ticarət mağazası, Amerika və İsveçdə çoxlu sərmayəsi vardı. 
Vəsiyyətinə görə Türkiyədə Türkiyədə dəfh edilib. 
 
SÜLEYMAN TƏKĠNƏR 
 
Süleyman Məmməd oğlu Məmmədov (təxəllüsü Süleyman Təkinərdir). 
Mərdəkanda anadan olub. Müharibədən əvvəl Gəncədə ali pedaqoji təhsil almış, 
sonralar Bakı Dövlət Universitetində tarix müəllimi olmuşdur. Müharibə illərində 
cəza batalyonuna göndərilmiş, almanlara əsir düşmüşdür. Almaniyanın “Vüstrou” 
qəsəbəsində təbliğatçı agentlər hazırlayan məktəbi fərqlənmə diplomu ilə 
bitirmişdir. Əsir düşərgələrində Sovet İttifaqı əleyhinə ciddi təbliğat işləri 
aparmışdır. Müharibədən sonra bir müddət Almaniyada yaşamış, sonradan 
Türkiyəyə getmişdir. İstanbulda “Millət” kitabxanasında işləmiş, “Azərbaycan 
Mədəniyyəti Cəmiyyəti”ni yaratmışdır. 1956-cı ilə qədər Türkiyədə yaşadıqdan 
sonra “Azadlıq” radiosunda işə düzəlmiş və Almaniyaya köçmüşdür. 
 
FƏRMAN MƏMMƏDOV 
 
“Azadiıq” Radiosunun uzun müdət əməkdaşı işləmiş F. Məmmədov 
Cəbrayıl rayonunun Mərcanlı kəndindəndir. Sovet Ordusu sıralarına çağırılarkən 
bir müddət Astraxanda hərbi məktəbdə oxumuşdur. Orduya çağırılmış, Kiyev 
şəhəri ətrafındakı döyüşlərdə almanlara əsir düşmüşdür. 1942-ci ilin sentyabrında 
Gestaponun nəzdindəki məşhur “Teppelin” kəşfıyyat mərkəzinə göndərilmişdir. 
Oranı bitirdikdən sonra “Autvits”dəki kəşfıyyat məktəbində oxumuşdur. Həmin 
məktəbdə ratsiya ilə işləməyi, şifrləri açmağı və s. öyrənmişdir. Sonradan 
komandanlıq onu Berdyansk şəhərindəki əsir düşərgəsinə əsirlər arasında təbliğat 
aparmaq üçün göndərmişlər. 1943-cü ildə Berlində “Azərbaycan Milli 
Qurultayı”nda iştirak etmişdir. Oberşturmbanfürer rütbəsi alan F. Məmmədov 
1943-cü ildə azərbaycanlılardan ibarət hərbi hissələrin birinə alay komandiri təyin 
edilmişdir. Müharibədən sonra bir müddət İranda olmuş, sonra Türkiyəyə getmiş, 
sonradan isə “Azadlıq” Radiosunun “Gürcü” redaksiyasında çalışmışdır. Bir 
müddətdən sonra isə “Azərbaycan” redaksiyasında fəaliyyət göstərmişdir. 
 
ƏLĠ ARANLI 
 
Əli Həsən oğlu Həsənov (təxəllüsü Əli Aranlıdır) Neftçala rayonunun Aşağı 
Qaramanlı kəndində anadan olmuşdur. Orta məktəbi bitirdikdən sonra keçmiş Xıllı 
rayonunda çıxan “Kommunizm yolu” qəzetində ədəbi işçi, sonralar məsul katib 
işləmişdir. Müharibə illərində almanlara əsir düşür. Bir müddət Sovet Ordusuna 
qarşı Ukraynada, Belorusiyada vuruşur. İkinci Dünya müharibəsindən sonra 
“Azadlıq” radiosunda adi işçi, sonradan isə Baş redaktor vəzifəsində çalışmışdır. 
 
MƏCĠD MUSAZADƏ 
 
Məcid Musayev - Musazadə (Təxəllüsü Məcid Qarsalanidir) əslən İsmayıllı 
rayonunun Qərsələ kəndindəndir. O, 1914-cü ildə oktyabr ayının 10-da Bakıda 
dünyaya göz açmış, burada orta məktəbi bitirdikdən sonra Azərbaycan Dövlət 
Universitetinin ədəbiyyat və tarix fakültəsinə daxil olmuşdur. Universiteti uğurla 
başa vuran gənc Məcid Musazadə Bakıdakı dövlət kitabxanalarında, sonradan isə 
Nizami adına Ədəbiyyat və Dil İnstitutunda elmi əməkdaş olaraq çalışmışdır. 
Lakin Böyük Vətən müharibəsi onu sevdiyi işindən birdəfəlik ayrı salmışdır. 
1941-ci ildə müharibənin od-alovu içərisinə göndərilən Məcid Musazadə 
1942-ci ilin qızğın döyüşlərinin birində almanlara əsir düşdü. Burada yaxşı 
adamlarla rastlaşdı, Berlinə göndərildi. Əvvəlcə Berlindəki “İrtibat qərargahı”nda, 
sonra isə nəşrə başlayan “Azərbaycan” qəzetində mühərrir və Baş redaktor 
vəzifələrində 1945-ci ilə qədər çalışmışdır. Müharibədən sonra o, Münhen 
şəhərində yaşamış, “Azadlıq” Radiosunun Azərbaycan şöbəsində fasiləsiz 26 il 
işləmiş, müxtəlif illərdə şöbənin baş redaktoru olmuşdur. Peşə imkanlarından 
istifadə edərək həmişə xalqımızın ədəbiyyatını, tarixini, adət-ənənələrini fəal təbliğ 
etmişdir. 1990-cı ildə mayın 28-də “Türk Dünyasının Araşdırma Vəqfi”nin Kayseri 
şəhərində təşkil etdiyi Birinci Azərbaycan Millətlərarası Konqresində iştirak edən 
Məcid Musazadə 1990-cı ilin iyulun 17-də 76 yaşında vəfat etmişdir. İyulun 20-də 
vətəndən çox-çox uzaqlarda Münhendə Nordfriedhofda torpağa tapşırılmışdır. 
 
MURAD MURADLI 
 
Murad Muradlı (şəkili) “Azadlıq” Radiosunda çalışmışdır. Əslən Zaqatala 
rayonundandır. Müharibə illərində almanlara əsir düşmüşdür. Sonradan 
“Azərbaycan” qəzeti redaksiyasında işləmişdir. 
 
TUQAY MƏMMƏD 
 
Tuqay Məmməd - əsli Şamaxı rayonundandır. Azərbaycan bolşeviklər 
tərəfindən işğal edildikdən sonra Türkiyəyə mühacirət etmişdir. 1926-cı ildə Qərbi 
Avropada olmuşdur. Müharibə illərində “Vineşa” təbliğat şöbəsi tərəfindən 
yayınlanan Radioverilişin “Azərbaycan” redaksiyasına başçılıq etmişdir. 
 
ƏNVƏR QAZIYEV 
 
Ənvər Qazıyev - Əsli Şəki rayonundandır. Müharibəyə qədər “Bakinski 
Raboçi” qəzetində jurnalist işləmişdir. “Hücum” qəzetinin də bir müddət redaktoru 
olmuşdur. 
MƏHƏMMƏD ƏMĠN RƏSULZADƏ 
 
Azərbaycan Milli Qurtuluş Hərəkatının böyük ideoloqu olan M. Ə. 
Rəsulzadə 1884-cü ilin yanvar ayının 31-də Bakının Novxanı kəndində anadan 
olmuşdur. İlk təhsilini Bakı Texniki məktəbində almışdır. M. Ə. Rəsulzadə o 
dövrün aparıcı qəzet və jurnallarından olan “Şərqi Rus”, “İrşad”, “Tərəqqi”, 
“Dirilik” və “Açıq söz”də çoxlu sayda yazılarla çıxış etmişdir. Gənc yaşlarından 
siyasi həyata atılan M. Ə. Rəsulzadə sonradan İranda, Türkiyədə yaşamış, müxtəlif 
mətbuat orqanlarında dəyərli yazılar çap etdirmişdir. 
Azərbaycan Xalq Cümhuriyyətinin yaradıcılarından olan M. Ə. Rəsulzadə 
Azərbaycan Milli Şurasının sədri vəzifəsində çalışır, demokratik dövlət quruculuğu 
prosesində yaxından iştirak edirdi. 
1920-ci ilin aprel işğalından sonra mühacirətdə yaşayan M. Ə. Rəsulzadə 
Azərbaycan milli istiqlal mübarizəsini bir an da olsun dayandırmamışdır. 
Avropanın ayrı-ayrı ölkələrində jurnallar, qəzetlər, kitablar çap etdirmiş, 
Azərbaycan problemini beynəlxalq ictimaiyyətin diqqətinə çatdırmışdır. 
İkinci Dünya müharibəsi illərində M. Ə. Rəsulzadə minlərlə azərbaycanlı 
əsiri xilas etdi. Lakin Azərbaycanın müstəqilliyinin Almaniya tərəfindən qəbul 
edilmədiyini gördükdə, Rumıniyaya keçib orda fəaliyyət göstərdi. Müharibənin 
sonunda isə legionerlərin xilası ilə bağlı “Azərbaycan Demokrat Birliyi” təşkilatını 
yaratdı. 
Sonradan Türkiyədə yaşayan M. Ə. Rəsulzadə Azərbaycanın tarixi, 
mədəniyyəti, ədəbiyyatı və siyasi həyatı ilə bağlı əllinci illərdə çoxlu sayda 
məqalələr, əsərlər yazmış, nəşr etdirmişdir. M. Ə. Rəsulzadə 1955-ci ilin mart 
ayının 6-da vəfat etmiş, Ankaranın Əsri məzarıstanlığında dəfn edilmişdir. 
 
CEYHUN HACIBƏYLĠ 
 
Azərbaycanın görkəmli mətbuat xadimlərindən olan Ceyhun Hacıbəyli 
1891-ci ildə Şuşada anadan olmuşdur. Şuşada və Bakıda təhsil aldıqdan sonra bir 
müddət Sankt-Peterburq Universitetində oxumuşdur. Sonradan o, Fransanın 
məşhur Sorbon Universitetində təhsil almışdır. Ceyhun bəy “Kaspi”, “İrşad”, 
“Tərəqqi” qəzetlərində əməkdaşlıq etmişdir. 1918-ci ildə nəşrə başlayan 
“Azərbaycan” qəzetinə qardaşı Ü. Hacıbəyli ilə birgə redaktorluq etmişdir. 1918-ci 
ildə o, Ə. Topçubaşov və digər Azərbaycan nümayəndə heyəti ilə birgə Versal sülh 
konfransında iştirak etmək üçün Parisə getmiş və orada da qalıb yaşamışdır. 
Fransada yaşadığı illərdə o, Azərbaycanın tarixi, mətbuatı, mədəniyyəti, siyasi 
vəziyyəti ilə bağlı çoxlu sayda elmi əsərlərini və məqalələrini mətbuatda dərc 
etdirmişdir. 
Bundan əlavə, C. Hacıbəyli Azərbaycan legionerləri ilə də sıx əlaqədə 
olmuş, onlara yaxından kömək göstərmişdir. 
C. Hacıbəyli 1962-ci ildə, oktyabr ayının 2-də Parisdə vəfat etmiş və Sen-
Klu məzarlığında dəfn edilmişdir. 
 
MƏZAHĠR DAġQIN (BORSUNLU) 
 
Legioner şair Məzahir Daşqın (Borsunlu) 1909-cu ildə Tərtər rayonunun 
Borsunlu kəndində anadan olmuşdur. Bakıda Fəhlə fakultəsində təhsil almışdır. 
1926-cı ildən ilk şerləri çap olunmağa başlamışdır. Eyni zamanda o, gözəl saz 
çalmağı bacarmışdır. 1941-ci ilin ilk günlərindən müharibəyə gedir. 1942-ci ilin 
avqust ayında almanlara əsir düşür. Tezliklə o, Azərbaycan legionunun sevimli 
şairinə çevrilir. Azərbaycan legionerlərinin nəşr etdiyi “Azərbaycan”, “Hücum” 
qəzetlərində çoxlu sayda şerlərlə çıxış edir. 
İkinci Dünya müharibəsi qurtardıqdan sonra M. Daşqın vətəni Azərbaycana 
qayıdır. Burada qaldıqdan bir neçə gün sonra onu “Vətən xaini” adı ilə həbs edib, 
əvvəlcə Mingəçevirdə, Bakıda saxlayır, sonra isə Sibirə göndərirlər. Sonra isə 
Qorki vilayəti həbsxanalarında o, 10 ilə yaxın - 1956-cı il iyulun 23-nə qədər yatır. 
1956-cı ildə həbsdən azad edilib vətəni Azərbaycana qayıdır. Bakıda o, müxtəlif 
illərdə xalq yaradıcılığı, folklor sahəsində çalışmışdır. 
Olduqca ağır və çətin həyat yaşamış Məzahir Daşqın (Borsunlu) 1979-cu 
ilin oktyabrın 31-də vəfat etmiş və doğma kəndi Borsunluda dəfn edilmişdir. 
 
 
ƏBDÜRRƏHMAN FƏTƏLĠBƏYLĠ-DÜDƏNGĠNSKĠ 
 
Ə. Fətəlibəyli-Düdənginski 1908-ci ildə Naxçıvanın Şərur rayonunun 
Düdəngə kəndində anadan olub. Atası Əli bəy çar Rusiyası ordusunda zabit olub. 
Atasını orduda xidmətdə olarkən 1910-cu ildə zəhərləyib öldürürlər. 
Ə. Fətəlibəyli Düdənginski gənc yaşlarından əsgər getmiş, Azərbaycan 
diviziyasında xidmət etmişdir. 30-cu illərdə o, Moskvada Hərbi Akademiyada 
təhsil almışdır. Leninqradda (indiki Sankt-Peterburq) hərbi xidmətdə olmuşdur. 
1937-ci ildə Bakıda məzuniyyətdə olarkən Leyla xanım Qazıyeva ilə ailə həyatı 
qurmuş və oğlu Əli dünyaya gəlmişdir. 1939-cu ildə Ə. Fətəlibəyli-Düdənginski 
Finlandiya müharibəsində iştirak etmiş və “Qırmızı Ulduz” ordeni ilə təltif 
edilmişdir. 1940-cı ildə sovet qoşunları Pribaltikanı işğal edərkən, onu 
Leninqraddan Riqada yerləşən hərbi ştaba göndərirlər. Burada isə o, döyüşlərin 
birində əsir düşərək almanlar tərəfə keçir. Aimaniyada həbs düşərgəsində olarkən 
Azərbaycan legionunun təşkilində və Milli Azərbaycan Qurultayının 
keçirilməsində fəallıq göstərir, çoxlu sayda əsirləri ölümdən qurtarır. İkinci Dünya 
müharibəsindən sonra İtaliyada, Misirdə olur (onun burada olarkən Fələstin azadlıq 
ordusu sıralarına qoşulması haqqında məlumatlar vardır), Türkiyəyə gedir, nəhayət 
Almaniyada “Azadlıq” radiosunun Azərbaycan redaksiyasına başçılıq edir, 
Münhendə Azərbaycan və rus dillərində “Azərbaycan” jurnalını nəşr edir. 1954-cü 
ilin noyabr ayında Ə. F. Düdənginskini Sovet İttıfaqından göndərilən bir casus 
qətlə yetirir. Ə. Fətəlibəyli-Düdənginskini Münhen yaxınlığındakı Noy-Ulm 
şəhərində dəfn edirlər. 
Həyat yoldaşı Leyla xanım və oğlu Əli onun ölümündən sonra Amerikada 
yaşamağa gedirlər və bu günə qədər onlardan heç bir məlumat yoxdur. 
İkinci Dünya müharibəsindən sonra 1949-cu ilin iyunun 13-də Ə. 
Fətəlibəyli-Düdənginskinin yaxın qohumlarını - bacısını və ailəsini, dayısı Nəsrulla 
xanın həyat yoldaşı Zina xanımı, oğlanları Səfiyev Bəhlulu, Beytulla və Rəşidi 
ailələri ilə birgə Sibirə sürgün edirlər. Ə. Fətəlibəyli-Düdənginskinin ailəsi 1955-ci 
ildə verilən ümumi bağışlamadan sonra vətənə qayıda bilmişdir. 
 
PROFESSOR QERHARD FON MENDE 
 
Azərbaycan legionerləri ilə yaxın münasibətdə olan, Hitler Almaniyasında 
Şərq Nazirliyinin Qafqaz bölməsinə başçılıq edən professor Qerhard fon Mende 
əslən Baltik almanlarındandır. Riqa şəhərində doğulmuş, Birinci Dünya 
müharibəsindən sonra ailəsi ilə birgə Almaniyaya köçmüşdür. İlk və orta təhsilini 
aldıqdan sonra o, ali təhsilini ictimai məsələlərə həsr etmişdir. İlk araşdırmaları da 
Rusiyadakı türklərin milli mücadilələrini ələ alması olmuşdur. Digər tərəfdən fon 
Mende Şimal Türklərinin məşhur ailələrindən birinin qızı olan doktor Sofya Sırtlan 
ilə evlənmiş və bu baxımdan onun türklərə bağlılığı olmuşdur. Professor fon 
Mendenin Azərbaycanm görkəmli dövlət xadimi M. Ə. Rəsulzadə ilə də yaxın 
münasibətləri olmuşdur. 
O, bir müddət Berlin Universitetində Xarici Məmləkətlər fakultəsində 
Rusiya bölməsi üzrə ordinaryus professor olaraq təyin edilmişdir. İkinci Dünya 
müharibəsindən sonra Qərbi Almaniyada yaradılan Şərqi Avropanı Araşdırma 
İnstitutunun müdiri olmuşdur. 
Professorun başlıca dəyərli əsərlərindən bir neçəsinin adını veririk: 1) 
Rusiyadakı türklərin milli mücadiləsi. 2) Sovetlər Birliyində yaşayan xalqlar. 3) 
Sovetlər Birliyi hakimiyyəti altındakı xalqlar. 4) Milliyyət və ideoloji və s. 
Professor fon Mende İkinci Dünya müharibəsindən sonra türkəsilli 
legionerlərə, eləcə də mühacirlərə yaxından maddi və mənəvi dəstək vermiş, 
onların bir sıra məktəb və universitetlərdə təhsilinə imkanlar yaratmışdır. 
Bütün türklərin yaxın dostu və xeyirxahı olan professor fon Mende 1963-cü 
ilin dekabr ayının 12-də vəfat etmişdir. 
 
AVTORXANOV ƏBDÜRRƏHMAN 
 
Milliyyətcə çeçendir. Qafqaz legionerlərindəndir. Ə. F. Düdənginskinin 
yaxın dostu olub. Məşhur sovetoloq olan Ə. Avtorxanov “Hakimiyyətin 
texnologiyası”, “Partokratiya” kitablarının müəllifıdir. 1937-ci ildə Moskvada 
Qırmızı Professorlar İnstitutunu bitirdikdən sonra “xalq düşməni” adı ilə həbs 
edilib, 1942-ci ildə həbsdən buraxılıb. 1943-cü ildən Sovetlər Birliyinə qarşı 
mübarizəsini davam etdirib. Eyni zamanda o, doktorluq elmi dərəcəsinə layiq 
görülüb. Azərbaycanlı mühacir və legionerlərlə yaxından münasibətdə olub. 
 
ĠZAHLAR 
 
Legion - latın mənşədi sözdür. Hərbi birliklər, könüllü birliklər mənasındadır. Hələ 
qədim Romada 4,5-7 min nəfərdən ibarət belə birliklər mövcud idi. 16-19-cu 
əsrlərdə isə Fransada, Böyük Britaniyada, Almaniya və Rusiyada belə hərbi 
birliklər mövcud idi. Belə birliklər adətən başqa ölkələrin vətəndaşlarından təşkil 
olunurdu. Məsələn, 1797-1808-ci illərdə Fransada mövcud olan Polşa legionları 
Polşanın müstəqilliyi uğrunda mübarizə aparırdılar. 
Legioner - könüllü, könüllü döyüşçü mənasındadır. 
Faşizm - italyan mənşəli sözdür, birlik, birləşmə mənasındadır. Siyasi cərəyan 
olaraq kapitalizmin ümumi böhranı prosesində yaranmışdır və daha aqressiv 
qüvvələrin marağını ifadə etmişdir. 
Neofaşizm - faşist təşkilatlarında müasir sağ qüvvələrin birliyi olaraq ortaya 
çıxmışdır. 
Gestapo - Hitler Almaniyasında gizli polis təşkilatıdır. Sayı 40 min olmuşdur. 
SS - Almaniya Silahlı Qüvvələrində “Mühafızə Dəstələri”. 1925-ci ildə yaradılıb. 
Sayı 50 min olmuşdur. 
SD - Almaniyada “Təhlükəsizlik Xidməti” təşkilatı. Sayı 70 min olmuşdur. 
SA - Almaniyada “Hücum Dəstələri” təşkilatı. 1921-ci ildə yaradılıb. sayı 1,2-1,7 
milyon olmuşdur. 
OKV - Almaniya Silahlı Qüvvələrinin Ali Baş Komandanlığı. 
Qruppenfürer SS - SS-də rütbə, Vermaxtda general-leytenanta uyğun. 
Ştandartenfürer SS - SS-də albaya uyğun olan rütbə. 
Şturmbanfürer SS - SS-də mayora uyğun olan rütbə. 
Şturmfürer SS - SS-də leytenanta uyğun rütbə. 
Qauleyter - Nasist təşkilatında vilayət rəhbəri. 
Eynzatsqruppa - SS, SD və polisdə, işğal edilmiş ərazilərdə kütləvi ölümləri 
törədən xüsusi çevik hərbi hissələr. 
Fürer - rəhbər, lider. 
Oberqruppenfürer - SS-də rütbə, Vermaxtda piyada qoşunlarında generala uyğun. 
Oberşturmbannfürer - SS-də rütbə, Vermaxtda podpolkovnikə uyğun. 
Oberşturmfürer - SS-də rütbə, Vermaxtda leytenanta uyğun. 
Reyxsfürer - SS rəhbəri: bu vəzifəni Himmler tuturdu. 
Reyxstaq - Almaniya Parlamenti. 
Reyxskomissar - işğal edilmiş torpaqlarda nasist administrasiyasının rəhbəri. 
NSDAP - Milli Sosialist Almaniya Fəhlə Partiyası. 1919-cu ildə əsası qoyulub. 
1921-ci ildən partiyaya Hitler rəhbərlik edib. 
Vermaxt - Versal Sülh Müqaviləsinə zidd olaraq yaradılan Hitler Almaniyasının 
Silahlı Qüvvələri. 
Veymar  Respublikası  -   1919-1933-cü  ildə  mövcud  olan Almaniya. 
Versal Sülh Müqaviləsi - Birinci Dünya müharibəsini yekunlaşdıran dövlətlərin 
müqaviləsi. Müqavilə 1919-cu ilin iyun ayının 28-də Fransanın Versal şəhərində 
imzalanmışdır. 
 
 
 
 
 





 
 
 
  
 
 
 
 
 
 
 
 
 
 


Nəsiman Yaqublu 
 
AZƏRBAYCAN LEGĠONERLƏRĠ 
 
(monoqrafiya) 
 
 
 
 
Kompüter tərtibatçısı: İsmayıl Əyyubov 
Kompüter dizayneri: İmran Ağayev, Məcid Qocayev 
Kompüter yığıcısı: Nəzakət Muradova 
Korrektoru: İradə Quliyeva 
 
 
 
 
Yığılmağa verilmişdir: 12.09.2004 
Çapa imzalanmışdır: 18.11.2004 
Kağız formatı: 60×84 1/16 
Nəşr çap vərəqi: 21,0 
Tiraj: 300 
 
 
 
 
 
NəĢriyyat direktoru: t.e.n. Ə.Cəfərov 
 
 
 
 
 
“Çıraq” nəşriyyatının mətbəəsində hazır plyonkadan çap olunmuşdur. 
