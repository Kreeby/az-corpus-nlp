 1 
 
 
  Xatirələr povest və ön söz 1986 - cı ildə «Yazıçı» nəşriyyatı tərəfindən çap     
edilmiş eyni adlı kitabdan götürülmüşdür. 
 
 
 
FEYZİ MUSTAFAYEV 
 
 
    DİNMƏ, EY KƏDƏR 
 
 
   
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 2 
 
 
                  BİR ŞAİR ÖMRÜNƏ TUTULAN GÜZGÜ 
 
 
 Əli Kərim… 
 Ömrügödək şairimiz.Bu halda «şair» sözündən əvvəl çox vaxt «nakam» 
sifətini də işlədirlər.Yox, min dəfə yox, Əli Kərim nakam şairimiz deyil.O, ilham 
pərisindən də kam alıb, həyati sevgisindən də, yerdən də, göydən də. Nəyə can 
atıb, ondan kamını götürüb.Can atdığı ideal zirvə, yəni şeir deyildimi?! Neçə 
poetik şeir uğuruna qovuşub, neçə uğurdan adı bənövşə qoxulu bahar nəsimi kimi 
Odlar yurduna belədən - beləyə əsib.Bu nəfəsdən nəfəsimiz ətirlənib, duyğularımız 
təzələnib,dilimizdə təzə təşbehlər cücərib qalxıb…poeziya aləmində cavan yaşında 
qibtə mərkəzinə çevrilib.Deməli, ömrügödəklik şair üçün hələ nakamlıq 
deyil.Həqiqi şairin ömrügödəkliyi onun təşnə oxucusu üçün nakamlıq yaradır: daha 
neçə şeirindən kam alardıq bu daşqın ömürlü şairin. 
 Ən başlıcası, oxucu istəyindən də kam alıb Əli Kərim.Özü də bəsdi 
deyincə.Bu istək xərclənmiş şair ömrünün dəyərini, qiymətini şərtləndirən 
meyardır.Sənətkar xöşbəxtliyinə bax ki, oxucularından birisi həm də şairin 
yorulmaz tədqiqatçısına çevrilib, onun poeziya ocağının başına pərvanə kimi 
dolanmağa başlayıb.Bəli, Əli Kərimin şair taleyi Feyzi Mustafayev kimi həqiqi bir 
dosta urcah olmağı ilə də qazanıb.Bu məhəbbət həsəd doğuran məhəbbətdir.Neçə 
illərdir bir ahənrübaya dönüb: Əli Kərim soraqlı nə varsa, çəkir özünə.Özünün 
şairlə üçillik təmasından artıb - çoxalan müşahidələri, qəlbin bütün hərarəti ilə 
isinən, qızınan xatirə - lövhələri…Əli Kərimin Göyçaya sonuncu «səfərindən» 
sonra bu böyük söz sərrafımızın yaddaşlara yazılmış unudulmaz xatirəsini bir yerə 
cəmləyərək şair ömrünü yenidən bərpa edən poetik etüdləri Feyzi Mustafayevin 
dost yolunda cəfasını birə - beş dəyərləndirir.Əli Kərimli silsilə oçerklər, 
əslində,oçerklikdən çıxır; bunlar unudulmaz şairimiz haqqında az qala bir ömrün 
əvvəlini, sonunu özündə birləşdirən sənədli povestin ayrı - ayrı fəsilləridir.Bu bədii 
lövhələri başqa bir qələm sahibi, bəlkə də, bir sücet ətrafında birləşdirər, Feyzinin 
dediklərinin hamısını oraya hopdura bilərdi.Burası da var ki, onda bu qısa, bu 
mənalı ömrün dönümünü, döngəsini, bu yolun keçdiyi dağları, dərələri, sərt dönüm 
- döngələri bu qədər aydın görə bilməzdik.Ünlü yaradıcı simalarımızın arxasınca 
xatirə yazılarını çox oxumuşuq.Az halda xatirə müəlliflərinə irad tutduğumuz 
olub.Susmağımız, əlbəttə, dünyasını dəyişən qələm sahibinə hörmətimizdən, 
xatirəsini əziz tutmağımızdan irəli gəlir. «Bizdən ayrı düşənlərə borcumuzdur bu 
ehtiram».Belə hallarda könül açan ağ yalanı da üzə vurmuruq. 
 Elə bu yerdəcə qeyd etməyə dəyər ki, şairlə uzun zaman canbir qəlbdə 
dostluq etmiş, onun ən kiçik hərəkətini belə ürək gözü ilə izləmiş, bir söz 
sənətkarının daxili dünyasını yaddaşına heyrət ediləcək bir şəkildə nöqtəbənöqtə 
köçürmüş Feyzi Mustafayevin Əli Kərim həsrətli bu xatirələrinin ayrıca yeri, 
ayrıca qiyməti vardır.Xatirələrin kitaba qədər mətbuat işığı görmüş az qisminin 
oxucu kütləsi tərəfindən böyük hörmətlə qızğın sevgiylə qarşılanmasının səbəbi elə 
 3 
budur.Xatirələrdə canlı bir şairi görürük: özünəməxsus danışığı ilə, şux zarafatları, 
dadlı təbəssümləri, atmacaları…acıları, ağrıları, hərəkətləri, yaxşısı, pisi nəyi 
varsa, hamısı ilə.Oçerklər elə maraqla oxunur ki, xatirəlik prinsipi yaddan çıxır, biz 
özümüz də şair ömrünün yaxın bələdçilərinə çevrilirik. 
 Oçerklərdə müəllif bizi  bəzən dar bir çərçivədə görüləcək hərəkətləri, 
şeirindən əvvəl onu bürüyən poetik ovqatlarıyla da tanış edir.Bunlar Əli Kərim 
bütövlüyünün bir növ tamamlayıcı xırda cizgiləridir.Bu cizgilər şairi oxucusuna bir 
köynək də yaxınlaşdırır. 
 Əli Kərimli xatirələr bu günün oxucusu üçün də doğmadır, gərəklidir; 
sabahın oxucusu üçün beşqat artıq.Müəllifin böyük inamla qeyd etdiyi kimi, illər 
keçdikcə Əli Kərim daha yüksəkdən görünən, qədir - qiyməti artan söz 
zərgərlərimizdəndir.Demək istəyirəm ki, Feyzinin bu xatirələri uzunömürlü 
olacağına ümid bəslənilən xatirələrdir. 
 Feyzinin kimdənsə eşitdiklərinin buraya əlavə olunmasının öz yeri var: 
oxucu sevdiyi  bir şairi bütöv yönləri ilə görə bilir,Əli Kərim dünyasına bir yazının 
imkanları çərçivəsindən daha uzun səyahətə imkan tapır.Zərrələr yığılıb 
poeziyamızın Əli Kərim planetini bütövləşdirir. 
 Bu kitabı «Elə bir dost istərəm» oçerki ilə də başlamaq olardı.Deyim ki, 
əvvəlcə istədim müəllifin «düzgüsünü» bilərəkdən pozub bu əsəri kitabın əvvəlinə 
gətirim.Son dərəcə zəngin faktlar, həyati məsələlər üzərində qurulmuş bu oçerk, 
əslində öz ruhu etibarilə Əli Kərim göynəkli silsilə oçerklərlə üzvi şəkildə 
bağlıdır.Başqa sözlə, yazılma tarixiycə «Dinmə, ey kədər»dən sonradır, qayəsiycə 
ondan əvvəlin «malıdır».Siz özünüz də görəcəksininz ki,olduqca maraqlı oxunan 
bu oçerkdəki ideal dostluq Əli Kərim dostluğundakı gözə çarpan ucalığın bir növ 
sağlam və hündür postamentidir. 
 Burası da haqdır ki, siz də mənim kimi hövsələsizlik eləyib «axırdan» 
başlasanız…dəxli yoxdur, müəllifin səmimiyyəti o qədər isti, o qədər cəlbedi-cidir 
ki, sonradan əvvələ keçməmiş bu kitabdan ayrıla bilməzsiniz. 
 Feyzi elə bir dost istəyir ki…Kimdir bu dost? Onu əvvəlcədən demək 
olurmu ki?! Dünya binnət olalı insan oğlu yaxşı ki, yaxşı dostlar da görüb.Amma 
bu yaxşıların hər birisi bir özgə cür yaxşıdır.Müəllif bu dostların hər birini hər 
yönünə imtahana çəkir.Feyzinin məhək daşı İnamdır.İnam yaranıncayadək dostlar 
müxtəlif  iqlim qurşaqlarından keçirilir, neçə sınaqdan adlayır. 
 Bu oçerki oxuduqca oxucu istər - istəməz özündən şəklənir,dönüb öz qəlbinə 
də nəzər salır, səssizcə daxili etiraflar başlayır.Özünə hesabat verməyən insanın 
cəmiyyət qarşısındakı hesabatına da inanmayın. 
 «Bir söyüddür ki, yaşla bəslənir xatirələr…» 
 Feyzi sanki bu həzin misranın həyatiliyini  bir daha təsdiq üçün gözünün 
yaşıyla «söyüd xatirələrini» vaxt - bivaxt sulayıb, qəlbinin hərarəti ilə 
yetkinləşdirib. «Bu əsrdə şeir oxunmur» - deyə gümana düşənlər qoy Əli Kərim 
poeziyasının Feyzi Mustafayev ünvanlı heyranının şeir üçün, şair üçün 
kövrəlmələrinin bəhrəsi olan bu oçerkləri oxusunlar. 
 Feyzi öz əməli işi, ilhamlı kövrəlmələri ilə sübuta çalışır ki, Əli Kərim 
dünyasının ən yaxın dostu, kamil bələdçisi odur.Həqiqət belədirsə, nə gözəl! Yox, 
 4 
əgər siz ondan da artıq bu «şəmin pərvanələrisinizsə», yenə nə gözəl! Elə Feyzinin 
istədiyi də bu deyilmi?! 
 Kitab əvvəldən - axıracan ancaq xatirələrdən hörülməyib.Xatırlamaların bir 
çoxu müəllifə bir növ Əli Kərimli düşüncələrini çözələmək üçün «bəha-
nədir».Onun şairlə bağlı lirik düşüncələri bir çox hallarda sentimental axara düşür; 
bunlar o qədər şirin, o qədər ürəkdən gəlmədir ki, bu axara bir redaktor kimi əl 
gəzdirməyə ürəyim gəlmədi. 
 Elə bu yerdə Əli Kərim ömrünə kövrək bir ürəklə bədənnüma güzgü tutub 
onu bütün əzəmətiylə göstərməyə can atan müəllifin özü haqqında bir - iki kəlmə 
söz söyləmək insafdan olardı (Ömürlər gəlib keçir, öyülməli adamlar barədə söz 
söyləməyə çox vaxt imkan tapmırıq, bəzən də gecikirik). 
 İstedad utanacaq olur.Bənövşə həyalanıb kol dibinə qısılan kimi.Xalis bal 
sahibinin bazarda boğazına zor verdiyini, səsini başına götürdüyünü 
görməmişik.Ola bilər ki, bənövşənin ayağına bir az yubanırıq…ola bilər ki, 
hərlənib bu xalis balı bir qədər gec tapırıq…Biz ona tuş gəlincəyədək nə bu 
hörmətdən düşər, nə o qiymətini itirər! Əlbəttə, bu düşüncələrin canında bir az da 
təsəlli payı var.Hər halda, çörəyi çörəkçiyə tapşırmaq lazımdır.Bunsuz yaxşı - pisin 
sərhədini doğru - dürüst ayırd eləyə bilmərik. 
 Feyzi Mustafayev bədii publisistikamızın son dərəcə təvazökar, haqqı 
olduğu halda iddiasız, səssiz - küysüz şəkildə bir kənara çəkilib qəlbinin bütün 
hərarətini yazılarına hopduran qələm sahiblərindəndir.Təvazökarlıq isə insani 
xüsusiyyətlərin başında gələn mənəvi xüsusiyyətlərdəndir… 
 Publisistika bədii yaradıcılığın qədir - qiyməti bilinməli, inkişaf etdiril-məli 
bir qoludur.Bu qolu yaşatmağa, irəli aparmağa hünəri çatan Feyzi kimi qələm 
sahiblərini öz təqdirimizlə həmişə kökdə saxlamağa çalışmalıyıq. 
   
          Məmməd ASLAN 
 
  
 
 
 
 
 
   
 
 
 
 
 
 
 
 
 
 5 
                    HƏR KƏSİN ÖZ ƏLİ KƏRİMİ 
 
 
 Hər birimizin öz Əlisi, həm də hamımızın bir Əli Kərimi var.Biz həm öz 
Əlimizin, həm də bir Əli Kərimimizin heyranıyıq.Mənim öz Əlimin məğrurlu-
ğunda sadəlik, sadəliyində məğrurluq vardı.Yəqin elə sizin də Əli Kəriminiz 
beləydi.O, heç vaxt özünü səndən yüksək tutmurdu; səni özü bərabərinə qaldı-
rırdı.Yüz yaşına çatası olsam, mənim 38 yaşlı Əli Kərimim onda qapımdan girsə, 
ayağa qalxıb deyərəm: «Buyurun, Əli müəllim, buyurun, ustad!..» 
  Onun haqqında xatirə yazarkən istər - istəməz öz adımı da çəkməli oluram - 
başqa çarəm yoxdur; xatirə yazırsansa, o xatirəli günlərin iştirakçısı olursan axı.Elə 
bilməyin, özümü onun yüksək mərtəbəsinin adamı kimi apar-maq 
iddiasındayam.Xeyr, xeyr… 
 Şairlik ayrıca bir qəhərəmanlıqdır.Əli Kərim həm də öz ədəbi qəhrəman-
larının ömrünü təkrar edən adam idi. 
 Onun bütün əsərlərini sevirəm.Amma bəzən bir oxucu naşılığı ilə deyirəm: 
«Bunu Əli Kərim yazsa da, bu nə  «Gəl, Azərim» dir, nə «İki sevgi», nə də 
«Qaytar ana borcunu»… 
 Əli Kərim mənimçün kimdir? Sizinçün kimdirsə - mənimçün də odur.Nə 
bilim, bəlkə də bəzilərindən artıq sevirəm onu.Doğrusu, mən öz Əli Kərimimdən 
sonra yaşamağa utanıram.Lakin «onun haqqında nə isə bir söz deyə bilərəm və 
deməliyəm» ümidi mənə təsəllidir. 
 Əli Kərim elə adamdır ki, onun haqqında kim danışsa, səsini hamı eşidəcək! 
Sizə qəribə görünə bilərəm, indi iki adam olmuşam: birində Əli Kərim özüylə məni 
də aparıb; ikincidə o da mənimlə birgə yaşayır.Çox vaxt işimi dəyişmək istəmişəm: 
axı işim Əli Kərimlə gündəlik «görüşlərimə» mane olur.Bəli, gündəlik 
«görüşlərimə!» 
 Bu yazıda öz Əli Kərimimi sizə təqdim etmək fikrində deyiləm.Sizi ona 
təqdim etmək istəyirəm. 
 Əli Kərim yaradıcılığına  olan maraq getdikcə artır.Bu, onu tanıyanların və 
tanıtmaq istəyənlərin üzərinə böyük məsuliyyət qoyur: Əli haqqında ancaq həqiqəti 
dilə gətirməliyik.Yazı ilə əlaqədar, əlbəttə, Əlini tanıyanların hamısı ilə görüşmək 
fikrində olmamışam.Təbiidir, bu yol təkrarçılığa aparıb çıxarar-dı.Əli 
heyranlarından bir nəfər mənə dedi: «Onun haqqında elə şeylər bilirəm, onu sənə 
heç kəs deyə bilməz». «Beləsi üçün göydə gəzirdim,yerdə düşüb əlimə» - deyə 
sevindim.Həmin adam,doğrudan da, Əlini uşaq yaşlarından tanıyırdı.Bununla belə, 
dediklərini aradım ki, yadında heç nə qalmayıb, demək olar, heç nə.Dönə - dönə 
onu sübuta çalışırdı ki, Əlinin pulu olanda xərcləmyə bəhanə axtarırmış…Belə 
şeylər, əlbəttə, şair təbiətindən doğan kiçik xüsusiy-yətdir. 
 Buradakı fəsillər müxtəlif illərdə yazılıb.Çalışmışam, hər yeni fəsli yazdıqca, 
Əli Kərimi daha dərindən öyrəndikcə, əvvəlkilərə toxunmayım, düzəliş 
etməyim.Belə çıxardı ki, guya mən elə bütün bunları əvvəlcədən bilirmişəm, 
oxuduqlarınızı biroturuma yazmışam.Sözün kəsəsi, hər şeyi öyrənib qurtarandan 
sonra yazıya başlamamışam.Bu, xatirələrə sünilik gətirərdi.Məsələn, birinci fəsli 
 6 
yazanda Əlinin oğlanları kiçik yaşlı uşaqlar idi.İndi - böyük oğlu Paşa elmi işçi, 
Azər - aspirant, Orxan- institut tələbəsidir.Sonrakı yazıları yazanda… Səbr edin. 
 «Haşiyə» adlandırmadığım haşiyələr xronoloci ardıcıllıqla yazılma-
yıb.Məqsəd hansı sözün nə vaxt deyildiyini yada salmaq olmayıb.Bu qısa 
haşiyələri «səpələməkdə» məqsədim yorğunluğu azaltmaq, bir növ oxucuya dinclik 
verməkdir.Burada siz Əli Kərimin həyatı haqqında çox şeyi öyrənəcəksiniz… 
 Hə, mənim əzizlərim, indi siz mənimlə deyil, Əli Kərimlə üz -üzə, göz - 
gözə dayanmısınız.Sadəcə olaraq onun nəfəsi ilə qızışan bir otağın qapısını 
açmaqda sizə bələdçilik edirəm. 
  İşdir, burada sizə nə tanış gəlsə, təəccüblənməyin -axı dedim ki, hamı-mızın 
bir Əli Kərimi var.Əgər bəzi şeyləri ilk dəfə eşidirsinizsə, buna da heyrətlənməyin 
- axı mən «öz» Əli Kərimim haqqında danışıram.Mən öz Əlimi, təbii ki, sizdən 
yaxşı tanıyıram. 
 
 
               SƏSİNİ EŞİDİRƏM,ƏLİ 
 
Heç kim məni başa düşməz, 
Bəlkə aydınlığımdandır. 
   
    
   Əli Kərim 
 Onun haqqında mütləq yazmalıydım.Bu, mənim imzamın tanınması üçün 
yox, onun ömrünün bir dəqiqəsinin belə  unudulmaması  üçün gərək  idi. 
Yenicə oturub qeydlərimi sahmana salmaq istəyirdim.Qapımız döyül-dü.Ürəyim 
sancdı.Bəlkə bütün deyilənlər yalandır? Bəlkə bu gələn Əli Kərim-dir? Mən nə 
etmək istəyirəm? Əli haqqında xatirə? İlahi, o məni bu vəziyyətdə görsə nə 
deyərdi?.. 
 Bütün bu «bəlkələri» və qeydlərimi yığışdırıb gizlətdikdən sonra qapını 
açıram.Qonşu qızı Bəsirədir.Bu gözəl qız məndən nə istəyir? - Əli Kərimin «İki 
sevgi»sini.Qonşu qız «İki sevgi» ni və ürəyində şair Əli Kərimə olan oxucu 
məhəbbətini aparır.Tək qalıram.Yazımmı? 
 Xatirə yazanda cəngavər əsəbi lazımmış.Adam çox yerdə qələmi yerə qoyub 
kədərə təslim olur.Adam çox yerdə öz -özünə deyir: «Yox, bacarmı-ram, danışa 
bilmirəm.Yaza bilmirəm…» 
 Deyirlər, ölüm insanları bərabərləşdirir, eyniləşdirir.Gərək xatirə yazan 
adam bu fikirlə razılaşmasın.O, var səsiylə qışıqırmalıdır: «Yox, ölüm də insanları 
bərabərləşdirə bilməz!» Əli Kərim haqqında xatirə yazarkən bu fikirdə olmuşam: 
Əli Kərim heç kimə bənzəmirdi, vəssalam! 
 Əli Kərimin səsi yazılmış bir lent yazısı qalıb.O lent yazısı mənim «güna-
hım» üzündən yazılıb.Bu lent yazısının unudulmaz tarixi var. 
 …Əli Kərimlə üçüncü görüşümüz idi.1967 - ci il, aprel ayının 28 - i.Əlini 
Sumqayıt alüminium zavodunun komsomolçuları «Orbita» kafesində görüşə dəvət 
etmişdilər.Görüş axşam saat 8 - də başlanmalı idi.Görüşə üç saat qalmış 
 7 
Əli Kərim bizə gəldi.Bir az dincəldikdən sonra komsomolçuların görüşünə 
getdik.Məclis gec başlandı.Nə isə məclisdə plansızlıq, başsızlıq hiss olunurdu. 
 Elə bil məclisi başlamağa heç kəs cürət etmirdi.Biz 1 nömrəli stolda 
oturmuşduq.Hamı diqqətlə, intizarla Əliyə baxırdı.Düzdür, burada onu 
tanımayanlar da vardı.Əli bu sükutu pozmaq üçün zarafatla bizə dedi: 
 - Doldurun qədəhləri ölümlə. 
 Doldurduq qədəhləri. 
 Əli: - Gecəni «nizama» salmaq üçün! - deyə qədəhi yuxarı qaldırıb 
gülümsündü.Hamı Əlinin işarəsini izləyirdi.Gecə nizama düşdü.Görüşün so-nunda 
Əliyə hədiyyə olaraq qiymətli əqiq daşı verdilər.Daş rəssam tərəfindən xüsusi  
hazırlanmış, üstündə Əlinin adı yazılmışdı.Əli bu yaraşıqlı daşı alarkən güldü və 
dedi: 
 - Belə gözəl hədiyyədən sonra pis yazmaq cinayətdir.Yaxşı hədiyyədir, 
həmişə saxlayacağam. 
 Biz görüş qurtarmamış üzr istəyib çıxdıq.Şair bir az narahat idi.Böyrünü 
tutub durmuşdu.Məyusluğumu görüb: 
 - Keçib gedəcək, - dedi. - Bələdəm bu ağrılara. 
 Gecə bizdə qaldı. 
 Nazim Hikmət və Rəsul Rzanın səsi yazılmış lent yazısına qulaq asmaq üçün 
səhər saat 10 - da Əlini qonaq otağına çağırdım.Birlikdə bu iki böyük şairin səsini 
dinlədikdən sonra dedim ki, Əli müəllim, yaxşı olardı, sizin də səsinizi yazaq.Əli 
Kərim əvvəlcə razılıq vermək istəmədi.Mütləq onun səsini yazmalıydım.Niyə? 
Bilmirəm.Sonra razılaşdı.Əli o gün üç şeir oxudu: «İki sevgi», «Qayıt», «Atamın 
xatirəsi».Şeirləri oxuyub qurtardıqdan sonra zarafatla: 
 - Diqqətinizə görə çox sağ olun, - dedi. 
 Bu sözlər də lent yazısında qalır.Əli Kərim vəfat etdikdən sonra həmin lent 
yazısını bir təsəlli olar deyə onun doğma ocağına göndərmişəm.Lent sonra həqiqi 
qiymətini tapdı.İki dəfə televiziya ilə verildi.Birini eşitmişəm.24 iyul 1976 - cı 
ildəkini.Burada Əli Kərim «İki sevgi» şeirini oxuyur.Əlinin sözlərinə qulaq 
asmaqdan doymuram.Bu sözlərdən doymaq olmaz.Onun canlı səsində Əli Kərim 
mehribanlığı,Əli Kərim dostluğu və ən nəhayət, həqiqi Əli Kərim var! 
 Niyə məhz bu görüşdən danışmağa başladım? Ona görə ki, ancaq bu 
görüşdən sonra Əli haqqında danışmağa haqqım çatır. 
 …Həmin il may ayının 13 - ü idi.İsti bir yaz günüydü. 
 İşdən yenicə gəlmişdim.Kitabxana müdiri mənə zəng çaldı.Əli Kərimlə 
görüş keçirmək üçün onlara kömək göstərməyimi xahiş edirdi.Daha doğrusu, 
Əlinin razılığı lazımdı.Söz verdim ki, bu arzunu gerçəkləşdirə bilərəm.Telefon 
danışığını yenicə qurtarmışdım.Qapımız döyüldü.Əli Kərim idi.Necə də xoş 
təsadüf! Bu,Əli Kərimin bizim evə ikinci gəlişi idi.Görüş arzumuzu, oxucuların 
istəyini, kitabxana müdirinin telefon danışığını ona çatdırdım.Etiraz etmə-
di.Amma dedi ki, «axı nə yazmışam ki, məni görüşə də çağırırlar». 
 Bir az söhbətdən sonra gəzməyə çıxdıq.Dəniz kənarına gəldik.Əli dedi ki, 
avqustda ailəsi ilə birlikdə bir həftəliyə Sumqayıta dincəlməyə gələ-cək.Sonralar 
Əli buna vaxt tapa bilmədi… 
 8 
 Ən çox söhbətini etdiyimiz yazıçılar Heminqueylə Rəsul Rza idi.Kitab-
xanamda Heminquey haqqında çoxlu material vardı.Əli istəyirdi həmin 
materialların hamısını birdən aparıb oxusun.Amma təkcə birini götürdü: İvan 
Kaşkinin Heminquey haqqındakı kitabın içində R. Kiplinqin bu sözlərini yazdım: 
 - «Ən nəhayət sən nə edəcəksən? 
 - Ən nəhayət mən öləcəyəm. 
 - Bəs sonra?..» 
 Özüm də bilmirəm: Əliyə yadigar verdiyim kitabda axı niyə bu sözləri 
yazdım.O, yanımdaca bu sözləri oxudu.Gülümsündü.Heç bir söz demədi. 
 Evə qayıdanda  mənə Rəsul Rzanın yenicə çapdan çıxmış  «Mənim 
fikrimcə» kitabını verdilər.Dedilər, qonşu qız Bakıdan gətirib.Bu, həmin qız idi ki, 
Əli Kərimin «İki sevgi»sini aparmışdı.Qızın bu hədiyyəsinə çox sevin-dim.Kitabı 
tələsik vərəqlədik.Bizim tanış olmadığımız məqalələr də var-dı.Kitabda Əli 
haqqındı da söhbət gedirdi.Həmin məqaləni əvvəllər qəzetdə oxumuşduq.Kitabı elə 
bir yerdəcə oxumaq istəyirdik.Amma gec idi, gecə əriyirdi.Mən başqa otağa 
keçdim.Əli dedi ki, gecə Rəsul Rzanı oxuyacaq. 
 Gecə saat 3 olardı.Əli yatan otağa keçdim. «Mənim fikrimcə»ni başının 
altından ustalıqla «oğurladım».Bir neçə dəqiqə Əli Kərimə baxdım.Elə sıxılıb 
yatmışdı ki…Elə bil… balacalaşmışdı.Deyirələr, insanın xasiyyətini, xarakte-rini 
bilmək istəyirsənsə, yatdığı zaman üzünə diqqətlə bax.Doyunca Əliyə tamaşa 
elədim.Xasiyyətini bilmək üçün yox, bu sevimli çöhrədən kamımı götürmək 
üçün… 
 Səhər saat 7 olardı.Əli mən olan otağa gəldi.Qollarını sinəsində çarpazla-
mışdı.Köynəkcək idi. 
 - Hə, hələ yatırsan? - deyə Əli mənə yaxınlaşdı. 
 - Bəs siz niyə tezdən durmusunuz, Əli müəllim? 
 - Adət etmişəm, həmişə tezdən dururam.Paşanı məktəbə ötürəndə durub 
nahar edirik. 
 Elə bildim, Əli yemək istəyir.Tələsik durub çay qoydum.Əli dedi: «Heç nə 
lazım deyil.Çıxaq gəzməyə». 
 Yağış yağırdı.Bir az gəzdikdən sonra yenə də dəniz kənarına getdik.Dü-nən 
gəzdiyimiz yerlərə.Bəli, bu dənizin sahilində Əli Kərimin ayaq izləri var.Ən güclü 
külək, ən quduz dalğa Əlinin ayaq izlərini bu sahildən yuyub apara bilməz. 
 Biz təzə qəzetləri alıb bəzi materialları ayaq üstəcə tələsik gözdən 
keçirirdik.Şair qəzetlərdən hansındansa bir şeirdən dörd - beş misra oxu-du.Orada 
belə bir misra var idi: «Yağışa bax, yağışa». Bu misranı oxuyan kimi Əli Kərim  
əsəbi halda dedi: «Baxmıram.Zor deyil ki, baxmıram yağışa!» Sonra da qəzeti 
bükkələyib yolun kənarındakı yeşiyə atdı.Gülüşdük.Şeirin zəifliyinə yox.Təsadüfə 
bir bax: yağış yağan vaxt Əli Kərim yağış haqqında şeir 
oxuyurdu.Deyəsən,qəzetdəki qondarma yağışla əsl yağış arasında oxşarlıq əvəzinə 
fərq görürdü.Əli bununçün əsəbiləşirdi. 
 Əli Kərimlə ikinci görüşüm Zuğulbadakı gənclik düşərgəsində oldu.Burada 
Azərbaycan ədəbiyyatı və incəsənəti gənc ədəbi qüvvələrinin seminar - müşavirəsi 
keçirilirdi.1966 - cı il noyabr ayının 29 - u.Seminar - müşavirənin ədəbiyyat 
 9 
günü.Səhər saat 10 olardı.Klubun qabağında Əlini gördüm.Salamlaşdıq.Səsi indi 
də qulağımdadır: 
 -Bay, yallah, yallah.Sumqayıtda nə var, nə yox?!     
 Əlinin bir neçə gün bundan qabaq Sumqayıt tələbələri ilə görüşü haq-qında 
şəhər qəzeti xəbər və şeirindən bir parça vermişdi.Qəzetin həmin nömrəsini də şair 
üçün gətirmişdim.O, qəzeti alıb oxudu.Orada belə bir cümlə var idi: «Bakılı şair 
Əli Kərim politexnik texnikumunun tələbələri ilə görüşmüşdür». «Bakılı şair» 
ifadəsi onun əsəbinə toxunmuşdu. 
 - Necə yəni, «bakılı şair?» Vallah,özümə görə demirəm.Şairin adı ilə yanaşı 
onun hansı rayondan olduğu yazılmamalıdır.Əgər o şairdirsə, onun adı 
yazılmalıdır: Azərbaycan şairi, rus şairi, türk şairi… 
 Bir neçə saata qədər bir - birimizin yaxınlığında oturduq.Əli məndən bir sıra 
qabaqda idi.Hərdən söhbət edirdik.Çox darıxırdım.Ona görə də məruzə 
qurtarmamış salondan çıxdım.Əliyə heç bir söz demədim.Həyətə yenicə çıxmışdım 
ki, Əlinin də gəldiyini gördüm.Məruzə qurtarmışdı.Əli mənə yaxınlaşıb: 
  - Deyəsən, darıxırsan.Nə olub? Ağrıyıb - eləmirsən? 
 Qayğı ilə soruşdu.İnandı ki, xəstə deyiləm,əlavə etdi: 
 -Söhbətin maraqlısı hələ bundan sonradır.Mübahisə, filan…Məruzə həmişə 
cansıxıcı olur.Axşamüstü yoldaşlar şeir oxuyacaqlar.Getmə, qal.Sənin-çün də yer 
alarıq… 
 İndi özümü danlayıram ki, niyə onda Əliyə qulaq asıb qalmadım.İndi çox 
yerdə bu «niyələrin» acısını dadıram.Çox yerdə «niyələri» geri qaytarmaq 
istəyirəm.Qaytara bilmirəm.Acizliyim, imkansızlığım məni yandırır.Əli Kərimlə 
bağlı günlərimi vərəqləyırəm.Bəzi səhifələri elə ucadan oxumaq istəyirəm ki... 
 Onda hələ Əli Kərimi tanımırdım. 
 Bir dəfə rayona, ata yurduma getmişdim.Anam hal - əhval tutduqdan sonra 
dedi: «Balam, elə birdəfəlik getdin.Radioda verirdilər ey.Biri olur, elə bizim kimi: 
ana - bala.Oğul şəhərə oxumağa gedir.Başı qarışır orada pis işlərə.Ana da ürəyini 
yeyir, görəsən, oğluna nə olub? Niyə məktub - zad yazmır? Arvad hər gedib - 
gələndən oğlunu soraqlayır.Yazıq arvad yuxuda da onun yanına gedir.Axırda da 
deyir ki, «ay bala, heç olmazsa, ananın borcunu qaytar.Elə ananın borcu - sən 
özünsən.Özün gəlsən, ananın da borcunu verəcəksən». 
 Anam bilmirdi bu şeirdir, ya hekayə.Bilmirdi bu yazının müəllifi 
kimdir.Mən də bilmirdim.Açığını deyim, onda bu yazının müəllifini öyrən-məyə 
yaman tələsirdim.Axı, o belə yazmasaydı, anam da məni qonşu arvad- 
larının yanında danlamazdı… 
 Şəhərə qayıdandan sonra öyrəndim ki…Dünyadan xəbərim yoxmuş. 
Şəhərdə ola - ola bilməmişəm,Əli Kərim adlı şair neçə il bundan qabaq 
poeziyamıza belə bir ünlü şeir bəxş edib.Bu şeir «Qaytar ana borcunu» adla-
nır.Şeirin sonluğu məhkəmə qərarı kimi qəti, kəskin idi.Günahı olan adam bu şeiri 
axıradək oxuya bilməzdi: 
   «Sən ki dərd verdin oğul, sənə gülüş verənə, 
   Oğul demərəm sənə! 
   Deyirəm ki, o boyu, buxunu qaytar geri! 
 10 
                              Deyirəm ki, varını, yoxunu qaytar geri! 
Qaytar onun borcunu, 
Gülüşünü, adını, sözünü qaytar geri! 
Qaytar onun borcunu,  
O borc sənin özünsən, özünü qaytar geri!» 
 Bu şeir qadınlar üçün bir himn kimi səslənirdi.Səslənir!Səslənəcək! Bu 
şeirdən sonra «Əli Kərim» imzasını axtarmağa başladım.Sonra da kitabxa-namda 
«Əli Kərim guşəsi» ayırdım.Onda Əlinin kitabı çıxmamışdı.İndi məndə olan 
kitabları hələ dünyaya gəlməmişdi. 
 Sonralar bu şeirin müəllifi bizim evin istəklisi oldu.Əli bizdə olanda həmişə 
ehtiyatla soruşardı: «O biri otaqdakıları narahat etmərik? Bəlkə yatan var?» 
 Bərkdən danışmırdı.O biri otaqdakılar isə onun səsini eşitmək istəyir-
dilər.Şair bir otaqdan o birinə keçməyi, var - gəl etməyi sevmirdi.Ailə üzvlə-rimiz 
isə onun hər bir hərəkətini görmək istəyirdilər. 
 Anam onu bir dəfə bizdə görmüşdü. Anamın rayondan gəlməsi və Əli 
Kərimin təsadüfən bizdə olması… Ona demişdim ki,  vaxtilə  sənin danışdığın  
«hekayətin» müəllifi bax, bu şairdir.Adına da Əli Kərim deyirlər.Anam buna 
bilsəniz, necə sevindi! Gör onun oğlu kimlərlə oturub - durur! Bir də elə bilirdi 
«Kərim» sözü «Əli» sözünə bitişikdir: «Əlikərim» deyə əzizləyə - əzizləyə çəkirdi 
bu adı. 
 Sonralar anam Əlini məndən tez - tez soruşardı.Rayona qonaq çağır-maq 
istəyirdi.Əli bunu bilirdi, getməyə də razılıq vermişdi.Amma o, çox vədinə əməl 
etmədi, çoxlarının gözünü yolda qoydu…Bir dəfə (bu, 1970 - ci ilin qışın-da olub) 
Əlinin nekroloqu çıxan köhnə qəzeti anama göstərdim.O,Əlinin şəklinə, şeirinə 
baxıb sevincək halda gülümsündü.Anam bilmirdi: qara xətt içərisində Əlinin 
yazılmış adına sevinmək olmaz.Anam bilmirdi: burada Əlinin dostları onun 
haqqında kədərli sözlər yazırlar.Anam qəzeti göstərib ürəklə dedi: «Gün o gün 
olsun, oğlum, sənin də belə şəklin çıxsın».Dinmədim.Anam bilsəydi ki, mənə nə 
arzulayır…Bilmirdi ki, bu qəzetdə «Vəsiyyət» adlı şeir çap olunub.Orada bir şair 
ürəyinin sonuncu çırpıntıları vurur, bir ömrün qalası yerlə - yeksan olur. 
 
    Tabutuma oğlanlarımı yaxın qoymayın! 
    Təbəssümlərini qoyarlar ora. 
    Qoymayın onları 
    Həyətdən bir adam çağıra, 
    Oyuncaqlarını 
    Oyunlarını gətirib 
Qoyarlar tabutuma. 
 Əli Kərimin «Vəsiyyət» şeirini oxuyanda yadıma bir əhvalat düşür.Deyirlər, 
İvan Pavlov ölümünə bir az qalmış assistentini yanında oturdur və son dəqiqəyədək 
nə hiss edirsə, nə vəziyyətə düşürsə, hamısını diqtə edib yazdırır.Bu vaxt kimsə 
qapını döyür.Pavlov əsəbi halda qışqırır: «Pavlov məşğuldur! Pavlov ölür!» 
 Əli Kərim bir psixoloq, fizioloq kimi ölümünü hiss edir və yaradıcılığını 
böyük ehtiramla, həyəcanla, dəqiqliklə yekunlaşdırırdı.Əli böyük həssaslıqla 
 11 
ölümündən sonra evlərində baş verəcək hadisələri duyurdu.Bilirdi: «Vəsiyyət» 
şeirindən sonra şeir yazmayacaq.O bilirdi: «Vəsiyyət»i yazıb sonra yaşamaq 
olmaz.Olmayacaq! Əli, sonuncu şeirini yazmaq üçün ölümdən möhlət istəmə-di.O, 
ölümün gəlişini Pavlov dəqiqliyi ilə hiss etdi.Ölüm, məcbur oldu gözləsin.Ölüm 
istəsə də ona mane ola bilmədi.Əli ölümlə öz arasında bir qarış qalanadək mərd 
dayandı, vuruşdu.Bəziləri kimi ölümün sorağını eşidib can vermədi.Öz 
poeziyasına, şəxsiyyətinə layiq bir alicənablıqla ölümü ilə də başqalarından 
fərqləndi! 
 Bir dəfə Əli Kərimlə söhbət etmək kifayət idi - onu ömrün boyu unut-
mamaqçün.Bir dəfə gözlərinə baxmaq kifayət idi - bu gözlərin işığını, mənasını, 
sevincini və kədərini ömrün boyu unutmamaqçün. 
 Əli Kərimi görməyənlər üçün: o, ortaboylu, xoşsifət bir adam idi.Son dərəcə 
yaraşıqlı, mənalı gözləri vardı.Gərək siz özünüz o gözləri görəydi-niz.Demək olar, 
həmişə başıaçıq gəzərdi.Saçını yana darayardı. 
 Əli Kərimi eşitməyənlər üçün: çox astadan danışardı.Şeir oxuyanda heç vaxt 
tələsmirdi.Və…gərək siz özünüz onu eşidəydiniz!. 
 Sağlığında Sumqayıta tez - tez gələrdi.Sözsüz ki,onların hamısında biz Əlini 
görürdük.Amma biz gileylənirdik, gileylənirik: Əli Kərimin bir ayağı Sumqayıtda 
idi.İndi Əli Kərimin Sumqayıtda iki ev muzeyi var.Əlbəttə, bunlar qeyri - rəsmi 
muzeylərdir.Amma nə dəxli var?! Bir də onun adını daşıyan poeziya klubu.Bu ev - 
muzeylərdə Əlinin yatdığı çarpayı, çay içdiyi stəkan, şərab içdiyi qədəh 
saxlanılır.Bu ev - muzeylərdə Əli Kərimin barmaqlarının izi qalmış telefon 
aparatları susub qalır.Bu ev - muzeylərdə Əlinin söhbətləri, gülüşləri, ayaq izləri 
«çırpınır».Bu ev- muzeylərdə Əlinin əlləri toxunan kitablar əzizlənir. 
 Sumqayıt kimyaçılarının həyatından bəhs edən roman yazmaq istəyir-di.O, 
kimyaçıların həyatını dərindən öyrənmək, yeri gəldikcə qeydlər aparmaq üçün 
Sumqayıta gələrdi.Heç vaxt soruşduqlarını, öyrəndiklərini bizim yanı-mızda 
dəftərçəsinə qeyd etməzdi.Bu, Əlinin yaradıcılıq sirri idi.Gələcək romanı haqqında 
Əlini sorğu - suala tutmurduq.Həcmi nə qədər olacaq, adı nə olacaq, nə vaxt hazır 
olacaq? Gözləmək olardı: Əli, bizdən bu şəhər, onun kimyaçıları haqqında 
müəyyən bir ədəbiyyat, kömək istəyəcək.Amma o, kitablardan kitab yazmaq 
istəmirdi.Hazır hadisələri qeydə almaq istəmir-di.İndi kimdən soruşasan: Əli 
Kərimin ürəyində yazılmış, «nəşr olunmuş» həmin romanın taleyi nə oldu?..  
Əlbəttə, şairin böyüklüyü onun yaşının çoxluğu ilə ölçülmür.Böyük vəzifə də şairi 
şöhrətləndirə bilməz.Əli Kərim heç vaxt böyük vəzifələrdə işləməyib.Amma 
böyük istedad sahibi idi.Bu, bəs idi! 
O bizə çox şairi unutdururdu.Bu şairlər içərisində Əlidən yaşlılar da vardı, onun 
yaşıdları da.Əlinin belə şöhrət tapması, oxucuların «Əli Kərim» adlı bir imzaya 
hörmətlə, məhəbbətlə, ən xoş arzularla, ən böyük ümidlərlə yanaşmalarının sirri 
nədədir? Əli Kərim son vaxtlar tez - tez, özü də çox ciddi şəkildə deyərdi: «Bu 
yazılarla yaşamaq olmaz, bunlar bir şey deyil». 
          O Sumqayıt kimyaçılarının həyatından bəhs edən romandan başqa 
müharibəyə aid bir əsər də yazmaq istəyirdi.Əlinin deməyindən belə çıxırdı 
ki,nəzərdə tutduğu bu əsərləri yazmayınca rahat nəfəs ala bilməyəcək, yaşaya 
 12 
bilməyəcək.Doğrudur, Əlinin Göyçaya sonuncu «səfərindən» sonra onun arxivinə 
baxmışam.Bilirəm, Əlinin hansı əsəri üçün nə qədər qeydləri var. Amma Əlinin 
dediklərindən hiss edirdim: müharibəyə aid yazacağı əsər üçün o, xeyli material 
toplamaq istəyir.Onların qaralamasını Əli ürəyində apardı… 
 Əli, Adolf Hitler haqqında məlumat toplayırdı, kitab soraqlayırdı..Məndə bu 
faşist haqqında nə bir kitab vıardı, nə də tutarlı bilik. 
 Bilmirəm, nədənsə, biz Əlinin sabahına daha çox inanırdıq.Onun bu günü də 
etibarlı idi, amma biz  Əlinin yeni möcüzələr, daha gözəl əsərlər yazacağı 
həsrətində idik… 
 Öz sabahına özü daha çox inanırdı.Haradan bilirəm? Ona görə ki, Əli heç 
vaxt şöhrət xatirinə, daha doğrusu, çap olunmaq xatirinə əsər yazmırdı.Sübut: Əli 
Kərimin zəif əsəri yoxdur.(Ola bilsin ki, Əlinin zəif oxucusu var…) 
 Əli Kərimin Göyçaya sonuncu «səfərindən» sonra mərkəzi qəzetlərin birində 
bir hekayə oxudum.Ulf Malmqrenin «Üç arzu» hekayəsini.Orada belə bir yer 
vardı: «İnsanlar nəyinsə, müəyyən bir şeyin arzusunda olurlar.Pulun? Şöhrətin? 
Bəs sonra? Hamı işləyir və hamı nəyəsə can atır.Hamı gələcəkdə nəyəsə ümid 
bəsləyir, hətta ən varlılar və ən şöhrətlilər də».Niyə bu hekayə yadıma düşdü? Ona 
görə ki, doğrudan da, belədir.Əli Kərim şöhrətli şair olduğu halda, sabaha daha çox 
ümid bəsləyirdi.Şöhrət üçün yox ha! O bu gün gözəl əsərlər yaratdığı halda, sabaha 
daha inamla baxırdı.Bax, Əlini yaşadan bu inam, bu ümid hissi idi. 
 O, bir şair kimi ölməz poemalar,şerlər müəllifidir.Bir nasir kimi son dərəcə 
həyəcanla, ehtirasla yazılmış roman, povest, hekayə, publisistik əsərlər 
müəllifidir.O, bir dramaturq kimi teatr üçün maraqlı pyes yazıb.Əlinin tənqidi 
məqalələri də var.Əli Kərim bütün canrların sınağına  hazır idi, yazdıqları onunçün 
belə maraqla qarşılanırdı. 
 «Yaşamağın» «ölüm» adlı qonşusu Əli Kərimi öz oxucularının əlindən ala 
bilmədi. «Yaşamağın» «ölüm» adlı qorxusu nə Əli Kərimin özünü qorxuda bildi, 
nə də onun oxucularını. 
Əsrlər keçir, illər dolanır.Oxucular Puşkinlə «görüşmək» üçün Mixaylovskiyə, 
Nekrasovu görmək üçün Karabixaya, Lermantov üçün Tarxa-nıya,Sabir üçün 
Şamaxıya, Blok üçün Şaxmatovaya, Tyutçev üçün Ovstuqa can atırlar.Gedirlər və 
sevimli şairləri ilə «görüşürlər».Bu adlara Əli Kərim adlı,Əli Kərim yaşlı,Əli 
Kərim boy- buxunlu  bir şair də  əlavə oldu.1969 - cu il iyun ayının 30 - dan sonra 
oxucular Əli Kərimlə «görüşmək» üçün Göyçaya, Sumqayıta gedirlər.Gedirlər və 
sevimli şairləri ilə görüşüb təsəlli tapırlar.Göyçayda Əlinin məzarını ziyarət edirlər, 
Sumqayıtda onun adını daşıyan poeziya klubuna axışırlar. 
…Bir dəfə axşam Əli Kərim bizdən Bakıya zəng etdi.Zəng etməmişdən qabaq pərt 
idi.Səbəbini soruşmadım.Özü də demədi.Danışıb qurtardıqdan sonra çöhrəsi daha 
da tutuldu.Telefon olan otaqdan o birisinə keçərkən fikirli - fikirli dedi: 
- Mən öləndən sonra qədrimi bilərlər… 
Özümü eşitməmzliyə vurdum.Hiss edirdim, Əli bilmək istəyir: mən bir söz 
eşitdimmi? Əlbəttə, bu sözə hopmuş qaranı daha da qatılaşdırmaq lazım 
deyildi.Bilirdim: Əli bu sözü ona yaxın, əziz olan bir adma giley mənasında 
deyib.Bir azdan dilləndi: 
 13 
- Telefonla dediyim sözlərə fikir vermə. 
Fikir vermədim bu sözlərə.Əliyə hörmət,məhəbbət xatirinə.Təbiidir: Əli istəyirdi 
mən həmin telefon nömrəsini də unudum.Unutmadım: Əliyə hörmət,məhəbbət 
xatirinə.Sonralar Əlinin bir şeirini oxudum.Dediyi həmin sözlərlə bu şeir arasında 
bir bağlılıq, yaxınlıq gördüm.Ola bilsin, bu mənim oxucu naşılığımdan irəli gəlir, 
amma hər halda Əli deyirdi: 
  Bəzən haqq qazanır insan öləndə, 
Hətta unudulur ağır günahı. 
Hamıya dərd olur «cavan getməyi», 
«Olduqca az görüb, az yaşamağı». 
Deyirlər: «Bilsəydik, ayıq olardıq, 
Onu qoyardıqmı heç gözdən iraq?! 
Hər bir dərdinə də çarə qılardıq, 
Nə bilək o belə az yaşayacaq…» 
Eh, bu gün nə qədər xəyala daldım, 
Eh, qəlbim nə qədər alışdı, dindi. 
Sən mənim qədrimi biləsən deyə 
Bu cavan yaşımda ölümmü indi? 
 
 
 Bu sualı Əli Kərim özü həqiqətə çevirdi.Cavan yaşında da «öz xoşu ilə» 
ölməyin mümkün olduğunu sübut etdi.Bu inadkarlıq nəyə lazımmış,Əli? Sən 
yaşadığını yazmağa, yazdığını yaşamağa necə də can atırdın?! 
 Əli Kərimi tanıdığım müddət ərzində heç vaxt öz yazdıqlarından söhbət 
saldığını, yazdıqlarından məst olduğunu görmədim.Amma şübhə etmirəm,Əlinin 
ən çox sevdiyi şeiri «Gəl, Azərim!» şeiriydi.Bilmirəm, bu, oğlu Azərə olan ata 
məhəbbətindənmi beləydi, yoxsa şeirin yaxşılığını, doğrudan, Əli özü də qəbul 
edirdi.Bəlkə K.Paustovski demişkən, «öz yazdığı özünü heyrətləndirirdi».Əli üçün 
bütün yaradıcılığı bir yana, «Gəl,Azərim!» bir yanaydı. 
 Heç vaxt Əlinin bu və ya başqa bir şeirini ona tərif etməzdim.Heç vaxt!Bircə 
«Gəl, Azərim!» şeirindən başqa.Şeirdə belə bir yer var: 
     Sənə vardır ürəyimdə 
Həmişə etibar, gəl! 
Gəlirsənmi? 
Səni yaxşı görmək üçün 
Kədərimi bir daş kimi 
Qoymuşam ayağımın altına,  
Qalmışam boylana - boylana. 
Gələcəksən! 
 
 Həmişə şeirin bu hissəsini Əli üçün deyəndə o gülümsəyər və deyərdi: 
 - Hə, bu şeir Azərindir, o olmasaydı, mən… - Əli sözünün ardını deməz-di. 
 Bir dəfə (bu, Əli Kərimin xatirə gecəsində oldu) sarışın, göyçək bir oğlan 
olan Azərin xitabət kürsüsündən bu şeiri söylədiyini gördüm.O, şeiri deyəndə 
 14 
gülümsünürdü.Azər bilmirdi: atası həmin şeiri yazanda həsrət içində, intizar içində 
qıvrılırmış.Azər bilmirdi: o, xəstəxanada yatanda atası yerə - göyə sığışmırdı.Ata, 
oğlunun həsrətindən sevinc dilənçisi olub.Ata, yarasının üstünə oğlunun gülüşlərini 
səpələmək istəyir.Oğul gülüşüylə yarasını sağaltmaq istəyir.İnanaq bu məlhəmə! 
 Heç kəs bizi Əli Kərimə qarşı diqqətsizlikdə təqsirləndirə bilməz.Heç kəs 
deyə bilməz: «Əli Kərimdən çox yazmaq, çox danışmaq olardı.Axı o, hələ dünənə 
kimi sağ idi». 
 Bəli, o, dünənə qədər söhbətlərində inamla deyirdi: 
 - Yəni 50 il də yaşamayacağam?.. 
 Bu sözdən sonra Əlinin belə tez ayrılığına inanmaq olardımı? Ehtiyat etmək 
olardımı: Əli nə danışırsa, yazıb saxlayaq, yoxsa sabah gec olacaq.Əl-bəttə, yox.Bu 
qəfil ayrılıq  bəzilərimizin yaddaşını da pozdu.Kədər dumanına bürünmüş 
yaddaşım Əlinin söhbətlərindən bəzi sətirləri saxlaya bilmişdir.Əli söhbət edirdi: 
 - Mən redaksiyada işləyəndə bizim bir iş yoldaşımız vardı.İşləməklə o qədər 
arası olmazdı.Tez - tez redaksiyadan «yoxa» çıxardı.Redaktor ondan 
şübhələndiyindən tez - tez onun oturduğu otağa gələrdi.O da redaktoru «aldatmaq» 
niyyətilə siqareti yandırıb külqabına qoyardı.Özü isə çıxıb gedərdi.Bizdən də xahiş 
edərdi ki, siqareti yanıb qurtaran kimi başqasını odlayıb qoyaq külqabına… 
 Əli, günahı redaktorda görürdü: «Yaradıcı adamın başı üstdə durub ona 
nəzarət etmək onu təhqir etməyə bərabərdir». 
 Dəqiq tarixi yadımda deyil.O yadımdadır ki, «Azərbaycan» curnalı əsrimizin 
görkəmli şairi Nazim Hikmət haqqında böyük material vermişdi.Bu materialı 
oxuyan bir şair heyrətə gəlib dedi ki, vay, bu yazığın (Nazim Hikmə-tin) əməlli - 
başlı faciəsi varmış.Əli bundan çox acıqlandı.Acıqlandı ki, niyə özünü şair 
adlandıran bu şəxsin indiyə kimi Nazim Hikmətdən, onun şəxsi həyatından xəbəri 
yoxdur.Ona görə də dedi: 
 - Əgər o (Əli həmin şəxsin adını çəkərdi) mənim şeirlərimi bəyənərsə, 
deməli, mən yoxam, ölmüşəm.Çünki onun zövqünün səviyyəsinə enmişəm ki, o 
məni bəyənir. 
 Tələbə dostlarımdan biri (onun bir neçə şeirlər kitabı çıxıb) gileylənirdi ki, 
Əli Kərim «Azərbaycan» curnalında işləyəndə onun şeirlərini itirib.Mən bu haqda 
Əlidən soruşdum. 
          - Kimdir o elə? Adı nədir? - deyə  Əli maraqlandı. 
 Dedim adını. 
         - Tanıyıram.Düz deyir.İtirmişəm deyəndə, onsuz  da şeir redaksiyadadır, 
amma yerini bilmirəm.Pis şeiri  «tapıb» oxucuya təqdim edənin günahı, onu 
yazanın günahından çoxdur.Yaxşı şeiri isə şair özü itirsə də, oxucu tapar.Mən heç 
vaxt yaxşı şeiri itirmərəm, amma bilirəm: giley edənlər var.Özü də çoxdur. 
 
 Əli bir nəfərin çıxışı münasibətilə dedi: 
 - Bir ay idi çalışırdı, özünü biabır etsin.Məqsədinə çatdı. 
 Əli danışırdı ki, bir dəfə onun əsərini tənqid edən bir yoldaş sonra Əlidən üzr  
istəyir ki, düz iş görməyib, haqlı tənqid yazmayıb.onda Əli həmin adama deyir: 
 - Eyb etməz, sənin də kişiliyin ona çatır.Sənin də başa düşdüyün oracandır. 
 15 
 Ölüm, Əli Kərimi çox tələsdirdi: «Bu vaxta qədər nə yazmısansa onunla da 
razılaşmalısan.Bəsindir!»- ölüm belə dedi.Əli ölümlə danışa - danışa «Vəsiyyət» 
ini də yazdı.İndi biz  Əli haqqında nə qədər danışırıqsa - danışaq, axırda mütləq 
«Vəsiyyət» i xatırlayırıq.İndi mən necə danışıramsa - danışım, onsuz da siz 
«Vəsiyyət» haqqında düşünürsünüz.Yox, nə siz, nə də mən Əlinin ölümü haqqında 
fikirləşirik.Bizi düşündürən onun poeziyasıdır, ölməz poeziyası! 
… Əlinin ölüm xəbərini mənə deyən adamı boğmaq istədim.Çox təəssüf ki, o 
adam da mənim dostum idi.Bu ağır xəbəriylə düşmənimə çevrildi.İndi də ondan 
uzaq gəzirəm.Bu qaraxəbər adam, qorxuram bir gün mənə başqa bir xəbər də 
gətirə… 
 Get - gedə Əlinin dostları azalırmı? Xeyr.Get - gedə Əlinin dostları 
dəyişir.Vaxtilə Əliyə şeir yazan, indi onsuz da olmayan mövqeyini dəyişir.Amma 
vaxtilə Əli haqqında dumanlı təsəvvürü olan başqa birisi, onu ürəkdən sevir, 
mütaliə edir.Əlinin poeziyası çoxlarını dostlaşdırıb.Bu dostlar, sanki bir cəbhənin 
döyüşçüləridir. 
 Mən onun cənazəsindən yapışmağı özümçün qəddarlıq hesab edir-
dim.Gözüm görə - görə onu torpağa tapşıra bilməzdim. 
 Əli Kərimlə son görüşüm olmayıb.Bir də görə bilməyəcəyim adamdan necə 
ayrıla biləcəyimi təsəvvürümə gətirmirəm.Biz yenə də görüşəcəyik… 
 Taleyim məni çoxlu məşhur adamlarla görüşdürüb.Onların arasında yazıçılar 
daha çoxdur.Əlbəttə, onların hərəsi haqqında heç olmasa, bir qəzet materialı yaza 
bilərəm.Amma yazmamışam.Bəlkə də yazmayacağam.Çünki bir neçə dəfə 
gördüyüm,birlikdə qonaqlıqda olduğum adam haqqında mən yazacağımı başqası 
da yaza bilər.Məncə, haqqında xatirə yazdığın adamı sənin tanımağın azdır.Onun 
da səni tanımağı vacibdir. 
 
      *** 
 
 Bir dəfə Əlinin yaradıcılığı haqqında məruzə etməliydim.Sədrlik edən 
məndən soruşdu: 
 - Neçə dəqiqə danışacaqsan? 
 - Yarım saat. 
 - Yox, çoxdur, lap çoxdur.Baxım görüm, nə haqda danışacaqsan? - deyə o 
məndən məruzəmin mətnini istədi. 
 - Yarım saat çoxdursa, onda…ömrüm boyu danışacağam.Bir  də…mən onun 
haqqında kağıza baxıb danışmalıyammı? Qoy mən biabır olum,amma dost 
haqqında  konspektə baxıb danışmayacağam… 
 Cül Renar deyir ki, dost haqqında yazmaq, ondan ömürlük küsmək 
deməkdir.Məncə, dost haqqında danışmamaq, dost haqqında yazmamaq - dosta 
xəyanət deməkdir.Bəzilərinə bu yazı bəlkə də maraqsız görünər.Onda bunun 
günahı məndədir.Onda elə bilməyin,Əli Kərim ömrü maraqsız olub… 
 Əli Kərim mənim ən böyük sevincim və ən böyük kədərimdir.O, demək olar, 
bütün əsərlərinin çapını görüb, amma bütün kitablarını görməyib. 
 16 
 Əli Kərim! Bu sözü mən «ana», «ata» sözündən də çox işlədirəm.Bu sözü 
«məhəbbət» sözü kimi müqəddəs bilirəm.Əli Kərim mənim xatirələrimdən 
yüksəkdə dayanır.Onun haqqında yalnız danışa bilirəm,böyüklüyünü göstərə 
bilmirəm.Nə qədər məhəbbətlə danışsam yenə mənim məhəbbətimdən yüksəkdə 
dayanır! 
 Bu həm xatirədir, həm də gündəlik.Əlbəttə, mənim elə yaddaşım yoxdur ki, 
1966 - cı il may ayının 25 - də havanın necə olduğunu, Əli Kərimlə nə haqda 
danışdığımı 20 ildən sonra da olduğu kimi xatırlaya biləm.Vaxtilə Əlidən ayrılan 
kimi onunla görüşüm barədə qeydlər aparırdım.İşə bax, sanki ürəyimə dammışdı 
ki, Əli Kərim tezliklə bizi tərk edəcək.Bilirdim?Bəs onda niyə özümü ondan qabaq 
öldürmürdüm? Bilmirdim? Bəs onda niyə məhz onunla görüşlərim barədə gündəlik 
tuturdum?.. 
 İlk görüş.Adam bu görüşün gələcəkldə nə dərəcədə əhəmiyyətli olacağını 
bilmir.Görüşdüyü adamın böyüklüyünü dərk etsə də,görüş zamanı axıb keçən 
söhbətləri yadda saxlamağa cəhd göstərmir.İllər ötəndən sonra o ilk görüşün nə 
şəraitdə baş verdiyini, nədən danışdıqlarını xatırlamaq istəyir.Bütün görüşlər bir 
tərəfədir, ilk görüş bir tərəfə.İlk görüş bayramdır, adi görüşlər isə adi 
günlərimiz.İlk görüş tarixdir, bir tarixin düyün nöqtəsidir.. 
 25 noyabr 1966 - cı il.Bu gün Əli Kərimlə görüş olacaqdı.Əlbəttə, biz onda 
«ilk görüş» barədə söhbət salmırdıq.Və bu «ilk görüş» olmaya da bilərdi.Əgər Əli 
Kərim bir şeyi bəhanə edib, Sumqayıta gəlməsəydi.Həmin görüş Sumqayıt 
politexnik texnikumunda olmalıydı.Düzdür, necə deyərlər, rəsmiyyətdə, onu 
texnikum keçirirdi.Əslində, bu görüşü yada salan, texnikumla Əli Kərim arasında 
«danışıqlar aparan»  Vaqif İbrahim idi.O günə qədər Vaqif də Əli Kərimi şəxsən 
tanımırdı.Əli Kərimin yaradıcılığına xüsusi hörmət etdiyimizdən görüşün baş 
tutması üçün «hər dərdə dözməyə» razıy-dıq.Açığını deyim, həyəcan keçirirdik. 
 Vaqif İbrahim tezdən Bakıya getdi.Əli Kərimi gətirmək üçün.Görüş isə saat 
14 ilə 15 arasında olmalı idi.Mən Sumqayıtda qalıb tez - tez  texnikumla telefonla 
əlaqə saxlayırdım.Hər dəfə də deyirdim: «Siz allah, elə edin, kişinin yanında biabır 
olmayaq». Əli Kərim Bakıdan gələndə biz birlikdə texnikuma getməliydik.Vaxta 
lap az qalmışdı.Bir xəbər yox idi.Dözə bilməyib Bakıya, «Azərbaycan» curnalının 
redaksiyasına zəng etdim.Əli Kərimi soruşdum.Dedilər Sumqayıta gedib.Yenicə 
danışıb qurtarmışdım, texnikum-dan zəng etdilər: 
 - Əli Kərim gəlib, texnikumdadır. 
 Texnikuma çatana qədər görüş başlanmışdı.Buradakı üç nəfər qonaqdan 
yalnız birini tanıyırdım.Sözsüz ki, qalan iki nəfərin biri Əli Kərim 
olmalıydı.Onlardan biri özünü bir qədər «sərbəst» aparırdı.Mənə elə gəldi, yəqin, 
Əli Kərim odur.Yanılırmışam.Məruzədən sonra Əsgər Ələsgərova söz verildi. 
 O, Əli Kərimin «Qağayılar» şeirini kitabdan oxudu.Və şeir haqqında bir 
qədər danışdı.Sonra gözləmədiyim halda mənə söz verdilər.Bir neçə kəlmə Əli 
Kərimin yaradıcılığı haqqında danışdım.Yerimə qayıtmaq istəyirdim ki, bir nəfər 
qolumdan tutdu və özüylə yanaşı oturtdu.Bu, Əli Kərim idi! Qonaqlardan biri - 
Yusif Həsənbəy də çıxış etdi.O, sözarası dedi: «Əlinin oğlanlarından birinin adı 
Azərdir.Bu ad elə - belə qoyulmayıb.Oğul mənimdir; Azər qoymuram, filan 
 17 
qoyuram.Siz mənaya fikir verin: «Azər!» Hamı gülüşdü…Sonra Əli Kərim bir 
neçə şeir oxudu.Görüşün sonunda Əli Kərimin üstünə çiçək dəstələri yağmağa 
başladı.Texnikumdan çıxarkən Əli Kərim çiçək dəstəsini çoxuna təklif 
etdi.Götürən olmadı.Sonra o, bir nəfər qıza yaxınlaşıb çiçək dəstəsini ona vermək 
istədi.Qız tərəddüd edirdi, utandığından bilmirdi nə etsin.Axır ki, çiçək dəstəsini 
Əli Kərimdən aldı. 
 Bir qədər şəhəri gəzdikdən sonra Əli Kərimgili Bakıya yola saldıq.Əlbəttə, 
şəxsən mən bu görüşdən sonra Əli Kərimlə «silsilə görüşlər» keçirməyi, onunla 
dostlaşmağı qərarlaşdırmamışdım. 
 Sabahısı gün görüş haqqında xəbər verdirmək üçün «Kommunist Sumqaita» 
qəzetinin redaksiyasına yollandım.Yazıçı K.Xramov burada işləyirdi.Görüşün necə 
keçdiyi, kimlərin çıxış etdiyi barədə soruşdu.Ondan xahiş etdim ki, yaxşı olardı, 
Əlinin şeirindən bir parça da versin.Elə bu niyyətlə də Əli Kərimin rus dilində 
çıxan kitabını özümlə aparmışdım.Xromov kitabdan «Həmişə səfərdə» şeirindən 
bir parçanı vərəqə köçürdü.Sabahısı gün qəzetdə çıxan xəbər həmin şeir parçasıyla 
başlanırdı: 
 
İnsan dünyaya bənzər,  
Səfərdədir əbədi. 
Gözəl bir səfərdədir. 
Məncə, oturubsa da 
Bir daşın üzərində, 
Mənalı bir kitabı 
Varaqlayırsa əgər, 
Gözəl bir səfərdədir. 
 
 İlk görüş sona çatdı.Əli Kərimlə gələcək görüşlərimdə mən bütün tanın-mış 
adamlarla olduğu kimi, necə deyərlər, ona da salam verib keçəcəkdim.Demək 
istəyirəm, ilk görüşdən sonra Əli Kərimi başqalarından fərqləndirmək, onunla 
dostluq etmək fikrində deyildim.Lakin Əli Kərim başqalarındın fərqləndi.O, ikinci 
dəfə məni görəndə özünü görməməzliyə vur-madı.Bu dostluq, bu tanışlıq üçün Əli 
Kərimə minnətdaram.Əli Kərim gənclərə böyük qayğı ilə yanaşırdı, onlarla dostluq 
edirdi.Gənclərə qayğı göstərməyi özünə borc bilirdi.Təsadüfi deyil ki, onun bir 
neçə gənc şair haqqında «Uğurlu yol» u var. 
 Bir dəfə Əli Kərimlə Sumqayıtdakı mərkəzi şəhər kitabxanasında (indi ora 
uşaq kitabxanasıdır) görüş vardı.Həmin görüşdə iştirak etmədim.Səbəbi o idi ki, 
istəmirdim Əli Kərimin bütün görüşlərində mən də olum.Qorxurdum, bu görüşlər 
mənimçün adiləşsin.Elə bilirdim, Əli Kərim görüşdən sonra bir-başa Bakıya 
gedəcək.Lakin belə olmadı.Bir neçə saatdan sonra Əli Kərim bizə gəldi. 
 - Yaxşı edib getmədin.Biz kimik ki, görüşümüzə də gələsən.Vallah, düz 
deyirəm.Axı, biz nə yazmışıq bizim görüşümüzü də keçirirlər? - deyə Əli Kərim 
görüşünə getmədiyimə görə mənə haqq qazandırırdı. 
 18 
 Deyə bilmərəm: Əli Kərim bunu təvazökarlıqdanmı deyirdi, yoxsa məni 
məzəmmət edirdi.Onu bilirəm, gərək Əli Kərim mənə deyəydi: «Axı, sən necə 
dostsan beş addımlıqda mənimlə görüş keçirilir, orada iştirak etmirsən?» 
 Yenicə oturmuşduq.Əli Kərim dedi: «Mümkünsə, Bakıya sifariş 
verin».Qonaq evinə  keçib telefon nömrəsini yığa - yığa çağırdım: 
 - Əli, bura gəl. 
 - Gəldim! - deyə Əli Kərim telefon olan otağa keçdi.Əli Kərim elə bildi, onu 
çağırıram.Mən heç vaxt ona «Əli» deyə müraciət etmirdim axı.İndi də onu 
çağırmırdım.Kiçik qardaşım Əlini çağırırdım ki, mağazaya göndərim.Əli Kərim 
bunu bilən kimi gülümsündü: 
 - Nə fərqi var: mən qardaş, ya o qardaş.Mən Əli, ya o Əli?  
 Otağımdakı kitab rəflərinin birinin üstündə müxtəlif curnallar 
yığılmışdı.Burada «Azərbaycan» curnalının da bir neçə  ilinin nömrələri 
saxlanılırdı.Əli Kərimin «Pillələr» romanı çıxmış nömrələr də vardı.Başım 
mətbəxdə çay hazırlamağa qarışmışdı.Otağa qayıdanda  gördüm səliqə ilə yığdığım 
curnalların bir sırası yerə tökülüb.Əli Kərim yenidən onları səliqə ilə yığmaq 
istəyir.Təəccübləndim ki, axı, necə olub, curnallar yerə tökülüb.Sən demə, Əli 
Kərim lazım olan nömrəni çəkib çıxarmaq istərkən, «oğurluq etməyi» bacarmayıb, 
curnalları yerə tökübdür.Romanı çıxan nömrələri götürüb vərəqləməyə başladı. 
 Romanın çıxdığı vaxtlar Əli Kərimi nə şəxsən tanıyırdım, nə də onun 
«Azərbaycan» curnalının redaksiyasında işlədiyini bilirdim.O vaxtlar Sumqa-yıtda 
tez - tez görüşlər keçirilirdi.Belə görüşlərin biri Əli Kərimin «Pillələr» romanına 
həsr olunacaqdı.Roman haqqında məruzə etməyi mənə tapşırmış-dılar.Romanı 
oxuduqca fikirlərimi də curnalın səhifələrində qeyd etmişdim. «Tənqidi» fikirlərim 
də vardı.Qeydlər haqqında çoxdan unutmuşdum.Çünki həm görüş baş tutmamışdı, 
həm də üstündən bir neçə il keçmişdi. 
 Bəlkə də Əli Kərim qeydləri görməsəydi, yenidən curnalları yerinə 
qoyacaqdı.O, romanına yox, qeydlərə baxmaq istəyirdi.Görsün, vaxtilə onu 
«tanımayan» bir adam, əsəri haqqında nə fikirdə olub.Açığını deyim, bir bəhanə ilə 
curnalı Əli Kərimdən almaq istədim.Hansı vərəqdə nə yazdığımı unutmuşdum.Ona 
görə də təşviş içindəydim: görəsən, yazdıqlarımdan Əli Kərimə pis təsir edəcək söz 
yoxdur ki? Hərdən əyilib qeydlərə baxırdım.Bunu görən Əli Kərim zarafatla dedi: 
 - Daha sənlik iş yoxdur.Sən sözünü demisən.İndi bizim borcumuzdur onu 
oxuyaq. 
 Bu söz elə bil məni ayıltdı.Doğrudan da: nə yazmışamsa, daha keçib.Axı, nə 
yaza bilərəm? Uzaqbaşı, yazmışam ki, romanın filan yeri zəifdir, filan yeri 
yaxşıdır.Birdən Əli Kərim məni çağırdı: 
 - O biri qeydlərindən başım çıxdı.Amma burada bir söz var, başa düşə 
bilmirəm. 
 Alıb oxudum. 
 O, curnalın hər iki nömrəsinə baxdıqdan sonra dedi: 
 - Bu qeydlərini, lap bir yerdə verdirmək də olar.Düzünü deyirəm.Tənqidin 
də var, tərifin də.Özü də, fikirlərinlə razılaşmaq olar. 
 19 
 Əli Kərimi Bakıya yola saldıq.Tələsik qayıdıb qeydlərə baxdım.Onların 
bəziləri ilə sizi tanış edirəm: «Axı, Osmanlı niyə Azər onlara gələn kimi 
itir.Qonaqdan soruşmur ki, nə işdir». «Nədənsə, elə Azər qapıdan çıxan  kimi 
Zəriflə rastlaşır»; «Yox, inandırıcı deyil.Axı, Zərifə nə oldu ki, birdən - birə belə 
ilahiləşdi?»; «Bəs onun atası niyə axırda unuduldu» - bunlar mənim «tənqidi 
qeydlərim» in bir neçəsi idi.İndi də xoşuma gələn yerlərdən ikisi haqqında.Sizi öz 
qeydlərimlə yox, Əli Kərimin sözləri ilə tanış edəcəyəm.Curnalda işarə 
vurmuşdum ki, bu yerlər xoşuma gəlir: «Əsl dost! Bəzən biz səni görməmiş 
ölürük.Səni başqası ilə əvəz edirik. «Başqası» dediyimin isə gözəlliyi bizim öz 
təsəvvürümüzdən ibarət olur.Səni tapmaq planet kəşf etməkdən asan deyildir.Bəlkə 
mən dostum professor Məhəmmədli öləndən sonra səni axtarmalı idim? 
 Əsl dost! Sən hər yerdə varsan.Bəlkə indi hansı iclasdasa, məclisdəsə, elmi 
müzakirədəsə məni, mənim fikirlərimi qoruyursan…» 
 Romanın başqa bir yerində «tərifli sözlər» yazmışam.Bu parçanın yanın-da: 
«..insan» sözü ilə «dahi» sözü arasında sədd qoymaq lazım deyil.Hər normal 
adamda potensial dahilik vardır…Mənə görə birisinin qaşı çatılanda gərək maşınlar 
dayansın, adamlar ayaq saxlasın, hamı ora axışsın.Şəhərə səs - küy düşsün: Tez 
olun, tez olun! Deyirlər: haradasa bir adam kədərlənmişdir!..» 
 Təsadüfən bu parçaları misal gətirmədim.Mənə elə gəlir, hər birimiz bu 
parçaları öz dəftərsçəmizə qeyd etməliyik.Mənə elə gəlir…hər birimiz bu 
sözlərdən xəbərdar olmalıyıq 
 …Əgər ömrümü yenidən yaşamaq imkanı verilsəydi, bütün keçmiş 
günahlırmla, kədərlərimlə yaşamaqdan imtina etməzdim.Bir şərtlə: Əli Kərimin 
ölümü, 30 iyun 1969 - cu il buraya daxil edilməsin.Bu günü yenidən yaşay a 
bilmərəm.Ömrümün bundan sonrakı illərindən imtina edərdim.Qan 
təzyiqli,müxtəlif xəstəlikli günlərimi, illərimi yenidən yaşayardım. Bircə  30 iyun 
1969 - cu ildən başqa… 
      
     *** 
 
 Bir dəfə Yazıçılar İttifaqında yığıncaq zamanı Əli Kərim arxa cərgədə 
oturur.Yazıçı yoldaşlarından biri ona deyir ki, ay Əli, özünü niyə çəkirsən, keçib 
qabaqda otursana.Əli Kərim deyir: 
 - Mən özümü çəkmirəm siqaret çəkirəm… 
 
 
           Şair yoldaşlarından bir nəfəri maşın alıbmış.Əli Kərim onun maşın 
sürməyindən bərk ehtiyat edərmiş.Elə buna görə də yarızarafat - yarıciddi onun 
maşınını «səyyar tabut» adlandırarmış. 
 
 Bir dəfə söhbət zamanı Əli Kərim dedi: 
 - Moskvada oxuyanda bir dəfə heç yerə məni institutdan çıxarmaq 
istəyirdilər.Konstantin Simonovun yanına getdim.Ona deyən kimi, dəstəyi götürüb 
zəng etdi.İkicə söz dedi: «On poet.Dolcen uçitsya.Vse!» Əli Kərim bu sözləri rus 
 20 
dilində dedi.Özü də çalışırdı ki, Simonov necə deyibsə, o da həmin tərzdə, olduğu 
kimi təkrar etsin. 
 Soruşdum ki, Simonov sizi tanıyırdımı? Əli Kərim yalnız bunu dedi: 
 - Haqqımda ona demişdilər… 
 Əli Kərim heç vaxt özünü «gözümüzdə böyütmək» üçün söz deməzdi. 
 Həssas oxucu üçün Əli Kərim heç kəsə bənzəmirdi.Doğrudur, bəzən onu 
«tanımayan» oxucu ilə rastlaşmışam.Amma elə ki, «Qaytar ana borcunu», «İki 
sevgi» ni xatırlatmışam, dərhal təəssüflənib: necə yəni, mən bu şeirləin müəllifini 
unutmuşam?..  
 Əli Kərim heç vaxt bu və ya başqa yazıçının əsərini pisləməzdi.Yalnız işarə 
ilə, bircə sözlə bildirərdi: «Onun ədəbiyyata dəxli yoxdur!»  
     Gizli deyil ki, adətən,dostlar bir - birindən üz döndərəndə başlayırlar bir -  
birini pisləməyə.Bu, bəlkə də təbiidir.Çünki heç kəs günahı özündə görmək 
istəmir.Əli Kərimin də «keçmiş» dostları vardı.Belə dostlarından söz düşəndə, Əli 
Kərim onları pisləməzdi.Heç vaxt! Eləcə deyərdi: «Aramız bir az sərindir».Və 
başlayırdı həmin adamın yaxşı xüsusiyyətlərindən söhbət açmağa. 
 Ortaboylu Əli Kərim mənimçün ucalıq rəmzi, dostluq rəmzi idi.O, dostluqda 
mənafe güdən adamlara nifrət edirdi.Əli Kərim «mən sənilə dostluq edirəm, ona 
görə ki, sənin yaxşı imkanların var» - dey ə fikirləşən adamlara nifrət 
edirdi.Çatdırmaq istədyini sözlərilə yox, hərəkətləri ilə deyirdi. 
 Heç kəsə həsəd aparmırdı.O, istedadlar haqqında danışmağı elə bil özünə 
borc bilirdi.Bir dəfə erməni şairi Paruyr Sevaka necə zəng etməsindən 
danışırdı.Deyirdi ki, Sevakın telefon nömrəsini bilmirmiş.Yerevana, ATS - ə zəng 
edib.Oradan deyiblər ki, sizə Sevakın ev telefonu lazımdır, yoxsa iş yerindəki? 
 Sonra Əli Kərim heyrətini gizlətmədi: 
 - Vallah, bizdə lap…- O məşhur bir yazıçının adını çəkdi, - telefon 
nömrəsini soruşsan da, bilməzlər… 
 Bilirdim: Əli Kərim Paruyr Sevakla Moskvadakı Ədəbiyyat İnstitutundan 
tanışdır, onunla dostluq edir.Əlbəttə, dediyim kimi, Əli Kərim ona həsəd 
aparmırdı.O, oxucuların sənətkara diqqətindən danışırdı. 
 
     *** 
 
 Dostluqda tanışlıqda, adətən, çox işlədilən bir söz olur.Bu söz, necə deyərlər, 
bir növ parola çevrilir.Dostlar görüşəndə hətta bəzən salam əvəzinə həmin sözü 
işlədirlər.Bizim aramızda da belə bir söz vardı.Daha doğrusu, bu sözü həmişə Əli 
Kərim deyirdi.Bir dəfə hansı münasibətləsə dedim: «İçmək istəyirəm!» Əli bu sözə 
güldü.O gündən sonra Əli Kərimlə görüşəndə, zarafatla mənə deyərdi: «İçmək 
istəyirəm!» Əli Kərim deyirdi ki, bu sözü o, pyesində İxtiyar obrazının dilində 
işlədəcək.Göründüyü kimi, bu sözdə heç bir qeyri - adilik yoxdur.Nə üçün Əli 
Kərim onu təkrar etməyi xoşlayırdı? Mənə elə gəlir, sözün deyiliş tərzi Əli Kərimə 
xoş gəlmişdi.Daha doğrusu, artıq içə bilmək taqətində olmayan bir adamın «içmək 
istəməsi» ona gülməli görünür-dü…İnanın, o, bu iki sözdən bir səhnə yarada 
bilirdi…O bu sözdə bir səhnə görürdü… 
 21 
 Qəribədir, mənə elə gəlirdi, Əli Kərim haqqında məndən başqa heç kəs 
yazmayacaq.Elə bilməyin, özümü Əlinin ən yaxın dostu hesab edirəm.Xeyr, belə 
deməyə tam haqqım yoxdur.Amma mənim də yalnız özümə aid olan dostluq 
hüququm var.İndi Əli Kərim  haqqında yazanları yox, yazmayanları barmaqla 
göstərirlər.Haqqım çatmır deyəm: «Bütün yazıçıları götürün,Əli Kərimi mənə 
verin».Haqqım çatmır deməyə, amma belə demək istəyirəm. 
 Əli Kərim Puşkin yaşda Puşkin kimi məhsuldar işləməsə də,Puşkin kimi 
məsuliyyətlə işləyirdi.Puşkini bəzən mövzu məhdudluğunda təqsirləndirir-dilər.Bu 
sözü Əli Kərim yaradıcılığı haqqında demək olmaz.Bununla Əli Kəri-mi Puşkinlə 
yanaşı qoymaq istəmirəm.Onu Puşkindən «aşağı» şair də hesab etmirəm.Bu, ən azı 
mənim subyektiv haqqımdır. 
 Dünyanın elə bir böyük yazıçısı yoxdur ki,hamı onu eyni dərəcədə 
sevsin.Başqa sözlə desək, onu «sevməyənlər» olmasın.Adətən, deyirlər: «Əli 
Kərim elə şairdir, hamı onu sevir.Onu istəməyən yoxdur».Düzgün deyil.Əlini də 
istəməyənlər vardı.İndi də vardır.Onlar o qədər kiçikdirlər, gözlə görün-
mürlər.Bəzən qonorar xatirinə Əli Kərim haqqında yazırlar, yeri düşəndə deyirlər: 
«Əli Kərim də bizim kimi yazanın biriydi».Xeyr! Əli Kərimi yalnız bircə şairə 
oxşatmaq olardı: Əli Kərimə! Əli Kərimə oxşamaq istəyənlər isə çoxdur… 
 Əli Kərim yazıçı səliqəsindən danışarkən deyərdi: 
 - Heç vaxt bir gündə iki redaksiyaya getməyin.Heç vaxt tez - tez oxucu-ların 
qapısını döyməyin.Bəziləri çalışırlar, bir gündə bir neçə qəzetdə, radioda çıxış 
etsinlər.Bax, buna yoxam.Oxucu sənin imzan üçün intizarda olmalıdır.Yoxsa 
deməmlidir: hara baxırsan, bu evi yıxılan orda.Əhməd Cəmilin klassik bir sözü 
var.O deyir: biz bəzən kədərlənməliyik ki, bizi çap edirlər.Düz deyir! 
 
      *** 
 
 Əli Kərim son dərəcə təvazökar idi.Çalışırdı, heç vaxt, heç kəs onu 
təmtəraqla qarşılamasın.Həmişə istəyirdi, onun görüşündə əl çalmasınlar, tərifli 
sözlər deməsinlər.Bu, mümkün idimi?.. 
 Sağlığında onun heç bir görüşündə nə məruzə etmişəm, nə çıxış.İlk görü-
şümüzdəki çıxışımdan başqa.Yadıma gəlir: Sumqayıtda «Qızıl qanad» ın 
müzakirəsində belə çıxış etdim: «Əli Kərim, indi burada haqqında danış-dığımız 
Əli Kərim deyil.Ən həqiqi Əli Kərim onun kitablarındadır, yaradıcılı-ğındadır.Siz 
oxucular, heç kəsin dediyinə qulaq asmayın, Əli Kərimin kitab-larını tapıb 
oxuyun!» 
 Bir dəfə (18 yanvar 1968- ci ildə) Əli Kərimi kimya zavodunun işçiləri 
görüşə çağırmışdılar.Biz birlikdə zavoda getdik.İdarənin qabağında «Kimyaçı» 
qəzetinin yeni nömrəsi vurulmuşdu.Qəzetin bir səhifəsi Əli Kərimə həsr 
olunmuşdu.Orada Əlinin şəkli və şeirləri verilmişdi.Qəzetin redaktoru Oqtay 
Cəfərov səhifəni böyük zövqlə tərtib etmişdi.Səhifəyə baxıb sevinirdik.Əli Kərim 
isə səhifəni görən kimi dedi: 
 - Sənə nə deyim, ay Oqtay.Məni biabır edib ki…Siz allah, qopardın bu 
qəzeti, yaxşı deyil, - deyə gülümsündü.Əlbəttə, təvəzökarlıqdan belə edirdi. 
 22 
 Görüş qurtardıqdan sonra bizi böyük bir salona apardılar.Adətən, yaxşı 
toylarda belə gözəl məclis düzəldirlər.50 nəfərə qədər adam olardı.Şəhərimizin 
musiqi həvəskarlarından da vardı: çalıb - oxuyanlar, sağlıq deyənlər, şeir 
deyənlər.Əli sözarası zarafatla dedi: 
 - Vallah, Oqtay, iki subay olsaydı, elə burdaca toylarını edərdik.Onsuz da 
əməlli - başlı xərc çəkilib. 
 Əlinin toyunda olmamışam.Amma onun yaradıcılıq bayramında,yara-dıcılıq 
toyunda (kim deyir ki, belə demək mümkün deyil) iştirak etmişəm.Həmin toyda 
«bəyin» - Əli Kərimin necə oynadığının şahidi olmu-şam.İnanıram: Əli Kərim heç 
vaxt, heç bir məclisdə (bəlkə toyunda da) belə şən olmayıb.Yadıma gəlir, bütün 
məclis iştirakçıları gecənin sonuna 5 - 10 də-qiqə qalmış rəqs etməli oldular.Bu 
qərar öz - özündən yarandı.Əli ilə yanaşı oturmuşdum.Onu da rəqsə dəvət 
etdilər.Bu vaxt üzümə baxdı: «Oynayım, ya yox?» 
 İşarə etdim ki, oynamaq lazım deyil.Təkid etdilər.O, oxucu dostlarının 
sözünü yerə salmadı.İndi də həmin an gözümün qabağındadır: damağında siqaret, 
pencəyinin düymələri açıq vəziyyətdə rəqs edirdi.Bəzən dizi bükülü vəziyyətdə 
əyilib - dururdu.Sonra Əli təngnəfəs halda öz yerinə qayıtdı.Çox yorulmuşdu: 
 - Elə bilirlər, şeir yazmaqdan başqa əlimizdən bir iş gəlmir, - Əli oynaya 
bilməsinə işarə etdi. 
 Niyə bu qədər dəqiqliklə Əlinin söhbətlərini, hərəkətlərini verməyə 
çalışıram? Ola bilsin, bu, indiki dövr üçün,indiki nəsil üçün maraqlı 
qarşılanmasın.Amma gələcək nəsil bunu bizdən tələb edəcək.Onlara böyük 
şəxsiyyətlərimiz haqqında nə gəldi danışmaq olmaz. 
 Emiliya Stepanova V.Mayakovski haqqındakı xatirəsində yazır ki, böyük 
şairlə rastlaşdığı vaxt onun əynində noxud böyüklükdə qara xalları olan ağ rəngli 
şalvar, moruq rəngli cilet vardı.Yan cibində böyük alüminium qaşığı görünürdü. 
 Açığını deyim ki, bəziləri vaxtilə bu sözlərə birtəhər baxardılar: «Nəyə lazım 
şair haqqında yazarkən onun…cibindəki qaşıqdan tutmuş hər şeydən 
yazasan».Doğrudur, bütün bunların yaradıcılıqla heç bir əlaqəsi yoxdur.Bunlar 
şairin nə xeyrinədir, nə də zərərinə.Amma bu, bizim üçün maraqlıdır.Məsələ 
burasındadır ki, şairin yaradıcılığından danışmaq üçün onu şəxsən tanımaq, 
görmək, söhbət etmək vacib deyil.Mən inanıram ki, Əli Kərimin yaradıcılığı 
haqqında ÕXI əsrin sonunda da maraqlı söhbətlər, mübahisə və müzakirələr 
olacaq, dissertasiyalar yazılacaq.İnanmayanlar varsa, gözləsinlər ÕXI əsri! 
İnanıram ki, Əli Kərimin ən yaxşı oxucuları, ən gözəl tədqiqatçıları hələ 
qabaqdadır. 
 Əli Kərim haqqındakı yazımda belə bir niyyətdə olmuşam: onun 
yaradıcılığından yox, şöhrətindən, söhbətindən, xasiyyətindən danışım. 
 Həyatımı ona görə qiymətli hesab edirəm ki, Əli Kərimlə bağlı günlərim, 
görüşlərim var.Məni bağışlayın: Əli Kərim bir neçə ildir vəfat edib…onun 
haqqında xatirə yazıram.Tez deyilmi? İnsafsızlıq deyilmi? Hələlik onun gülüşü, 
gözləri, sifəti, yerişi, şeir deməsi hafizəmdən silinməyib.Mənimçün Əli Kərim 
həmişə sağdır.Əgər o sağ deyilsə, deməli, mən də onunçün sağ deyiləm, 
ölmüşəm.Çünki mən onu necə tanıyırdımsa, o da məni elə tanıyırdı.Biz bir - 
 23 
birimizdən gizli yaşaya bilmərik…İndi…Əlinin şəkillərinə baxanda, heç bir 
fotoqrafın işini bəyənmirəm.Əli Kərim sadəliyi, Əli Kərim böyüklüyü şəkil-
lərdə…nədənsə məni qane etmir. 
 O, daxilən böyük idi.O, daxilən qürurlu idi.Özündən yaşlıların yanında bir 
qədər qaradinməz, sakit idi.Bizim üçün isə söhbətcil, zarafatcıl idi.O bu və ya 
başqa bir adamın söhbətlərini, hərəkətlərini olduğu kimi təkrar edərdi, məəttəl 
qalardıq… 
 Son dərəcə sakit təbiətli idi.Mübahisə etməyi sevmirdi.Həmişə astadan 
danışardı.İstedadsızlara gülmürdü, amma onları məzəmmət edirdi: «Kişi bildiyi 
işdən yapışmalıdır». 
 1968 - ci il oktyabr ayının 20 -si.Sumqayıtda, mərkəzi şəhər kitabxana-sında 
gənc şair Əşrəf Şəfiyev ilə görüş vardı.Əlini də çağırmışdıq.Söz Əli Kərimə 
verildi.O, Əşrəfin şeirlərindən danışdı, sonra dedi ki, ədəbiyyata savad-
sız,istedadsız adamlar da gəlmək istəyirlər.Əli belə bir əhvalat danışdı: 
 Bu yaxınlarda qatarda (Əli sonra evdə dedi ki, bu söhbət qatarda olmayıb, 
redaksiyada olub) bir yoldaşla rastlaşdım.Yaxşı vəzifədə işləyir.Xeyli söhbət 
etdikdən sonra o mənə dedi: «Bir az şeirim var, icazə versəniz, sizə 
oxuyardım».Düzü, bir az inanmadım.Bu vücudun da sahibi şeir yazır? 
Razılaşdım.Çox həvəslə oxudu.Belə bir beyt indi də yadımdadır: 
«Hər işimiz tamamlandı, 
Qoyun - quzu hamamlandı». 
 
  
  Nə etmək olardı? Qafiyə də yerindəydi, vəzn də.Bircə kişinin ağlının yerində 
olduğuna şübhəm vadı… 
 Əli bunu deyən kimi hamı gülüşdü.Elə bilməyin, qəsdən, oxucuları gül-
dürmək üçün bu əhvalatı danışdı.Xeyr.Əli ədəbiyyata, poeziyaya hörmətdən 
danışırdı.(Biz sonra öyrəndik ki, həmin şeirin müəllifi Əlidən narazı qalıb.Onun 
işlədiyi «Azərbaycan» curnalının redaktoruna şikayət edib ki, niyə şair bu cür 
«mükəmməl» şeiri bəyənməyib? Bunu bizə Əli özü danışdı.) Yadınızdadırsa, hətta 
Əlinin bu baradə şeiri də var: 
      Şeir gətirdi, 
      Həm şeirdir, 
      Həm də ki, qoşma, qəzəl, bayatı, 
      Aldım, baxdım, 
      Nə gördüm: həftəbecər boyatı. 
      Kəlmələr bir - birindən 
      Xəbər verən xəfiyyə… 
 Görüşdən sonra Əli dostu Altay Məmmədovu görmək üçün Sumqayıt-dakı 
Gənc Tamaşaçılar Teatrına getməli idi.Altay Məmmədov da Bakıdan Əli ilə 
birlikdə gəlmişdi.Teatrda onun «Yadındamı» pyesinin məşqləri gedirdi.Əli dedi ki, 
Altay Məmmədov teatrda işi olduğundan birbaşa oraya getdi.Mən evə qayıtmaq 
istəyirdim.Əli Kərim dedi: 
 24 
 - Bəs bu işin axırı nə olacaq, sən bizimlə getmirsən? - deyib tanış yoldaşlarla 
teatra, A.Məmmədovu görməyə getdi. 
 Aradan bir neçə saat keçmişdi.Axşamüstü idi.Əli bizə qayıtdı.Məni görən 
kimi zarafatla dedi: «Qaçıb gəldin, elə bilirsən, tapa bilməyəcəyik?» 
 Əli telefonla Bakıya danışmaq istəyirdi.Ümumiyyətlə, Sumqayıtda olan-da 
həmişə çalışardı evlərinə xəbər versin: ondan narahat olmasınlar. 
 Əlinin öz evində telefon olmadığından biz ya onun qonşularına zəng 
vurardıq, ya da qayınatasıgilə.Sifariş verəndən sonra Əlini çağırdım.O, sevincək 
halda: 
 - Hə, gəldim, - deyib telefon olan otağa keçdi.Həmişə olduğu kimi yenə də 
çox astadan, bir neçə söz deyib dəstəyi yerinə qoydu.Telefonla uzun - uzadı 
danışmağı sevmirdi.Hətta, bir neçə dəfə özü yox, biz zəng edib deyərdik ki, Əli 
bizimlədir. 
 Onunla görüşlərimin bəzisinin dəqiq tarixini bilmirəm.Xüsusən son 
görüşlərimin.Bəzi zarafatları isə indi də xatirimdədir. 
 1968 - ci il yanvar ayının 3 - ü idi.Universitetdə imtahan verirdim.Fasi-ləyə 
çıxmışdıq.Yeməkxanadaydım.Tələbə dostlarımdan Möhbəddin Səməd yaxınlaşıb 
dedi: «Tez ol,Əli Kərim səni gözləyir».Xörəyimi axıradək yeyə bilmədim.Çıxıb 
görüşdüm.Salamlaşdıqdan sonra Əli zarafatla dedi: 
 - Sən buraya oxumağa yox, yeməyə gəlirsən.Tələbə, tənəffüsdə seminara 
hazırlaşmalıdır, sən isə… 
 Tələbə dostlarımdan biri mənə demişdi ki, Əli Kərimin universitetə 
gəlməsini bəziləri düzgün başa düşməzlər.Elə bilərlər o məni müəllimlərə 
tapşırmaq üçün gəlir.Amma inanın, bu, nə Əli Kərimin, nə də mənim ağlıma 
gələrdi.Gizlətmirəm, bir dəfə dərsə gecikməyimdən narahat olduğumu görən Əli 
Kərim dedi ki, əgər lazım gəlsə…(o mənim müəllimlərimdən birinin adını çəkdi) 
deyərəm ki, üzürlü hesab etsin.Açığını deyim,əvvəlcə inanmadım ki,Əli Kərim 
həmin adamla dostluq edə. «Kəşfiyyat» apardıqdan sonra gördüm yanılırmışam… 
 Biz tənəffüsü şəhərdə gəzirdik.Müəllimlərimdən biri ilə rastlaşdıq.Əli onu 
daha yaxşı tanıyırdı.Bu adamın müəllimliyi yazıçılığından da zəif idi.Biz ondan 
ayrılandan sonra Əli dedi: 
 - Ondan da zəif yazmaq üçün Şekspir istedadı lazımdır.Az yox, Şekspir 
istedadı.(Nədənsə, Əli elə hesab edirdi ki, zəif yazmaq üçün də xüsusi «istedad» 
lazımdır.) 
 - Əli müəllim, o mənim müəllimimdir, - deyə gedən adama işarə etdim. 
 - Nə danışırsan, o sizə dərs deyir? Onun dərsinə necə qulaq asırsınız? Sən 
allah, o nədən danışır? Vay, vay… 
 Burada bir cəhəti qeyd etmək istəyirəm.Əli həddindən artıq tələbkar şair olsa 
da, heç vaxt şəxsi münasibətlərinə görə bir yazıçının yaradıcılığını pisləməzdi.Əgər 
biz bu və ya başqa şairi insafsızcasına «rədd» edirdiksə, Əli deyirdi: 
 - Yox, insafən, onun da özünə görə sözü var.Məsələn, onun… - Əli hə-min 
şairin müvəffəqiyyətli şeirlərinin adlarını çəkərdi.Misralarını əzbərdən deyərdi… 
 25 
 Onun həyatında bəlkə də mən yoxam, amma onsuz mənim həyatım, 
tərcümeyi - halım yoxdur.Əli Kərim hamıya xeyirxahlıq göstərməyə, kömək 
etməyə hazır idi.Bununçün hamımız ona borcluyuq. 
 Əli Kərim yaxından tanıdıqları adamların çoxu haqqında lətifəyəbənzər 
söhbətlər edərdi.Amma bu, istehza deyildi! Adamların unudulmaması üçün bəlkə 
də bir bəhanə idi.Əli Kərim bəhanəsi! Belə zarafatcıl adam özü haqqında çıxış 
etməkdən qaçardı. 
 Sizə qəribə görünməsin bu sözlər: Əli Kərim sağlığında deyə bilmədiyi 
sözləri ölümündən sonra dedi.Sağlığında görə bilmədiyi işləri ölümündən sonra 
gördü.Elə bilməyin, söz deməyə, iş görməyə cəsarəti çatmadı!M.Lermantov kimi o 
da çoxlu kitab buraxdırmadan, A.Puşkin kimi heç bir xarici ölkədə olmadan vəfat 
etdi.Aleksandr Blokun belə bir fikri var: «Gözəlliyin, qəribəliyin yanımızda 
olduğunu biz çox gec başa düşürük».Mən-cə, bu, həmişə belə olmur.Daha doğrusu, 
hamı üçün belə olmur.Əli Kərimin sağlığında ona  olan məhəbbətimi 
bildirmişdim.İndi heç bir hərəkətim üçün peşman deyiləm. «Əgər o sağ olsaydı, 
mən belə edərdim» demirəm.Əgər Əli sağ olsaydı, sağlığındakı qədər onu 
sevərdim! Çox yox, eləcə sağlığındakı qədər! 
 Kim Əli Kərim haqqında söz deyibsə - ürəkdən deyib.Az sözlə də olsa Əliyə 
böyük məhəbbətini çatdırmaq istəyib.Yeqor İsayev deyib: «O vaxt mərhum Əli 
Kərim də bizimlə oxuyurdu, gözəl şeirlər yazırdı.Əsl istedad idi».Başqa bir 
görkəmli şair - Mustay Kərim Əli Kərimin vəfatını eşitdikdə təbiidir, dərindən 
kədərlənib və deyib: «…Azərbaycan poeziyası mənimçün çox əzizdir, ona görə də 
onun hər bir itkisi məni kədərləndirir.Lakin bu itkidə mənə təsəlli verən odur ki, 
Əli Kərimin ardınca Azərbaycanın istedadlı gənc şairləri gedirlər». 
 Bu sözləri yazdım və yadıma düşdü ki, doğrudan da, Əli Kərim özündən 
kiçiklər üçün heç vaxt köməyini əsirgəməyib.Bəziləri kimi onlara laqeyid 
olmayıb.Yadıma düşdü ki, bəziləri, guya Əliyə canıyananlıq edib deyirdilər: «Ay 
Əli, sən bu cavan yazanlara yaman üz vermisən.Əşi, qov onları, qoy get-sinlər, 
sənə mane olurlar».Amma bilmirdilər ki, elə Əlinin canı cavanlarda-dır.Necə ki, 
indi cavanlar onun qədrini bilirlər. 
 Əli Kərimi kim görübsə, mütləq ömürlük onun yaddaşına həkk olub.Təkcə 
mənalı gözləri və sifəti ilə yox, «səhnələşdirdiyi» söhbətləri ilə.Doğ-rudur, bu 
söhbətlərin bəzilərinin, necə deyərlər, Əli Kərimə dəxli yoxdur.Amma onları Əli 
Kərim danışıb deyə, maraqlıdır, yaddaqalandır. 
 …Sumqayıtda Əli Kərimin «Ürək güzgüsü» pyesi tamaşaya 
qoyulmalıydı.Rollar bölüşmüş, məşqlər gedirdi.Təbiidir, bu münasibətlə Əli Kərim 
tez - tez Sumqayıta gəlir, bəzən axşamlar da burada qalırdı.Bir neçə dəfə o, teatrın 
aktyorları ilə yataqxanada qalıb.Hidayət Ələkbərov həmin günləri belə xatırlayır: 
 - Əli Kərim mənimlə bir otaqda gecələməli oldu.Söz yox, onun mənim 
otağımda gecələməsinə sevinirdim.Amma Əli müəyyən səbəblərə görə bir qədər 
narahat idi.O vaxtlar mən teatrda aktyor işləyirdim.Pyesin məşqləri zamanı biz 
aktyorlar, nədənsə, fikirləşirdik ki, Əli Kərim filan yeri başqa cür yazsa, daha yaxşı 
olar. 
 26 
 Demək olar, Əli Kərimə hərə öz bildiyi kimi «nəsihət» verirdi.Təəccüblü bu 
idi ki,Əli Kərim qətiyyən bizə qarşı çıxmırdı.Nə təklif edirdilər, sakitcə 
razılaşırdı.Başqası olsaydı, buna dözməzdi.Demə, o, aktyorların bu «nəsihət-ləri», 
özlərini necə aparmaları barədə gələcəkdə pyesə əlavələr etmək fikrinə düşübmüş! 
Doğrudur, nəhayətdə Əli Kərim teatrın kollektivi ilə razılaşmadı və pyes 
Sumqayıtda tamaşaya qoyulmadı… 
 O vaxtdan illər keçir.Çox hadisələr, çox adamlar yaddan çıxıb.Amma Əli 
Kərimin söhbətlərini unutmaq olmur.Axşamlar gec yatardıq.Əli maraqlı söhbətlər 
edərdi.Hamısı da dəqiq yadda qalıb.Əli Kərim danışırdı ki: 
 - Moskvada, Ədəbiyyat institutunda oxuduğumuz illərdə bir dəfə görüş 
vardı.Azərbaycanlı şairlərdən də bir nəfəri çıxış etməliydi.Ona söz verilən kimi 
sürəkli əl çaldıq.Çıxış edəcək şair də xitabət kürsüsündən başı ilə bizə razılığını 
bildirdi.Görünür, onun hərəkətləri, ya da çıxışı dekanın xoşuna gəlməmiş-di…Ona 
görə də həmin yoldaşı danladı: «Sən bizi biabır elədin, bu nə çıxış-dır?» Bizim şair 
dostumuz ona nə desə yaxşıdır: «Bura bax, rədd ol bura-dan.Sənin heç Puşkinin də 
belə alqışları görməyib».Məsələ burasındadır ki, biz ona zarafatla əl çalırdıq… 
 …Əli Kərimin «Ürək güzgüsü» pyesinin tamaşasına baxmamışam.Söh-
bətlərdən yadımda qalan bu olub ki, lirik qəhərəman bütün əsər boyu çalışır, elə bir 
ürək güzgüsü düzəltsin ki, o, insanların keçmiş günahlarını da göstərə bilsin.Ora 
baxan kimi aydın olsun ki, sən keçmişdə hansı günahları işləmi-sən.Lirik 
qəhrəman belə bir güzgü düzəldir.Amma indi ona birinci kim ürək edib baxacaq? 
Axı, hərənin bir günahı var və istəmir ki, o günahdan başqaları da xəbər tutsun… 
 Etiraf edirəm, o vaxta qədər rəssam V.Polenovun «Xristos və günahkar 
qadın» əsəri haqqında bir söz eşitməmişdim.Əli Kərimə isə elə gəlirmiş ki, kimsə 
onu bu əsərdən təsirlənməkdə təqsirləndirə bilər.O bu əsər haqqında bizə 
danışmaqla sanki başqalarına da bildirmək istəyirdi ki, elə bilməsinlər, ondan 
Əlinin xəbəri yoxdur: «Ərinə xəyanət etmiş bir qadını yəhudi keşişləri Xristosun 
yanına gətirirlər.Qaydaya görə həmin qadın daşla əzişdirilməliy-miş.Keşişlər 
soruşurlar ki, bu qadına nə cəza verək, Xristos da deyir: «Sizin hansınızın günahı 
yoxsa, qoy o qadına bir daş atsın».Xristosdan bu sözü eşi-dənlər hamısı geri 
çəkilirlər.Belə çıxır, günahı olmayan adam yoxdur». 
 Əli Kərim çox oxuyub az yazan şairlərdən idi.Həm də onun «özünün» xüsusi 
müəllifləri vardı.Elə bil o bu müəlliflərin əsərlərində başqalarının oxumadığı 
yerləri oxuyurdu.Başqalarının görmədiyi yerləri görürdü.O, sevdiyi yazıçıların 
əsərlərini oxumağa qeyri - adi mənəvi ehtiyac hiss edirdi.Dostu Altay Məmmədova 
göndərdiyi teleqramın birində yazır: «Bu günlərdə Remar-kın kitabı çıxıb.Gələn 
görüşlərədək.Öpürəm».Və yaxud Əli Kərim Kislovod-skda dincələrkən Altay 
Məmmədova göndərdiyi teleqramda xahiş edir ki,ona kitab göndərsin.Əlbəttə, o, 
Bakıya qayıdacağını da gözləyə bilərdi.Gözləyə bilərdimi? Gözləyə bilsəydi, belə 
etməzdi… 
 Mən çox istərdim Əli Kərimin Altay Məmmədovla dostluğu barədə xüsusi 
məqalə yazım.Bu dostluğa hansı bucaq altında baxırsansa bax, mütləq ülvi,ideal 
hisslərlə qarşılaşacaqsan.Bu dostluq sənə kiminləsə dostluq etməkdə yol göstərər, 
örnək ola bilər.Onların arasındakı dostluğu təmizliyinə görə nə büllur bulaqların 
 27 
suyu, nə də dağ zirvəsinin qarı ilə müqayisə etmirəm.Onların arasındakı dostluğu 
təmizlikdə yalnız özlərinə oxşatmaq olar.İstər birlikdə, iəstərsə də ayrı - ayrılıqda. 
 Altay Məmmədovun Rəsul Rzaya bir məktubu var.Məktub Rəsul Rzaya olsa 
da, əvvəldən axıra Əli Kərim haqqındadır.Həmin məktubu təhlil etməyi, nəticə 
çıxarmağı sizin öz öhdənizə buraxıram. 
 «Əziz və doğma Rəsul müəllim, salam! 
Bu kiçik məktubu yazmaqdan məqsədim sizin diqqətinizi dostum və qardaşım Əli 
Kərimin şəxsi həyatına yönəltməkdir.Onun gözəl şair və insan olmağını  siz çox 
yaxşı bilirsiniz.İş burasındadır ki, Əlinin üzünə irişəsi bəzi bədxahlar onun 
yaradıcılığına irad tuta bilmədiklərindən haqqında saxta lətifələr quraşdırıb, orda - 
burda qeybət edir, ictimaiyyət arasında onu gözdən salmağa, içkibaz kimi qələmə 
verməyə çalışırlar.Halbuki onların çoxu bu sahədə gödən yırtır, amma Əlinin adı 
bədnamdır.Mən heç də Əlini suya çəkmək fikrində deyi-ləm.Əli bəzən ölçü hissini 
itirib kimlə içməyin fərqinə varmır. 
 Rəsul müəllim, Əli ilə yaşımız eyni olduğuna görə mən ona bu sahədə təsir 
göstərməkdə acizəm.Bir də ki,mən burda, o Bakıda.Həm də bizim dostluq 
müqaviləmizdə belə bir maddə var: «Bir - birimizə nəsihət verməyəcəyik, lazım 
gəlsə qəzəblənməyəcəyik».(Heç Əliyə qəzəblənmək olar?) 
 Rəsul müəllim, Əli öz həyatını normal qura bilməmişdir.Onun indiyə kimi 
evi yoxdur.Qayınatasıgildə (Montin qəsəbəsində) olurlar.Qeyri millətlərə qayınata 
evində yaşamaq bəlkə də adi bir haldır, lakin bu, hələ bizim ənənə-mizə daxil 
olmamışdır.Müşahidələrim əsasında deyə bilərəm ki,Əlinin arvadı çox gözəl,əzmli, 
savadlı və yüksək zövqlü bir insandır.Əlini çox gözəl başa düşür.İki də qəşəng 
oğlanları var.Əlinin qayınatası da, qayınanası da yaxşı adamlardır.Lakin bütün 
bunlara baxmayaraq Əli özünü orada sərbəst hiss edə bilmir.Bəzən içmək meyli də 
burdan doğur. 
 İkincisi, Əli görür ki, o qazansa da, qazanmasa da ailə dolanır.Məncə, ailə 
qayğısı  heç də yaradıcı adamı əsas işdən ayırmır.Bəlkə də bu qayğı onu müəyyən 
bir məqsədə yönəldir, intizamlı edir, çalışqan edir, sürətlə iş gördürür və sair…Elə 
etmək lazımdır ki, ailəsinin qayğısını tək Əli özü çəksin.Bunun nəticəsində Əlinin 
haqqındakı xırda - para söhbət də öz - özünə aradan çıxar.Bütün bunlar üçün hər 
şeydən əvvəl Əliyə ev lazımdır…» 
 İndi özünüz deyin:  adam həmişə belə qayğıkeş, həm də hər şeyi həyatda 
olduğu kimi görə bilən və deyə bilən dostlarla əhatə olunurmu?..Mən bu sözləri 
Altay Məmmədovun Əli Kərimə olan məktubuna da aid etmək istərdim.Daha 
doğrusu, bu məktubdakı sözlər onların bir - birinə olan sonsuz hörmət və 
məhəbbətindən xəbər verir.Bu qayğı, bu məhəbbət təkcə insana aid 
edilməməlidir.O həm də ədəbiyyata göstərilən qayğıdır.Bu qayğıda nə dərəcədə 
böyük tələbkarlıq var! 
 «Əzizim Əli.Heç bilmirəm, sənə məktub yazmaq haradan ağlıma gəl-di.Yazı 
masasının arxasında oturub fikirləşirdim, gözüm sənin bir curnaldan cırıb 
saxladığım şeirlərinə sataşdı.1952 - ci ildə yazmısan.Bəlkə də həmin şeirlər bu 
məktubun yazılmasına səbəb oldu.Bilmirəm.Bir məsələ yadımdadır ki, on - on iki 
gün bundan əvvəl həmin şeirləri curnaldan qopararkən  belə bir qərara gəldim: 
 28 
fevralda Bakıda olanda kitabxanadan sənin bütün şeirlərini kartoteka üzrə tapıb 
oxuyacağam.Çünki əlimdə olan şeirlər - «Məlahət», «Ana», «Sevgilimə cavab», 
«Qızın sevgisi» sənin inkişafının istiqamətini müəyyənləşdirmək üçün maraqlıdır. 
 «Sevgilimə cavab» müəyyən bir poetik fikri ifadə eləsə də, çox qurudur, 
onun əksinə - «Məlahət» çox suludur.Bu suyun içində qığılcım kimi parlayan ifadə 
ilə «Bütün dərslərinə göstərsən həvəs» kimi quru nəsihət də var.Hər halda bugünkü 
Əliyə «Ana» və «Qızın sevgisi» nisbətən daha çox yaxındır.Şeirlərinin bəzilərində 
yumor hakimdir, hamısında epik ünsür, sücet.Bunlara görə yaşasın «Dəllək!» Əli, 
şeirləri kitaba verəndə…» 
 Məktub burada qurtarsa da, mənimçün bəzi suallar yaranır.Yazını, yarımçıq 
qoyub Kirovabada - yaradıcılığına pərəstiş etdiyim Altay Məmmə-dova zəng 
vururam.İstirahət günüdür, səhər tezdən.Ana - bacı nəvazişli bir səslə mənə 
deyirlər: «Altay yatır, bu dəqiqə oyadaram».Qıymıram.Deyirəm, bir azdan zəng 
vuraram.Kim bilir, bəlkə o, bu an Əli Kərimi yuxuda görür-müş! Kim bilir, bəlkə 
elə  bu an  o, hiss edib ki,Əli Kərimlə bağlı ondan nə isə soruşacaqlar.Dəstəyi özü 
alır.Səsini milyon səs içində tanıyıram.O isə mənim adımdan da xəbərsizdir.Amma 
Əli Kərimin adını çəkmişəm deyə mənim kimli-yimi təkrarən soruşmur!Əliyə 
yazdığı məktubundakı «Dəllək» lə maraqlanı-ram: 
 - Altay müəllim, axı mən Əli Kərimin «Dəllək» adlı yazısına rast 
gəlməmişəm… 
 - O başqa adla mətbuatda çıxıb. «Şillə» adıyla. 
 - Məktubunuzda kiməsə işarə ilə «Hemenqueyremark» deyirsiniz.Kimə 
işarədir? 
 - Tanışlardandır.O hissəni yazmaya da bilərsən. 
 - Məktubdan hiss olunur, siz həmin adamın yaradıcılığına hörmət edir-
siz.İstəyirəm məktubu bütövlükdə… 
 - Bax, gör, necə istəyirsən.Gərək arxayınlıqda səninlə söhbət edək. 
 - Altay müəllim,şübhəm üçün üzr istəyirəm.Əli Kərimin  Kislovodskdan sizə 
göndərdiyi teleqramda o, kitab istəyir.Bəlkə parolunuz varmış? Bəlkə pul 
istəyirmiş?.. 
 - Belə işlər də olurdu.Amma həmin teleqramla ona kitab göndərmi-şəm.Nə 
yazmaq istəyirsən Əli haqqında? 
 Utandım deməyə.Onu da demədim ki,Altay müəllim, Əli Kərim haqqında 
irihəcmli yazı oxumaq arzusunu vaxtilə siz «Ədəbiyyat və incəsənət» qəzetində 
bildirmisiniz.Bilirəm, zəngimlə sizi kövrəltdim.Əli Kərimli günlərinizə 
qaytardım.Bilirəm,Bakıya gələndə Göyçaydan keçərkən maşınınız sola 
burulacaq,Əlinin qəbrini ziyarətə gedəcəksiniz.Ürəyinizdə də bu sözlər: «Şair 
dostum Əli Kərimi unuda bilmirəm.Cavan idi, amma ağsaqqal sözü 
deyərdi.Onunla görüşəndə, adi söhbətlərinə qulaq asanda gedib yazmaq istə-
yirdim…Mən həmişə bu fikirdə olmuşam ki, Əli ədəbiyyatımıza vaxtından qabaq, 
tez, çox tez gəlmişdi, bu az imiş kimi üstəlik də tez getdi…Mən inanıram ki, 
gələcək nəsil  Əli Kərimi daha çox sevəcək; ona görə sevəcəklər ki,o buna layiqdir; 
bir də ona görə sevəcəklər ki,biz onu, etiraf eləyim ki, lazım olduğundan bir qədər 
az sevdik.Yəni demək istəyirəm ki,Əli Kərim sevgi payı-nı bütünlükdə alacaq…» 
 29 
 Əli Kərim isə deyirdi: 
 
Ömür tənhalıqda bada gedərdi, 
Əgər olmasaydı gözəl insanlar. 
Mənimdir onların sevinci, dərdi, 
Mənə özüm kimi əzizdir onlar. 
  
 
 «Əgər olmasaydı gözəl insanlar…»Bəli, onlarsız, doğrudan da, ömür 
tənhalıqda bada gedərdi.Belə adamlar bütün əsrlərin və bütün nəsillərin yaraşığı 
olub.Onlar insanlara ölümlərindən sonra da lazım olurlar.Kim deyir ki, vəfat edən 
adamın təsəlliyə ehtiyacı yoxdur.Məni yaxşı mənada heyrətləndirən odur ki, bizim 
indi Əli Kərim haqqında ehtiyatla işlətdiyimiz ifadələri Altay Məmmədov çoxdan 
deyib.Bəzilərimiz indi, Əli Kərimin vəfa-tından neçə il sonra oyanmışıq və deyirik 
ki, Əliyə vaxtında lazımi qayğı göstərilsəydi, yaxşı olardı.Altay Məmmədov isə Əli 
Kərim sağlığında bunu de-yirdi.Özü də Əlidən xəbərsiz! 
 Örnək olası cəhət odur ki, Altay Məmmədov Əlinin qayğısına yalnız bir dost 
kimi qalmırmış.Onu xalqının oğlu kimi sevirmiş.İndi də sevir.Buna oxşar sözləri 
Elza xanım da bir dəfə mənə dedi.Göz yaşlarını ürəyində boğmağa çalışsa da 
bacarmadı… 
 Bir dəfə tibb işçisi olan bir nəfər qadınla onun arasında belə bir söhbət olub: 
 - Ay Elza bacı, deyirlər, Əli içirmiş.Düzdürmü? 
 - Sən Məhəmməd Füzulini sevirsənmi? - deyə Elza xanım soruşur. 
 - Sevirəm.  
 - Bilirsənmi onun neçə arvadı, neçə uşağı varmış? Bilirsənmi, o içirmiş, ya 
içmirmiş? Sənə şairin şeiri lazımdır, yoxsa?..Mən Əli Kərimə xalqımın oğlu kimi 
baxıram, qiymətləndirirəm.Sonra uşaqlarımın atası kimi.Daha sonra həyat 
yoldaşım kimi.Necə istəyirsən, elə də başa düş… 
 Əli Kərimin söhbətləri adama maraqlı əsər təsiri bağışlayırdı.O, 
danışdıqlarını, həyatda rast gəldiklərini nə vaxtsa bu və ya digər şəkildə yazıb 
oxuculara da təqdim edəcəkdi.Sizi bilmirəm, mənə elə gəlir,Əli Kərimin danış-dığı 
bu hadisələr adama ən təsirli səhnə əsərini xatırladır: 
 - Mənim bir dostum var.Bir qədər içkiyə meyl edəndir.Demək olar hər gün 
çaxır köşkündə meyli çəkdiyi qədər içir.Yəqin ki, vərdiş eləyib.Bu da çox pis 
bəladır! Pulu olmayanda köşkdə  işləyəndən nisyə çaxır alır.Bunu onun dostu hiss 
edir.Müxtəlif vasitələrdən istifadə edib köşkü…tamam bağlatdı-rır!Bağlatdırır ki, 
bir tərəfdən dostu içməsin, o biri tərəfdən də çaxır köşkündə işləyən Karapet onu 
aldatmasın.Bilirsən, necə? Karapet görürmüş ki, filankəs çaxırı nisyə içir, ona görə 
də bir neçə həftədən sonra pulunu hesablayanda onu aldadaırmış… 
 Sən təsəvvürünə gətirirsənmi, içkiyə meyl edən həmin adam iştahla  çaxır 
köşkünə gəlir və görür…nə Karapet var, nə də çaxır! Şeirdə bu, bəlkə də yaxşı 
səslənməz, amma səhnə əsəri üçün pis mövzu deyil. 
 30 
 Əli Kərim bu hadisəni elə danışdı ki, səhnə gözümün önündə canlan-
dı.Amma burada məni düşündürən içən adamın vəziyyəti yox, köşkü bağlatdı-ran 
dostun sədaqəti oldu.Yəqin ki, o bunu asnlıqla etməyib! 
 Bu söhbətin üstündən təxminən on il keçmişdi.Həmin hadisəni mənə Əli 
Kərimin dostu Arif Sultanov da danışdı…Hiss elədim, Arif Sultanov nəinki bu 
hadisə haqqında bilirmiş, hətta…onun iştirakçılarından biriymiş. 
 Əli Kərim danışırdı ki: 
 - Bir kişi öz qadınını yaxın qohumlarından birinə qısqanır.Dərdini heç kəsə 
deyə bilmir, məcbur olur, haqlı olub - olmadığını özü yoxlasın.Bir gün qadınına 
deyir: «Mən indi filankəsgilin nömrəsini yığacağam.Sən ona deyəcək-sən ki, bəs, 
dur bizə gəl, ərim də evdə yoxdur.Görüm o sənə nə cavab verəcək.Artıq - əskik 
danışmayacaqsan: filankəs, salam, necəsiz? Dur bizə gəl, filankəs də evdə 
yoxdur.Vəssalam». 
 Arvad deyir: - dəli olmusan, nədir? 
 - Mən deyəni eləməsən, deməli, səni qısqanmaqda haqlıymışam. 
 Kişi telefon nömrəsini yığıb dəstəyi qadına verir və gedib dəhlizdəki o biri 
telefonun dəstəyini götürür.Qadın telefonla qohumlarına deyir: 
 - Hidayət, salam. «Bu Əbdül dəli olub, nədir, deyir ki, bizə gələsən... 
       Fikir verirsənmi qadının sözünə: «Bu Əbdül dəli olub, nədir».Deməli, Əbdül 
evdədir.Xəttin o tərəfindəki adam hər şeyi başa düşməlidir. 
 
      *** 
 
 Bir dəfə Yazıçılar İttifaqının katiblərindən biri Əli Kərimi yanına çağırıb 
deyir: 
 - Əli, bala, sənə Montin qəsəbəsində ev vermək istəyirik.Oraya avtobus da 
işləyir, tramvay da, traleybus da.Səninçün yaxşı olar, razısanmı? 
 Əli Kərim deyir: 
 - Ona qalsa, Moskvaya da təyyarə işləyir. 
 - Yaxşı, get, başa düşdüm. 
 
 Bəziləri şöhrətləndikcə elə bil yerdən uzaqlaşır, başqaları üçün əlçatmaz 
olurlar.Əli Kərim şöhrətləndikcə özünü daha sadə aparırdı. 
 Sağlığında ondan çox şeyi soruşmadım. «Vaxt var», - deyə az şey 
öyrəndim.Dünyanın bir çox böyük yazıçılarının nə vaxt və necə öldüyünü bili-
rəm.Bilirəm, Nazim Hikmət qapısındakı poçt qutusundan qəzetləri götürmək 
istərkən, demək olar, ayaq üstəcə ölüb.Bilirəm, Taqor ölərkən deyib: «Ah, həyat, 
həyat! Mübarizədən başlayır, mübarizə ilə də qurtarır».Və yaxud: Puşkin, 
Lermontov, Heminquey…Mən hələ də bilmirəm, Əli Kərim adlı bir şair necə 
ölüb.Bəlkə də bilsəydim, bu, kədərimi yüngülləşdirərdi.Bu haqda bir dəfə mənə 
danışmaq istəyiblər.Əsəblərim dözməyib…qulaq asmamışam. 
 Əli Kərim həmişə sevdiyi şairlərin gözəl misralarını yadda saxlamağa 
çalışardı.İstəyirdi bu misraları hamı eşitsin.Öz şeirlərini əzbər bilmirdi.Həmişə 
 31 
üzündən oxuyardı.Şeir oxuyarkən yersiz əl - qol oynatmırdı.Çox vax sağ əlini yarı 
bükülü yuxarı qaldırıb şeir oxuyardı. 
 Bir dəfə Əli Bakıdan gələndə özüylə bir kitab da gətirdi.Aleksandr Blokun 
gündəliyi idi.Çarpayıda uzanıb bəzi yerləri ucadan oxuyurdu.Həmin sözlərin bir 
neçəsini elə o zaman dəftərçəmə yazdım: «Ölməyincə, məni çap etməyəcəklər», 
«Biz ona görə poeziyadan belə maraqla danışırıq ki, biz hamı-mız pis şairlərik» və 
s.Bu sözləri Əli Kərim dönə - dönə oxuyurdu. 
 …Günlərin bir günündə Əli Kərim Sumqayıta gəlmişdi.Özünə palto almaq 
istəyirdi.Biz: Oqtay Cəfərov, Vaqif İbrahim, bir də mən şəhərin bir neçə 
mağazasını gəzdikdən sonra Əliyə yaraşıqlı bir palto aldıq.Əlinin sonuncu 
paltosu.Əlinin köhnəlməmiş paltosu.O, paltonu geydikdən sonra güzgüdə pal-toya 
yox, üzünə baxıb, əli ilə çənəsini tutub dedi: - Pis deyil, eləmi, hə? 
 Məni gülmək tutdu: - Əli müəllim, paltoya baxmaq lazımdır.Eninə - 
uzununa. 
 Əli: - Paltar adama yaraşırsa, onun sifətə də təsiri olur.Siz enini - uzununu 
yoxlayın,mən də ki, belə də… 
 İki dostun Əli Kərimdən ötrü mübahisəsini görmüşəm.Onlardan biri Əliyə 
şeir ithaf etmişdi.O birisi, şeir yazana sübut etmək istəyirdi ki, onun haqqı yoxdur 
Əliyə şeir yaza.O, Əlini yaxşı tanımırdı, Əlinin dostu deyildi.Nə olsun, bir neçə 
dəfə şeir məclisində onunla görüşmüşdü.Bunların hansı haqlı idi? - heç birisi! Bu, 
böyük bir şairə məhəbbətdən doğan oxucu qısqanclığıdır.Yaşasın belə qısqanclıq! 
Yaşasın Əli Kərimdən ötrü mübahisə edən, küsən - barışan belə dostlar! 
 Bir dəfə (27 sentyabr 1967 - ci il) Əli Kərim Sumqayıta gəlmişdi.Həmin gün 
axşam Bakıda filarmoniyada Moskva şairi Eduard Asadov ilə görüş var-dı.Ona 
görə də biz yenidən Bakıya qayıtmalı olduq.Yolda Əli böyük türk şairi Nazim 
Hikmətdən danışırdı.Əli, Nazim Hikmətin yaradıcılığını çox sevirdi.O, təkrar - 
təkrar deyirdi: 
 
«Ben bir ceviz ağacıyam Gülhanə parkında, 
Nə sən bunun farkındasan, nə polis farkında». 
  
Əli çalışırdı bu beyti Nazim Hikmət ləhcəsiylə oxusun.Və oxuyurdu da.Əli deyirdi: 
- Mütləq «Ceviz ağacı» haqqında bir məqalə yazacağam. 
- Əli müəllim, bir şeir haqqında? 
- Bu şeir deyil, poemadır, romandır.Bəlkə də ondan böyük bir şey! 
Bilet alıb şairin görüşünə getdik.Asadovun çıxışları  müvəffəqiyyətlə ge-
dirdi.Ucaboylu, yaraşıqlı Asadov mayıf olduğuna görə hər iki gözünü qara 
məxmərlə bağlamışdı.Tez - tez papiros çəkirdi.Nədənsə, bu papiros çəkmək Əlinin 
xoşuna gəlmirdi. «Tamaşaçılar qarşısında papiros çəkmək ayıbdır».Amma 
Asadova güzəştə getmək olardı… 
Görüşdə axıradək qala bilmədik.Əlinin səbri çatmadı.Çıxıb filarmoniya-nın 
yanındakı bağda gəzirdik.Yolun ortasında oturmuş bir qadın gördük.Tə-əccüb 
etdik: bu vaxt qadın niyə burada oturub? Əli Kərim bir qədər əsəbi hal-da: 
- Ay xala, daha gecədir, dur get evinə, - dedi. 
 32 
Arvad: 
- Oğlum, gedə bilmirəm, koram.Gəlib məni aparacaqlar. 
Əli: - Bəlkə yadlarından çıxmısan.Adresini de, səni maşınla aparaq. 
Arvad: - Ömrün uzun olsun, oğlum.Gedin, gedin, məni aparacaqlar. 
Əli rahat ola bilmirdi: «Görəsən, gəlib apardılarmı?..» 
 Qadın hardan biləydi ki, bu qayğıkeşliklə dillənən adam «Qaytar ana 
borcunu» şeirinin müəllifidir… 
 Əli Kərim! Bu imza bəziləri üçün qəzaya uğramış bir təyyarədir, bir də 
səmaya qalxmayacaq.Burası da var ki, bu imza səmadan enməyib! 
           Əli Kərim! Bu imza  ağıllı oxucu üçün «klassik», «dahi» sözlərinin 
sinonimidir.Bəzi şairlər üçün «o da bizim kimi yazırdı» iddiasıdır.Əli, belələri-ni 
bir - birindən xəbərsiz «mikrodahi», «mikroşair» adlandırırdı. 
 Əli Kərim! Bu imza bir bacı üçün: «Bacının müşkül işi düşsə, qardaşa 
düşər» sözü; cavan bir gəlin üçünsə: «Bu harada qaldı, gəlib çıxmadı» adlı inti-
zardır.Gəlib çıxdı bu imza.İndi də - xatirələrdə. 
 Əli Kərim! Bu ad, bir oğul,qardaş, ata, həyat yoldaşı kimi 38 il yaşa-
dı.Amma bu ad bir şair imzası kimi həmişə yaşayacaq! 
 Əli Kərim bir neçə şeiri ilə də ədəbiyyatda qala bilərdi.Çünki o, ədəbiyyata 
kirayənişin kimi utana - utana, barmaqlarının ucunda yox, ev sahibi kimi inamla 
gəldi.Heç kəsin cürəti çatmazdı desin: «Bu haradan gəldi? Bu nə vaxt gedəcək?» O 
öz yerini tutmaq üçün gəlmişdi, getmək üçün gəlmə-mişdi…  
 Əli Kərimlə şəxsi tanışlıqdan sonra onunla birlikdə kitabxanamda Əlinin 10 
il bundan qabaqkı yazılarını axtardıq.Gördük ki, harada Əlinin bir şeiri, şəkli 
gedibsə, onlar çox ehtiramla saxlanılır.Xoş təsadüf idimi? Xeyr.Bu, Əli Kərim 
yaradıcılığına olan böyük məhəbbət idi! Əli özü bu qəzet parçalarına heyranlıqla 
baxmazdı.Amma hiss edirdim, o sevinir.İnanır ki, biz onun yaradı-cılığını şəxsi 
tanışlıq, dostluq xatirinə yox, böyük poeziyaya məhəbbət xatirinə sevirik. 
 Əli Kərimin son günü vəfat etdiyi gün deyil.Əlinin son günü 
yoxdur.Olmayacaq! Özünün dediyi kimi: «Köçərəm dünyadan, ölmərəm yenə, 
səsim torpaqdan da gələcək mənim».Fərq ondadır ki, ünvanını dəyişib.Əvvəlki 
ünvanlarını özü bilirdi: Göyçay, Bakı,Moskva, Tbilisi, Sonuncu ünvanı - 
ürəklərimiz! 
 Əli Kərim vəfat etdikdən sonra daha çox oxunur,yad edilir, təbliğ olu-
nur.Vəfatından sonra onun haqqında çoxları yazıb.Yazırlar, yazacaqlar.Bu yazılar 
Əli Kərimlə şəxsi dostluğun nəticəsi olaraq yaranmır.Əlinin ən etibarlı dostu onun 
yaradıcılığıdır.Onun haqqında ən yaxşı sözü yaradıcılığı deyir.Bundan sonra da 
deyəcək. 
 Əli Kərim son vaxtlar deyirdi: «Nə isə bir iş olmalıdır», «Bir iş» deyəndə, 
Əli ya özünün ən gözəl əsərini yaradacağını, ya da…ölümünü nəzərdə 
tuturdu.Əlbəttə, Əli Kərim tezliklə öləcəyi haqqında fikirləşmirdi.Özünün sözüdür: 
«Yəni əlli il də yaşamayacağam?» Əslində, bu sual deyildi.Əlinin sö-zündən belə 
çıxırdı ki, heç olmasa 50 il yaşayacaq - sözünü deməyə vaxtı var… 
 Deyəcəksiniz, nə üçün son vaxtlar Əli Kərim ölüm haqqında çox 
yazırdı.Əlinin son vaxtlar ölümü yada salması (hətta gileylənməsi ki, ölüm niyə 
 33 
gec gəlir) təsadüfi deyil.Doğrudur, bir çox şairlər (elə Əli Kərimin özü də) ölüm 
haqqında təsirli şeir yazıblar və bu şeirlərdən sonra on illərlə yaşayıb-lar.Amma 
Əlinin «Vəsiyyət» i elə - beləcə şeir yazmaq xatirinə yazılmış «Vəsiyyət» 
deyildi.Əli Kərim bilirdi: «Vəsiyyət»i yazdıqdan sonra yaşamaq mümkün deyil.O, 
daxili dünyasında ölümə müqavimət gücünü hesabladıqdan sonra «Vəsiyyət»i 
yazıb. 
«Vəsiyyət» Əlinin son şeiri deyil.Əlinin son şeiri ürəyində qaldı.Özünün dediyi 
kimi: «Qələmimdəki mürəkkəb məni yandırır.Qəlbimdə qalan söz ki-mi». 
«Vəsiyyət» - onun ölüm haqqında yazdığı son şeiridir. 
Belə demək daha düzgündür. «Vəsiyyət»in son misrası «Orxanımın» sözü ilə 
qurtarır.Orxan Əlinin sonuncu övladıdır. 
 Atası vəfat edəndə atanın nə demək olduğunu bilirdi.Əli Kərimin kim 
olduğunu bilmirdi.Çünki onda Orxanın iki yaşı da yox idi… 
 Təbiidir: bütün atalar övladlarını sevirlər.Əli Kərim oğlanlarını ideal bir ata 
məhəbbəti ilə sevirdi.Bunu Əlinin şeirlərindən də hiss etmək çətin deyil. «Gecə 
uşaqlar yatır» misrası ilə başlayan şeirində Əli kərim deyir ki, gecə şeir yazarkən 
siqaret çəkir və otaq tüstü ilə dolur.Uşaqlara tüstü olmasın deyə o, çıxıb eyvanda, 
şaxtada şeir yazmaq istəyir.Əli kərim yazır: 
 
Tüstü sözlərlə bir çıxır sinəmdən 
Tüstülü sözlər, 
«Dumanlı» sözlər. 
Söz - uşağımın səadəti, 
Tüstü - düşməni 
İkisi də can bir qəlbdə. 
 
 Əli Kərim «Vəsiyyət» ində də uşaqlarını unutmur: «Tabutuma oğlanları-mı 
yaxın qoymayın!Təbəssümlərini qoyarlar ora.Qoymayın onları həyətdən bir adam 
çağıra, oyuncaqlarını, oyunlarını gətirib qoyarlar tabutuma.Birdən - birə 
qocalarlar.Mənsə aparıram sizə lazım olmayan nəyim var.Amma qoyub gedirəm 
nöqsanlarımı.Onlar, narahat yaşadar oğlanlarımı». 
 Əli Kərim böyük irs qoyub getdi.O, təmiz, şərəfli bir ad qoyub getdi.Bil-
mirəm, Əli hansı «nöqsanlarından» danışır... 
 Bir dəfə bizdə Əli Kərimlə xarici şərab içirdik.İçki şüşəsinin üstündəki 
etiketdə Aleksandriya şəhərinin yaraşıqlı mənzərəsi verilmişdi.Əli Kərim etiketi 
birtəhər qopardıb cibinə qoydu və dedi: «Aparım uşaqlarçün, belə şeylərlə yaxşı 
oynayırlar».İmkanım olsaydı, dünyanın bütün oyuncaqlarını onda Əli atanın 
balalarına verərdim! 
 Üç oğul yanaqlarında Əli Kərimin öpüşlərinin izlərini gəzdirir.Üç oğul 
gözlərində atalarının gözlərini gəzdirir.Üç oğul atasız qalsa da, poeziyamız Əli 
Kərimsiz qalmayıb.Onun yaradıcılığı oğlanlarına arxadır, atadır! Bundan sonra da 
atalıq edəcək…  
 Övladları onun ən böyük təsəllisi idi.Uşaqları bir yaş böyüdükcə elə bil Əli 
Kərim bir yaş cavanlaşırdı.İndi üç oğlun yaşı üst - üstə təxminən atalarının yaşı 
 34 
qədərdir.Əli Kərim bir ata kimi övladlarını ərköyün öyrətməyib.Övladları heç vaxt 
Əli Kərimin adından istifadə etməyəcəklər.Buna inanıram.Əli Kərim övladlarına 
bu günün sevinci kimi yox, sabahın sevinci kimi baxırdı. Elə o özü də balaları üçün 
dünənin sevinci deyildir: bu günün, sabahın təsəllisidir! 
 …Sumqayıtda S.Vurğun adına mədəniyyət sarayında Rəsul Rza ilə görüş 
vardı.Əli Kərim də gəlmişdi.Özü ilə ortancıl oğlu Azəri də gətirmişdi.Səhv 
etmirəmsə, onda Azərin 9- 10 yaşı olardı. 
 Əli Kərimi də rəyasət heyətinə dəvət etdilər.Gözləmək olardı, Əli oğlunu da 
özü ilə aparacaq.Və yaxud oğlu da atası ilə getməyə can atacaq.Azər zalda, qabaq 
cərgələrin birində mənimlə yanaşı oturmuşdu.Növbəti çıxış üçün Əliyə söz 
verdilər.Çıxış edib qurtardıqdan sonra təbiidir ki, dinləyicilər onu hərarətlə 
qarşıladılar.Oğluna baxdım.Uşağın böyüklərdən də özünü təmkinli aparması məni 
heyran etdi.Azər özünü elə soyuqqanlı aparırdı ki, guya o da adi dinləyi-cilərdən 
biri idi.Əlinin doğma balası deyildi.Gözləyirdim, atası çıxış etdikdən sonra Azər, 
heç olmasa hamıdan çox əl çalacaq.Uşağın soyuqqanlılığı məni 
heyrətləndirdi.Əlimi çiyninə qoyub başqalarının da eşidəcəyi bir tərzdə soruşdum: 
«Atanın çıxışı xoşuna gəldimi?» O, çiyinlərini çəkib «xoşuma gəl-di»- dedi.Amma 
bunu elə tərzdə dedi ki, sifətinin, gözlərinin ifadəsindən «çı-xışdır da» sözü 
oxunurdu.Xeyr, o, atasının çıxışına laqeyd,etinasız deyil-di.Atasıdır deyə, Əli 
Kərimi yersiz tərif etmək istəmirdi. 
Görüş qurtardıqdan sonra bu haqda Əliyə dedim. 
- Qoy bir az böyüsün, məni tamam bəyənməyəcək, - deyə Əli Kərim za-rafatla 
bildirdi. 
Məni heyran edən nə idi? Uşaq nəinki öz yerini, həm də öz sözünü bilir-di.Əli 
Kərim isə özü ilə uşaq arsında sanki yaş fərqi hiss etmirdi, uşağı böyük tuturdu.Bu, 
Əli Kərim tərbiyəsi idi! 
Bəli, onda nə bizlərdən bir kəsin, nə də uzaqgörən Rəsul Rzanın ağlına da 
gəlməzdi ki, bir neçə ildən sonra Əli Kərim «torpağın üstündə nə qədər şən olsa 
da,torpağın  altına köçəcək».Rəsul Rzanın ağlına da gəlməzdi ki, «Əli mənim 
oğlum,qardaşımdır» deyib fəxr etdiyi halda bir neçə ildən sonra ürəyinin göz 
yaşları içərisində deyəcək: «O, namuslu, təmiz, lakin qısa, çox qısa, bizi 
qəhərləndirən, gözlərimizi göynədən,təəssüflü qısa bir ömür sürdü».Bilmirdi ki,özü 
də hiss etmədən qələmindən bu sözlər çıxacaq: «Bir gün Əli parıltılı, iri, qara 
gözlərini yumdu.Üzünü xəstəxana divarına çevirdi, sakit,səssiz bizdən 
ayrıldı.Həkimlər «insan öldü!» dedilər.Oxucular dedi: «Yox, şair ölmədi! Bu necə 
ölümdür ki, biz bu gün də onun ürək çırpıntılarını, hərarətini, sevinc və kədərini, 
məhəbbətinin gücünü şeirlərindən duyuruq.Bu necə ölümdür ki,şair Əli bu gün də 
bizim sıramızdadır!» 
Əli Kərimlə görüşdüyümüz günlərdə o həmişə istər - istəməz uşaqlarını yada 
salardı.Onlardan da söhbət açardı.Elə başa düşməyin ki, guya biz söhbət etməyə 
başqa mövzu tapa bilmirdik. 
Xeyr.Sadəcə olaraq o, məsafəcə uşaqlarından uzaq olanda da xəyalən onlarla 
söhbət edirdi.Əli Kərim uşaq sadəlövhlüyünü böyük dühalarla yanaşı 
 35 
qoyurdu.Deyirdi ki, bəlkə Eynşteyni də dahi eləyən onun sadədilliyi, sadə-
lövhlüyüdür. 
 Əli Kərim başqa uşaqlardan eşitdiklərini öz övladlarının adına 
çıxmırdı.Onun belə bir şeiri var: 
 
Gecə düşür... 
susur bütün nəğmələr. 
susur şəhər,  
oğlum Paşa, 
oğlum Azər 
Deyirlər: 
Nəğmələr harda yatır,  
Yuvaları hardadır? 
Deyirəm ki: - Ay Paşa, 
Deyirəm ki: - Ay Azər, 
Sizin ürəyinizdə 
Gecələyir nəğmələr. 
Bir azdan oğlum Paşa,  
Bir azdan oğlum Azər 
Sevindirərək məni 
Yatır,  
          Ürəklərinin 
başına qoyub 
 təmiz,  
 balaca əllərini… 
  
 
 
    Bu sözləri, doğrudan da, Əlinin oğlanları soruşublar.Doğrudan da, Əli onlara 
şeirdəki cavabı verib.Yəqin fikir verdiniz:Əli Kərim «təmiz, balaca əl» deyəndə 
həmin əllərin günahsızlığını da nəzərdə tutur.Buna Əli Kərimin növbəti uşaq şeiri 
kimi baxmaq azdır.Bu şeir onun ömrünün bir parçasıdır. 
Uşaqlarına olan bu qədər məhəbbətin qarşısında, bilmirəm, Əli niyə onlardan tez 
ayrıldı.Bəlkə son günlərin ağrılarından balalarına etinasız olmuşdu? Xeyr.O, son 
dəqiqəyədək ideal ata məhəbbəti ilə yaşadı.Əli Kərim «Vəsiyyət» ində oğlanlarına 
necə yaşamağı vəsiyyət etmir, onlara nəsihət vermir.O, oğlanlarına müraciət etmir, 
onlar haqqında söhbət edir.Onun ürəyi dayanmaq ərəfəsində də uşaqları üçün 
döyünürdü.İndi Əlinin ürəyi oğlanla-rının ürəyində döyünür. 
Əli Kərim ömrü, necə deyərlər, düz xətt boyunca hərəkət etməyib.Əlinin elə bir 
sevincli və kədərli dəqiqələri yoxdur ki, yaradıcılığında əks olunma-sın.Məhəbbət 
şeirlərindən bir neçəsinə diqqət edək: «Xeyli vardır, bir sözün qoşa hecası kimi, 
ayrılmazdır qəlbimiz.Vüsalın tünd ətirli, bahar səltənətində xöşbəxt ömr edirik 
biz.Həyat adiləşibmi sevincin çoxluğundan?..»Və yaxud: «Sevgilim, səninlə mən 
gedəcəyik qol - qola, ömrün sonuna qədər». 
 36 
Əli Kərim şeirlərindən birində deyir: «Şeirimin dayağı məhəbbətim-dir».O bu sözü 
təsadüfən demir.Mənə elə gəlir ,Əli Kərimin məhəbbət mövzusunda (xüsusən 
ayrılığa aid) yazdığı şeirlərinin əksəriyyəti onun «Qaytar ana borcunu», «Gəl, 
Azərim» şeirləri ilə yanaşı qoyulmağa layiqdir. 
Əlinin məhəbbət şeirlərində qəribə ardıcıllıq var.Bu şeirlərdə yad hiss,Əlinin 
özünün yaşamadığı hiss yoxdur.Əli Kərimin məhəbbət şeirləri sanki bir poemanın 
müxtəlif fəsilləridir. 
O, məhəbbət şeirlərində heç vaxt çoxları kimi «ey vəfasız», «ay etibarsız» deyə 
şikayətlənmir.Doğrudur, bəzən gileylənir, amma görün necə: 
Nə könlün ağlayır, 
Nə rəhmin gəlir, 
Bəlkə də dünyadan bir insan gedir. 
 
Və yaxud: 
Sən mənim qədrimi biləsən deyə 
Bu cavan yaşımda ölümmü indi? 
 
 Yəqin ki,şairin müraciət etdiyi adam təşvişə düşəcək: «Allah göstərməsin, 
doğrudan da, gedib özünü öldürər?»  
 Mənim tanıdığım, «mənim Əli Kərimim» heç vaxt kimisə özündən 
küsdürmək, onun sözünü yerə salmaq istəməzdi.Əli Kərim hamı ilə dostlaşa 
bilərdi.Bu sözü başqa cür də demək olar: hər kəs onunla dostlaşa bilərdi.Amma bu 
dostluğun ömrünün çox və yaxud az olacağına söz vermirəm.Müşahidəmə görə, 
Əli Kərim nəinki dostlarından, hətta adi tanışla-rından da bir iş üçün xahiş etməyə 
çəkinmirdi.Əgər birisi desəydi ki, filankəsə kömək etmək lazımdır, Əli həmin 
adamı tanımasaydı da, mütləq ona kömək etməyə çalışacaqdı. 
  Bir dəfə tələbə dostlarımdan biri üçün iş tapmağı Əli Kərimdən xahiş 
etdim.Söz verdi, bir - iki günə cavabını deyər.Əli Kərim soruşmadı: dostum 
kimdir, nə iş bacarır? Arxayın oldum ki, yəqin Əli bilir: dostum curnalistdir.Bir 
neçə gündən sonra  Əli Kərim dedi ki, dostuma iş tapıb: meşə 
idarəsində.Qəribəydi: curnalist hara,meşə idarəsi hara! Əli Kərim pərt olmasın 
deyə ona yalan satdım: «Əli müəllim, narahat olmayın, özü iş tapıb..» 
 Əli Kərimin bir şeiri var: «Söz dedim, sözümü yerə saldı.Özünü itirdim, 
kitabı qaldı.Oxudum.Xoşuma gəldi.Əvvəlki kimi, alqışladım.Həyatdakını yox, 
kitabdakı həmdəmi». 
 Əlinin qəribə bir sözü vardı: «Anam da şeir yazmır, nə olsun?» Bununla Əli 
Kərim nə demək istəyirdi? Çox şey! Demək istəyirdi ki, yəni nə olsun, mən 
filankəslə dost deyiləm, bu o demək deyildir ki, onun yaxşı yazısını 
pisləməliyəm.Və yaxud nə olsun ki, filankəs yaxşı yazmır, bu o demək deyildir ki, 
onunla dostluq etməməliyəm. «Anam  şeir yaza bilmir deyə məgər mən onu az 
istəməliyəm?..» 
 Bunu elə - belə xatırlamadım.Bəzən Əli Kərimi, zövqü onun zövqünə 
tamamilə zidd olan adamla görmüşəm.(Demirəm ha, dostluq edən görmü-şəm.)  
Mən buna təəccüblənmişəm, amma Əli Kərim…Ola bilsin, mənim Əli Kərimim 
 37 
başqalarının tanıdığı Əli Kərimə bənzəmir.Əgər belədirsə, buna sevinirəm.Deməli, 
mən tanıyan Əli Kərimi heç kəs tanımır… 
 Əli Kərimin sözlərini olduğu kimi yadda saxlamaq mümkündür.Bu sözləri 
deyərkən etdiyi hərəkətləri təkrar etmək isə mümkün deyil.Əgər Əlinin kim 
olduğunu bilmədən onunla tanış olsaydım, fikirləşərdim ki, bu adam 
aktyordur.Şəxsən tanımadığım adamlar haqqında Əlinin söhbətlərini ona görə 
unutmamışam ki, elə bil bu sözləri səhnədə aktyor ifasında dəfələrlə eşitmi-şəm… 
 Əli Kərim danışırdı ki, bir dəfə necə olursa qonşuları M.öz qapısı ilə Əligilin 
qapısını səhv salır.Özü də Əlinin otağı birinci mərtəbədə, M.- gilinki  isə bir neçə 
mərtəbə yuxarıda imiş.Qonşu, Əli Kərimgilə girib onu görən kimi de-yir: 
 - Ay Əli, sən bizə xoş gəlmisən.Nə əcəb səndən? Nə var, nə yox? 
 …Moskvada Ədəbiyyat institutunda oxuyarkın bir dəfə imtahanlar 
ərəfəsində Əli Kərim qapını açıb görür ki, tələbə yoldaşı İ.imtahana hazırla-şır.O 
qədər papiros çəkib ki, otağa girmək mümkün deyil, tüstünü…əlləri ilə kənar edir 
ki, kitabdakı yazıları görə bilsin.O,Əlini görən kimi gileylənir: 
 - Belə də iş olar? İmtahanlara hazırlaşa bilməmişəm.Sən öləsən, srağagün bir 
iş, dünən bir başqa kef…imtahanlar qaldı… 
 Siz bilsəniz, Əli Kərim bütün bunları necə danışırdı!.. 
 1969 - cu ilin iyun ayı idi.Universitetdə imtahan sessiyasında idim.Bir 
həftədən çox idi  Əlini görmürdüm.İyun ayının 30- da sonuncu imtahanım idi. 
Bir- iki gündən sonra mütləq Əlini görəcəkdim.Sən demə, mənim başım 
imtahanlara qarışıb, onunku əcəllə qovğaya. 
 İmtahana bir saat qalmış xəbər yayıldı ki…İnanmadım.Yox. yox, bəlkə 
başqa Əlidir.Əli Kərim bu qədər vəfasızlıq etməz…Vaqif küçəsindəki 30 nöm-rəli 
evə imtahan otağından bir neçə dəqiqəlik yoldur.Gedib soruşmadım.Get-səydim, 
həyətdəki camaata baxıb inanardım.Getsəydim, Paşanın,Azərin, Orxanın təəccüblə 
camaata baxdığını görüb inanardım.Getsəydim, bir ananın, bir gəlinin gözlərindən 
Əli Kərim adlı göz yaşlarının axdığını görüb inanar-dım.Bu xəbərə 
inanmırdım.İnanmaq istəmirdim! 
 Günahkar 1969 - cu il.Günahkar iyun.İmtahan vermək üçün bilet 
çəkirəm.Başım hərlənir, əllərim əsir.Axı müəllim də, tələbələr də bilir: bu fəndən 
qorxum yoxdur.Bəs niyə əllərim əsir? Suallara baxmadan dedim ki, heç bir şey 
bilmirəm. 
 Müəllim: 
 - Bəs onda nə edək? Sənə «2» verməyə əlim gəlməz! - dedi. 
 - Bilmirəm, tez olun!.. 
 Yəqin ki, sifətim ürəyimi qasırğa qabağına qatan o ağır xəbəri ifadə edirdi. 
 Bu dəqiqə müəllimə deyəcəyəm: «Mən sizə Əli Kərimdən imtahan vermək 
istəyirəm».Lal kimi müəllimin üzünə baxıram.Deyə bilmirəm.Başa düşərmi 
müəllimim məni?.. 
 
     *** 
 
 38 
 Əli Kərim Göyçayda anadan olub, Göyçayda da dəfn olunub.Anadan olduğu 
evlə məzarı arasındakı məsafə çox da uzaq deyil.Ömrü kimi.Amma onun məzarını 
çox uzaqlardan ziyarət etməyə gələnlər də var… 
 Bir dəfə sibirli şairlərlə Göyçaya, Əli Kərimin qəbrini ziyarət etməyə 
getmişdik.Hələ Novosibirsk şəhərində olanda sibirli dostlarımız  xahiş etmişdilər 
ki, yolları Azərbaycana düşsə, mütləq Əli Kərimin məzarını onlara göstərək.Hər 
şeydən əvvəl, axı, biz Əli Kərim adına poeziya klubunun adından Sibirə 
getmişdik.Sibirli dostlarımızı da həmin klubun adından Sumqayıta dəvət edirdik. 
 Yadımdadır, onda mən Əlinin doğulduğu ili, vəfat etdiyi ayı, günü, saatı 
onlara demişdim.Biz Göyçayda olanda Əlinin qəbrini ziyarət edərkən sibirli şair 
dostum Valentin Dyomin qolumdan tutub məni kənara çəkdi.Başqaları eşitməsin 
deyə yavaşcadan soruşdu: 
 - Bəs sən deyirdin Əli Kərim iyunun 30 - da vəfat edib? 
 - Necə məgər? Düz deməmişəm? 
 - Axı,Əlinin başdaşında 2 iyul yazılıb? 
 - Ola bilməz.Səhvdir. 
 - Nə danışırsan? Ora bax. 
 Qəribə haldır, bu vaxta qədər başdaşındakı yazıya baxmağa cürət etmə-
mişdim.İndi baxdım.Valentin düz deyirdi.Amma orada Əlinin vəfat etdiyi yox, 
dəfn olunduğu gün göstərilmişdi. Dəfn olunduğu gün! Özüm də bilmədim, bu sözü 
nə vaxt dedim.Əli Kərimi dəfn etmək olmaz! Bunu Valentinə dedikdən sonra, onun 
səsindəki narahatlıq, gözlərindəki inamsızlıq, intizar yox oldu. 
 Bəlkə sibirli dostum Valentin Dyomindən soruşsan ki, filan sibirli şair nə 
vaxt vəfat edib, o, dəqiq cavab verə bilməz.Lakin bir dəfə deməklə (özü də neçə ay 
əvvəl) Əli Kərim filan gündə vəfat edib, o, başdaşındakı rəqəmə etinasızlıqla 
baxmayıb,Əli haqqında deyilən sözləri unutmayıb.Bu maraq, bu dəqiqlik,Əli 
Kərimin poeziyası xatirinə idi.Axı, sibirli dostlarımız Əlinin rus dilində çıxan 
kitabındakı şeirlərlə tanış idilər. 
 Biz Göyçayda olan gün yerli qəzet sibirli qonaqların şeirləri ilə yanaşı,Əlinin 
də şeirlərini və şəklini vermişdi.Qonaqlar böyük maraqla, ehti-rasla tələb edirdilər 
ki, Əli Kərimin yazılarını buradada, necə deyərlər, birnəfəsə sətri tərcümə edək.Biz 
buna sevinirdik.Çünki Əlinin zəif şeiri yoxdur ki, tərcüməsi də zəif çıxsın.Əlinin 
zəif şeiri yoxdur ki, onu tərcümə etməyə uta-nasan… 
 
Ey Əli, yoxsa ki, inanmadın sən, 
Yar səni sevməyir guya bilmirsən! 
Başı yerə qoyub niyə ölmürsən, 
Beş qarış yer yoxmu, kəfən yoxmudur? 
 
 Bu misraları tərcümə edərkən Valentin Dyomin, Viktor Kreşşik,Mixail 
Şlyayev - üçü də xahiş etdilər ki, şeirlərin sətri tərcüməsini onlara verim.Bu, adi 
maraq deyildi, poeziyaya vurğunluq idi. 
 39 
 Əli Kərimin sağlığında onunla hər şeydən danışırdıq.Təkcə ölümdən baş-qa, 
hər şey yadımıza düşürdü, ölümdən başqa.Deyəsən, ölüm bundan xəbər 
tutdu.Qəzəbləndi.Qəzəbini sınaqdan keçirtdi.Əlinin ömrünü parçalamaqla… 
  
       *** 
 
 Bir dəfə Əli Kərim oğlu Azərdən danışaraq dedi: 
 - Azər deyir ki, ata, deyirlər, o uşağın başına söz girmir.Qoy «raqatkanın» 
ucuna iti dəmir bağlayıb sözü də keçirsinlər onun ucuna.Sonra da vursunlar uşağın 
başına.Görəsən, onda söz onun başına keçər, ya yox? Mən də gülüb deyirəm: - 
Keçər oğlum, keçər.Vallah, öz oğlum olduğuna görə demirəm; sən, uşağın 
düşüncəsini, ağlını görürsən?.. 
 Əli Kərimi yaxından tanıyanlardan biri (o, vəzifəli şəxs idi) bir dəfə 
Sumqayıtda olarkən, necə oldusa, sözarası ona dedi: 
 - Əli, adam da öldürsən, səni dardan qurtararam.Uzaqbaşı, deyərəm ki, mən 
öldürmüşəm. 
 Əli Kərim gülümsəyib dedi: 
 - Vallah, düşmənim olsa da, heç kəsi öldürmək istəmirəm.Öz aramız-dır,elə 
sən də bilirsən: adam öldürən deyiləm.Onunçün bu sözü mənə deyir-sən… 
 Əli Kərim çox vaxt deyərdi: «Ürəyimdə bir dərdim var,Bilmirəm onu hara 
sərf edim?» Əli Kərim demək istəyirdi ki, yəni bu dərdə layiq hansı əsəri yazım?! 
Və necə yazım? Yazacağım əsər ürəyimdəki dərdimə layiq olarmı? Əli Kərim 
deyərdi ki, yazıçı, ürəyində tutduğu niyyəti olduğu kimi verə bilmir.Yazı 
prosesində nə isə itirir.Belə olmasaydı, çoxları dahi olardı… 
 Əli Kərim «dərd» deyəndə, doğrudan da, ürəyində dərd olduğunu demirdi.O, 
üərəyindəkiləri - deyə bilmədiyi, demək istədiyi sözləri «dərd» kimi qəbul edirdi… 
 Bütün bunlar şəxsən şahidi olduğum, bildiyim hadisələr haqqındakı 
qeydlərdir.Axı onun haqqında çox şey eşitmişəm.Öz sözümə əməl edirəm: «Adam 
eşitdiyini yox, bildiyini yazmalıdır». 
 Əli Kərimin məzarını ziyarətə gedəndə çalışıram, hamını qabaqlayıb onunla 
birinci mən görüşüm.Əli Kərimin məzarını ziyarət edib evə qayıdarkən istəyirəm 
hamıdan arxada qalıb, onunla söhbət edim.Bilirəm: onun mənə deyi-ləsi sözü 
qalıb.Mənim ona deyiləsi sözüm var.Sözüm var ona: ölümünə görə ondan üzr 
istəyəcəyəm.Tez - tez görüşünə gəlmədiyim üçün ondan üzr istəyəcəyəm.Neçə 
illərdir ürəyimdə ona deyiləsi o qədər söz yığılıb ki…Mən o sözlərin birini də 
burada yazmadım.Yaza bilmədim.Bu sözləri Əli Kərimin özünə demək 
istəyirəm… 
  
     *** 
 
 …Göyçaydayam.Məzarını ziyarətə gəlmişəm, Əli.Yox, yox, bura sənin 
məzarın deyil, son mənzilindir.İş otağındır.Öz sözlərindir: 
 
Baxsan bu dünyanın ha tərəfinə 
 40 
Bir yerdə qəbrim var, on yerdə sağam. 
Göy uçsa, yer qopsa, ölmərəm yenə 
Hələ neçə dəfə doğulacağam!.. 
 
 Yenidən doğulmuş Əlim, son mənzilinə gəlmişəm.Bu elə mənzildir, dostu 
içəri dəvət etmək olmaz. 
   « - Salaəleyküm, Əli müəllim» 
 « - Bay, yallah, yallah,Sumqayıtda nə var, nə yox?» 
 « - Sizdən sonra nələr olub bu dünyada?! Bilirəm, ən çox oğlanlarından 
narahatsan.Arxayın ol.Üçü də sağ - salamatdır.Paşa necədir? Universitetdə 
oxuyur.Azər? Moskvadadır.Moskvada neyləyir? Orta internat məktəbində 
oxuyur.Bəs Orxan? Əli müəllim, xəbəriniz varmı, Orxan da məktəblidir.Hələ yaxşı 
rəsm çəkməyi də öyrənib.Bir dəfə «Göyərçin» curnalında çəkdiyi rəsmi 
veriblər.Nə çəkmişdi? Neft buruğunun yanında fəhlələri təsvir etmişdi. 
 İstəməzdim sizi kədərləndirim.Neyləyim, gərək düzünü deyim.Siz buraya 
köçəndən sonra…anan da çox yaşamadı.Dözə bilmədi həsrətinizə.O sizi anasız 
qoymağa qıymadı.Siz onu oğulsuz qoydunuz!..Elza xanımdan narahat 
olmayın.İşləyir, balalarını dolandırır.Sənsiz yaşamaq onunçün asan deyil.Amma 
neyləsin, özün söz vermişdin: «Sevgilim, səninlə mən gedəcəyik qol - qola, ömrün 
sonuna qədər».İndi sənin misralarınla o sənə gileylənir: 
 
Məgər ürəyimin bu zamanında 
Sən məni heç atıb getməlisənmi? 
Mənim kədərimə, dərdimə bir an 
Yad baxıb əlvida etməlisənmi? 
 
 Eh, Əli müəllim, nahaq yerə deməyiblər ki, ölən ölməsin, qalan birtəhər 
dolanacaq.Epikürün bir sözü var: «Ölüm - ölən üçün yox, qalan üçün 
bədbəxtlikdir».Sən buraya köçəndən sonra bir neçə kitabın çıxıb. «Seçilmiş 
əsərləri» n də çıxdı.İki cilddə.Nə olaydı, nəsr əsərlərin də kitab halında nəşr 
olunaydı.Daha nə yazmısan, Əli müəllim?Axı, özün demişdin: «Tabutuma bir az 
kağız qoyun, bir dənə də qələm.Hayıf bu yaşda heç nə, heç nə deməmi-
şəm».Tabutunda kağız da var, qələm də.Özün demişkən: «De görək nə 
deyirsən».Təzə heç nə yazmamısan? Qəm eləmə, elə yazdıqların bəsdir! 
Yazdıqların səni yaşadır, yaşadacaq.Vallah, təsəlli üçün demirəm. 
 Bilirəm, giley edirsən: «Xeyir ola, ay etibarsız, nə əcəb səndən? Niyə gə-lib 
- getmirsiniz? Həmişə mən sizi yoxlayırdım.Heç olmasa, indi siz məni yada 
salın».Xəcalətimdən başımı aşağı salıram: «Etibarsızıq.Etibarsızdılar».Əli 
müəllim, sizinçün yaman darıxmışıq.Yuxuma da girmirsininz.Nə üçün mənim-lə 
danışmaq istəmirsininz.Tanımadınız? Ola bilməz.Mən - İxtiyaram.İxtiyar kimdir? 
Yadınızdadırmı, bizim parolumuz vardı.Özünüz deyirdiniz, pyesiniz-də  İxtiyar  
surəti var. Guya mən onun prototipiyəm. Hə, hə  İxtiyar …Bir sözümü olduğu kimi 
İxtiyar üçün «götürmüşdünüz».Axı görüşəndə həmişə həmin sözü mənə deyib 
gülərdiniz.bəs indi? Heç nə istəmirəm.Bircə o sözü bir dəfə təkrar edin! 
 41 
 Soruşursunuz nə ilə məşğulam? Ruhuna and olsun, ancaq səninlə 
məşğulam.Hər gün mənimləsiniz.Yadınızdadırmı, məndən yazılarımı istəyirdi-niz? 
Onda utanırdım cızmaqaralarımı sizə verməyə.İndi üzgörənlik edirəm.Elə bilmə, 
bir ildə iki yaş böyümüşəm.Siz özününz qocalmırsınız…Ölmədim, bu günü də 
gördüm, - yaşıdın oldum.Bir yazım var, yaşıdım Əli! Bəlkə oxuyub fikrinizi 
deyəsiniz? Əli Kərim haqqındadır.Yaşıdım Əli haqqında yox, məndən 8 - 9 yaş 
böyük olan Əli Kərim haqqında! 
 …Çoxlu dostlarınız vardı,Əli.Bilmirəm,bu dostlarından neçəsi əsl dostu-nu 
əvəz edirdi.Onu bilirəm ki, sizi əvəz edən dost tapılmaz, tapılmaz, tapıl-
maz…Özünüz demişkən: 
Daha heç nə demirəm: 
Nöqtə, nöqtə və nöqtə… 
 Puşkin dueldən sonra dostu Danzasa deyir: «…Qulaq as, əgər Arendt 
(həkimdir -F.M) yaramı ölümcül hesab etsə, mənə deyərsən.Bununla məni 
qorxutmazsan.Mən yaşamaq istəmirəm».Heminquey açıq - aşkar özünü öldürmək 
istəyirdi.Əli Kərim isə yaşamaq istəyirdi, özü də necə!Amma deyə-sən, o, ürəyincə 
yaşamırdı… 
 Nə isə, Əli Sumqayıta gəlmişdi.Axşam saat 8- 9 olardı.Əlinin və mənim 
tanışımız olan bir nəfər bizə gəldi. 
 - Əli Kərim səni çağırır, - deyə o, təngnəfəs halda dilləndi. 
 - Harda? 
 - Vağzalda. 
 - Evimiz vağzalla üzbəüz idi.Tanışımla vağzaldakı «Görüş» kafesinə 
getdik.Əli Kərim bir neçə nəfər sumqayıtlı tanışımla buradaydı.Mən evdə ola - ola 
Əli kafedə mənimçün də «ehtiyat görmüşdü».Mənimlə görüşmədən Bakıya getmək 
istəməyib.Bir neçə dəqiqə söhbət etdik.Gec idi,Əlini yola salmaq lazım idi.Başqa 
yoldaşlar evlərinə getdilər. 
 Əli Kərimi tək yola salmağa qıymadım, özüm də onunla Bakıya getdim. 
«Azərbaycan» mehmanxanasında bir neçə dəqiqə yubandıq.Sonra Əli Kərimgilə 
getdik.Yadımdadır, maşina oturan kimi Əli sürücüyə yalnız bunu dedi: «Vaqif, 
30».Yolda söhbətimiz yalnız o haqda gedirdi ki, mən də Əligildə qalım, gecənin bu 
vaxtı yenidən Sumqayıta qayıtmayım.Ondan eşitdiyim son söz bu olub: «Gecə 
bizdə qal, sabah tezdən qayıdarsan». 
 Əli Kərim maşından düşüb evlərinə yollandı.Ümumi qapıdan girəndə 
çevrilib arxaya baxdı.Əl elədi.Son dəfə əlinin hərəkətini görmüşəm: «Arxayın ol, 
daha bura evimizdir».Mən onu Bakı şəhərindəki evinə ötürdüm, bir də Göyçayda 
qəbrini ziyarət edərkən görüşdüm… 
 Əli Kərim borclu qalıb getmədi,bizi borclu qoyub getdi.Bəlkə də bu 
yazdıqlarından daha çox yaza bilməzdi.Bu yazdıqlarından daha yaxşı yaza 
bilməzdi.Bu mümükün deyildi.O, bundan artıq yaşaya bilməzdi.Puşkin kimi, 
Lermantov kimi! 
Onun ölüm xəbərini eşitdim və  tezliklə  o yerdən uzaqlaşmaq  istədim. 
Amma hara getdimsə, xəbər də mənimlə getdi.Hara getdimsə, xəbər məni 
qabaqladı!Onun haqqındakı xəbəri bir nəfərə də demədim.Gizlətdim bu 
 42 
xəbəri.Bunu özümə təsəlli bildim.Amma kimi gördümsə onun ölümündən söz 
saldı… 
 O sağ olanda, elə bilirdim bütün «dərdlərimə» dərman tapa bilərəm.İndi ən 
kiçik «dərdim» mənə dözülməz görünür.Onun haqqında bir nəfərlə söhbət edəndə 
də, elə bilirəm, bir neçə min nəfərlik auditoriyada çıxış edirəm.Elə bilirəm,neçə - 
neçə kamera və mikrafon mənə tuşlanıb.Mən nəinki öz taleyimi, yaşıdlarımın 
taleyini belə ona etibar edərdim!Çünki o, müqəddəs insan idi.Müqəddəs, təvazökar 
görünmək istəmirdi.O, müqəddəs idi, təvazökar idi! 
 Roma kilsəsində Müqəddəs Pyotrun bürüncdən heykəli var.Katoliklər 
heykəlin ayağını o qədər öpüblər ki, öpüşlərdən bürünc yeyilib! Öpüşləri ilə, 
dodaqlarının izi ilə bürüncü belə sürtən insanların məhəbbəti gör nəyə qadir-dir! 
Oxucularının qəlbində Əli Kərimə qarşı buna bənzər bir inam hissi, mə-həbbət 
var.Bu məhəbbət, inam həmişə onu yaşadacaq! 
 Əli Kərim 50 - ci illərdə Azərbaycan poeziyasına gəlmiş gənclərin inamının, 
iradəsinin, dözümünün simvoludur.O bu illərdə yaranmış ədəbiyyatın vicdanıdır! 
 Bəzən məni təqdim edəndə adımı demirlər (görünür, adım heç nə demir), 
belə isnad verirlər: «Əli Kərim haqqında yazan oğlandır».Əlbəttə, bu, məni «gözə 
soxmaq» üçün deyil,Əli Kərimi yada salmaq üçündür! 
 Onun Göyçaya sonuncu «səfərindən» sonra qəzetlərdən biri məni Əlinin 
«qələm dostu» kimi təqdim edib.Xeyr, belə deyil.Bunu o özü də bilirdi.Onun 
«qələm dostu» olsaydım, bəlkə də hər sözünü, hər hərəkətini yadımda  saxla-mağa 
belə cəhd etməzdim.Deyərdim, «mən də onun biriyəm», qoy o mənim həyatımı 
izləsin… 
 Yadıma gəlir, «Ulduz» curnalının anketinə verdiyi cavabların birində Əli 
Kərim deyirdi: «Mənim aləmimdə yazılmayan yazılandan daha çox olur.Arzu 
həqiqətdən sürətlidir.Bir də ki, sizə sadaladıqlarımın (Əli Kərim bəzi əsərlərini 
nəzərdə tutur) bəziləri irəliyə «növbəsiz» keçmiş yazılardır.Kim bilir, bəlkə keçən 
il yaza bilmədiklərim bu il də yazılmayacaqdır. «Növbəsizlər» yenə aman 
verməyəcəklər.Əvvəlcədən nə deyim?» 
 Onun növbəsiz yazıları «növbəsiz» ölümüylə  əvəz oldu. «Növbəsiz» ölüm 
ona aman vermədi.Lev Tolstoy yazırdı: «Ölməyə həmişə hazırlaşırsan.Yaxşı 
ölməyi öyrənirsən».Əli Kərim yaxşı ölmək üçün, şərəflə öl-mək üçün həmişə hazır 
idi.O, yaxşı ölməyi öyrənmədi, öyrətdi! Çünki ömrü günahsız idi.O ölmədi, 
ölməzliyə qovuşdu!  
 Əli Kərimin «Vəsiyyət» i elə vəsiyyətdir ki, onunla yaşamaq da olar.Bu 
vəsiyyət onun ölümündən yox, ölməzliyindən xəbər verir! «Vəsiyyət» onun 
tərcümeyi - halının bir parçasıdır; sadəcə olaraq kədərli şeir deyildir.Bu şeiri 
yazıldığı tarixinə görə vəsiyyət hesab etməyin.Ona görə vəsiyyət hesab edin ki, bu 
şeirdə Əli Kərim artıq öz ölümünə inanır… 
 Əli Kərimin həyat yoldaşı ilə söhbət zamanı bilmək istəyirdim: Əlinin ədəbi 
«Vəsiyyət» indən başqa elə - belə vəsiyyəti də  olubmu? Elza xanım son bir neçə 
dəqiqədə Əlinin yanında olmayıb.Bu vaxt şair dostlarından biri onun 
yanındaymış.Əli Kərim deyib ki, «canınızın qədrini bilin.Dostlarıma deyin, 
oğlanlarımdan muğayat olsunlar».Sonra da oğlanlarının adını bir - bir çağırmaq 
 43 
istəyib: Paşa,A- a…» Azərin adını bütöv deyə bilməyib.Orxanın adını isə gözləri 
ilə deyib.Gözləri ilə! Dili ilə deyə bilmirdi? Deyə bilərdi.Çünki bu - Əli Kərim idi! 
O,ölümə təslim olmaq istəmirdi.O, ölümünü yubandırırdı! 
 Əli Kərim son anda oğlanlarını səsləyib.Bu vaxt oğlanları evdəydilər, ölüm 
«onlarla bir oynayırdı».Görürəm, siz Əli Kərim haqqında Elza xanımın daha nələri 
xatırladığı ilə maraqlanırsız.Budur, Elza xanımla söhbətdən bir parça.İnsanın dəqiq 
xarakterini, xasiyyətini, necə deyərlər, əsl dostunu, düş-mənini yalnız ev şəraitində, 
ailədə öyrənmək olar. 
 Puşkinin vəfatı ilə əlaqədar Dostoyevski deyirdi: «Puşkin, qüvvələrinin tam 
inkişaf etdiyi dövrdə öldü, həm də şübhəsiz, bəzi böyük sirləri özü ilə qəbrə 
apardı.İndi isə biz bu sirri onsuz aydınlaşdırıb aşkar edirik».Əlbəttə, təkcə Puşkin 
yox, hər bir kəs özü ilə qəbrə «böyük sirr» olmasa da, heç olmasa kiçik sirr 
aparır.Əli Kərim də istisna təşkil etmirdi.Amma o, elə sirr aparmayıb ki, onu 
«araşdırmaq» da lazım gəlsin.Sadəcə olaraq, bəzi şeyləri Əli Kərimin öz razılığı 
olmadan yazmaq istəmirəm. 
 Əli Kərim «ardımca gəlin» deməsə də, onun ardınca neçə - neçə gənc ge-
dir.O, «məni oxuyun» deməsə də, onun oxucularının sayı yoxdur, olmaya-caq.Belə 
bir ifadə var: müharibə ilə ölüm insanlara fərq qoymur.Amma bu da var ki, Əli 
Kərim ölümündən sonra da kömək edir: şeir yazanlara, sevən-lərə,sevilənlərə, tərk 
olunanlara, yolunu azanlara, imtahandan kəsilənlə-rə.Mənə, sənə…bütün 
oxucularına… 
 Əli Kərim ölüm ayağında da başqalarına kömək əlini uzatmaq istəyir.Necə? 
Onun yatdığı palatadakı çarpayıda gələcəkdə yatacaq xəstəyə məsləhəti ilə.Əli 
Kərimin «can vermək təcrübəsi» ona bu ixtiyarı verir.O, gələcək xəstəyə məsləhət 
görüb deyir ki, «qoy ürəyinə qorxu yol tapmasın.Çünki qorxu - ölümün 
kəşfiyyatçısıdır.Dərmana fikir ver, iynəyə də bax.Qarışıb onlara qorxu da keçir». 
«Qorxudan qorunmağa qüdrətin olsa, ölüm baş götürüb dünyadan köçər». 
 Əli Kərimin belə bir şeiri var: 
 
Ürəyim çox yaman sancdı. 
Dedim ölüm sevgi kimi ürəyimə 
Gizli - gizli necə qonub. 
Yoxsa boşluq olub orda, 
Yoxsa orda sevgi sönüb. 
Yox, sönməyib! 
O sönərmi? 
O vuruşur ölümlə 
vəfalı dostum kimi. 
 
 İndi biz - Əli Kərimin vəfalı və vəfasız dostları, yaxın və uzaq tanışları 
deyirik: -Yox, Əlinin ürəyi sönməyib, o sönərmi? - İndi biz Əli Kərimin ölümü 
haqqındakı xəbərlə vuruşuruq, onu yaxına buraxmaq istəmirik.Ürəyimizdə Əlini 
gəzdirirdik deyə,ölüm haqqındakı xəbərə orada yer yoxdur, olmayacaq.Səsimizin 
əks - sədası gəlir: ölümə yer olmayacaq, olmayacaq!..  
 44 
 
 
 
 
 
      
 
 
 
 
 
 
 
  «QAYIT, SAHMANA SAL BU KAİNATI…» 
 
 …Ölümlə aranda 
 O bircə qarış ki  
qalacaq, 
özünə yanma sən, 
belə bir mərdə yan, 
Mərd dayan! 
Əmr ver qəlbinə, 
Söylə, ey sən uşaq dərd, dayan, 
Analar qəlbində dərdə yan… 
    
   Əli Kərim. 
  
 Görüşməmişdən qabaq bir - birimizdən indiyəcən bəşərin gözü görmədi-yi 
möcüzə gözləyirdik.Elza elə bilirdi, özümlə Əli Kərimi də onun görüşünə 
gətirəcəyəm.Mən də elə bilirdim, Elza xanım Əli Kərimin mübarək üzünü bir dəfə, 
heç olmazsa bir dəfə yenidən mənə göstərəcək. 
 Bizi Əli Kərimi görmək həsrəti görüşdürdü.Bilmirəm, Elza xanım hiss 
etdimi: onunla görüşəndə əvvəlcə Əli Kərimə salam verdim.Elə Elza xanım da 
əvvəlcə Əlinin salamını aldı, sonra - mənim. 
 Biz üç nəfər söhbət edirdik: Əli Kərim, Elza xanım və bir də bu sətirlərin 
müəllifi.Xeyr, bu sətirlərin müəllifi mən deyiləm.Bunu siz özünüz də hiss edər-
siniz.Görüşə hərəmiz bir yerdən gəlirdik: Əli Kərim Göyçaydan, Elza xanım 
Bakıdan, mən isə Əli üçün doğma olan Sumqayıtdan.Ayrılanda Əli Kərim, 
nədənsə, yenə də Göyçaya qayıdırdı.Axı, o yaşıllıqlar qoynunda «dincəlməyi» çox 
sevirdi.Öz adını daşıyan parka qayıdırdı… 
 İlk söhbətimiz iyulun 2 - də oldu.2 iyul.Bu rəqəmi Əli Kərimin taxtadan 
düzəldilmiş başdaşında görmüşdüm.2 iyul.Əvvəlcə Elza xanımla özümüzü elə 
apardıq ki, guya bilmirik, bu gün hansı gündür.Elza xanım Əli Kərimdən üzr 
istəyib dəstəyi götürürdü.Bir az söhbət etmişdik ki, yenə də telefon zəng çaldı.Elza 
 45 
xanımın anasıydı.Deyirdi,Orxanın temperaturu qalxıb, evə tez gəl-sin.Elza xanım 
«bu dəqiqə gəldim» desə də,dediyi vaxt getmədi. Əli Kərim ondan da qabaq 
«getdi».Bu yeganə dəqiqələr idi: Əli Kərim yanımızda deyildi,Orxanın xəstə 
olduğunu eşidən kimi «getmişdi».Əli getdi, biz isə onun bu misralarını xatırladıq: 
«Dinmə, ey kədər! O, doğmadırsa - qayıdıb gələr». 
 Əgər Əli Kərimin «qayıdıb gələcəyinə» inanmayanlar varsa, bu yazını 
oxumasınlar.Mən sizi Əli Kərimin ölməzliyinə inanmağa çağırmıram.Bu iş Əlinin 
öz öhdəsinə düşür.Mən sizi Əli Kərimin ölməzliyi haqqındakı söhbətə qulaq 
asmağa çağırıram.Mənə Əli Kərimin vəfat etdiyini heç kəs sübut edə bilməz.Heç 
kəs! Elə bil onun yox, öz ölümümü mənə xəbər verirlər: «Sən ölmüsən, xəbərin 
varmı?» Mən ölmüşəmsə, bəs bu sözü necə eşidirəm? «Mən» deyəndə, Əli 
Kərimin oxucusunu düşünürəm.Əgər Əlinin oxucusu varsa, o necə vəfat edə bilər? 
 - Elza xanım, söhbətimizə başlamazdan əvvəl bir şeyi bilmək istərdim: mənə 
qədər Əli Kərimlə bağlı sizinlə söhbət edən olubmu? Məni düzgün başa düşün.Elə 
bilməyin, bunula «birinciliyimi» sübut etmək istəyirəm, xeyr.Bili-rəm, Əli Kərim 
haqqında sizinlə söhbət etmək, sizi kövrəltmək, həyəcanlan-dırmaq 
deməkdir.İstəmirəm eyni dəqiqələri bir neçə dəfə yaşayasınız. 
 - Bir dəfə Əlinin qələm yoldaşlarından biri deyib ki, Əli haqqında mate-
riallardan ona verim.O adam ikinci dəfə…Sonra susdu. 
 - Elza xanım, üzr istəyirəm, bilirəm, sizinçün çətindir bu haqda danış-
maq.Siz də elə bilməyin, mənimçün asandır bu haqda soruşmaq.Burada sizə yersiz 
görünən suallar olsa, onları da cavabsız qoymayın.Bu «yersiz» suallar  da yerində 
işlədilmək üçündür.Ömrünüz Əli Kərim ömrünə necə qovuşub? Bəlkə ilk 
tanışlıqdan, ilk görüşdən…Bunlar iki nəfərin həmişə gizli tutulası müqəddəs 
hissləri olsa da…axı şairlə bağlı heç nə pünhan qalmır.Bəlkə… 
 - Sizə qəribə görünsə də, Əli ilə tanış olmağımızın bir neçə səbəbkarı 
var.Özü də mən onların heç birinə etiraz edib demirəm ki, xeyr, sizin yox, 
filankəsin xidməti daha çoxdur. 
 Onda orta məktəbdə oxuyurdum.Sinif yoldaşım olan rəfiqəmgilə tez - tez 
gedərdim.Onun qardaşı Əlinin dostuymuş.Əli də onlara gəlirdi. 
 Mənə bir söz də deməzdi.Ümumiyyətlə, elə bil Əli məndən utanırdı.Nə 
«dərdi» olsaydı, bacıma deyərdi.Elə sözlər var, mənə deməyib, bacıma deyib. 
 Bir dəfə rus dilində olan bir sözün mənasını öyrənməkdə çətinlik çək-
dik.Kimdən soruşduqsa, dəqiq cavab vermədi.Bir nəfər dedi ki, mənim bir dostum 
var, istəyirsiz, ona zəng vurub öyrənin.O, mütləq dəqiq cavab ve-rər.Ürəyimə 
damdı ki, bu, Əli olacaq.Zəng etdik, doğrudan da, sözün dəqiq mənasını dedi.Nə 
bilim, bəlkə Əlinin dostları qəsdən işi belə qururmuşlar ki, biz tanış olaq.bundan 
sonra Əlinin əlinə bəhanə düşdü.Daha evimizə də zəng çalırdı. 
 Tez - tez bizim evin yanına gələrdi.Acığım tutardı bundan.Deyirdim, niyə 
bura gəlirsən? Deyirdi ki, sənə görə gəlmirəm.Sən Lermantov küçəsində 
yaşayırsan, mən Lermantovu çox sevirəm, ona görə buraya gəlirəm.Dostu 
vardı:Arif Sultanov.İndi dəmiryolçudur.Gecələr bəzən gedib onların evində 
qalardı: sabah tezdən mən dərsə gedəndə bəlkə məni görə bilsin…Əlinin bir 
nəğməsi var: «Yar gəldi». 
 46 
Oduna çox yanmışam, 
Başına çox dolanmışam 
Yolunda dayanmışam, 
Yar gəldi, yar gəldi, yar gəldi. 
 
 Bacıma demişdi ki, bu şeri mənimçün yazıb.Amma ölənə qədər Əliyə bil-
dirmədim ki, bilirəm: Bu şeri mənə yazmısan.Çünki onun sükutuna sükutla cavab 
verəndə xoşu gəlirdi.Sonra uzun müddət telefon söhbətlərimiz olub.Mən instituta 
qəbul oldum.Ora da gələrdi.Çox vaxt bir neçə şair yoldaşı ilə birlikdə.Tək utanırdı 
gəlməyə. 
 - Əli Kərim şeirlərindən yalnız birinin üstündə sizə ithaf etdiyini 
göstərib.Hansı şeir olduğunu Siz də bilirsiz, oxucular da.Amma bir oxucu kimi 
mən Əli Kərimin çox şeirini bilirəm ki, onları Sizə ithaf edib.məsələn, bax, bu 
şeirdə özünüzü «tanıyırsınızmı?» 
 
Ayrılıq zamanında 
anladım ki, bir sözük: 
onun gül adın kimi 
 ikicə hecası var. 
Biri snsən 
biri mən 
Görüşməsək, o sözdən, 
hansı bir məna qalar? 
 
 - Əlinin şeirlərinin hamısının yaranma tarixini bilirəm.Onun şeirlərində mən 
daha çox vardım, nəinki dilində.Çox şeirləri mənimlə bağlıdır deyə, yalnız birinin 
üstündə adımı yazıb.mənimlə bağlı olan şeirlərin hamısını tanıyıram. 
 Əli «Pillələr» romanın yazırdı.Biz onda hələ evlənməmişdik.Mən Şuşada 
dincəlirdim,Əli Bakıda.Mənə məktub yazmışdı.Orada yazırdı ki, «romanda sənə 
aid yerlər də var».Yaxşı yadıma düşdü, «Pillələr»dəki surətlərin hamısının 
prototipi var.Azər demək olar, Əlinin özüdür.Cavanşir qaraqaşlı akademik 
Məmməd Cəfərdir - Əlinin bu alimə böyük hörməti vardı, bizimlə qonşu idi.Bir 
dəfə Əliyə dedim ki, sən niyə məmmiəd Cəfr müəllimə demirsən ki, qarqaşlı 
odur.Əli dedi: «Məndən sonra özün deyərsən».Doğrudan da belə oldu.Əlinin 
vəfatından sonra ona bunu mən dedim. 
 Təsadüfə bir bax.Bir dəfə rayondan Bakıya gələn bir nəfər qohum daya-
nacaqda Məmməd Cəfərdən soruşur ki, o şair Əli kərimi necə tapmaq olar? 
Məmməd Cəfər də kişini düz gətirib mənzilimizi göstərib.Yol uzunu da  Əlini şair 
kimi tərif eləyib.Kişi də məəttəl qalıb ki, Əli, doğrudan da, yaxşı şairdirmi? 
Nə əcəb onun harada yaşadığını hamı bilir… 
 - Elza xanım, bir dəfə Əli kərim söhbət zamanı dedi ki, o sizin zövqünü-zə 
tam inanır.O, yazdıqlarını sizə oxuyurdumu? Necə deyərlər, sizin zövqünüzlə 
hesablaşırdımı? 
 47 
 - Əli yazdıqlarının hamısını mənə oxuyurdu.Bilirdi: mən ona sözün dü-zünü 
deyəcəyəm, heç nəyi gizlətməyəcəyəm. «Pillələr» romanını da ilk dəfə mən 
oxumuşam.Sonra verdilər Həsən Seyidbəyli və Ənvər Məmmədxanlı 
oxudu.Demək olar, bizim fikirlərimiz uyğun gəlmişdi. Hətta bir dəfə Əlinin şair 
dostlarından biri gileylənmişdi ki, arvadı onun şeirlərini düzgün qiymətləndirə 
bilmir, başa düşmür.Əli də demişdi: «Hər şeyi başa düşən qadından da heç nəyi 
gizlətmək olmur, o lap pisdir». 
 - Bəs «Vəsiyyət» şeirindən nə vaxt xəbər tutdunuz?  
 - bu şeiri Əli iyunun 3 - də yazıb.amma mən ondan 12 gün sonra xəbər 
tutdum.masanın üstündə kağız qalaqlarının içində təsadüfən onu 
gördüm.Oxuyanda çaşıb qaldım.Şeiri qonşumuzdakı rəfiqəmə də göstər-dim.Sonra 
Əliyə dedim ki, bu nədir yazmısan? Əli əsəbiləşdi ki, niyə bu şeiri oxumuşam.İlk 
dəfəydi yazdığını məndən gizlədirdi.Nə biləydim ki…Onu da deyim ki, Əlinin 
ölüm haqqında bir neçə şeiri vardı.Hələ indi də çap olunma-yıb.Ona görə də 
şübhəlnmədim…İndi də onun ölümünə inanmıram.Ölümünə təxminən bir neçə ay 
qalmışdı.bir dəfə Əli bərk öskürdü, az qala huşunu itirəcəkdi.Özünə gələndən sonra 
kədərli halda dedi: «Of, lap ölmüşdüm ki! Eybi yoxdur, mən ölsəm, altay 
uşaqlarıma dar ayaqda kömək edər». 
 Təsadüfən Altay bizə gec gəldi.Gələndə Əlinin sözlərini ona dedim.Onu da 
deyim ki, Altay Məmmədov təkcə Əlinin övladlarına yox, vəfatından sonra onun 
irsinə də qayğı göstərib.Moskvada «Gül və çörək» kitabının nəşr olun-masına 
kömək edib.Ümumiyyətlə, Altay yaxşılığı gözə görünmək üçün etmir.Əlinin də 
xasiyyəti beləydi: kimə yaxşılıq edirdisə, üərəkdən edirdi.Kim də Əliyə yaxşılıq 
edirdi - ürəkdən edirdi. 
 Əlinin ölümünü heç kəsə xəbər verməmişəm.Son günlər çox zəifləmiş-di.Nə 
qədər deyirdimsə, xəstəxanaya getmək istəmirdi.Elə bil xəstəxanya getməkdən 
qorxurdu.Demək olar, məcburi apardım.Təsadüfən Əlinin bacısı da bizdəydi:  
qiyabiçiydi, imtahan sessiyasına gəlmişdi.Xəstəxanaya gedəndə həyətdə Əli geriyə 
dönüb yaşadığımız binaya həsrətlə baxdı, ah çəkdi.Getmək istəmirdi.Deyirdi, ay 
Elza, Orxan mənsiz necə yatacaq? Bəlkə qalsın, sabah tezdən gedim.Nə isə razı 
olmadım.Bir az getmişdik ki, bacısı qolundan yapışmaq istədi.Çünki Əli yaxşı 
yeriyə bilmirdi.Dizindən aşağı hissədə birdən şiş əmələ gəlmişdi.Əli sərbəst 
yerimək istədiyindən bacısının qolunu itələdi.Və əsəbiləşdi ki, niyə onun qolundan 
yapışır… 
 Gecə Əlinin bacısı da. Mən də palatada qaldıq.Əli gözlərini məndən 
çəkmirdi.Elə baxırdı, elə baxırdı ki…Gecə saat 2 olardı.bacısı elə bildi, Əli mənə 
nəsə demək istəyir.Durub palatadan çıxdı.Əli yenə də mənə həsrətlə, diqqətlə 
baxırdı.Şübhələnmirdim ölümündən.Gözləyirdim mənə nəsə deyəcək.Amma heç 
bir söz demədi.Səhər tezdən bacımın yoldaşını çağırmağı mənə tapşırdı.Mən Əlini 
doğmalıqdan başa düşmədim.Duymurdum, inanmırdım ki, Əli ölə bilər.Elə 
bilirdim, hər şey ötüb gedəcək.Doğrudur, həmişə deyərdi ki, mən çox az 
yaşayacağam.Bir sözü də vardı: «Yəni 50 il də yaşamayacağam?» Deyirdim, ay 
Əli, axı 50 yaş nədir ki? Sənin 50 yaşın olan-da, Paşanın cəmi 19 yaşı olacaq. 
 48 
 Ölümünə 10 - 15 dəqiqə qalmış həkimlər yanından getdilər.Deyəsən, onlar 
Əlinin nələr çəkdiyini bilirmişlər! Biz buna inanmırdıq! Əli son nəfəsinədək 
huşunu itirməmişdi, amma nəfəsi çatmırdı.Gördüm, Əli daha o Əli deyil.Həkimin 
ardınca qaçdım.Qayıdanda gördüm mənə necə baxırdısa, elə də…Tibbi bacısı 
mənə dedi ki, gözlərini qapayım, yoxsa…Öz əllərimlə gözlərini…Doqquza on 
dəqiqə qalırdı.İlahi, sən öz günahını nə ilə yuya bilər-sən ki, Əlinin 
gözlərini…qapamağa məni məcbur etdin?! Sən öz günahını nə ilə yuya bilərsən ki, 
balaca Orxanın gözünü yolda qoydun? Hər qapı döyüləndə fikirləşəcək ki, yəqin 
bu gələn «dədəsi» dir, amma yaxınlaşıb atasızlığı ilə üzləşəcək.İndi mən onlara bu 
xəbəri necə çatdırmalıyam, necə?... 
 Ağlaya - ağlaya evə qaçdım.Qonşular srruşdular ki,Elza, ay qız, uşaqlara nə 
olub ki, ağlayırsan? Dedim, uşaqlardan olsaydı nə dərdim.Belə də 
demişəm.Uşaqlar isə bu vaxt heç nədən xəbərsiz oynayırdılar.Əvvəlkitəkdeyib - 
gülürdülər.Uşaqlar Əlini «dədəsi» deyə çağırırdılır.Qıymadım onlara deyəm ki, 
«dədəsi» bir də gəlməyəcək…Onun ölümünü heç kəsə xəbər vermədim.Bir də 
gördüm, xəstəxana adamla doludur.Dostlsrı onu xəstəxanadan diri adam kimi, 
qucaqlarında çıxartdılar.Əli vəsiyyətini yalnız şeirlə deyib, bununçün ölümünə heç 
kəs inanmırdı. «Vəsiyyət» şeirinin bir yerində də bu var: 
 
Heç kim inanmır ki,  
Öləcək… 
Elə mən də… 
Amam ölüm 
oğlanlarımın 
kədərli təbəssümüylə 
 gülümsəyəndə, 
Onların, hələ dünyanı 
tamam yığa bilməmiş 
Gözləriylə baxanda 
onlarla bir oyanıb da 
bir oyananda 
Hər işdə onlardan  
geri qalmayanda 
sadiq köpək kimi 
girəni - çıxanı yoxlayıb 
Qapının yanından  
ayrılmayanda, 
İnandım öləcəyimə… 
Demədim heç kimə. 
 
  
 - Elza xanım, vaxtilə Əli Kərimin zəng etdiyi bir telnfon nömrəsi məndə 
qalıb.Bəlkə sizə tanışdır? Bax, bu nömrə… 
 49 
 - atamgilin telefon nömrəsidir.Sonralar bu nömrə bir neçə dəfə dəyi-
şilib.Olmaya Əlidən şübhələnirdin? - deyə Elza xanım gülümsünür. - Yox,Əli-nin 
«başqa» nömrəsi ola bilməzdi… 
 - Əli Kərim elə bir ömür yaşayıb ki, orada gizlədiləsi bir şey yoxdur və 
olmamalıdır.Bu ömür bizimçün müqəddəsdir.Əlinin xəstəliyi nə idi? 
 - qara ciyəri yaxşı işləmədiyinə görə tromb əmələ gəlmişdi.Ölüm kağızın-da 
yazıblar ki, vena damarı partlayıb.Vəfatından sonra mənə dedilər,kürəyin-də bir az 
yer qara ləkə kimi qalmışdı.Yəqin, ürəyi partlayıb.Bunu mən özüm 
deyirəm.Həkimlər isə deyirdilər,Əlinin çox sağlam ürəyi var.Ağrılarından mənə 
şikayətlənmirdi… 
 - Şeirlərindən birində Əli kərim yazır ki, qapını daldan bağlayıb şeir 
yazıram.Oğlanlarım isə tez - tez qapını döyürlər.Açıq otaqlar orda qalıb-lar,amma 
onlar bura girmək istəyirlər, elə bil məni izləyirlər.Şeirdən görü-nür,Əli kərim 
bundan əsəbiləşmir.Əksinə,oğlanlarına deyir ki, «mən açmasam, hirslənib bir 
qədər, Sındırın bağlı qapını.Oğlanlarım - Orxan! Paşa! Azər!» Şeir yazanda uşaqlar 
ona mane olurdularmı? 
 - Əli bu şeiri anamgildə yazıb, onların otaqlarını nəzərdə tutur.Özü də şeirin 
ilk variantında orxanın adı yox idi.Sonradan əlavə edib - Orxan küsməsin deyə.Əli 
heç vaxt yazdıqlarını uşaqlardan gizlətmirdi.Şeir yazdığı vərəqlərin bir çoxunda, 
bəlkə də əksəriyyətində uşaqlar istədikləri şəkilləri çəkərdilər.Əli həmin vərəqləri 
dəyişməzdi, elə də saxlardı.Əli,adətən gecələr yazardı. 
 - Oğlanlarından hansı Əli kərim xasiyyətdədir? 
 - Üçü də Əliyə oxşayır.Paşa Əlinin eynidir.Xasiyyətində, davranışın-
da,geyiminə bir o qədər fikir verməməkdə.Paşa Əlidən də utancaqdır.Azər 
hazırcavablığında,Orxan xarici görkəmində atasına oxşayıb.Paşa hərdən məni 
atasının səsiylə, atasının avazıyla çağırır.Əsəbiləşirəm: o niyə belə edir?! 
 Bütün atalar övladlarını çox istəyirlər.Amma inanmıram ki, Əli kimi 
uşaqlarını istəyən ikinci bir ata ola.Hiss edirdim, Azəri daha çox istəyir.Deyir-dim, 
niyə uşaqlara fərq qoyursan, əsəbiləşirdi.Deyirdi: «Ay Elza, heç mən fərq 
qoyuram? Azər bir az zəifdir, ona görə onu çox istəyirəm».Hansı oyuncaq 
çıxsaydı, gərək uşaqlarçün ondan alaydı.Deyirdi: «Hər oyuncaq uşaqçün bir 
kitabdır».Əli deyirdi, yalnız şeirlərini övladlarından çox istəyir.Hətta mən 
inciyirdim: niyə o belə deyir.Mənə deyirdi ki,Orxanı «Oxu» deyə çağırın, qoy 
yaxşı oxusun.Paşanın toyunu yaman arzulayardı.Deyirdi: mütləq Xan Şuşinskini 
gətirəcəyəm.Zarafatla deyirdim: «Ay Əli, axı, indi Xan dəbdə de-yil?» Deyirdi: 
«Xanı özümçün gətirərəm, sizinçün - dəbdə olanı! Yəni Xan da dəbdən düşə 
bilər?» Ailədə çox uşaq olmasını xoşlayırdı; xüsusən çox qardaşlı ailənin 
tərəfdarıydı.Deyirdi: bir - birlərinə köməkdilər, arxadılar. 
 - Elza xanım, yaxın adamlarımızın vəfatının bizi sarsıtmağı bir tərəfə dursun, 
bəzən biz onlarınölümündən sonra nəyəsə təəssüflənirik.Deyirik: heyif ki, filan 
vaxt onun arzusunu yerinə yetirmədim, sözünə qulaq asmadım.Siz hansı günə 
təəssüflənirsiz? Əlinin hansı istəyinə əməl edə bilməmisiniz…nə zaman ona laqeyd 
olmusunuz?.. 
 50 
 - Nəinki mən, qohumlarımızın da heç biri Əliyə qarşı elə bir laqeydlik 
göstərməmişik ki, təəssüflənib deyək: «Əgər filan işi görsəydim,Əli çox yaşa-
yardı».Ailə üzvlərimiz məndən də çox Əlinin xatirini istəyirdilər.Bu qədər ki 
övladlarını istəyirdi, bir dəfə də olsun ata - anamın yanında uşaqları qucağına 
götürməzdi.Çalışırdı ata - anam olan otaqda çox qalmasın, bir bəhanə ilə başqa 
otağa keçsin.Mən də heç vaxt valideynlərimin yanında Əlinin adını 
çəumirdim.Həmişə belə deyirdim: «onun şeiri», «onun kitabı».Ölümünə bir saat 
qalmış anam palataya girdi.inanırsız, o ağır vəziyyətdə Əli istədi çarpayı-dan 
dursun.Ata - anamın yanıda Əli məni dindirməyə utanırdı. 
 Əli heç vaxt nəsihət verməyi xoşlamırdı.istəyirdi adam təbii olsun.Anası ilə 
birlikdə qalırdıq.bir dəfə də olsun mənə demirdi ki, anama hörmət et.Anasına da 
demirdi ki. elzaya hörmət et.Amma anası bilirdi: bu, Əlinin yol-daşıdır, ona hər cür 
hörmət etmək lazımdır.mən də bilirdim: bu - Əlinin anası-dır, müqəddəsdir.  
 Əlbəttə, Əli ilə mübahisələrimiz də olurdu.Bunsuz ailə həyatı mümkün 
deyil.Nədən ötrü mübahisə edirdik? Hər yay uşaqları da götürüb istirahətə 
gedirdik.Əli, meşəsi olan yerlərdə istirahət etməyi xoşlardı.Çünki belə yerlərdə 
daha çox yaza bilirdi.mən də mübahisə edirdim ki, ay Əli, bir dəfə də istirahətə sərf 
etdiyin pulları verib evə bir şey alaq.Deyirdi: «Qoy uşaqlar dincəlsin-lər.Darıxma, 
hər şey yaxşı olacaq, amma bircə onda mən olmayacağam.Adam öləndə özüylə 
əşya, purl aparmır, Elza!» Əli heç vaxt pul hərisi olmayıb. 
 - Ev işlərində Əli kərim sizə kömək edirdimi?Ailə qayğıları onu 
əsəbiləşdirirdimi? Əlinin xasiyyətində xoşunuza gəlməyən cəhət var idimi?  
 - Bunu yazmaq üçün demirəm.Elə - belə, söhbət üçündür.Əlinin 
xasiyyətində xoşuma gəlməyən cəhət o idi ki…bunu sən özün də bilirsən,Əli ilə 
yaxın münasibətdə olmusan; bax,Əlinin bu cəhəti bizə çox şeyi haram edirdi.Çox 
şeyi.Hərdən mübahisə edirdim.Əli əsəbiləşib deyərdi: 
 - Elza bu sözləri sən mənə deyirsən? Bax, mən də səninlə belə danışsam, 
inciyərsən. 
 - Bilirdim, Əli məclislərin yaraşığıydı.Heç vaxt məclislərə tək getməz-
di.Harda olacağı, nə qədər yubanacağı barədə  həmişə evə xəbər verərdi: narahat 
olmayaq.məndən heç nəyi gizlətmirdi. 
 Əli heç vaxt öz işlərindən ötrü əsəbiləşmirdi.Heç vaxt məni danlamırdı ki, 
niyə xörək hazır deyil, niyə otaqları yığışdırmayıbsan? Amma mən də bundan sui - 
istifadə etməzdim.Əli danışmayanda da adamdan soruşur-du.Baxmayanda da 
adamı görürdü.hamımız ondan çəkinirdik.Elə zəhmli ba-xışları vardı ki…Məni 
düzgün başa düş: anası da ondan çəkinərdi.Əli heç vaxt hədə - qorxu gəlmirdi, 
adamla yüksəkdən danışmırdı.biz özümüz hiss edirdik ki, Əli buradadır.Özü evdə 
olmayanda da zəhmi evdə olurdu… 
 Onun acığı gəlirdi: ailə üzvlərindən, qohumlardan  biri o birisinin arxa-sınca 
danışa, gileylənə, onu pisləyə.Bir dəfə Əli Göyçaya gedibmiş.Bacısı Əmi-nəgilə də 
baş çəkir.Əminə gileylənir ki, niyə bizə gəlmirsən, yəqin arvadın qoy-mur, hə? Əli 
heç bir söz demir.Acıqla bacısına baxır! Sonra Əli bir neçə dəfə də Göyçaya 
gedir.Heç birisində bacısıgilə getmir.Hər dəfə Əlinin Göyçaya gəldi-yini eşidən 
Əminə ehtiyat görür ki, indi qardaşı gələcək.Əli isə getmir.Bir dəfə Əli bacısıgilə 
 51 
baş çəkir.Əminə bu dəfə gileylənmir.Birinci olaraq soruşur ki, El-za bacıgil 
necədir? Bu da Əliyə xoş gəlir, bacısını qucaqlayıb öpür.Bunu mənə Əli yox, 
Əminənin özü danışıb.Əlinin bir xüsusiyyəti heç yadımdan çıxmaz.Elə ki, onun 
yanında ölünün arxasınca danışırdılar, Əli o dəqiqə həmin adamların sözünü kəsib 
deyərdi: 
 - Ondan danışmayın.Axı, o ölüb, sizə cavab verə bilmir. 
 Ev işlərində Əlinin bir o qədər də səriştəsi yox idi.Əlindən evdarlıq işi 
gəlmirdi.Təsadüfən,vaxtım olmayanda özü yeməyə bir şey hazırlasaydı, gülə - gülə 
mənə deyərdi: «Utanma,Elza, gəl sən də ye».Əgər evimizdə başqa adam (qonşu 
qadınlardan və yaxud rəfiqələrimdən) olsaydı Əli heç vaxt onların gö-zünə 
görünmək istəməzdi.Nə olur - olsun durub mətbəxə kçməzdi ki, bizi ora-da görə 
bilər.Vəfatından 7 - 8 ay sonra da səsi qulağımdaydı.Elə bilirdim, məni 
çağırır.Həmişə öz otağından məni səslərdi.Tələsik gedərdim ki, görəsən nə 
olub.Yavaşcadan deyərdi: «Elza, bir stəkan mənə çay ver».Deyirdim: «Ay Əli, elə 
çağıranda de ki, mənə bir stəkan çay ver».Deyirdi: «Çay istəməyimi başqası eşitsə, 
qorxuram o gətirər.Ona görə belə edirəm». 
 Əgər gecələr işim olsaydı, mən işimi qurtarmamış Əli yatmazdı.Elə bilir-di, 
tək qalsam, qorxaram. 
 - Elza xanım, eşitdiyimə görə Əli sizdən küsəndə, anangilə 
gedərmiş.Düzdürmü? 
 - Baxırdı günahın kimdə olmağına.Əli məndən küsməyi bacarmırdı.mən 
anamgilə gedən kimi bir də görürdüm Əli də gəldi.Anam heç vaxt ailə söhbət-
lərimizə qarışmazdı.Bir dəfə Əlidən bərk incimişdim.Onu danışdırmırdım.Kü-süb 
anamgilə getmişdim.bir neçə gün keçmişdi.bir dəfə qapıya bir məktub qoymuşdu: 
«Sən məni danışdırmasan, özümü öldürərəm».Qorxdum Əlinin sözündən.Bilirdim 
o, boş - boşuna danışan deyil.Günah onda olsa da, danış- 
dırdım… 
 - Əli kərimin çap olunmayan əsərləri qalıbmı? 
 - Var.Əksəriyyəti yarımçıq qalmış əsərlərdir.Onun Napaleon haqqında 
yarımçıq poeması qalıb.Şah İsmayıl Xətai haqqında poema yazmaq istəyirdi, o da 
yarımçıq qalıb.Uşaqlar üçün yarımçıq pyesi var.Amma özümə bir şeyi  
bağışlamıram ki, Əlinin seçilmiş əsərlərinə onun özünə  zəif görünən və heç vaxt 
kitabına  salmaq istəmədiyi şeirləri də daxil etmişəm.Bununçün Əli məni 
bağışlamaz.Paşa da buna görə mənimlə mübahisə edir.Amma mən bir şeyi dü-
şünmüşəm: Əlinin özünə zəif görünən şeirləri bəlkə də oxuculara zəif görün-
mədi… 
 - Elza xanım,Əli Kərimin hansı şeiri daha çox xoşunuza gəlir? Hansı şeirini  
oxuyanda kövrəlirsiz? 
 - Yadınızdadırmı Əlinin bu şeiri: 
 
…Nə xöşbəxt imişəm bir zaman, allah, 
Xəbərim olmayıb bu səadətdən. 
Nə xöşbəxt imişəm, nə xöşbəxt, xöşbəxt! 
Bu gün eşitmişəm bunu həsrətdən. 
 52 
Niyə yazmamışam o zaman, allah, 
Əlimə qələm də gəlməyir indi. 
De, niyə aradan küləklər əsir? 
Aramız, de, niyə belə sərindir? 
İçdiyim o su da səadət imiş, 
İşə getməyim də, qayıtmağım da. 
Ona baxmağım da xöşbəxtlik imiş, 
Onu yuxusundan ayıltmağım da… 
 
 
 Mən şeiri bütöv demədim, sadəcə olaraq hansı şeir olduğunu xatırlat-maq 
istəyirdim.Əlinin daha bir şeiri: 
 
Ala gözün gülümsündü, 
Alovlandım alovundan. 
Sandım ki, göy günəş doğdu 
Mavi rəngə girdi cahan. 
 
Ala gözün soyuq baxdı, 
Necə deyim bu dərdi mən. 
Soyuq mavi baxışından 
Elə bil ki, göyərdim mən.    
 
 Hər ikisi Əlinin, necə deyərlər, növbəti şeirlərindəndi.Amma, nədənsə, 
bunlar daha çox yadıma düşür.Səbəbini soruşmayın, deyə bilmərəm. 
 - Bilirsiz ki, Elza xanım, böyük türk şairi Nazim Hikmət 14 il həbsxada 
qalıb.Həbsxanada olarkən arvadı Pirayə xanım Nazimə göndərdiyi məktubla-rın 
birində yazırdı: «Mən istərdim ki, səndən əvvəl öləm.Ancaq məni torpağa 
basdırmayın.Yandırın, küllərimi bir şüşə qaba töküb, masanın üstünə 
qoyun.Beləliklə, daima gözlərinin qabağında olaram.Sonra da sən ölərkən, sə-nin 
də küllərini mənim külümün üstünə tökərlər, orada birləşərik». 
 Nazim bu məktubu oxuyarkən çox həyəcanlanır və arvadına yazdığı 
məktubunda «mən bu qədər gözəl şey oxumamışam» deyir. «İcazə ver, sənin bu 
məktubunu şeirə salım və nəşr ediləcəyi zaman ikimizin imzası ilə nəşr 
edilsin».Budur, həmin şeirdən bir parça: 
 
Səndən əvvəl ölmək istərəm 
Gedənin arxasından gələn 
Gedəni tapacaqmı, zənn edirsən? 
Mən zənn etmirəm bunu. 
Yaxşı olar ki, məni yandırarsan 
Otağında sobanın üstünə qoyarsan 
İçində bir şüşə qabın, 
Qab şüşədən olsun. 
 53 
Şəffaf, ağ şüşədən olsun 
ki, içində məni görə biləsən. 
Fədakarlığımı anlayırsan: 
Vaz keçdim torpaq olmaqdan, 
Vaz keçdim çiçək olmaqdan, 
Sənin yanında qalmaq üçün, 
Və toz oluram. 
Yaşayıram yanında sənin, 
Sonra sən də ölüncə 
yanıma gələrsən, 
və orada bərabər yaşayarıq - 
Külümün içində külün, 
Təki bir israfçı gəlin, 
yaxud vəfasız bir nəvə 
Bizi oradan atana qədər… 
 
 
 Bütün bunları təsadüfən xatırlamadım.Əli Kərimin kədərli dəqiqələrində onu 
həyəcanlandıran təsəlli verirdinizmi? Ümumiyyətlə,Əli daha çox nədən kə-
dərlənirdi? 
 - O nə yaşamışdı ki, nədən də kədərlənəydi? Onun əsəbiləşdiyi vaxtlar 
olurdu, amma hər xırda şeydən ötrü kədərlənmirdi, gileylənmirdi.O ki qaldı 
məktubla təsəlliyə: biz bir - birimizdən uzaqda yaşamamışıq ki, ona məktubla 
təsəlli verim. 
 - Elza xanım, bu suala daha ətraflı cavab almaq üçün nə vaxtsa Sizə bir də 
müraciət etməli olacağam.sizmnlm söhbətdə  bir neçə dəfə belə bir ifadə 
işlətmişəm: «Əlinin ölümü», «Əli Kərimin vəfatından sonra».Bununçün məni 
bağışlayın.Özüm də bilmirəm, bu ifadələri necə də soyuqqanlıqla işlətdim.Özü-nüz 
bilirsiz ki, Əli kərim haqqında bir neçə çap vərəqi yazım var və mən orada bir dəfə 
də olsun «ölüm» sözünü Əlinin adıyla yanaşı işlətmirəm.Hər yerdə yazmışam: «Əli 
Kərimin Göyçaya sonuncu səfərindən sonra».Fikir verirəm, siz söhbətdə Əlinin 
adını çox az çəkirsiniz.Həmişə deyirsiniz: «o», «onun».Sağlı-ğında olduğu 
kimi.Oxuculara aydın olsun deyə, bəzi yerlərdəhəmin ifadələri «Əli» sözüylə əvəz 
edəcəyəm… 
 - Bunula bir şey dəyişilirmi? Əlinin bu misraları yadındadırmı? 
 
Köçüb getdim bu dünyadan,  
Sən ağladın, mən gülmədim. 
Sükutuma bir söz dedin - 
Aldat görüm ölümü sən. 
 
 - Əli Kərimə yazılan oxucu məktubları haqqında nə deyə bilərsiz? 
 - Demirəm gündə Əliyə qalaq - qalaq məktub gəlirdi.Ona gələn məktub-ları 
iş yerinə («Azərbaycan» curnalının redaksiyasına) və yaxud Yazıçılar İt-tifaqına 
 54 
yazırdılar.Əli onların hamısını mənə göstərərdi.Qızlar daha çox yazar-dılar.Əli belə 
məktubların əksəriyyətini açmamış mənə verərdi ki, qoy onu qıs-qanmayım.Elə 
bilirdi qızların məktub yazmasını qısqanıram… 
 Axır vaxtlar özün görürdün ki,Əlinin saçları bərk ağarıb.Zarafatla de-
yərdim: «Deyəsən, qızlar sənə məktub yazmırlar, ona görə dərd çəkirsən, saç-ların 
ağarıb?» Əli deyərdi: 
 - Mənə heç kəs lazım deyil, kimə lazımamsa, o bəyənib. 
 - Mən istərdim sənin saçların həmişə qara qalsın, qızlar da məktublarını 
kəsməsinlər. 
 Əlbəttə, bizim aramızda tam anlaşma vardı.Əli bilirdi, onu yaxşı başa 
düşürəm.o da zarafat etdiyimi bilirdi.Ona qalsa, mən bilirdim, Əli mənə qədər 
başqa bir qızı  sevib,ona yazdığı şeiri də dəqiq bilirəm. «Pillələrdə» tək məndən 
yazmayıb, ondan da yazıb. 
 - Madam ki, söhbətimizdə heç nəyi gizlətmirsiz və gizlətməmlisiz, onda 
deyin görüm, Əli Kərimlə şəxsi tanışlığa qədər onun hansı şeirini eşitmişdiniz? 
 - Heç birini. 
 - Əli Kərim bir insan kimi hansı xüsusiyyətləri ilə sizə müsbət təsir edib? Siz 
ona nədə oxşamaq istərdiniz? 
 -Elə bilmə, Əli həyatda yoxdur deyə onun pis cəhətini görmürəm.Məni 
bağışlamaz: haqqında həqiqəti deməsəm.Həqiqət odur ki, onun yalnız bir vər-dişi 
xoşuma gəlmirdi.Qalanlarında isə o özüydü.Bunu dostları da bilir, qo-humları da, 
qonşular da.Əli utancaq idi, amma haqqını tələb etməyə utanır-dı.Ona pislik edənlə 
sərt danışmağı bacarırdı. Bunu mənə özü danışıb.Bir dəfə vəzifəli yazıçılardan bir 
nəfəri   Əli ilə yolda rastlaşır.Bir məsələdən ötrü Əliyə haqsızlıq etdiyinə görə Əli 
ona salam vermədən yanından ötmək istə-yib.Həmin yazıçı özü Əliyə salam 
verib.Amma Əli onun salamını götürməyib. 
O soruşub: 
 - Əli, niyə mənim salamımı almırsan? 
 Əli deyib: 
 - Əlimdən o gəlir. 
 İstəyirəm, heç olmasa pula, əşyaya həris olmamaqda, onlara qiymət 
qoymamaqda Əliyə oxşayım.Buna çalışıram, amma Əliyə oxşamaq mümkün 
deyil.Məncə, belə xasiyyətli ikinci adam olmaz.Əli təsəlli verməyi bacarırdı.Bir 
dəfə onun yazıçı dostlarından bir nəfərinin əsərini bərk tənqid etmişdilər.Əli görür 
ki, dostu yaman fikir çəkir, heç kəsin təsəllisinə qulaq asmır.Əli onu inandırır ki, 
tənqid onun xeyrinədir.Yazıçı dostu Əliyə demişdi: «Madam ki, sən deyirsən, 
inanıram». 
 Əli başqasının dərdini duyan idi.Ənvər Əlibəyli Əlinin xətrini çox 
istəyirdi.Qonşu idik.Yadıma gəlir,Ənvər Əlibəylinin vafatından sonra Əli onun 
arvadının gözünə görünməyə utanırdı.Biz bir yerə getməli olanda Əli mənə de-
yərdi:  «Elza, sən qabaqda get, mən də sənə çataram.Şövkət xanım (Ənvər 
Əlibəylinin həyat yoldaşı) bizi bir yerdə görər, yoldaşı yadına düşər».Evə 
qayıdanda da Əli başını qaldırmadan həyətə girərdi ki,eyvanda olan qonşu qadınlar 
görməsin.Şövkət xanım deyirdi ki, görürdüm,Əli Kərim  gəlir çalı-şır-dım gözünə 
 55 
görünməyim.Pəncərənin qabağında olsaydım, çəkilərdim ki, qoy Əli utanmadan 
evinə keçə bilsin. 
 Mütaliə etməyi Əli çox xoşlardı.Xüsusən görkəmli adamların gündəlik-
lərini, onların həyatına aid kitabları daha çox oxuyardı.Mən də vərdiş etmiş-dim: 
onun oxuduğu kitabların hamısını oxuyardım.Onun oxumaq istədiyi so-nuncu əsər 
Delakrua haqqında olan kitabdır.Əli kitabı xəstəxanaya apardı, amma heç oxumağa 
başlamadı da… 
 - Əli Kərim cavanlara, istedadına inandığı gənclərə çox qayğı ilə yana-
şırdı.Buna o illərin mətbuat səhifələri də şahiddir.Bununla əlaqədar Sizin yadınızda 
nələr qalıb? 
 - Hər şey yadımdadır.Mən çox şairlər tanıyıram Əli onların şeirlərinin çap 
olunması üçün bəziləri ilə mübahisə də edib.Kimin çap olunmasını ürək-dən 
istəyirdisə, hamısına kömək etməyə imkan tapıb.Hətta yaxın dostlarının birindən 
küsmüşdü ki, gənc bir şairin şeirlərini  çap etməyi o niyə bu qədər 
yubandırır.Yadıma gəlir, Camal Yusifoğlu haqqında Əli «Uğurlu yol» yazmışdı.O 
yazını mən də oxudum və Əli ilə mübahisə elədim.Dedim ki, ay Əli, sən bu oğlanı 
belə tərif edirsən, yəni o səndən də yaxşı yazır? Bu,olduğu kimi Əlinin sözüdür: 
 - Elə niyə soruşursan? O məndən cavandır, yaxşı yazmasa - deməli, həyat 
dayanmışdır. 
 - Əli kərim uzun müddət «Azərbaycan» curnalının redaksiyasında işlə-
yib.Son vaxtlar işdən çıxması ona necə təsir edirdi? 
 - Əli redaksiyadan işdən çıxmışdı, amma işsiz qalmamışdı.O, heç vaxt iş 
axtarmayıb.Curnaldan çıxandan sonra bəziləri onu işləməyə çağırırdılar.Özü də 
bunu çox incəliklə edirdilər.bilirdilər,Əli işləmək istəmir, ona görə də deyir-dilər: 
«Gəl bir yerdə işləyək, bizə kömək et».Getmirdi.Çünki Əli evdə də çox işləyirdi. 
 -Elza xanım,Əli Kərim xöşbəxt taleli şairdir.Buna hamıdan qabaq o özü 
inanırdı.Yadınızdadırmı. hələ ilk şeirlərinin birində o yazırdı: 
 
Şeirimə, sözümə inanıram ki, 
Hər insan könlünə od salacaqdır. 
Mən iki gözümə inanıram ki, 
Adım günəş kimi ucalacaqdır. 
 
 Siz təəssüflənib deyirsiniz: «Əli nə yaşadı ki?!» Yaşamaq üçün çox ömür 
sürmək vacib deyil.Mən bunu Puşkinə,Lermontova görə demirəm.Bunu Əli Kərim 
özü də sübut edir.Bəlkə hissə qapılıb deyirəm, amma fikir verin,Əli haq-qında nə 
qədər yazılıb! İstər Əlinin sağlığında, istərsə də ölümündən sonra onun haqqında 
nə yazılıbsa, hamısını saxlayıram.Bu yazılardan qalın bir kitab buraxdırmaq 
olar.Həmin kitabı mən indidən görürəm.Əliyə qarşı olan bu məhəbbət təkcə onun 
yaradıcılığına görə deyil, həm də şəxsiyyətinə, sözün böyük mənasında insanlığına 
görədir.Yadınıza gəlirmi,Əli kərimin dəfn olunduğu yerin, necə deyərlər, ilk 
görünüşü? 
 - Yadımdadır.Demək olar, boş düzənlik idi.Biz hər il Əlinin məzarını ziyarət 
etməyə gedirik.Dostları, oğlanları ilə birlikdə.İndi orda böyük park sa-lınıb, Əlinin 
 56 
adına.Dünyanın bu möcüzəsini də gördüm: biz Əlinin məzarına baxmaqla təsəlli 
tapırıq.Fikirləşirik ki,o burada, bizim yanımızdadır, ürəyi-mizdən keçənləri ona 
deyə bilərik..Əli də dərdimizə şərik olar, bizə məsləhət verər… 
 - Keçən ilin yayında biz Əli Kərimin məzarını ziyarətə getmişdik.O vaxtlar 
Əli kərimin adına olan parka tərəf gedən ümumi yol təmir olunur-du.Təbiidir ki, 
biz bura necə getməyi kimdənsə soruşmalıydıq.Bir nəfər yaşlı qadına müraciət 
etdik.O, həyətdə durub bizim maşina tərəf baxırdı.Bağış-lanılmaz səhv etdim, 
inanmadım ki, bu qadın Əli Kərimi tanıya, ona görə soruşdum ki, «ay xala, burda 
bir park var, oraya necə getmək olar?» «Əli Kərim parkı?» - deyə o qadın bir qədər 
bizə tərəf irəlilədi və parkın səmtini göstərdi.Qadın ayaqyalın idi.Dostlarımı 
bilmirəm, amma mən onun toz - torpağa bulaşmış ayaqlarını öpmək istəyirdim ki, 
onlar Əli Kərimə tərəf irəliləyir! Bu qadının əllərini öpmək istəyirdim: onlar Əli 
Kərimə tərəf gedən yolu göstərir! Mən orcinallıq edib demədim «Əli Kərimə tərəf 
gedən yol».Mən istərdim, Göyçayın müxtəlif yerlərində Əli Kərimin məzarının 
yerini göstərən işarələr vurulsun.Amma yazılmasın: «Əli Kərimin məzarına gedən 
yol».Yazıl-sın: «Əli Kərimin yanına gedən yol». 
Biz Əli kərimin məzarını ziyarət edəndə onun qəbirüstü abidəsi tam hazır deyildi, 
ustalar hələ işləyirdilər.Əli Kərimin taxtadan düzəldilmiş köhnə başda-şı da 
əvvəlki yerindən çıxardılıb bir tərəfə qoyulmuşdu.Orada alt - alta bu sözlər 
yazılmışdı: «Vəfatı.Əli Kərim.1932.2.VÛI.69».Çoxdan gözləyirdim ki, bu başdaşı 
dəyişdiriləcək.Çünki Əli Kərimin qəbirüstü abidəsi haqqında gedən rəsmi və qeyri 
- rəsmi söhbətlərdən xəbərim vardı.Təbiidir, mən Əlinin başda-şına adi taxta kimi 
baxmırdım.Çünki orada Əli Kərim sözü yazılmışdı.Eşitmiş olarsınız, vaxtilə 
Puşkinin də başdaşı adi taxtadan imiş və orada Puşkinin dostu A.Turgenev 
karandaşla belə yazmışdı: «Sverşilas».Elza xanım, Əli Kəri-min həyat yoldaşı 
olmaq nə qədər böyük xoşbəxtlikdirsə, onu itirmək də bir o qədər ağırdır.Mən 
dedim «itirmək» və dediyimə görə peşman oldum.Həmişə yad edilən adam axı 
necə yaşamaya bilər?.. 
 - Əlinin belə misraları var: «Hər yol gözlərinin yanından keçir, Bəlkə 
işıqlandı təbəssümündən».İndi mənimçün hər yol…Əlinin məzarının yanından 
keçir.Vəfatından sonra iki ilə yaxın qara paltar geydim.Bir dəfə Paşa ağır 
xəstələnmişdi.Qorxurdum qara paltardan.Anam da məni danladı ki, niyə qara 
paltar geyib, oğlanlarını da kədərləndirirsən.Söz verdim ki, Paşa sağalsın, qara 
paltarımı çıxararam.Elə də etdim.Bir tərəfdən də, madam Əlinin əsərləri yaşa-yır, 
deməli, özü də sağdır, yaşayır.Yaşayan adma, axı, yas saxlamazlar. 
 - Əli Kərimin qəbirüstü abidəsində onun hansı şeirini yazdırmaq istərdininz? 
 - Bu haqda qəti qərara gələ bilmirəm. 
 - Bəlkə, bu misraları yazdırasınız: 
 
Baxsan bu dünyanın ha tərəfinə 
Bir yerdə qəbrim var, on yerdə sağam. 
Göy uçsa, yer qopsa,ölmərəm, yenə, 
Hələ neçə dəfə doğulacağam. 
 
 57 
 - Yox, daha nikbin şeir lazımdır. 
 - Elza xanım, məncə, Əli Kərimin yaradacalağandan istədiyiniz misraları 
onun abidəsinə yazdıra bilərsiniz.Siz, adi şeirlər arasından ən yaxşısını axtar-
mırsınız, gözəl şeirlər içərisindən ən adisini axtarırsınız.Üzr istəyirəm, elə bil siz 
istədiyiniz şeiri dəqiq tapa bilsəniz,Əli Kərimə yaxşı imtahan verəcək-siniz.Bütün 
bunlar Əli Kərimin yaradıcılığı kimi, özü kimi, məhəbbəti kimi təbiidir.Bizi Əlinin 
ölümü kədərləndirirsə, onun ölməzliyi, əbədiliyi də təsəlli 
verir.Gizlətmirəm,əvvəlcə elə bilirdim,Əli Kərim haqqında hər şeyi bilirəm. onu 
öyrənmək üçün heç kəsə müraciət etməyə ehtiyacım yoxdur.Necə də yanılırmışam! 
 - Üzr istəyirəm, Elza xanım, sizinlə söhbət üçün özlüyümdə yarım saat vaxt 
ayırmışdım.Elə bilirdim, bizim heç birimizin əsəbləri bu gərginliyə uzun müddət 
dözə bilməz.Budur, bir neçə dəfədir sizinlə söhbət edirik, amma Əlidən ayrıla 
bilmirik.Bu bir neçə gündə mənə aydın oldu ki, bir oxucu kimi Əli kərimin 
qarşısında hələ nə qədər borcum varmış! Hiss etdim ki, onun haqqında bəzi şeyləri 
bilmədən, bu neçə vaxt qələm çalmağa haqqım yoxmuş! Onun ömrünün bəzi 
anlarını bilmədən, öyrənmədən mənim sevgim, şubhəsiz yarımçıq qalardı. 
 - Fərz edək, Əli kərim haqqında heç bir şey bilmirəm, amma çox şey öy-
rənmək istəyirəm.Bunun üçün kimlərlə görüşsəm yaxşıdır? Başqa sözlə de-sək,Əli 
Kərim kimlərlə daha çox yaxınlıq, dostluq edirdi? 
 - Kim sənə desə Əli ilə yaxınlıq etmişəm, dost olmuşam, inan.Amma onun 
bir xasiyyəti vardı: hər adamla dostluq etmirdi, hər adamı evinə gətirmirdi.Hansı 
dostundan incisəydi, bir də onunla yaxınlıq etməzdi. 
 - Madam, söhbət Əlinin dostlarından düşdü, ondan sonra işiniz dara düşəndə 
gözləriniz kimi axtarır? Harayınıza kim çatır? 
 Kövrəlir.Ürəyində bəlkə də məni qınayır ki, bu nə naşı sualdır verdin? 
 - Gözlərim də, ürəyim də hələ onu axtarır.Amma bir də görürəm…dos-tları 
harayıma çatdılar: Altay Məmmədov, Fikrət Qoca…Sən təsəvvürünə gə-tirməzsən 
kişisiz evin qayğılarını.Bəzən asan iş də adama çətin görünür.Bə-ziləri bəlkə də 
belə şeyləri  demək istəməzlər.Amma niyə də deməyəsən? Mə-nim xəbərim olmur, 
bir də görürəm Altay Məmmədov uşaqlara paltar alır.İna-nın, söhbət puldan, 
əşyadan getmir.Mənimçün təsəllidir ki, Əlinin dostları var.Dost, adama ölümündən 
sonra daha çox lazım olurmuş!.. 
 …Üzünü yana çevirir ki, göz yaşlarını görməyim.Elə bil Əli Kərimin misrası 
haray qoparır: «Qayt, sahmana sal bu kainatı!» 
 
   «GEDƏRƏM…DÖNƏRƏM YENƏ DƏ GERİ…» 
 
 
 Elə bilirdim Əli Kərim haqqında heç kəsdən bir söz soruşmağa ehtiyacım 
yoxdur.Onunla tanış olduğum üç ildə həyatına aid nə lazımdırsa, hamısını 
bilirəm.Necə də yanılırmışam! Elza xanımla söhbət etdiyim btr neçə gün ərzində 
səhvimi anladım.Anladım ki, on il Əli kərimlə ömür - gün yoldaşı olmuş bir 
adamın məndən də çox deməyə sözü var! Sevinirdim:Elza xanım Əlini duya bilib, 
tanıya bilib.Üzr istəyirəm, mən başqa bir qadının Əli Kərimi belə duya bilməsini 
 58 
təsəvvürümə gətirə bilmirəm.Belə bir qadının ola biləcəyi-nə inanmıram! Elza 
xanımın söhbətləri mənə niyə xoş gəlirdi?! Ona görə ki,o, bu söhbətlərində özünü 
«gizlətməyi» bacarırdı.Onun məqsədi (əlbəttə, bu ilk növbədə mənim məqsədim 
idi) öz dedikləri ilə yox,Əli Kərimin dedikləri ilə məni tanış etmək idi.  
 Eşitmişdim, Elza xanım vaxtilə şeir yazıb.Amma ilk söhbətimizdə bunu 
boynuna almadı.Sonrakı söhbətlərimizdə isə etiraf etsə də, bu haqda yazmağı-mı 
«eyib» bildi.Əli kərim haqqında nə qədər çox şey öyrənirdimsə, bir o qədər də 
həyatın və həyatımın qədrini bilirdim.mənə elə gəlirdi,Əli haqqında nə qədər çox 
şey öyrənirəm, bir o qədər ona yaxınlaşıram! Elə bilirəm, Elza xanımla söhbət 
etdikcə,Əli kərimi öyrəndikcə yol gedirəm.Bu yol,Əli Kərimin həyatını tam 
öyrənməyincə qurtarmayacaq.Onun haqqında hər şeyi öyrəndikdən sonra bu yol 
qurtaracaq və nəhayət,mən Əli Kərimlə görüşəcək, onunla üzbəüz 
dayanacağam.Uzun müddət ayrıldıqdan sonra biz… ilk dəfə üz - üzə dayanacağıq! 
 Elza xanıma qəribə bir sual verdim: 
 - Elza xanım, fərz edək,Əli Kərim sağdır, ona nə deyərdiniz, nə məsləhət 
görərdiniz? Yəqin ki, onun öz sözünü yada salardınız: «Canınızın qədrini bi-lin». 
 - Ona heç bir şey deməzdim.Bir dəfə oğlanlarına baxmaq onunçün hər 
sözdən, məsləhətdən qiymətli olardı. 
 - Elza xanım, ilk söhbətimizdən bir neçə ay keçir.Bu vaxt bizə dincəl-
məkdən ötrü yox, yenidən ehtiyac duyub söhbətə qayıtmaq üçün lazım idi.Tə-
biidir, bu vaxt ərzində hər ikimiz Əli Kərimlə təklikdə «görüşüb», «söhbət 
etmişik».Gizlətmirəm, hər gün sizinlə görüşüb heç olmasa Əli haqqında bir söz 
eşitmək istərdim.Məncə, Sizin Əli haqqında söhbətiniz heç vaxt qurtarmaz. 
 …Elza xanım, Əli kərimin sizə verdiyi hədiyyələrdən,yadigarlardan və 
yaxud onun özünə verilmiş hədiyyələrdən hansı sizə daha çox əzizdir? 
 - Əli əşyabaz deyildi.Ora yazmaq üçün demirəm, elə söhbət edirəm ki, 
düzgün təsəvvürün olsun.Bir dəfə Rəsul Rza ona xaricdən gətirdiyi bir qalstuk 
bağışlamışdı.Çox bahalı qalstuk idi, amma Əli özü də bilmirdi onu harda iti-rib.Bu, 
bağışlayan adama yox, əşyaya etinasızlıqdan irəli gəlir.Bunu sənə bir neçə ay 
bundan qabaqkı söhbətimizdə də demişəm.Əli gəzməyi çox xoşlar-dı.Yessentukidə 
aldığı dolça və bir piyalə həmişə əziz bir yadigar kimi gözü-müzün 
qabağındadır.Piyaladə həmişə çay içərdi.Sonuncu dəfə şərab içib, bir az piyalədə 
artığı qalıb və şərab orada quruyub.Yumamışıq. indi də eləcə 
qalır.Yumayacağam… 
 Əli bütün bayramlarda bizə hədiyyə alardı.Biz də onu ad günündə hədiy-yə 
ilə təbrik edirdik. Anam ona paltar almağı xoşlardı.Bir dəfə anam mağazaya girib 
görür ki, yaxşı kişi köynəkləri satırlar.Növbəyə dayanır,birini Əli üçün alsın.Birdən 
yadına düşür ki, axı Əli…vəfat edib.Özünü saxlaya bilməyib ağlayır.Sonra da bunu 
bilə - bilə Əlinin ölçüsündə köynək alır ki, qoy heç olmasa Paşa geyinsin.Anam 
deyir: «Evdə krandan su axır, elə bilirəm, «Əli», «Əli» deyə çağırır». 
 - Siz mənim bir sualımı qabaqladınız.Amma danışdığımız hadisə Sizinlə 
əlaqədar baş vermədiyinə görə sualımı verməkdən çəkinmirəm.Üzr istəyi-
rəm,Əlinin ölümünü unutduğunuz dəqiqələr olubmu? Bəlkə onu çağırmısınız, ona 
bir söz demək istəmisiniz və yaxud onunçün bir şey almısınız? Belə hallar, məncə, 
 59 
təbiidir.Dostoyevskinin arvadı, əri vəfat etdikdən sonra təxminən iki ay anlaşılmaz 
hallar keçirirmiş.O, evə tələsirmiş ki,yeməkdən ötrü əri çox gözləməsin.Onunçün 
şirniyyat alırmış; bir təzə xəbər eşidən kimi istəyirmiş ərinə çatdırsın, lakin bir 
dəqiqədən sonra yadına düşürmüş ki, əri vəfat edib… 
 - Mən elə hal keçirməmişəm,amma həmişə işim dara düşəndə onun yeri 
görünüb.Tez - tez yuxuma girir.Həmişə də sağlığında olduğu kimi, həyatda necə 
vardısa, eləcə.mən son dəqiqələrdə onun nə demək istədiyini soruşmamı-şam.Bu 
mənə həmişə əziyyət verir.Axı, mən onun ölə biləcəyinə inanmırdım! Elə bilirdim, 
adam ölmək üçün qocalmalıdır.Özü də axı, mən necə barışa bilər-dim ki,onun son 
dəqiqələridir! Bəxtiyar Vahabzadə deyir ki, bir dəfə Əlini yolda görüb, hiss edib ki, 
«Əli…gedir».Amma mən bunu hiss etmirdim.Əlinin vəfatını Altay Məmmədova 
xəbər veriblər, inanmayıb.Elə bilib bunu Əlini, yaxud Altayı istəməyənlər qəsdən 
belə deyirlər.Ehtiyat üçün özüylə bir az da pul götürüb Bakıya gəlib.Deyib ki, əgər 
yalan olsa, pulu paylayar qabağına çıxan admlara.Evə gəlməmişdən qabaq qəzet 
alıb: bilib ki,xəbər düz olsa, qəzetlər nekroloq verəcək… 
 Bir dəfə Əlini yuxuda gördüm.Gördüm ki, Kislovodskda dincəlirik; İsmayıl 
Şıxlı, Əliağa Kürçaylı da buradadırlar.Əslində, heç İsmayıl Şıxlı bizim evə gəlib - 
gedən deyildi.Deyirəm, ay Əli, axı mən səndən heç nə soruşma-mışam.Nə 
deyərdin? Əli deyir: «Nə deyəcəyəm, Orxandan muğayat ol, dərsə gedəndə yaxşı 
geyindir, qoy soyuq dəyməsin».Axı,Əli başqa nə deyərdi? O, nə özü nəsihət 
verməyi xoşlardı, nə də ona nəsihət verilməsini.Kassa da da pulu yox idi ki, desin: 
yarısı sənin,yarısı da filankəsin.Bir də sənə bir söz deyim.Adam bir əzizini itirəndə, 
onun pis gününə də həsrət çəkir.Elə Əlinin şeirində də bu var: 
İçdiyim o su da səadət imiş, 
İşə getməyim də, qayıtmağım da.  
 
 - Əli Kərimlə bağlı elə hadisə, epizod varmı, Siz onu başqalarına da 
çatdırmaq istərdiniz.İstərdiniz ki, bu haqda onun dostları, oxucuları da bilsin? 
Bəlkə bu haqda soruşmağı unutmuşam? 
 - Əli. Gözdən qaçan adam idi.Bunu onun dostları yaxşı bilir.Ağıllı qadın 
ərinin yaxşı və yaxud pis xüsusiyyətlərini car çəkməməlidir.Bunun başqaları üçün 
heç bir xeyri yoxdur.Bilirsən,Əli nə vaxt çox sevinərdi? Təzə şeiri olanda.Ailəmiz 
də buna sevinərdi.Evə qonaq gələndə Əlinin təzə şeiri olsaydı, mütləq onunçün 
oxuyardı.Bu, bizim ən böyük sevincimiz idi. 
 Əlinin yaxşılıq etdiyi adamlara, onun dostlarına indi bir pislik edəndə, elə 
bilirəm Əliyə pislik edir; kədərlənirəm, əsəbiləşirəm.Bu, Əlinin öz yolu, öz 
tərbiyəsidir, biz gedirik. 
 - Oğulları Əlini soruşublarmı? Nə cavab vermisiniz? 
 - …Paşa ilə Azər hər şeyi başa düşürdülər, amma Orxan təxminən beş yaşına 
qədər elə bilib ki, atası işdədir.Özümüz ona belə deyirdik.Uşaqlar tez - tez Əlinin 
şəkillərinə baxırdılar.Rəfiqələrimdən biri dedi ki, Əlinin şəkillərini yığıb gizlədim, 
bəlkə onda unudarlar.Amma belə etmədim, qoy heç olmasa şəkillərinə doyunca 
baxsınlar! Bir dəfə azər orxanı vurdu,Orxan ağlaya - ağlaya qaçıb Əlinin böyük 
 60 
şəklini götürdü və dedi: «Dədəsi, qoyma,Azər məni döyür».Bunu mən özüm 
görmüşəm!.. 
 Orxan həmişə məndən tələb edirdi,onu iş yerimə aparım.Heç ağlıma da 
gəlmirdi, nə üçün iş yerimə getmək istəyir.bir dəfə özümlə onu işə apardım.iş 
yoldaşlarım onu əyləndirmək istəyirdilər.Orxan isə otağa diqqətlə baxdı və pərt 
halda keçib stullardan birində oturdu. Heç bir söz demədən başını aşağı salıb 
barmaqları ilə «söhbət etməyə» başladı.Gördüm, uşaq özündə deyil, bu qədər 
adamın heç birisinə məhəl qoymur.Dedim,Orxan, sənə nə oldu, o nə ca-vab versə 
yaxşıdır. «Bəs siz deyirdiz atam işdədir.Hanı atam?» Mən nə cavab verməliydim? 
Bilirsiniz, adama əl, ayaq, göz necə lazımdırsa, ata da elə lazımdır.Lap istəyirsən 
qabağında qırx nəfər qulluqçu işləyə, yenə də atanın yeri görünür.Ata ona görə 
lazım deyil ki, uşaqları ac qalmasın…Sən həyatın qarşısında gücsüz olanda atanın 
yeri görünür… 
 Orxcan bağçaya gedirdi.Bir dəf müəlliməsi bir kişini ona göstərib deyir ki, 
Orxan, odur, atan gəlir.Müəllimə bilmirmiş ki, Orxanın atası vəfat edib.orxan da 
yüyürüb həmin kişinin üstünə.Kişi məcbur olub ki, uşağa bildirsin: onun atası 
deyil.Orxan başlayıb ağlamağa.Yaxşı ki, elə bu vaxt Or-xanın xalası bağçaya gəlib 
ki, onu evə aparsın.Bunu mənə orxan özü dedi.Am-ma kişinin nə etdiyini demədi, 
ağladı.Mən də soruşmadım. 
 Bir dəfə mən Orxana yarızarafat, yarıciddi demişdim ki, o mənim iş 
yoldaşım Solmaz xanıma oxşayır.orxan solmaz xanımı gördükdən sonra məndən 
soruşdu: «Ana, atam da Solmaz xalaya oxşayırdı?»Uşaq atasına oxşar adam 
axtarırdı… 
Həmişə Əli haqqında veriliş olanda uşaqlar diqqətlə üzümə baxırdılar, görsünlər nə 
edəcəyəm.Axı, mən onların yanında ağlamamalıyam… 
- Əli kərimlə bağlı yerlərdən qaçırsınızmı? Yoxsa o yerlərə qayıtmaq istə-yirsiniz? 
- Onunla çox yerlərdə olmuşuq.Bir də həmin yerlərə qayıtmaq istəmirəm.Uşaqlar o 
yerlərə baxmaq istəyiblər.Bir dəfə Yessentukidə dincəlir-dik.Bir kişi atla çınqıl 
aparırdı.Necəoldusa, araba çayda batdı; kişi çətinlik çəkirdi çıxartmağa.Əli tez 
qaçıb suya girdi, kişinin köməyi olmadan atı sudan çıxartdı.Axı, Əlinin atası at 
minən olub.atı çıxaranda Əlinin ayağını nə isə bərk kəsmişdi, qanı axırdı.indi də 
uşaqların yadına düşür: ataları kişiyə necə kömək etdi. 
- Elza xanım. Əli kərimin hansı adəti, vərdişi daha çox yadınızda qalıb? 
- Əli tez - tez saçına əl çəkirdi.Paşada da elə xasiyyət var.Bir dəfə bir tanışımız 
xəstəxanada Paşanın saçını sığalladığını görür.(Atasının vəfatından sonra Paşa 
xəstəxanada yatdı.) Həmin tanışımız özünü saxlaya bilməyib ağlayır: Paşa eynilə 
atası kimi saçını sığallayırmış.Əli işləyəndə papirosu çox çəkirdi, amma axıra 
qədər papiros çəkməyi əməlli - başlı öyrənə bilmədi.Qə-ribə görünən xasiyyəti də 
vardı: ərimiş yağı içməyi xoşlardı…Amma sənə bir söz deyim: Əli adətinin qulu 
deyildi, ağasıydı.istəyəndə onu dəyişə də bilir-di.Məsələn, Əli bir yerə istirahətə 
gedəndə çalışırdı ki, orda içməsin.Ancaq yazmaqla məşğul olurdu. 
- Elza xanım, Əli kərim haqqında Sizmnlə ilk söhbətimizdən təxminən iki ay 
keçib.Təbiidir, bu vaxt ərzində həm yeni suallar yaranıb, həm də bəzi cavablarınızı 
 61 
daha da dəqiqləşdirmək ehtiyacı.söhbətimizdən xəbər tutan bir nəfər şair dostum 
məndən xahiş edib ki,  Siz Əli kərimin bu şeirini izah edəsiniz: 
 
Nə bu dərdə gərəkdir uşaqlar üçün, 
Nə də aramızda bu narazılıq. 
Biz dərdin,  
                    kədərin özündən belə 
onlara səadıt yaratmalıyıq. 
Onlar uşaqdırlar, nə veclərinə, 
Görüşdük harada, 
nə zaman,  
niyə?!   
Nə üçün bir səhər mən aşiq oldum 
Könlümü yandıran bu gözəlliyə, 
Ayrılıq onlara bir məzuniyyət, 
Gedərəm,  
dönərəm  
yenə də geri. 
Amma məzuniyyət qurtarmayanda 
Çəkilməz yollardan həsrət gözləri. 
Çəkər məzuniyyət,  
qırılar ya da, 
Haqlayar sizləri soyuq bir xəbər, 
Ya da ki, onların toyuna bir gün 
Toya çağrılmamış bir qoca gələr. 
Baxıb tanıyarsan, 
 gözünə o vaxt 
İndidən dəyərsə xırda bir əsər. 
Bəlkə də qəlbinə yayləq hənirli 
Çox xəfif, 
çox zəif bir külək əsər. 
Bir kəs də bilmədən oğurlayaram 
Bir az uşaqların səadətindən, 
Sonra yavaş - yavaş çıxıb gedərəm 
Çox uzaq, çox uzaq qonaq kimi mən. 
 
 - Bu şeiri Əli 1966 - cı ilin noyabrında yazıb.Onda mən küsüb evdən 
getmişdim.Həmin şeirin yazılma tarixi Əlinin heç bir kitabında yoxdur.Onun bu 
ruhlu şeirləri az deyil.Özü də qəribə burasıdır ki, belə şeirlərinin qaralaması çox 
azdır.Başqası elə bilər,Əli bu şeirlərin üzünü köçürüb.Belə deyil.Əli belə şeirlərini 
birnəfəsə yazardı.Düşdüyü vəziyyət onu məcbur edib… 
 
        iyul - oktyabr, 1980 
 
 62 
 
 
  
 
 
                             «DEMƏ Kİ, DƏRDİMİ ÇƏKƏN YOXUMDUR…»   
 
 
 Onun adına ilk dəfə Əli Kərimin şeirində rast gəlmişəm.Əlinin vəfatın-dan 
bir neçə il keçmişdi.Novosibirsk şəhərindən gələn şairlərlə Əli kərimin ata yurduna 
- Göyçaya getmişdik.Həmin gün Göyçayda çıxan «Yeni həyat» qəzeti Əli Kərimin 
bir qəzəlini və bir də «Yoxumdur» adlı şeirini dərc etmiş-di.O vaxta qədər Əlinin 
bu şeiri ilə tanış deyildim.Şeirdə belə bir bənd vardı: 
 
Ay qız, ilhamımı səndən almışam, 
Kədər güc etdikcə qıyya çalmışam. 
Arifi, Əlini dərdə salmışam,  
Demə ki, dərdimi çəkən yoxumdur. 
 
 Sonralar bir dəfə də Arif adına rast gəldim.Nədənsə,buna əhəmiyyət ver-
mədim.Amma elə ki, Əli Kərimin həyat yoldaşı Elza xanım mənə məsləhət 
gördü,Əlinin dostu arif Sultanovla görüşüm, o gündən arifi görmək arzusuna 
düşdüm. 
 Günlərin birində Arifə zəng vurdum, görüşmək istədiyimi bildirdim.İki 
gündən sonra onun iş yerində görüşməliydik.bir - birimizi görmədiyimizdən, mən 
soruşdum ki, «Arif müəlli, bəs sizi necə tanımalıyam?» 
 - Məni tapmaq, tanımaq çətin deyil. 
 Sonradan özümü çox danladım: niyə soruşdum ki, onu necə tanımalı-
yam.Axı, Əli Kərimin dostunun görüşünə gedirdim.Onun kiçik bir hərəkətin-də, 
sifətinin adi bir cizgisində  Əli Kərimə olan məhəbbəti axtarmalıydım. 
 Əli Kərimə olan məhəbbət - mənim bələdçim olmalı idi, mən soruşma-
malıydım: «Siz  Arif Sultanovsunuzmu?» 
 Arif Sultanov Azərbaycan Dəmir Yolu İdarəsində çalışır.Həmin gün 
kabinetində təmir işi aparılırdı.Başqa otaqda söhbət etməyə isə mən razı olma-
dım.Çünki istəmirdim Əli Kərim haqqındakı söhbətimizdən hələlik başqaları da 
xəbər tutsun.Özü də adətimdir: başqasının iştirak etdiyi otaqda Əli Kərimdən 
danışa bilmirəm. 
 «Sən Əlinin adını çəkib məni dərdə salmısan» - bu, Arifin mənə dediyi ilk 
söz oldu.Parkda oturub söhbət edirdik.(Heç ağlıma da gəlmirdi ki, bir vaxtlar Əli 
Kərimlə arif bir neçə addım «bizdən aralı» yerdə durub…kimisə gözləyirmişlər.) 
Arif Sultanov üçün hazırladığım suallara hələlik müraciət etmirdim.Arif mənim bir 
xahişimə, şərtimə əməl edib sual gözləmədən Əli Kə-rim haqqında danışırdı: 
 - Əvvəlcə ayrı - ayrı məktəblərdə oxumuşuq.Əli 4, mən 1nömrəli mək-
təbdə.məktəblər bir - birinə çox yaxın idi.Deyəsən, beşinci sinifdən bir yerdə 
 63 
oxumağa başladıq.Atalarımız dost olublar.Necə dost olublar? Əlinin atası arabaçı 
idi, mağazaya çörək daşıyırdı.Mənim atam da mağazada işləyir-di.Atalarımızı 
işləri dostlaşdırmamışdı, Əli Kərimin atası Paşa kişinin düzlüyü, saflığı, mərdliyi 
dostlaşdırmışdı.atam deyirdi: «Paşa kişi gətirən çörək düz olar: onu çəkmək, 
saymaq lazım deyil».Sonra mənim atam müharibədə həlak oldu.Paşa kişi atam 
haqqında çoxlu xatirə danışardı. 
 Arif,Əli Kərimin atası haqqında daha nələr danışacaqdı, əgər ondan «arifi, 
Əlini dərdə salmışam» misralı şeirin izahını xahiş etməsəydim.Axı mə-həbbət 
şeirlərində, adətən, şairlər təkcə öz adlarını çəkirlər.Şairin, dostunun adını öz 
adından da əvvəl şeirinə salması nə ilə əlaqədardır? Arif bunu belə izah etdi: 
   - Bir qız vardı,Əli onu bərk sevirdi.Əlinin ilk məhəbbətiydi.Qız isə Əlini 
yox, başqasını sevirdi.Ona görə yox ki, Əli qızın məhəbbətinə layiq deyil-di.Mən 
sənə düzünü deyəcəyəm.Ona görə ki, Əligilin ailəsi bir qədər ehtiyac içində 
yaşayırdı, o qədər sən deyən…firavan dolanmırdılar.Atalaryaxşı deyiblər ki, kasıb 
həmişə comərd olar.Əlinin xatirinə o qızın əziyyətini mən çox çəkmişəm.Qızın hər 
günü haqqında Əliyə hesabat vermişəm.Qızın sevdiyi «başqa» oğlana əməlli - başlı 
rəqib kəsilmişəm.Ürəyimdə onu hədələmişəm, məzəmmət eləmişəm: «Axı, sən o 
qızı niyə sevirsən, bilmirsən onu Əli sevir?!» Əli ilə şaxtada, yağışda durub o qızı 
izləmişik, amma yaxınlaşıb bir söz deməmişik.İnanırsan,Əli axıra qədər ona bir söz 
demədi.Çünki Əlidə olan abır - həya heç kəsdə yox idi! 
 Qız tramvayın birinci vaqonuna minəndə,Əli ilə mən ikinci vaqona 
minərdik. Əli çalışardı qızın gözünə görünməsin, amma özü onu görsün.Vəziyyət 
elə gətirmişdi,Əliyə nisbətən qız mənə tez - tez rast gəlirdi.Çünki Əli Teatr 
İnstitutunda oxuyurdu, qız isə mənimlə birlikdə başqa bir institutda.Ona görə də 
mənim vəzifəm idi: hər gün qızı görməyim barədə Əliyə hesabat verim.Hesabatı da 
yaman sərt qəbul edirdi: qızı saat neçədə gördün, hansı paltardaydı, bufetə girib nə 
aldı, sənə necə salam verdi?..Hərdən Əli mənə əsəbiləşərdi, elə bilirdi ona düzgün 
məlumat vermirəm.Bilirsən, Əli niyə belə edirdi? Qız bilirdi:mən Əlinin yaxın 
dostuyam.Qızın mənim salamımı necə alması Əliyə təsəlli idi.Əliyə elə gəlirdi,əgər 
qız mənim salamıma mehribanlıqla cavab veribsə, bu, Əli üçün heç olmasa bir 
addım irəlidir! Bu məhəbbət Əliyə nə verdi? Gözəl şeirlər! Mən danışdıqlarımı Əli 
şeirlərində çoxdan deyib.Bax,qız Əlini yox, başqasını sevirdi.Əli bu haqda «İki 
sevgi» şeirini yazıb.bu misralara fikir ver: 
 
…Mənsə səni sevirəm 
Susuzluğun od vurub köz kimi yandırdığı 
dodaq su sevən kimi. 
O isə səni sevir, 
rahatca bardaş qurub, 
Kabab üstdən sərin su pis olmaz deyən kimi. 
………………………………………………… 
Mənsə səni sevirəm 
iynənin ucu boyda 
İşığa həsrət qalan göz işıq sevən kimi. 
 64 
O isə səni sevir, 
Bir şən mağarda, toyda, 
İşıqlardan yaranmış yaraşıq sevən kimi. 
 
 Əlinin yenə də bu məhəbbətə aid şeirləri var. «Sevgilim» şeirindən bir bənd: 
Əzəl gündən aşiqiyəm gözünün, 
Ay qaradır yanında tər üzünün. 
Bəzəyinə uyma əğyar sözünün, 
Gör o hara, gör mən hara, sevgilim! 
 
 Əlinin o qızı necə sevməsi, yolunun üstündə durub onu gözləməsi, qızın isə 
onu sevməməsi - hamısı, hamısı onun şeirlərində əksini tapıb.Qız Əlini sevməsə də 
Əli onu unutmurdu.Əli Moskvada oxuyanda da o qızdan bizim vasitəmizlə xəbər 
tuturdu.Biz hər məktubumuzda gərək o qız haqqında Əliyə 2- 3 vərəq yazaydıq.Bu 
da Əlini qane etmirdi! Bizdən küsürdü ki, az yazırıq.Əli deyirdi ki, özünüzü çox 
yazmaqda sınayın, o qız haqqında nə qədər bacarır-sınız, çox yazın.mən sizə 
məktub yazmayanda gözləməyin, o qız haqqında ətraflı məktub yazın.Gileylənərdi: 
«İki - üç vərəq nədir ki?» Əlbəttə, biz istə-yirdik,Əli o qızı unutsun,amma Əlinin 
məhəbbəti bizdən güclü idi! Yazıçı Əli Səmədov da Əlinin yaxın dostu olub.Əli 
Kərimə yazdığı məktubların birində şeirlə işarə edib ki, o qızı unutsun.bir misrası 
yadımdadır: «Unutdum hər şeyi, unutdum yarı». 
 Əli Kərim də belə cavab verib: 
 
Bu yerdə hər şeyi,sevimli yarı, 
Səməd unutsa da, mən unutmaram. 
 
 Yaxşı olardı, bu haqda sən Əli Səmədovla söhbət edəsən o, daha ətraflı 
cavab verər.mütləq onunla söhbət et… 
 Əlbəttə, Arif Sultanova deməmişdim ki, Əli Kərimlə onun ömrünün son 
illərində mən də dostluq etmişəm.Məncə,Əli Kərimlə yaxınlığımı əvvəlcədən 
desəydim, söhbətimiz maraqsız olardı: Arif çox şeyi danışmayacaqdı, ehtiyat 
edəcəkdi ki, onun dediklərini mən də bilirəm.Yəqin elə buna görə idi Arif mənə 
müraciətlə soruşdu: «əlini görmüşdüz?» - «Belə də, sizə necə deyim?» - deyə Əli 
ilə tanışlığımı Arifə sonra bildirmək istədim.Arif  söhbətini davam etdirdi: 
 - Əli yaman zarafatcıldı.Elə bu zarafatlarına görə ondan əl götürmür-
düm.Özümün ayrıca otağım vardı, amma Əlinin yanından əl çəkmirdim.Əlini 
belinə qoyub  zarafatla deyərdi: «Ay Arif, axı «Moskviç» nədir ki, adam on-dan 
qorxub qaçsın! Vallah mənə ar gəlir «Mosviç»in qabağından qaçmaq»… 
 Əli Kərim hələ orta məktəbdən idmanla məşğul olurdu.Yarışlarda iştirak 
etmirdi (yalnız öz sağlamlığı üçün məşğul olurdu).mən də ona oxşamaq 
istəyirdim.Təkcə mənə yox,Əli başqalarına da təsir etmişdi.Əli əsasən ağırlıq 
qaldırmaqla məşğul olurdu.O vaxtlar Göyçayda bununçün bir o qədər şərait yox 
idi.bir də görürdün Əli daşdan, kəsəkdən özü üçün daş düzəldib.Bakıya gələndən 
sonra da idmanla məşğul olurdu.Əli iki pudluq daşı yuxarı atıb sinə-sini verərdi 
 65 
altına.Əli mənə deyərdi: «Bədənimin harasına istəyirsən yumruqla vur, gör heç 
qırışacağam?»amma mən ona qıymırdım.Əli qollarının əzələlərini bizə göstərib 
fəxr edərdi.Bir dəfə İskəndər dedi ki, ay Əli, bax, gör, mənim boynumda iki qat 
var.Əli də İskəndərin boynuna baxıb zarafatla dedi: «Sənin boynunda qat yoxdur, 
qırış, var.Özü də iki deyil,əlli dənə qırışdır.Qat mənim boynumdakına deyərlər!» 
 Əli peşəkar idmançı olmadığına həmişə heyfslənərdi.Oğlu Paşanı da id-
mana həvəslsndirirdi.Deyirdi: «Paşanı idmançı edəcəyəm.Çarpayıda güləşirik, 
qollarını bir qədər açmışam.Amma Paşa zəifdir, mənə oxşamayıb».Mən də Əliyə 
baxıb daş qaldırmaqla məşğul olurdum.Mən otağa girən kimi Əli zara-fatla 
deyərdi: «Hə, indi yenə də koplayacaq ki, bu qədər  «rıvok» elədim, bu qədər 
«tolçok» elədim.Ədə, bizi biabır eləmə».Fikrət Mirzəyev vardı, indi Mingəçevirdə 
idman müəllimidir.Əli ona deyərdi: «Hamınızın qaldırdığını bir yerə yığıb tək 
qaldıraram.Siz də adınızı idmançı qoymusunuz?» Çimərlikdə olanda Əli bir əli 
üstündə xeyli dayanardı.Hər dəfə idmanda bizimçün bir «yenilik» göstərərdi. 
 Füzulinin belə bir beyti var: 
 
Məndə Məcnundan füzun aşiqlik istedadı var, 
                               Aşiqi - sadiq mənəm,Məcnunun ancaq adı var.  
 
 Əli Kərim isə zarafatla belə deyərdi:  
 
   Məndə novakdan* füzun daş qaldırmaq istedadı var, 
                               Daş qaldıran mənəm, Novakın ancaq adı var. 
 
 Əli Teatr institutunun yataqxanasında qalırdı.Əl çəkmirdim ondan.Hət-ta 
bəzi tanışlar mənə deyirdilər ki, «əl çək ondan, mane olma, qoy şeirini yaz-
sın».Məni başqalarının dediyi söz maraqlandırmırdı.Bilirdim ki, Əli də mənsiz 
darıxacaq.Neçə illərdir bir - birimizə alışmışıq.Hələ Göyçayda orta məktəbdə 
oxuyanda bir - birimizin yeməyinə də şərik çıxardıq.Bir - birimizdən ayrılmaq 
istəməzdik, çox vaxt bir yerdə də yatardıq.Bu vərdişimizi Bakıda da tərgitmə-dik. 
Əli yataqxanada qalanda mən ayrıca otaq kirayəyə götürmüşdüm.Am-ma demək 
olar həmişə Əlinin otağında olardım.Əli mənə tapşırıq vermişdi: həmişə 
çarpayısının başından ağ kağız asardım.Tələbə yoldaşlarına mane olmasın deyə Əli 
gecələr qaranlıqda durub həmin kağıza şeir yazardı.Mənə bərk - bərk tapşırmışdı 
ki, kağızları tez - tez dəyişim; özü də onları itirməyim, səliqə ilə bir yerə yığım.Bir 
dəfə necə olmuşdusa kağızı dəyişməyi unutmuş-dum.Əli də gecə durub şeirinin 
üstündən  başqa bir şeir yazmışdı.Misralar bir - birinin üstünə düşmüşdü.Əli mənə 
dedi: «Burda yaxşı ideya vardı, niyə kağızı dəyişməmisən?» Söz verdim ki, bir də 
belə diqqətsizlik etmərəm… 
Əlidən əl çəkməzdim, deyərdim dünən nə yazmısan, oxu.Belə deyərdim ki, qoy 
çox yazsın.Ondan çox şey tələb edərdim.Əli deyərdi: «Ədə,əl çək mən-dən.Hələ 
heç nə yoxumdur.Beynimdə çox planlarım var, mənə imkan ver, tə-ləsdirmə.Qoy 
yaxşı - yaxşı fikirləşim».Özü də razı olmazdım,Əli şeirlərini mənə şifahi 
oxusun.Tələb edirdim, şeirlərini yazılı surətdə mənə versin.Bəhanə gətirib 
 66 
deyirdim: «Mən mühəndis adamam, şifahi oxuyanda şeiri yaxşı başa düşmürəm, 
yaz ver, özüm oxuyum».İstəyirdim Əli çox işləsin. 
Əli şeirdə yığcamlığın vurğunu idi.Əlidən qəzet - curnallar şeir istəyərdilər, 
verməzdi.Deyərdi: «Şeirlərim mən deyən səviyyədə deyil.Sonra da deyərlər ki, 
Əlinin zəif şeiri çıxıb».Əlini görüşə dəvət edərdilər, getmək istəməz-
di.Deyərdim,ay Əli, heç olmasa səni görüşə çağırmaları, redaksiyalardan şeir 
istəmələri barədə əvvəlcədən mənə demə.Əli görüşə getmək istəməyəndə, şeirlə-
rini redaksiyalara verməyəndə mən əsəbiləşərdim.Deyərdim, axı sən niyə istə-
mirsən ki, daha yaxşı tanınasan? Axı, bütün bunlar sənin xeyrinədir.Məni eşit-mək 
istəməzdi.Bir gün Əli dərsə getməmişdi.Mən də onunla birlikdə otağında yatıb 
yubanmışdım.Bu vaxt institutun rektoru gəlib otaqları yoxlayırmış.Re-daktor məni 
görcək əsəbiləşir və yaxındakılardan soruşur: «Axı, bu oğlan kim-dir, nə vaxt 
gəlirəm, buradadaır».Bildirirlər ki, mən Əlinin qardaşıyam.Direk-tor da deyir, onda 
qoy yatsınlar, işiniz olmasın. 
O vaxtlar Teatr institutuna bir o qədər gedən yox idi.Əli, İskəndər Coş-qun tez - tez 
dərs buraxardılar.Deyərdilər: onsuz da bir neçə günə imtahana hazırlaşa 
bilərik.Bilmirəm, nədən ötrüsə onlara təqaüd vermək istəmirdi-lər.Əligil də dedilər 
ki, ümumiyyətlə, instituta getmək istəmirik, orada oxuma-yacağıq.Bu söz rektora 
da çatır.O deyir ki, gəlib oxusunlar, təqaüdlərini də ve-rərəm… 
- Arif müəllim, söhbətimizin əvvəlində yadınıza saldığım şeirindən başqa, məncə, 
Əli Kərimin heç bir əsərində sizin adınız yoxdur.Bəlkə sizə özü demişdi: hər hansı 
bir əsərində bu və ya digər surətin prototipi sizsiniz? 
- Doğrusu, mən özümü Əlinin əsərlərində axtarmamışam.Amma Əli məni həmişə 
hədələyirdi: «Sən öləsən, bir əsər yazıram, orada səni bir tip kimi 
yaradacağam».Mənə demişdi ki, «Qaytar ana borcunu» şeirində qardaşımı nə-
zərdə tutub… 
- Arif müəllim,Siz uzunmüddət, daha doğrusu, ömrünüzün əvvəlindən Əli Kərimlə 
dostluq etmisiniz.Gizli deyil, bu uzun zaman ərzində dost olub bir - birinizdən 
inciməmək hər adamın işi deyil.Əli Kərimi sizə bağlayan onun hansı xüsusiyyəti 
idi? 
- Bizim  aramızda  qarşılıqlı  hörmət, məhəbbət olub.Əli  aza  qane  olan 
adam idi.saf idi, təmiz idi.Yalan danışan deyildi, yoldaşcanlı idi.Əvvəllər mən ona 
bir idmançı kimi baxırdım, fəxr edirdim.Sonralar isə şairliyi ilə fəxr edir-
dim.Amma bizim heç birimiz hansı işinsə xatirinə dost deyildik.Hamı bilirdi, biz 
çox yaxınıq.Ona görə də yoladşlardan birinə Əli lazım olsaydı,Arifi tapar-dı.Arif 
lazım olsaydı, Əlini tapardı.Bilərdilər ki, biz bir - birimizin hər dəqiqəsindən 
xəbərdarıq. 
 Əlbəttə, bizim küsüşən günlərimiz də olurdu.amma bu çox çəkmirdi.Elə ki, 
Əli pul alırdı, məni restorana dəvət edirdi.getmək istəmirdim, inciyirdi, məni 
eşitmək istəmirdi.Pulu olmayanda, məndən pul istəməzdi, qəribəydi.Elə ki, hiss 
edirdim Əlinin pulu yoxdur, əlimi qarnına vurardım: «Bu gün bir şey yemisən, ya 
yox? Düzünü de».Əli də hirslənib deyərdi: «Əl çək, yemişəm».Mən özlüyümdə 
fikirləşirdim ki, o, şairdir, gərək yaxşı yesin ki, yaxşı da yaza bil-sin.Hərdən 
«hiyləyə» əl atırdım: xörək yeyilən vaxt qəsdən durub mətbəxə keçərdim.Bir az 
 67 
mətbəxdə yubandıqdan sonra qayıdıb Əliyə yalandan deyər-dim: «Əli, mən 
mətbəxdə olanda iki kotlet yedim.Sən mənə fikir vermə, bir az çox ye».Əlinin 
ağlına da gəlməzdi ki, mən bunu yalandan deyirəm.Yalandan deyirəm ki, qoy Əli 
bir az çox yesin… 
 - Əli kərimdən narazı qaldığınız dəqiqələr olurdumu? 
 - Olurdu.Mən ondan bir işinə görə narazı qalırdım: canının qədrini 
bilmədiyinə görə!Son vaxtlar onunla az -az görüşürdüm.Mən səndən heç nəyi 
gizlətməyəcəyəm.Bəzən yanan da Arif olurdu, yaman da.Ona görə çalışırdım 
Əliylə az - az görüşüm.Bu, nə Əlinin ürəyindən idi, nə də mənim.Əli ilə görü-
şəndə (son vaxtlar) mənə birinci sözü bu olardı: «Mənə ağıl vermə ha! Bilirəm, nə 
deyəcəksən». 
…Qış günlərindən biri idi.Kabinetdə oturub işimlə məşğul idim.Əli zəng etdi.Dedi 
ki, tez durub onun yanına gedim.Yazıçı yoldaşlarından birinin evin-dən zəng 
edirdi.Sözsüz ki, tək deyildi.Mənim iş yerimlə onun zəng etdiyi yer yaxın 
deyildi.Dedim ki, axı, pulum yoxdur gəlməyə!Əli dedi: 
- Sən taksiyə min gəl, pəncərənin altında maşını saxla, biz pulu yuxarı-dan 
atarıq.Tez ol, gözləyirik… 
…Əlinin yaxşı səsi vardı.Kefi kök olanda həmişə oxuyardı.Özü də muğa-mat 
oxumağı sevərdi.Hərdən istəyirdim mən də oxuyum.Mən Əliyə «mane ol-maq» 
istəyəndə o oxumazdı.Zarafatla mənə deyərdi: «Korladın, daha mən də 
oxumayacağam».Başlayırdım Əliyə yalvarmağa: «Başına dönüm,Əli oxu.Da-ha 
mən dinmərəm». 
- Arif müəllim,Əli Kərimin idmanla məşğul olduğunu bilirdim, amma onun oxuya 
bilməsi haqqında eşitməmişdim.Bu sirri açdığınıza görə çox sağ olun.Xahiş edirəm 
məktəb illəri haqqında danışın. 
- Əli ədəbiyyatdan, rus dilindən yaxşı oxuyardı.Xüsusən rus dilinə böyük həvəsi 
vardı.Amma riyaziyyatla arası yox idi.Gərək ki, beşinci sinifdə oxuyur-duq.Bir 
dəfə rus dili müəllimimiz (onun da adı Əli idi) sinfə müraciət etdi ki, kim rus 
dilində bir cümlə deyər? Əli ayağa qalxıb dedi: «Veter duet, docd idyot».Təsadüfə 
bir bax: Əli həmin cümləni deyəndəd də yağış yağırdı. İndi də. 
- Əli Kərimlə bağlı elə bir hadisə, epizod varmı o heç vaxt sizin yadınız-dan 
çıxmır? 
- Əlinin zarafatları heç vaxt yadımdan çıxmır.Özü də son vaxtlarına nis-bətən 
əvvəllər daha çox zarafatcıl idi.Bir vaxtlar Tolstoy küçəsində kirayədə qalırdı.Onda 
hələ subay idi.Mən də qonşu küçədə qalırdım.Demək olar, ye-mək - içməyimiz bir 
yerdə idi.Əli mənə deyərdi: «Sən yemək işinə bax».Mən də deyərdim: niyə, 
qardaş,bir gün sən yemək alacaqsan, bir gün də mən.Amma elə ki, Əlinin növbəsi 
olurdu, qaçıb yaxınlıqdakı mağazadan alma mürəbbəsi alıb qayıdardı.Deyirdim, ay 
qardaş, nə qədər pavidla almaq olar? Bir uzağa get, ət al, balıq al, heç olmasa 
kolbasa al.Əli mənə yalvarardı: 
- Mən ölüm, sən get yemək al.Sən gələnə kimi 3- 4 misra yazacağam.gə-ləndə sənə 
oxuyaram. 
Yemək üçün getmək istəməyəndə Əli məni hədələyirdi: «Sən öl, məni göndərsən, 
yenə pavidla alıb qayıdacağam!» Qorxumdan özüm gedirdim.qayı-dan kimi Əlidən 
 68 
tələb edirdim ki, şeirini oxusun, sonra yemək verim.Əli də yalvarırdı: «Acından 
öldüm, tez ol».Sonralar Əli xörək bişirməyə vərdiş elə-di.Əli bir xörək «kəşf 
etmişdi, adını da qoymuşduq «ləzzət, ay allah!» Əlinin yazıçı yoldaşları tez - tez 
onun yanına gələrdilər,Əliyə sifariş verərdilər: «Əli, sən allah,bir «ləzzət, ay 
allah!» bişir yeyək».Əlinin xörəyi, doğrudan da ləzzətli olurdu.Əlbəttə, dadlı 
olmalıydı: ət, soğan, yarım kilo da yağ! 
…Bir dəfə teatra bilet almışdım.»Leyli və Məcnun» a.Mən teatra gedən-dən sonra 
Əli bizə gəlir,məni soruşur.Harda olduğumu deyirlər.Ardımca teatra gəlir.Orada 
Əlini tanıyırdılar, ona görə də içəri buraxırlar.Tənəffüs idi.Çıxıb teatrın foyesində 
gəzişirdim.İçəri qayıdanda gördüm mənim yerimdə…Əli otu-rub.Bilmirdim, o 
hardan öyrənmişdi ki,bura mənim yerimdir.Əli məni görən kimi yavaşca qulağıma 
dedi: «Ədə, sən nə vaxt ağıllanacaqsan? Onsuz da Leylini Məcnuna 
verməyəcəklər.Dur gedək… 
…Bir dəfə Əli Moskvadan gəlmişdi.onunçün bir toyuq almışdıq.Toyuğu kəsmək 
istəyəndə Əli zarafatla dedi: «Mən ölüm, onu Moskva qibləsinə kə-sin».Əli heç 
vaxt, heç vaxt zarafatından qalmazdı.Otaqda məni qovar, zarafatla deyərdi: «Əclaf 
Dezdemona, bu dəqiqə səni öz əllərimlə boğacağam!»  
Çata bilməyəndə balışı götürüb mənə tolazlardı. 
 … «Azərbaycan» curnalının redaksiyasında işləyəndə yanına tez - tez 
gedirdim.Onun yazıçı dostlarının hamısını yaxından tanıyırdım.O vaxtlar cur-nalın 
redaktoru Əli vəliyev idi.Bəziləri elə bilirdi mən də yazıram.Bir dəfə Əli Vəliyev 
mənə işarə ili soruşdu: «Bu oğlan kimdir, bura tez - tez gəlir?» Sonra da üzünü 
mənə tutub soruşdu: «Bala, sən nə yazırsan?» 
 bir gün Əlidən soruşdum ki, ay Əli, bu «stilyaqa» deyirlər, o nə olan şeydir? 
Əli dedi: «Stilyaqa» olmaq istəyirsən,Əli Vəliyevin pencəyini gey, bir uşağın da 
şalvarını!» Axı,Əli Vəliyev ucaboylu adamdır, mən onun pencəyini geysəydim, 
dizimə qədər düşəcəkdi…Özü də Əli Vəliyev elə uzun pencək geyirdi. 
 - Arif müəllim,Əli Kərim Moskvada oxuyanda sizə yazdığı məktubları 
saxlayırdınızmı? 
 - Əlinin məktublarını yığırdım.Heyif ki, o məktublardan heç biri qalma-
yıb.Yığmışdım bir yerə.Hamısının birdən itirilməsi məni də yandırır.Əli ilə bir- 
likdə şəkillərimiz də var… 
 - Əli Kərimin vəfatından xeyli keçir.Bu vaxt ərzində gözləyirdinizmi, kimsə 
onunla əlaqədar sizə müraciət edəcək? 
 - Mənə rəsmi müraciət edən olmayıb.Yeri düşəndə, yoldaşlarla dərdimizi 
bölüşdürmüşük.Sözün düzü, elə bilirdim, sən məndən Əli ilə bağlı nə isə soru-
şacaqsan.Gözləmirdim söhbətimiz bir neçə saat davam edəcək.İndi yadıma düşdü 
ki, xəstəxanaya getməliydim, qohumumuz yatır.Yoldaşım məni evdə gözləyir… 
 - Eşitdiyimə görə,Əli Kərimin toyu sizin evdə olub.Bəs Əlinin vəfatından nə 
vaxt xəbər tutdunuz? 
 -Mən onda Nizami küçəsində yaşayırdım.Bir otağım vardı.Əlinin toyu 
həmin otaqda oldu.İndiki toylar kimi gurultulu olmadı…Sən Əlinin ölümünü yada 
saldın…Siqaretindən bir dənə ver.Çoxdan tərgitmişdim. …Əli xəstəxana-daydı, 
mən işdə.Zəng elədilər ki, vəziyyəti ağırdır .getdim …gec idi.Əlini yaşadığı evdən 
 69 
götürdülər.Həyətdə onun yazıçı yoldaşları, dostları toplaşmış-dı.Rəsul Rzanın 
çıxışı yadımdadır: Rəsul Rza kövrəldi, dedi ki, mənim qardaşım yox idi,Əlini 
özümə qardaş götürmüşdüm… 
 
         Nöyabr, 1980    
 
 
                  KƏDƏRİN ÖMRÜNÜ UZADIRDILAR… 
 
 
 Adam qəbri görməklə də təsəlli taparmış! Hətta sevinərmiş ki, heç olma-sa 
qəbrini görürəm.Yox, bu adi məzar deyil.Bu adi torpaq, adi mərmər de-yil!Əlinin 
özünün və şeirlərinin ruhu hopmuş dünyadır! «Əli Kərim» sözü ya-zılmış mərmər 
cansız ola bilməz! Mənə elə gəlir, bu başdaşı - abidə dünyanın hər yerindən 
görünməyə layiqdir və görünür də! 
 Mən öz isti otağımı onun soyuq məzarına dəyişərdim.Amma bu şöhrətli 
yerdəyişməyə həyatımın layiq olduğuna inanmıram!Yox,yox,Əli Kərimin uzandığı 
torpağın soyuqluğuna inanmıram, inanmayacağam.Şeirlərində döyü-nən ürəyi 
onun yatdığı torpağı da isidir.Mənə elə gəlir,Göyçaya,onun yanına gəlməyimdən 
Əli Kərimin xəbəri var.Bilmirəm,harada dayanım ki, o məni daha yaxşı görə 
bilsin.Bilmirəm, necə danışım ki, səsimi yaxşıca eşidə bilsin!.. 
 O mənim adımı çəkib, birlikdə yol gedib, bir süfrədə çörək yeyib! Yer 
üzündə bundan böyük səadət gərəyim deyil.Yəqin düşünürsünüz ki, Əli Kəri-mə 
qarşı məndə hədsiz aludəçilik var.Varsa, öz istəyimlə kimə neyləyirəm ki? Mən 
ondan nə yaxşılıqgörmüşəm, nə də pislik.Nə yaxşılıq ummuşam, nə pislik 
edəcəyindən ehtiyatlanmışam. 
 Əli Kərim haqqında yazmağa mənə haqq verən onunla yaxından tanış-lığım 
yox, ona olan məhəbbətimdir.Əli Kərim haqqında yazmaq rolunu mənə heç bir 
«recissor» tapşırmayıb.Onun adı gələn yerdə mən Hamlet rolunu da oynayaram, 
məzarçı rolunu da.amma bir başqasından ötrü Şekspir olmaq şöhrətindən də imtina 
edərəm. 
 Təsəlli axtarıram.Əli haqqında daha çox öyrənmək istəyirəm.Bu söhbət-ləri 
sənədli hekayə şəklində dəişləyərdim.Bu üsuldan ona görə imtina etdim ki, 
Onda mən istər - istəməz həmin hekayəni,necə deyərlər, kosmetik cəhətdən 
gözəlləşdirməyə çalışacaqdım.Bununla da mübaliğəyə yol verəcəkdim.Dialoq-da 
isə bunu istəsəm də,mümkün deyil… 
 Bacısıgilin Göyçaydakı həyətində iki böyük tut ağacı var.Əli bu həyətdə, tut 
ağacının altında çox dincəlib.Dostları, qlhumları ilə bu iri ağacların kölgə-sində 
çox oturub.Kimin ağlına gələrdi ki, bir vaxtlar həyətdə süfrənin başında oturan Əli 
Kərimin indi həmin yerdə cənazəsi qoyulacaq.Adama elə gəlirdi, bu dəqiqə örtüyü 
qaldırsan,Əli yuxudan ayılacaq.Amma heç kəsin buna ürəyi gəl-mirdi.Hətta Rəsul 
Rzanın da!Bəlkə elə bu möcüzənin baş verəcəyinə inanmadıqlarına görə Rəsul 
Rza,Məmməd Araz,Altay Məmmədov, respubli-kanınxalq artisti Yusif 
Vəliyev,Fikrət Sadıq,İsi Məlikzadə və onlarla başqaları ürək yanğısı ilə cənazəyə 
 70 
baxırdılar.Qəfil ayrılıqdan sarsılan adamlar böyük kədərə baş əyir,tabe 
olurdular.Heç kəsə əyilməyənlər kədərə müticəsinə baş əyirdilər! 
 Heç kəsin: nə qohumlarının, nə də dostlarının ürəyi gəlirdi ki, «götürək» 
deyib Əlini «yerdən qaldırmağı» birinci təklif etsin.Hamı elə bilirdi, kim bunu 
birinci təklif etsə, onu «daşürəkli» adlandıracaqlar.Yubadırlar bu kədərli 
dəqiqələrin ömrünü.Əli üçün hələ Bakıda da qəbir qazılmışdı.Burada da onu dəfn 
etməyə tələsməmişdilər.Bəhanə gətirmişdilər ki, Əlinin məzar qonşuları, nədənsə, 
ürəklərindən olan adamlar deyillər.Cənazəni Göyçaya gətirmişdi-lər.Bu Rəsul 
Rzanın da ürəyindən olmuşdu.Daha doğrusu, qohumları bildi-rəndə ki,Əlinin 
cənazəsini Göyçaya «qaçırmaq» istəyirlər,Rəsul Rza demişdi ki, təlaş nəyə lazım? 
Aparacağıq! Əlbəttə, Əlinin dəfni ilə əlaqədar ailə üzvləri,qohumları hər işdə Rəsul 
Rza ilə məsləhətləşirdilər…Əvvəlcə istədilər Əli Kərimi atası ilə yanaşı - Potu 
kəndindəki qəbristanlıqda dəfn etsinlər. «Qonşuluqda» yer olmadı.Qəbristanlığın 
aşağa başında qəbir qazdılar.Bu da heç kəsin ürəyindən deyildi: «Madam atası ilə 
yanaşı düşmür, daha qəbristan-lığın aşağa başında  niyə basdırırıq?!» Kim bilir, 
bəlkə də bu vasvasılıqla Əlini torpağa qıymırdılar.Yaxşı ki, Rəsul Rza da burada 
idi.Fikirlərini Göyçayın rəhbər təşkilatlarına dedilər.İndi Əlinin dəfn olunduğu yeri 
məslshst gördülər. 
 Göyçay hələ heç vaxt belə kədər libasına bürünməmişdi.Heç vaxt belə 
hüznlü günlər görməmişdi.Şair - curnalist dostum Məzahir Əhmədoğlu o günü belə 
xatırlayır: 
 - Sağlığında Əli Kərimi bir dəfə görmüşdüm.Malik müəllim Göyçayda onu 
mənə göstərmişdi.O,Əli kərimin atasını da yaxşı tanıyır.Onda Malik müəllim 
maşın tutub Ə.Kərimi evlərinə yola salırdı.Əlinin ölüm xəbərini eşidəndə isə 
çaşbaş qaldım: axı mən onunla hələ doyunca söhbət etməmişdim. 
Bizim Göyçayda adətdir: cənazə aparılarkən həyətlərdəki qız - gəlinlər bu 
mərasimə açıq - aydın tamaşa etmirlər.Necə deyərlər, gözlərinin ucu ilə, elə bil 
gizlicə baxırlar.Amma onda heç kəs kədərini gizlətmirdi.Gedə bilənlər axına 
qoşulurdular, gedə bilməyənlər isə çıxıb qapıda, yol üstündə ağlayırdılar.Əli Kərim 
hamı üçün məhrəm adam idi.Əli Kərimin kim olduğunu hamı elə bil məhz həmin 
gün başa düşmüşdü.Küçələrdə o qədər adam vardı və bu çoxluq o qədər sükut, 
kədər yaratmışdı - ayaq səsləri aydın eşidilirdi.Elə bil hamının Əli kərimə mənəvi 
borcu vardı - son borcunu verməyə gəlmişdi.mən onda ağlamayan adama rast 
gəlmədim.Bir az əvvəl yağış da yağmışdı - bu da təbiətin göz yaşları idi.Yol boyu 
yerli musiqiçilər «Bayatı - Kürd», «Dəşti» çalırdılar.Gəlib çatdıq Əli Kərimin dəfn 
olunacağı yerə - Avran dərəsinin, Bozdağın yaxınlığındakı düzəngaha. Matəm 
mitinqi oldu…Vəsiyyətinə görə məzarına kağız - qələm qoydular.Sonralar mən bir 
şeir yazdım - epitafiya. 
 «Əli kərimin indiki yerdə dəfn olunması taleyin qisməti, alın yazısıymış» - 
bunu mənə Əlinin qohumlarından biri dedi.Hansı şəhəri göyçaya oxşadırsınızsa - 
oxşadın, amma göyçayı heç bir şəhərə oxşatmaq olmaz.Təkcə ona görə yox ki,Hər 
işidən qabaq mən Göyçaya Əli Kərimin gözüylə baxıram, ona görə ki, bu 
dediklərimin nə dərəcədə doğru olduğunu sübuta yetirmək üçün haçansa yolunuzu 
bu yerə sala bilərsiniz. 
 71 
 …Göyçayda dəfələrlə olmuşam.Həmişəki kimi bu dəfəki gəlişim də Əli 
Kərimlə bağlı idi.Məqsədim onun doğma yurdla bağlı uşaqlıq illəri haqqında 
bilmədiklərimi öyrənməkdi.Bilirdim, Əlinin Göyçayda bacısı, qohumları 
yaşayır.bilmirdim ki, onların gözünə necə görünəcəyəm, necə danışacağam ki, 
onlar Əli Kərimin vəfatını 16 ildən sonra təzədən yaşamasınlar… 
 Əli kərimin bacısı Əminənin mənə ilk sözü bu oldu: «Allah elə bil qəsdən 
məni sağ qoyub ki,əzizlərimizin ağrısını,niskilini çəkim».Bu sözlə Əminə yalnız 
atasını, anasını və qardaşı Əlini nəzərdə tutmurdu.Əli kərim «Atamın xatirəsi» 
Şeirində yazırdı: 
 
O sərt idi.Səhər dərsə tələsəndə mən, 
Bildirməzdi yolda durub boylandığını 
Bircə dəfə söz açmazdı qəlbindəkindən, 
Söyləməzdi övlad üçün çox yandığını. 
 
 Adətən,biz,valideynlərin övladlarını  necə əzizləmələrindən danışırıq.Bu-
rada isə əksinə.Valideynin sərtliyindən söhbət gedir.Niyə? Özü də Əli Kərim, şeiri 
elə - belə yazmamışdı.Həyatda gördüyünü yazmışdı.tez - tez bacısı Əmi-nəyə də 
deyərdi: «Ay bacı, Paşam (atasına belə müraciət edərmiş) bizə yaman 
sərtdir».Övladlarına qarşı atanın bu «sərtliyinin» öz mənası vardı.Paşa kişinin 
uşaqları nədənsə, iki və ya iki yaş yarımdan çox yaşamazdılar.Bu yaş sərhəd-dini 
ilk dəfə Əli pozub. «Qoy istəyimi nə Allah bilsin, nə də uşaq özü.Bəlkə onda 
balalarım salamat qaldı», - deyə düşünən paşa kişi, doğrudan da, istəyini büruzə 
vermirdi.Üstəlik Əlinin bəzi qeyri - adi hərəkətləri onu hövsələdən çıxarırdı… 
 Əli dördüncü sinifdə oxuyurdu.Nədənsə,uşaq gecə tez -tez yuxudan ayı-lıb 
öz - özünə danışırdı.Uşağın bu hərəkəti onsuz da sərt olan atanı bir az da 
əsəbiləşdirirdi.bir dəfə gecə yarısı Əli divara iki bəndlik şeir yazmışdı.Buna iki cür 
«diaqnoz» qoydular: uşaq sarılıq xəstəliyinə tutulub, sayıqlayır, onu qəfil-dən 
qorxutmaq lazımdır,Paşa kişi uşağı qorxutmaq üçün qəribə üsul tapdı: «Nə öz - 
özünə danışırsan? Kitablarını da yandıracağam, oxuya bilməyəcək-sən». 
 Əlinin rəngi sapsarı saralmışdı.amma busarılıq,o sarılıqdan deyildi.Qon 
-şu arvadı Xədicənin dediyi fikir düz çıxdı: «Ay balam, nə istəyirsiz bu uşaqdan? 
Haqq vergisidir…» 
 Gələcəyi gözləmək lazım gəlmədi.Bu fikrin doğruluğunu Əli elə o vaxtlar 
təsdiq etdi.Şeir yazmaqdan əl çəkmədi.Əlbəttə, o günlər kağızın bol  vaxtıda 
deyildi ki,hər düşündüyünü yazıb saxlayasan.Yaşıdları ona dinclik vermirdi-lər: 
«Əli, sən allah, bir şeir oxu».Əli də qəlblərinə dəyməzdi tay - tuşlarının. 
Oxuyardı «yazdıqlarını»: 
 
Ağ qoyun, qara qoyun, 
Başınızı yerə qoyun. 
 
 Bəziləri küsərdilərƏlinin bu «istiotlu» zarafatlarından.Küsərdilər, amma tez 
də barışardılar.Çünki nə onlar Əlisiz, nə dəƏli onlarsız dözə bilərdilər… 
 72 
 Əli Kərimin «Zoya kimi» adlı bir şeiri var.Bu onun ilk şeirlərindəndir. 
Bacısı Əminəyə ithaf edib:  
 
Əziz bacım, can bacım, 
Mənim mehriban bacım! 
Baxıb o şən çöhrənə qardaşın da bilir ki, 
Bu günkü dərslərini bilirsən Zoya kimi. 
Sanıram ki, dağların bulud yaran başıyam. 
Zoyanın qardaşıyam. 
Əziz bacım, can bacım. Hər işin Zoya kimi, 
Gedişin Zoya kimi, 
Gəlişin Zoya kimi. 
 
 İndi bacısının «o şən çöhrəsindən» əsər - əlamət qalmayıb.mənə elə gəlir, 
dünyanın ən kədərli adamlarından biri Əminə bacıdır.Mənə elə gəlir, onun kə-dərli 
gözləri daim qardaşını axtarır: «Bacın səni arzular, heç gəlmirsən tuş, qardaş!» Ən 
xöşbəxt ailə həyatı da qardaşını itirmiş bacıya təsəlli ola bil-məz.Hələ Əli Kərim 
kimi bir qardaş itirəsən! Əminə bacının uşaqları boya - başa çatıb, lazımi təhsil 
alıblar, sevimli işləri var.Təranə müəllimə deyir: «Adı-mı dayım qoyub».İqtisadçı 
Vaqif deyir ki, «dayımla, bax o ağacın altında otururduq».Bu sözlərin kədər yükü 
çoxdur, yoxsa sevinc yükü?.. 
 Gecmi - tezmi Əminə bacıdan soruşacaqdım: Əli ilə bağlı hansı yadigar 
şeylər qalıb? 
 Nədənsə bu sualı yubadır və Əli haqqında özüm danışırdım.Danışırdım ki, 
bu gün Əlinin oxuduğu məktəbdə də olmuşam, cənazəsinin yuyulduğu məs-ciddə 
də.Adını daşıyan küçəni də ziyarət etmişəm, yaşıllıqlır qoynunda yerlə-şən 
məzvrını da.Onu tanıyanlarla da söhbət etmişəm, «tanımayanlarla» da.Nə-dənsə, 
Əminə bacı elə bildi, bununla demək istəyirəm ki,görün, Əlinin xətrini necə əziz 
tuturam! Bəlkə bununçün o dedi: «Bilirsiz, siz cavanlar Əlini niyə çox istəyirsiz? - 
Çünki o da sizi çox istəyirdi». 
 Mən, əzizini itirmiş çox adamlar görmüşəm.Gizlətmirəm, onların elələri 
olub ki, öz sözləri ilə məndə ikrah hissi doğurublar: «Allah elə bizimkini gör-dü,o 
qədər ölməlilər vardı.Heç kəsə bir şey olmur.Gör, heç…filankəslərin bur-nu da 
qanamır, amma bizimki…» 
 Əli Kərimin ailə üzvləri, qohumları isə heç vaxt buna bənzər fikir işlət-
mirdilər.Əlbəttə, bu Əlinin öz tərbiyəsindən irəli gələn keyfiyyət idi: o, heç kə-sin 
pisliyini, heç kəsin ölümünü istəməzdi.Bəlkə elə Əli Kərim yanğısı da bura-dan 
yaranır.O, hamı üçün yanırdı.indi də hamı onunçün yanır.Heç kəsi ürək-dən 
istəməyəni heç kəs ürəkdən sevməz.Bu hamıya bəllidir.Tək özünü istəyən-ləri heç 
özününkülər də ürəkdən sevmir. 
 - Əli dərdini, ağrısını başqalarından gizlədən idi.Elə bil utanırdı bun-dan.Heç 
cür razı deyildi, mən də onunla xəstəxanaya gedəm. «Əminə, sən gəl-mə, get 
imtahanlara hazırlaş» - deyirdi.O vaxt APİ - nin dördüncü kursunda 
 73 
oxuyurdum.Əli imtahan vaxtı xəstələnmişdi.Ümumiyyətlə, mən həmişə imta-han 
vaxtı Əligildə  qalardım.Bir dəfə də  növbəti  yay  sessiyasına   getmişdim. 
Gördüm qapıları bağlıdır.Deməli, ailədə nə isə mübahisələri olub.Getdim Əli-nin iş 
yerinə.Elə mən qapıdan girəndə gördüm, qəzetə bükülmüş çörək, pomi-dor, xiyar 
çıxardıb yemək istəyir.Məni görən kimi tez «süfrəsini» yığışdırmaq istədi. 
«Utanma, utanma, dedim, - bu nə gündür?» - «Nə gün olacaq, çörək yemək 
istəyirdim» - dedi. 
 Otağının açarını istədim.Ciblərini çox axtardı, nəhayət açarı tapıb verdi: 
«Yenə də məni günahkar bilirsən? Get dincəl, mən də bir azdan gələcəyəm» - 
dedi… 
 Sonra Əli kərimlə bağlı yadigarları gətirdilər.Burada Əlinin rus dilində çıxan 
ilk kitabı, vəfatından sonra buraxılan «Səfərdən sonra» kitabı,nekroloqu dərc 
olunan qəzet və daha nələr vardı; çoxunda Əli kərimin şeirləri dərc 
olunmuşdu.Şəkillər də vardı.Əlinin qayğısız illərindən yadigar və ömrünün son  
günü - dəfni ilə bağlı şəkillər.Əminə bacı qardaşının  bir neçə məktubunu da 
qoruyub saxlayıb.O, tükürpədici bir kədərlə kağızların arasından çıxardığı dəsmalı 
mənə uzatdı: «Əlinin son dəsmalıdır, xəstəxanada yatanda ondan istifadə 
edib».İlahi, sən bu günahını nə ilə yuya bilərsən ki, bacı, qardaş əvəzi-nə gör nədən 
təsəlli alır?! 
Əminə bacının hərəkətlərinə göz qoyuram.Bu dəqiqə onun ürəyi hön-kürtü ilə 
ağlayır.Adam göz yaşı tökmədən necə də ağlayarmış: 
 
Qardaş ölsə zülümdür. 
Gülümdür, bülbülümdür 
Bacı qardaşa qurban 
 Qardaş ölsə zülümdür. 
 
 Bu kədər buzunu qırmaq üçün kağızların arasından götürdüyüm kiçik bir 
vərəqdəki yazını oxuyuram: «biz səni ziyarətə gəlmişik.Əli! Sən bizim ən gözəl 
şairimiz və mehriban dostumuzsan.sənə eşq olsun,Əli!» İslam səfərli, Nə-riman 
Həsənzadə… və başqaları 15/ÕI.69». 
 Əminə bacı izahat verir: «Qəbrinin üstünə gül qoymuşdular.Bu kağız da 
gülün altındaydı, ordan götürmüşəm».Görün, Əli Kərimin bacısı nədən təsəlli 
tapır! Əli Kərimin bacısı nəyə möhtacdır! Mənə elə gəlir,Əli Kərimin vəfatın-dan 
doğan kədəri hələ heç kəs olduğu kimi ifadə etməyib.Heç kəs bununçün tutarlı bir 
ifadə tapmayıb, tapa bilməyəcək! 
 Əli Kərimin bacısına yazdığı bir məktubdan sətirlər: 
 «Əziz bacım Əminə! Salamlar.məktubunu aldım, çox qəmləndim,bütün 
günü başım ağrıdı.Siz gərək inanasız ki, mənim bütün o işlərdən xəbərim 
yoxdur.Taqsır evsizlikdədir… 
 Nə isə… sonra sən yazırsan ki, mən sənə soyuğam.Mən bu sözlərdən çox 
dilxor oldum.Mənim səndən başqa kimim vardır? Niyə mən sənə soyuğam? Zərər 
yoxdur.Vaxt olar ki, shv etdiyini başa düşərsən». 
 74 
 ..Necə oldusa,Əli Kərimin anasını xatırladıq.Hardasa oxumuşdum, bəzi-
lərindən də eşitmişdim ki, onun adı Gülzar xala imiş.Bunu bildirəndə Əminə bacı 
dedi: «Yox, anamın adı Gülzadə idi.Hərdən Əli zarafatla ona Pulzadə de-
yərdi.Bilirsiz, bu necə oldu? Əli Moskvada oxuyurdu.Anamgil həmişə ona pul 
göndərərdilər.Bir dəfə Əli papaq almaqdan ötrü əlavə pul istəmişdi.Göndərdi-lər, 
yenə də istədi.Yenə də göndərdilər.Biz də fikirləşirdik ki, görəsən,Əli necə papaq 
alır ki, bu qədər pul bəs etmir? Sən demə, Əli aldığı pulları yoldaşları ilə birlikdə 
xərcləyirmiş, heç papaq almaq yada düşmürmüş.Biz bilirdik ki, nə Əli 
dostlarından, nə də dostları Əlidən pul gizlətməzmişlər.Nələri oldu, birlikdə 
xərcləyərmişlər… 
 Anamın xasiyyətiydi: Əliyə pulun hamısını birdən - birə vermirdi.Bir 
hissəsini verib deyirdi: «Daha yoxumdur, elə olanı budur».Əli də zarafata salıb 
Deyirdi: «Məməsi, pulun yoxdursa, niyə əlini pulun üstünə qoyub and içir-sən?» 
Anam, doğrudan da, pulunu canlığının cibində saxlayırdı.Və «daha yo-xumdur» 
deyəndə əlini canlığındakı cibin üstünə qoyardı.Əli də zarafatla deyərdi: «Mənim 
anam Gülzadə yox, Pulzadədir,Pulzadə!» 
 Əminə bacı Əlinin bu zarafatı haqqında danışır, mənimsə yadıma anası 
haqqında yazdığı şeirdən misralar düşür: 
 
Əyilib alnından öpəndə hərdən 
Könül dodağıma - bmr də öp, -deyir 
Ağarmış saçına əl vuranda mən, 
Əlim Şahdağının başına dəyir! 
 
 Əli Kərimin bacısı Əminəyə yazdığı daha bir məktub: 
  «Əvvəla salamlar… 
      Məktub yazmırdım ki, özüm gələcəyəm.özüm də gələndə sizi 
tapmadım.Necəsiniz? Arif neyləyir? Xuraman yaxşıdırmı? 
      Biz də pis deyilik.Paşa da yaxşıdır.Bu yaxında məzuniyyətə çıxmışam.Amma 
hələ kitabdan pulu ala bilməmişəm.Deyirlər ki, verəcəyik.Görək nə olur? Bir yana 
gedəsi olsaq, gəlib arvadı da götürəcəyik.Yazın görüm bir yana getmək fikriniz 
varmı? Sonra yazın görüm, nədən ehtiyacınız var? Biz bir yerə istirahətə gedəsi 
olmasaq, məmənin müalicəsi üçün nə qədər lazımdır pul göndərə-cəyəm.Əgər 
getməli olsaq, gəlib onu da götürəcəyik.Məndən ötrü fikir etməyin.Evdə 
oluram.Oturub işləyirəm.Rayonda qalıb sizi gözləyə bilmədim.Çünki Bakıda Rəsul 
Rzanın yubiley gecəsində çıxış etməliydim.Yazın görüm, ev məsələsi nə 
yerdədir.Qulunu burda görüb dedim.Deyir ki, adlarını siyahıya saldırmışam.Bizim 
ev də qışa qədər düzəlməlidir.Möhkəm söz veriblər.Darıxma-yın.Hər şey 
düzələr.Bir yerə gedəsi olmasaq da, arada gəlib sizə də-yəcəyəm.məndən hamıya 
salam.Xuramanı mənim ağzımla öpün. 
Kişinin, Elzanın,Paşanın, Rənanın, Elmiranın sizə salamları var. 
  Öpürəm hamınızı. 
  Sizin Əliniz. 
  Cavab yazın.O gün telefon kəsildi, sizinlə danışa bilmədim. 
 75 
     29/ VÛ- 60.» 
 
 Əlinin uşaqlıq dostu, Əminənin həyat yoldaşı Arif Mehdiyevin dediklə-
rindən: 
 - Bu vaxta qədər heç kəsə deməmişdim, sənə deyərəm: mən də uşaq 
vaxtlarımda şeir yazırdım.Özü də Əlidən qabaq.Axı, mən ondan bir neçə yaş 
böyüyəm.Amma Əlinin şeirlərini görəndən sonra yazmağı atdım.Hesab edin ki, 
mənim 15 yaşım vardı, Əlinin dörd yaşı.Şeir yazmağımızı belə müqayisə edirəm; 
dörd yaşlı Əli 15 yaşlı uşaq kimi yeriyirdi, mən isə əksinə: 15 yaşım ola - ola dörd 
yaşlı uşaq kimi yeriyirdim.Əlinin xatirinə daha heç vaxt şeir yazma-dım… 
 Biz Əli ilə bir həyətdə böyümüşük.6 - 7 yaşından onu tanıyıram.Sonra da 
tale elə gətirdi, qohum olduq.Ömrünün əvvəlindən axırınadək hər hərəkəti 
gözümün qabağındadır.Atası kimi sərt adam, düz adam idi.Heç kəsə sataş-maz, heç 
kəsin pisliyini istəməzdi.çox dostcanlı idi.Əli haqqında mən birinci bunları 
deyərdim. 
 ..On iki - on üç yaşlı uşaqlardıq.İsti vaxtlardı.Çayın qırağına yığışmış-
dıq.Əli də öz qoyunlarını otarırdı.Birdən fikrə gəldik ki, yaxınlıqdakı üzüm bağına 
«sürünək».hamımız razılaşdıq.Əli getmədi, çayın kənarında qaldı.Biz bağdan xeyli 
üzüm dərmişdik, elə bu vaxt Nikolay xəbər tutdu..Bəzilərimiz üzümü də atıb qaça - 
qaça  gəldik bayaqkı yerə.Kişi də bizdən əl götürmədi, ardımızca gəldi.Amma çata 
bilmədi.Biz çayın qırağına çatan kimi tez soyunub suya girdik.Özümüzü elə 
aparırdıq, guya biz elə çoxdan burada çimirik-miş.Heç nədən xəbərimiz yoxdur.Öz 
aramızda zarafatlaşırdıq.Əli isə çimmir-di.Durub bizə tamaşa edirdi.Kişi də gəlib 
gördü ki, bizim «heç nədən xəbəri-miz yoxdur», özümüzçün çimirik, paltarlı 
dayanmış Əlinin üstünə cumdu.Fi-kirləşdi ki, yəqin bağ oğrusu elə budur.bilmirik, 
kişi Əliyə nə dedi, amma Əli üzünü bizə tutub soruşdu: «Ədə, bu kişi nə vinoqrad 
deyir?» Sonra uzun müddət Əliyə sataşmaq mənasında deyərdik: «Vinoqrad, 
vinoqrad, bu kişi nə deyir?» Elə o günü, çayda çimərkən İnqilab məni bərk 
dişlədi.Mən də haray qopardım ki, Əli, görürsən, ürəyimdən qan axır.Əli də gülə - 
gülə dedi: «Ay dəli, ürəyindən qan axsaydı, ölərdin.Ürəyini dişləməyib, dərini 
dişləyib».Son-ralar Əli Kərim bu qayğısız uşaqlıq illəri haqqında yazırdı: 
 
Bəs onda harda qaldı çəmənlərdə bir qoşun 
O yüyürən, o duran uşaqların baharı? 
Qanadını bilmədən sındırdığım bir quşun 
Ürəyində ney tutan xəfif sızıltıları? 
 
 Böyüklər də, kiçiklər də Əlini küçəmizin ən ağıllı uşağı hesab edirdi-lər.Biz 
- Əlinin yaşıdları sataşmaq məqsədilə ona «Çoban Əli» də deyər-dik.Çünki 
qoyunlarını həmişə özü otarardı.Əli isə bunun cavabında bizə de-yərdi: «Ay 
heyvanlar, bu qoyunları mən doyuzdurmasam, onlara qida vermə-səm, onlar da 
bizə qida verməzlər.AY heyvanlar, elə əsl məhəbbət də budur». 
 Uşaqlıqda mən bir az dələduz idim.Bir gün Əliyə dedim: «Ay Əli, gəlsənə  
 76 
bir iş görək: mən sənə gavalı verim, sən mənə pomidor, xiyar».Çünki Əligilin 
bostanında yaxşı pomidor, xiyar vardı, bizim bağda isə gavalı.Əli dedi: «Yox, onu 
eləyə bilməyəcəyəm.Çünki mən nə pomidor - xiyar əkmişəm, nə də onu 
becərmişəm.Elə sən də mənim günümdəsən: o gavalı ağacını nə əkmisən, nə də 
becərirsən».Bu dəfə Əli mənə dedi: «Gəlsənə, bir iş görək»,Sevindim ki, görəsən 
Əli nə yol tapıb.Sonra o: «Gəlsənə, elə hər ikimiz tamahımızı aşağı basaq» - 
dedi.Bu sözləri indiki kimi yadımdadır… 
 Əli Kərim əliaçıq adam idi.Dünya malından ötrü heç vaxt neynim - necə 
eləyim deməzdi.bir dəfə bakıdan rayona gəlmişdi.Yolda məktəb yoldaşların- 
dan birinə rast gəlir, hal - əhval tutur.Məktəb yoldaşı da gileylənir ki, vəziyyəti 
pisdir.Əslində, onun vəziyyəti pis- zad deyildi.Yadıma gəlir, o vaxt Əlinin təzə 
kitabı çıxmışdı, pulunu da almışdı.Məktəb yoldaşının «ağladığını» görən Əli bir 
yüzlük çıxarıb həmin adama verdi.Məsələ burasındadır Əlinin vəfatından sonra 
bizim həmin adama işimiz düşdü - yüz bəhanə gətirdi.Yenə də tamahı-nın 
ucundan.Amma fikirləşmədi ki, vaxtilə onun adi bir sözünü Əli necə də ürək ağrısı 
ilə qəbul etmişdi. 
 …Əlinin toyu idi.Qucağında dostlarından birinin körpə oğlu 
oturmuşdu.Birdən necə oldusa uşaq sıçrayıb stolun üstünə çıxdı.Hamı narahat 
oldu, tez uşağı götürmək istədilər.Əli yerindən durub dedi: «Həzərat, bu məcli-sin 
bəyi mənəm.Mən öz razılığımı verirəm, qoy uşaq necə istəyir, elə də hərəkət 
etsin».Bir - iki qab sındıracaq deyə Əli uşağın qəlbinə toxunmaq istəmir-di.Çünki 
Əli həmişə ürəyinin istədiyi kimi hərəkət edirdi. 
 Əlinin bir xasiyyəti vardı: heç vaxt uzun cümlə işlətmirdi.Elə - belə 
söhbətlərində də, sağlıq deyəndə də.Şeirləri də belədir.Onun belə bir sözü var-dı: 
«Bütün qohumlarımı kəsib sənə yedizdirərdim».Söz yox, adamı kəsib ada-ma 
yedizdirməzlər.Əli, adama olan istəyini elə sözlə deyirdi ki, fikirləşirdin, 
doğrudanmı, sən bu sözə layiqsən?! 
 …Göyçay diyarşünaslıq muzeyində Əli Kərim haqqında az məlumat 
var.məlumat deyəndə, sadəcə olaraq bir neçə kitab və haqqında yazılmış bir - iki 
məqalə.Elə Rəsul Rza haqqında da burada çox material yoxdur. «Bunu çoxları bizə 
irad tutur», - deyə muzeyin direktoru tezliklə bir şey fikirləşəcəyinə söz 
verdi.Özümü saxlaya  bilməyib dedim: «Qardaş, mən çox muzeylər görmü-şəm, 
hamısı da demək olar, bir - birinə oxşayır.Göyçay muzeyi R.Rzaya, 
Ə.Kərimə görə başqalarından fərqlənməlidir axı.Bu imkandan istifadə etməmi-
siniz.Rəsul Rza, Əli Kərim haqqında burada hər şey olmalıdır, hər şey! Onlar 
göyçayın dünənində də, bu günündə də, sabahında da var!» 
 Göyçayda Əli Kərim  haqqında heç kəsdən bir söz soruşmayın.O özü hər 
addımda sizinlə rastlaşacaqdır.O özü sizinlə çiyin - çiyinə yol gedəcəkdir! Hara 
gedirsiniz gedin, bir vaxtlar Əlinin gəzdiyi yerlərə tuş olacaqsınız.bir də 
görəcəksiniz vaxtilə Əli Kərimin yaşadığı evin, oxuduğu məktəbin yanındası-nız. 
«Kommunist» küçəsiylə üzüyuxarı qalxsanız, bir də görəcəksiniz yaşıllıq-lar 
qoynundan Əli Kərimin abidə - başdaşı sizə tərəf baxır.Bu yerlər necə də dəyişilib! 
Vaxtilə düzənlik idi, indi yaşıllıqlara qərq olub.Vaxtilə Əli Kərim bu yerlərdə 
 77 
qayğısız uşaqldıq illərini keçirib.Dünən oynadığı yerlərdə bu gün…məzarının 
üstünə çiçək dəstələri qoyurlar.Camaat özü bu yerə ad qoyub: «Əli Kərim parkı». 
 Göyçayda Əli Kərim haqqında heç kəsdən bir söz soruşmayın.Onsuz da 
özünüz Əli Kərimlə rastlaşacaqsınız.Şəhərin girəcəyində yolun sağ tərəfinə baxın: 
bu - Əli Kərim küçəsidir.Bu da bir şöhrətdir sizinçün: Göyçayda birinci olaraq Əli 
Kərim tərəfindən qarşılanırsınız.Göyçayın ən sakit, təmtəraqsız, gediş - gəlişi az 
olan küçələrindən biri.Buradan şəhərin mərkəzinə iki kilo-metrə yaxın yol 
var.Məni bu küçəyə gətirən taksi sürücüsündən soruşdum:  
«Sən bilirsənmi Əli Kərim kimdir?» 
 - Mən onu şəxsən tanıyırdım. 
 - Necə? Tanıyırdız? 
 -Bir dəfə onu Bakıdan rayona gətirmişəm.Gəlib bax, bu yeməkxanada çörək 
də yedik. 
 - Təxminən neçə il bundan qabaq olar? 
 - On il olar. 
 - On il? Axı Əli altı ildir?.. 
 - İndi mən gözləmirdim sizə rast gələcəyəm; bu barədə söz soruşacaq-sız.Hə, 
düz deyirsiz: olar 14 - 15 il. 
 -Yadınızda nə qalıb? 
 - Baxmayaraq şair idi, amma yeri düşəndə uşaqla - uşaq, böyüklə - böyük 
idi.İndi də gözümün qabağandadır: sifəti qəmgin, fikirli olurdu. 
 - Onda da taksidə işləyirdiz? 
 - Yox yük maşınında. 
 İnsana olan məhəbbəti müfəttiş xırdaçılığı ili yoxlamazlar.O məni aldat-
maz.Görünür, haradasa, nəyisə unudub.Bəlkə elə öz maşınında gətirib.Ma-dam 
sürücü Əli Kərimi tanımağı ilə fəxr edir, qoy bu hisslə yaşasın. 
 Göyçayda Əli Kərim haqqında heç kəsdən bir söz soruşmayın.Elə bilmə-
yin,qorxuram ki, naşı adama rast gələsiniz,Əli Kərimi tanımaya, siz də pərt 
olasınız.Yox.Əli kərim sizin özünüzlə gedir, o sizin ürəyinizdədir.Ürəyinizdə 
apardığınız adam haqqında yadlardan niyə soruşursunuz? Göyçayda Əli Kə-rim 
haqqında heç kəsdən bir söz soruşmayın.Sizinlə yanaşı addımlayan adam haqqında 
başqalarından niyə soruşursunuz?.. 
 
        İyul, 1984 
   
  
 
 DÖYÜN ÜRƏK, DÖYÜN… 
 
 
 Qələmdəki mürəkkəb məni yandırır. 
 Qəlbimdə qalan söz kimi. 
 Qələmim boşalaydı. 
Ürəyim boşalaydı. 
 78 
Döyün, könül, döyün, könül, 
Sözün düşdü düyün, könül!.. 
 
   Əli Kərim. 
 
 Xeyli vaxt bundan qabaq Əli Kərim adına Sumqayıt poeziya klubunun xətti 
ilə Novosibirskə getmişdik.Ölkəmizin ən böyük müəsisələrindən olan «Sibselmaş» 
birliyində əməkçilərə Əli Kərimin yaradıcılığından danışırdıq.Bizi birliyin qabaqcıl 
adamlarından biri - Konstantin Vlasovla da tanış etdilər.O, möcüzədən yaranmış 
şəxsiyyət idi.Müharibə vaxtı sinəsinə qumbara dəyib, ürəyinin bir hissəsini çölə 
çıxarıb.O öz ürəyini bir neçə dəqiqə, demək olar,əlin-də tutub.Əlbəttə, ürək 
yerindən qopmayıbmış.Doğrusu, buna bir o qədər də inanmırdım.Amma hər halda 
o adamın özü ilə danışırdım.M.Füzulinin buna bənzər bir misrası var ki, ürək, 
günahı olduğuna görə sinədə asılı vəziyyətdə-dir.Ürəyi bilərəkdən asıblar: 
asmasalar çoxuna vurula bilər… 
 Konstantin Vlasovgil 18 nəfər olublar.Bir təpəni tutmaq uğrunda vuruş-da 
16 - sı həlak olub.Lakin ikisi: o və Gerasim Lapin sağ qalıblar.Hətta Novo-
sibirskidəki  böyük abidədə vaxtilə sağ qalan bu iki nəfərin də adı səhvən ölənlərin 
siyahısında sütuna yazılıb.Sonra üstündən qırmızı xətt çəkiblər ki,on-lar hələ 
yaşayırlar… 
 İndi mən respublika Mərkəzi Dövlət Ədəbiyyat və İncəsənət arxivində Əli 
Kərimin şəxsi fondundakı materiallara baxanda elə bilirdim bunlar adi kağızlar 
deyil, sözün həqiqi mənasında Əlinin həqiqi ürəyidir əllərimdə döyü-nür.Arxivin 
direktor müavini Maarif Teymurov dedi ki,Əli kərim vəfat etdikdən sonra onun 
şəxsi fondunu yaratmaqdan ötrü həyat yoldaşına müraciət etməyə çətinlik 
çəkirdik.Fikirləşirdik, onunçün ağır olar.Bu fondu yaradarkən səkkizğ saatlıq iş 
günü azlıq edirdi.Sənədlərin hamısını bir gündə sahmana salmaq isətyəirdik.Bu, 
mümkün deyildi.İndi mən həmin hissləri keçirirəm… İstəyirəm acgözlüklə bir 
dəqiqənin içərisində bütün sənədlərin surətini beynimə köçürüm.əlbəttə, mən Əli 
Kərimi öyrənmək üçün arxivə baxmırdım.Sadəcə olaraq onun ürəyinin qanı ilə 
yazdığı vərəqlərə toxunmaq istəyirdim.Bəri başdan deyim ki, Əli Kərimin şəxsi 
fonduna baxdıqdan sonra əvvəllər onun haqqında yazdıqlarımla bunları 
tutuşdurmamışam.Özümə xəya-nət etmək istəmədim.Əvvəlcə Əli Kərimin 
zarafatyana yazılmış bir məktubunu oxuyaq.Orada məşhur «Qayıt» şeirinin 
yaranma tarixi ilə tanış oluruq.mək-tubu kiçik ixtisarla verirəm: 
 «Yoldaş Elza, salam! Məktublarını, şəkillərini, teleqramını aldım.Şəkil-
lərindən çox xoşum gəldi.Məktubların xalturadır.Hər halda, çox sağ ol.geniş 
məktublar yazmağına davam et.gündəliyini gözləyirəm.mən də yazacağam, özü də 
Ağdam dilində.Məktublarında ürəkaçan yerlər çoxdur.xüsusən pozulan yerlər 
xoşuma gəldi.o sözləri pozmaqda cinayət işlətmisən.Nə isə… zarafat edirəm. 
 Dünən maraqlı bir hadisə oldu.Düz «həmin yerdə» qırmızı donlu,sənə 
oxşayan (sən ona yox a, o sənə oxşayır) bir qız dayanmışdı.Mən də kinoya girmək 
istəyirdim.Yaxınlaşdım.Sən idin.Lap yaxınlaşdım.O idi.Təəssüf elədim.Yadıma 
sənin əlini yanına salıb, başını da azca yana əyib mənə yaxınlaşmağın düşdü.Nə 
 79 
vaxt saat 5 - də oraya gələcəksən? De görüm, özün necəsən, nə oxuyursan.Sənə 
hansı kitab lazımdırsa yaz. 
 Mənim həyatımda yenilik yoxdur.Xırda lirik şeirlər yazıram.gələn mək-
tubumda birini sənə göndərəcəyəm.Adı «qayıt» dır.Povesti işləməyə başlamı-
şam.orada sənə aid yerlər də var, mənim Elzam. 
 Mənim bu məktubum da xaltura kimi oldu.Məktubu işdən yazıram: işim 
çox, məktub yazmağa həvəs də çox, vaxt az.Yazmışdın ki, Sonaya salam de.Mən 
onu harada görə bilərəm ki?! Elə bu dəqiqə ağlıma gəldi ki, zəng eləmək olar. 
«mənəm gülməli?» Mənə niyə belə deyirdin? Səbəbini yazmalı-san.Axı, sən ağıllı 
qızsan. 
 Özü də sözə baxan qızsan.Hıı? Əvvəllər sözə baxan qız idin.O gözəl yerləri 
gəzəndə məni də yadına sal.Eqoist olma.Yaxşı? Eşidirsən? 
 Mən ancaq bu ayın axırında biləcəyəm, hara getməliyəm.Burada qalmaq 
istəyirəm.Bakı ətrafında bir yerə getmək pis olmazdı.Görək nə olur.bəlkə ora-lara 
da gəlib sizin «qonağınız» oldum.Amma qorxuram qəbul etməyəsiniz.Xü-susən 
sən.Birdən dedin ki, mən mən bu «naməlum şəxsi» tanımıram.Yaxşı, qaşqabağını 
tökmə, gəlmərəm.Sən orda nə qədər qalmaq fikrindəsən?Həmi-şəlik, yoxsa saat 5 - 
ə qədər? Orada o qədər qalacaqsan ki, gələndə nə məni sən tapacaqsan, nə də sən 
məni «həmin yerdə» görəndə dayanacaqsan.Heç olmasa bu qış gəl.Nə isə, hələlik 
bu qədər.Öpürəm səni bütün burada olmadığın günlə-rin hesabına.Rəfiqələrin 
varsa, salam de, yoxdursa, olanda deyərsən».15.VÛÛ - 1001 - miladi  ci 
il.Nizameyi - Kinoteatr şəhri, antekostonovka mahalı.Namə çapar vasitəsilə 
göndərilir Şuşa xanlığında Elza xanıma». 
 Əli Kərim imza yerinə bu sözləri yazıb: «Gülməli», «Birtəhər»… Əli». 
 Əli Kərimin Elzaya ikinci məktubu birincindən kəskin dərəcədə fərqlə-
nir.Doğrudur, onlar müxtəlif illərdə. Üzr istəyirəm, müxtəlif «rollarda» yazı-
lıb.Dəyişilməyən Əli Kərimin təbiiliyidir.Onun sevinci də ürəkdəndir, kədəri 
də.Mən vaxtilə Elza xanımla söhbət zamanı ona belə bir sual vermişdim: «Əli 
Kərim mürəkkəb xasiyyətli adam idimi? Tez - tez əsəbiləşirdimi?» Hətta 
«nümunə» üçün Lev Tolstoyun həyatından misal çəkmişdim. 
 Lev Tolstoy haqqındakı yazılarda qəribə bir təzadla rastlaşmaq olur.O, 
arvadı Sofya Andreyevna haqqında bir yerdə deyir: «Yazıram və yuxarıdan 
arvadımın səsini eşidirəm.mən onu dünyada hamıdan çox sevirəm.34 il yaşa-
mışam, hələ də bilmirdim ki, belə sevmək olar və bu cür xöşbəxt olmaq müm-
kündür».Başqa bir yerdə isə Lev Tolstoy deyir: «Sofya Andreyevnanı və 
ümumiyyətlə bütün qadınları görmək istəmirəm! Öləcəyəm, məni tabuta 
qoyacaqlar, üstünün qapağını da bağlayacaqlar və mən birdən sıçrayaraq hər şeyi 
kənara atıb Sofya Andreyevnanın üstünə qışqıracağam: «Sənə nifrət edi-rəm!» 
 Sofya Andreyevna isə belə yazır: «mən lev nikolayeviçlə qırx səkkiz il 
yaşadım, yenə də bilmədim ki, o necə adamdır».Bununla belə, S.Andreyevna hər 
gün ərinin qəbrini ziyarət etməyə gedirdi.Ümumiyyətlə, L.Tolstoyun sözlə-rindən 
açıq hiss olunur ki, o evlənməyinə çox peşiman imiş.O deyirdi ki, insanlar bir - 
birinə mane olmaq üçün evlənirlər.İki özgə adam bir - birilə rastlaşır, görüşür və 
əsrlər boyu bir - birləri üçün özgə olaraq qalırlar. 
 80 
 Təbiidir, bütün bunları Elza xanıma danışmaqla bir növ ondan xahiş edirdim 
ki, Əlinin həyatı ilə bağlı heç nəyi «gizlətməsin».Özü də elə buna çalışdığına görə  
ona oxucular adından minnətdarlığımı bildirirəm.Əgər o, Əlinin ədəbi irsinə və 
şəxsi həyatına ehtiram göstərməsəydi bu məktubları arxivə verməzdi ki… 
 «Elza! Neçə gün cəhdlə sahmana salmaqq istədiyim bir işin, bəlkə də 
taleyimizin dünən sənin məni başa düşmədiyin üzündən qırıldığını hiss etdim.Üç 
gün ağır ürək ağrısı içində səni yola gətirə bilmədiyim tərsliyinlə mübahisəmiz 
sona yetdi.Birdin - birə .gözlənilmədən.axmancasına.Halbuki, bu üç gündə mən 
bütün həyatım boyu çəkdiyim əzablar qədər əzab çəkmi-şəm…Mən bu üç gündə 
ürək çırpıntısı ilə səni başa salmaq istədim.Səninlə olduqca geniş bir söhbət etmək 
istədim.Bircə şeyi mən başa düşə bilmədim ki,sən mənimlə niyə üz -üzə oturub 
söhbət etmək istəmədin..Məgər telefonla da tale həll etmək olarmı? Görünür, bu 
tale səni o qədər də maraqlandır-mır.Görünür, sən işini daha yaxşı başqa bir işlə, 
uşaqlara daha əlverişli bir işlə dəyişməyi bir ailənin dağılmasından çətin bilirsən. 
 Mən indi bizim üçün - uşaqlarımız üçün ağır bir hadisənin çox sürətlə 
yaxınlaşdığını duyuram.Mənə elə gəlir ki, yolun ortasından çıxa bilmirəm; üstümə 
isə ağır bir yük qatarı gəlir.mən istəyirəm ki, bu qatar üstümdən tez keçsin.Çünki 
qorxunu gözləmək…qorxunun özündən dəhşətlidir.Mən istəyi-rəm ki, hadisə tez, 
kəskin, uzadılmadan bütün dəhşəti ilə gəlib çatsın.Bəlkə sən bu hadisə ilə 
aramızdakı çox az məsafədə dərindən düşünüb - daşınasan, bü-tün bu işlərə 
gələcəyin qara zirvəsindən baxmağa heç olmasa səy göstərəsən. 
 Mən bu zirvədən baxmışam.Heç birimizin həyatı oradan baxanda işıqlı 
görünmür.Bəlkə də mənə belə gəlir.Bu, məlum fikirdir.Amma bunu ürəkdən, 
beyindən süzüb keçirmək çətindir.Bunlar mənim səninlə etmək istədiyim, lakin 
müyəssər olmadığım söhbətin mində biridir.sən mənimlə oturub söhbət etmək 
istəmədiyin üçün iki çıxış yolundan biri qalır: AYRILMAQ YOLU.Heç olmasa bu 
yolda sən mənə əziyyət vermə.Qəti qərarın varsa, məsələni tezləşdirməkdə mənə 
kömək et.Razılıq qeydini və pasportları elə indicə mənə ver.mən daha dözə 
bilmirəm.Qoy nə olur, tez olsun.Əgər sözün varsa, neçədə mənə zəng vuracağını 
de ki, idarədə olum.Yaxud mən sənə zəng edim.Hər halda yaxşı olardı ki, dərindən 
söhbət edək.Məsələ baş tutmasa da.Belə söhbəti biz gələcəkdə arzulayacağıq.Elza, 
məndən zəhlən getsə belə məni dinlə.Elza!!! mən bütün gecəni yollarda gəzə - gəzə 
fikirləşmişəm.sən də bir az fikirləş.Mənim də, uşaqlarımızın da əvəzinə fikirləş! 
Əli». 
 Əli Kərimin üç vərəqdə yerləşdirdiyi bu «faciəni», gəlin, bilmədiyimiz 
yerlərə yozmayaq.Təsəllimiz bu olsun ki, belə «faciələrin» kəskinliyi Əlinin 
yaradıcılığına müsbət təsir edirdi.Yadıma  A.Kuprinin həyatından səhifələr 
düşür.Deyirələr, o, Davıdova familiyalı bir qızı sevir.Bu vaxt Kuprin «təkbə-
tək»əsərini yazırmış.Qızla evləndikdən sonra yaxşı işləyə bilmir.Bunu görən 
Davıdova evdən gedir və özü üçün otaq tutur.Kuprinə də deyir ki, hər dəfə onunla 
görüşə gələndə əsərin yeni fəslini gətirməlidir.Əgər gətirməsə, onunla 
görüşməyəcək,qapını açmayacaq.Kuprin belə də edirmiş.Bir dəfə o yeni fəsil yaza 
bilmir və istəyir ki, Davıdovanı aldatsın, köhnə fəsillərdən birini göstərib otağa 
keçsin.Davıdova bunu bilir və əsbiləşib qapını açmır.Kuprin düşüb gedir.Davıdova 
 81 
pəncərədən baxır, görür kuprin həyətdə daşın üstündə oturub ağlayır.Davıdovanın 
yenə də ürəyi yumşalmır.Çünki o, rus ədəbiyyatının gələcəyinə hörmət 
edirdi.bilirdi ki, bu «qəddarlıq» Kuprinin xeyrinədir. 
 Əlbəttə, mən burada iki yazıçı taleyi arasında oxşarlıq axtarmıram.Siz də 
axtarmayın.Oxşarlıq zad yoxdur.Sadəcə olaraq özümü inandırmaq istəyirəm ki, 
Əlinin çəkdiyi «əzablər» Əli kərim imzasının tanınmasına kömək edib. 
 Adətdir, sevgililər küsüşəndə istəyirlər bir - birlərində olan yadigarlarını geri 
götürsünlər.Məktublarını da almaq istəyirlər: sabah başqasının əlinə düş-məsin.Əli 
ilə Elzanın münasibətlərində məni heyrətləndirən nədir? Keçmişə 
toxunmamaq.Yəni Elza xanım Əlidən küsdüyü halda ondan olan məktubu 
saxlayıb.Oxumadan da, yaxud oxuduqdan sonra cırıb ata bilərdi… 
 Siz yəqin ki, məktubdakı bəzi sözləri oxuyanda təəccüblənmisiniz: nə əcəb, 
Elza xanım bunların verilməsinə razı olub? Heyrətlənməyin, bu məhəb-bətin 
başqalarına sübut olunmağa ehtiyacı yoxdur. «Kimdən, nədən, necə istə-yirsən yaz. 
Bircə Əli Kərimə toxunan söz demə.Bunu sənə bağışlamaram» - Elza xanımın 
mənə qəti dediyi bu sözləri elə bilin özünüz eşitmisiniz. 
 Əli kərimin şəxsi fondundakı hər bir sənəd böyük maraq doğurur.Çünki bu 
sənədlər bilavasitə onun keçmiş əhval - ruhiyyəsindən, sevincli dəqiqələrin-dən və 
qayğılarından xəbər verir.Burada onu Yazıçılar İttifaqının yeni üzvlük biletini 
almağa da dəvət edirlər, 75 manat ev kirayəsini yubandırdığına görə «hədələyirlər» 
də.Fransız dilində çıxan «Proizvedeniya i mneniya» curnalı Əli Kərimin şeirlərini 
dərc etdiyini bildirirsə, respublika Teatr və Musiqi Müəssələri İdarəsi narahatdır ki, 
Əli Kərim bağladığı müqaviləyə əml etmir; «Hazır olun» pyesinin ikinci dəfə 
uzadılmış vaxtı bitsə də, əsərin taleyi haqqında bir xəbər yoxdur.Pyatiqorskdakı 
Lermantovun ev - muzeyi Əli Kərimdən onun «Üç atlı» poeması haqqında izahat 
verməyi xahiş edirsə, moskvadan Çingiz Hüseünov onu  sevindirir ki, Əlinin 
«Sovetski pisatel» nəşriyyatında çıxacaq kitabının taleyi müsbət həll 
olunmuşdur.həmin kitabın tərcüməçisi Qarold Reqistanın Əli Kərimə 
məktubundan sətirlər: 
 «Əzizim Əli.Kitab(«Üçüncü atlı» nəzərdə tutulur) yığılmağa verilmişdir.Çox 
yaxşı alınıb.Bizim rəhbərliyimiz bütün müşavirələrdə deyir ki, bu. Ən yaxşı 
kitablarımızdan biridir.»Göylər adamının himni» ni «Drucba narodov» çap etməyə 
söz verib, «Molodaya  qvardiya» curnalı böyük silsilə şeirlərini qəbul edib.tezliklə 
oraya - Vladimir Sıbinin adına şəklini və özün haqqında bir neçə söz 
göndər…İyunun 3 - də saat doqquz otuzda birinci proqramla sizin şeirlərinizdən 
ibarət böyük veriliş olacaq.Qulaq asın! Gördüyünüz kimi, çox iş görmüşəm.Sizə 
yeni müvəffəqiyyətlər arzulayı-ram…» 
 Əli kərimin şəxsi fondunda, necə deyərlər, dostlarının ona rəsmiləşdiril-miş, 
qeydə alınmış, məhəbbətdlərinin» şahidi oldum. 
Deyirlər, insan əşrəfi, qızıl pul deyil ki, hamının xoşuna gəlsin.Yəni onu 
xoşlamayanlar da ola bilər.Doğrudur,Əli Kərimin şəxsi fondunda onu istəmə-
yənlərlə rastlaşmadım.Nə deyirdi, dostları deyirdi.Əli Kərim dostlarına qarşı 
məhəbbətdə xəsislik etməzdi.Ona görə dostları Əliyə bu qədər mehribanlıq 
göstərirmişlər.Dostlarının ona verdiyi hədiyyə - kitablardakı kiçik avtoqraflar 
 82 
Əliyə olan böyük məhəbbətindən xəbər verir.Nazim Hikmət sofiyada çıxmış 
«Seçilmiş şeirlər» kitabını 1957 -ci ildə Əliyə yadigar verib və öz əli ilə orada gül 
şəkli çəkib.Bu isə Rəsul Rzanın aftoqrafıdır: «Əli Kərimova, gözəl şair, xətrini 
oğlum qədər istədiyim yaxşı insana».Nəbi Xəzri 1962 - ci ildə Əli Kərimə verdiyi 
kitabında yazır: «Şəxsiyyətinə böyük məhəbbət və şeirlərinə hörmət bəslədiyim 
dostum Əliyə».Həmin ildə Bəxtiyar Vahabzadə  də Əliyə aftoqrafla kitab verib: 
«Yaradıcılığına pərəştiş etdiyim Əli Kərim üçün».Bu-rada Nəriman Həsənzadənin: 
«İnsanlığına heyran olduğum gözəl şair dostum Əliyə»; Fikrət Qocanın: «Dadaş, 
bu mənim ilk kitabımı oxu.Bəyənməsən, de»; 
Fikrət Sadığın: «Bu günün ən istedadlı şairlərindən Əli Kərimə» sözlərini 
oxuyuruq. 
 Əli Kərim yaradıcılıq məsələlərinə son dərəcə məsuliyyətlə yanaşan şair 
idi.Onun əsərlərinin çoxunun adı da, özü də bir neçə variantdadır. «Pillələr» 
romanı da, pyesləri də, poemaları da.O bəzən elə misralarını bəyənməyib ki, adam 
oxuyanda məəttəl qalır: bu sətirlərin zəifliyi nədədir? Əli Kərimin xətti səliqəsiz 
olduğu bir tərəf dursun, o hələ üstəlik əlyazmalarının sahmana salınmasına da 
əhəmiyyət verməyib.Özünün qeyd etdiyi kimi, onun bir dəftə-rində, demək olar, 
bütün əsərlərindən parçalar var.Qalın dəftərdə barmaq basmağa yer yoxdur.Bir - 
birinin «içində» olan müxtəlif yazılar onu göstərir ki, Əli Kərim çox vaxt bir 
əsərini yarımçıq qoyub başqasını işləyirmiş. 
 Təbiidir, onun əlyazmaları arasında hələ çap olunmamış əsərləri var.On-ların 
bəziləri avtobioqrafik xarakter daşıyır.Bu, əsasən Əlinin ilk yazılarında özünü 
göstərir.O, «Xatirələr» adlı əsərini «Həyat səhifəs» adlandırıb.Yazı, doğrudan da, 
həyat səhifəsidir.Bilmirəm o bilərəkdən hər şeyi açıq yazıb, yaxud fikirləşib ki, 
adları dəyişməklə yazıya sünilik gətirər.Burada Əli, vaxtilə sevdiyi qızla yol 
getməyin sevincini, bu işdə dostlarının ona necə köməklik göstərmələrini təsvir 
edir.Hər şeyi necə olubsa, elə də yazıb. 
 Başqaları üçün bu hekayədir, amma Əlini tanıyanlar üçün isə onun özü-nün 
məhəbbət tərcümeyi - halı.Mən bilərəkdən əvvəlki söhbətimizdə də, indi də qızın 
(Z.-nin) adını açmıram.Amma  həmin xatirədən bir neçə cümləni sizə təqdim 
etmək istərdim. 
 «Onların küçəsinə gəldik.İtlərin bizi tutmaq qorxusu vardı.Lakin ən quduz it 
belə intizar qədər dəhşətli deyildir.Onun səsi gəlirdi.Bu səs mənimçün dünyada ən 
gözəl səsdir.Bu, mənim taleyimin səsidir…» 
 Əli Kərimin əlyazmaları arasında  «xırda qeydlər» adlandırdığı yazılar da 
vardır.Budur, onlardan bir neçəsi: 
 Yolun kənarında təzə əkilmiş bir şitil gördüm.onun yanında əlində bel tutan 
bir adam durmuşdu: kölgəsi şitilin üstünə düşmüşdü.Bir neçə ildən sonra həmin 
adamı həmin şitilin kölgəsində oturan gördüm.  
 
       * 
 Müəllimdə tələbəlik hissi öldükdə onun müəllimliyi də ölür.  
       * 
 İkiüzlü adamın qəlbi ikiyə parçalanıb məhv olur. 
 83 
       * 
 O, Şekspirdən söhbət gedəndə də narahat olur, dahi yazıçının qiymətini 
azaltmağa çalışır; güman ki, o böyük şöhrətin bir parçasını mənimsəmək istəyir. 
       * 
 Şair şərabı laləyə, sevgilisinin dodağına - ən gözəl şeylərə bənzətdi, şərab isə 
onu ən pis şeylərə… 
       * 
 O həmişə özünü şəkil çəkdirən adam kimi aparır. 
 
       * 
 Başqasının vəziyyətinə girə bilsən, özgəyə də, özünə də qiymət verə 
bilərsən. 
       * 
 Ağacın sınmış budağından yaş süzülürdü.O ağlayırdı. 
       * 
 Yaxşı dost dostun səhvlərinə düşmən kimi amansız olur. 
       * 
 Adam üzünü görmək üçün güzgüyə, qəlbini görmək üçün dostuna baxır. 
       * 
 Moskvada VÛ Ümumdünya festivalı zamanı üstündə müxtəlif ölkələrin 
adları yazılmış avtobusları görürdüm.Mənə elə gəlirdi ki. ölkələr elə yaxındır, 
onların arasında avtobus işləyir. 
       * 
 Ayaqlar altında əzilmiş otlar saatlarla çalışır, yavaş - yavaş dikəlirlər. 
       * 
 «Korun nəğməsi» ona görə yaxşıdır ki,biz onu dinləyəndə təkcə korun ayaq 
səslərini eşitməklə qalmır, onun təsəvvürünə gətirdiyi və düşə biləcəyi uçurumu 
belə görürük. 
       * 
 O, boynunu şux tutmaqdan. Özünü şən aparmaqdan yoruldu. 
       * 
 Əli Kərimin «Sənə az dedimmi sevmə, ey könül» misrası ilə başlanan bir 
şeiri var.Həmin şeirin əlyazmasında o aşağıdakı misraları pozub və sonralar da onu 
heç bir kitabına daxil etməyib: 
 
Göydə havalanıb yerə düşərkən 
Sən mənim adımdan vədlər söylədin, 
Dedin ki, ey közəl, şeirə düşərsən. 
 
 Mən Əli Kərimin yaradıcılığını tədqiq etmirəm.Çünki bu işlə məşğul olanlar 
var.Amma bir oxucu kimi mənə aydın oldu ki, onun çap edilməyən yarımçıq 
qalmış və bütöv şeirləri çoxdur.Elə bilməyin, mən onun kitabları ilə arxivdəki 
yazıları tutuşdururdum.Xeyr.Onun çap edilməyən yazılarını ona görə tanıyırdım ki, 
 84 
həmin şeirlərin bəzi misralarındakı fikir yükü Əli Kərimi bu şəkildə qane edə 
bilməzdi.O, mütləq bu misraların üstünə qayıtmalıymış.Am-ma qayıtmayıb. 
 Çox axtardığı sözü tapdıqda  sevinərək onun «yamacına»  başını söykə-yib 
dincəlirmiş.Görünür,burada ürəyincə olan sözləri tapmayıb, özü demişkən 
fikirləşib ki: «mənim öz şeirim xoşuma gəlməyəndə başqasının necə xoşuna 
gələr».O, bəyənmədiyi şeirlərini, üstündən qalın xətt çəkdiyi misralarını «şairin 
oxucuya bir hörmət sətri kimi qiymətləndirir.Gözəl fikirdir! Ona görə gözəldir ki, 
Əli Kərim yazdığına əməl edən şair idi.O, zəif bildiyi şeiri çapa verməməklə 
oxuculara hörmət edirdi.Ona görə oxucular onu sevir, arxasınca gedirdilər… 
 Əli Kərimin çap olunmayan bütöv əsərləri də vardır. «Kayutada iki adam», 
«Qəhqəhə» hekayələri hələ işıq üzü görməyib (Ayrıca mövzu olduğuna görə belə 
əsərlərin üstündə dayanmaq istəmirəm). 
 Əli Kərim şair dostlarının müvəffəqiyyətli bir misrasını və şeirini əzbər-dən 
bilərdi.Onun təbliğinə öz evindən başlardı.Elza xanım xatırlayır ki, Əli Kərim 
Fikrət Sadığın bu misralarını tez - tez təkrar edərmiş: 
 
A fikirli qaya, a qayğısız Ay! 
A laləli cığır, a ötən bulud! 
A güllü çəməniöpən körpə çay! 
A ilkin eşqimin şahidi şah tut! 
Məni də, sizi də yar atdı, getdi. 
Eh, sizə nə var ki, yar atdı, getdi. 
 
 Əli Kərim xoşlamadığı yazıların müəlliflərinə sərt cavab verməyi də ba-
carırdı.O, şeir haqqında heç vaxt ikibaşlı danışmazdı. «Azərbaycan» curnalın-da 
işlədiyi vaxt onun  «Ə.M.» adlı bir müəllifə göndərdiyi cavabın əlyazması 
qalıb.Fikir verin: 
 «Redaksiyamıza göndərdiyiniz şeirləri oxuduq.Açıq demək lazımdır ki, 
şeirləriniz zəifdir.Bunun səbəbi də sizin təcrübəsizliyiniz və şeir qayda - qanununu 
yaxşı bilməməyinizdir.Siz tez çap olunmağa çalışmayın.Bu sizin zərərinizə ola 
bilər…Siz adi şeylərə belə diqqət yetirmədiyinizdəndir ki, tez -tez qafiyə, vəzn 
xətalarına yol verirsiniz.Əsas nöqsanlarınızdan biri də şablon mövzularda 
yazmağınızdır.Siz konkret mövzu götürüb öz duyduğunuz, düşündüyünüz kimi 
yazsanız, daha yaxşı olar.Göstərdiyimiz nöqsanlara görə şeirlərinizi çap edə 
bilmədik.Hörmətlə, ədəbi işçi Əli Kərimov». 
 Əli Kərim yalnız öyrətmək iddiasında deyildi, o həm də öyrənirdi.Mə-
lumdur ki, şair, Əhməd Cəmilin şəxsiyyətinə də, yaradacılığına da böyük mə-
həbbətlə yanaşırdı.Bunu da qeyd etmək lazımdır ki, onların yaradıcılıq üslubu, 
manerası bir - birinə oxşamır.Görün o, Əhməd Cəmil haqqında necə səmimi söhbət 
edir, onu öz müəllimi adlandırır. 
 «Üstü yasəmən şəkilli, göy cildli bir kitab: «Şeirlər».Biz onu gözəl bir 
aləmin qapısı kimi açırıq.Bu kitab ağıllı məsləhətləri, gözəl əsərləri ilə biz gənc 
yazıçılara müəllimlik edən sevimli şairimiz Əhməd Cəmilindir…Biz gənc şairlərin 
 85 
sevimli müəllimimizə , təşəkkürümüz - onun əsərlərini dönə - dönə dərindən 
öyrənmək ola bilər.Yazılma tarixindən asılı olmayaraq bütün bu yeni 
şeirlər üçün sevimli şairə dönə - dönə təşəkkür etməliyik.Əziz müəllim, sizin yeni 
əsərlərinizi gözləyirik.Səbirsizliklə gözləyirik». 
 Həyatın gözlənilməz qəribəlikləri var.Əhməd Cəmil Əlinin vəfatından sonra 
onun kitabını tərtib etməkdə Elza xanıma kömək etdi.Bu dəfə Elza xa-nım onun 
kitabını tərtib etməkdə Əhməd Cəmilin həyat yoldaşına kömək göstərdi.Yox, elə 
bilməyin, bu ailələri şəxsi kədərləri doğmalaşdırmışdı.Vaxtilə  
ailə başçılarının bir - birinə olan məhəbbətləri indi davam etdirilirdi. 
 Əli Kərimin Əhməd Cəmilə olan məhəbbətindən xəbərim vardı - bu barədə 
o, dəfələrlə özü söhbət açmışdı.Eyni sözü Əhməd Cəmil haqqında da demək 
olar.Əli Kərimin arxivində Əhməd Cəmilin kiçik bir əlyazması saxlanı-lır.1958 - ci 
ildə yazılıb: 
 «Əli Kərimovun «Üçüncü atlı» poeması məşhur rus şairi Lermantovun 
Azərbaycana səyahətini təsvir edir.Poema ilham və məhəbbətlə qələmə alın-
mışdır.Əsər xoş bir təsir bağışlayır.Mən poemanı curnalımızın («Azərbay-can» 
curnalı nəzərdə tutulur.) yaxın nömrələrindən birində çap etməyi məsləhət 
bilirəm». 
 Nə üçün Əhməd Cəmilin bu kiçik qeydi bizə maraqlı görünür və onu yazıda 
istifadə etmək istədik.Ona görə ki, Əli Kərim Əhməd Cəmilin nə deyə-cəyinə 
böyük əhəmiyyət verirdi.Yəni onunçün poemasının çap olunmasından ötrü hər 
hansı bir rəyin olması vacib deyildi.Əhməd cəmilin bu əsər haqqında nə fikirdə 
olmasını bilmək maraqlıydı. 
 Əli Kərimin əlyazmaları arasında onun yazıçı Əfqana yazdığı bir məktub da 
vardır.Əli bu məktubu karandaşla yazıb, sonra yazdıqlarının üstündən qə-ləmlə xətt 
çəkib.Yəqin üzünü köçürəndən sonra belə edib.Həmin məktub belə-dir: «Hörmətli 
Əfqan.Sabahın xeyir! Mənim yazımda bir səhv getmişdir: Min-gəçevir əvəzinə 
Şəki yazılmışdır.Sonra 1- 2 - ci səhifələrdə iki xırda düzəliş var.Əziyyət verdiyim 
üçün üzr istəyirəm.xəstə olduğuma görə gələ bilmə-dim.Hörmətlə,Əli». 
 Vərəqin arxasında Əli Kərim bu sözləri yazıb:  «qarnlıqda  toqquşdum. 
Hər gözdə bir zülmət?Mənim gözümün hərəsində bir zülmət gecə».Əlbəttə,hiss 
olunur bu, başqa bir yazı üçün hazırlıqdır.Bəs Əlinin məktubu nə ilə əlaqədar-dır? 
Nə məktubun tarixi var, nə də hansı münasibətlə yazıldığına işarə.Amma arxiv 
materiallarının arasında Əli Kərimin Sumqayıt Dövlət Gənclər Dram Teatrının 
açılışı münasibətilə yazdığı bir məqalə var.Məqalə makinada yazılıb, özü də 
«kommunist» qəzetinin başlığı olan vərəqdə.Məqalədən hiss olunur ki, Əli 
Kərimin Əfqana yazdığı məktub da elə bununla əlaqədardır.Yəqin ki, hə-min 
məqalə redaksiyada makinada yazıldıqdan sonra onu müəllifə - Əli Kəri-mə 
göndəriblər ki, oxuyub imzalasın.Əli də oxuyub və yuxarıda dediyi səhvləri 
düzəldib. 
 Əli kərimin «Teatrın ilk baharı» adlı həmin məqaləsi makinada altmış 
doqquzuncu ilin aprelində yazılıb.Maraqlanıram ki, görəsən, qəzetdə çıxıbmı? 
Məqalə ilə rastlaşmıram.Lakin o vaxtlar Sumqayıt teatrının baş recissoru işləmiş 
Nəsir Sadıqzadə ilə «Kommunist» qəzetinin 11 mart 1969 - cu il nömrəsində 
 86 
«Teatrın səhnə nübarı» adlı müsahibə dərc edilmişdir.Müsahibədə belə bir cümlə 
də vardı: «Hazırda şair Əli kərimin «Ürək güzgüsü» pyesi müəl-lifin  iştirakı ilə 
yeni variantda tamaşaya hazırlanır». 
 Göründüyü kimi,Əli Kərimin həm bu məqaləsi, həm də Əfqana mək-
tubu…vəfatına iki ay qalmış yazılıb.Əlinin həmin məqaləsində belə yerlər vardır: 
 «Recissorlar müxtəlifdir.Bəziləri məşqlərdə aktyorları öz hakimiyyəti altında 
saxlamaq istəyir.Aktyor «recissorluğunu» itirir, tapıntıdan uzaqlaşmağa 
başlayır.Səbrli,təmkinli, istedadlı recissor Nəsir Sadıqzadənin çox düzgün bəhrəli 
recissorluq üslubu vardır…Nəsir teatrda artistlərin hər birinə özü səviyyəli bir 
recissor kimi baxır.Onun fikrincə hər aktyor bir müstəqil «teatr» dır.Amma 
məşqdən - məşqə bu teatrlar birləşib ayrılmaz bir tərkibə çevrilirlər». 
 Əli Kərim məqalənin sonluğuna əllə yazdığı bu abzası əlavə edib: 
«Sumqayıt Dövlət Gənclər Teatrının ilk baharını biz arzulayırıq, bu baharın 
yetişdirdiyi novruz güllərinin ətri nəinki Azərbaycanı, hətta bütün dünyanı tutsun». 
 Əli Kərimin şəxsi fondundakı sənədlərin hər biri mənimçün maraqlı-dır.O, 
1969 - cu ildə - vəfat etdiyi ildə - «Gənclik» nəşriyyatında «Pillələr» romanını nəşr 
etdirmək istəyirdi.On beş çap vərəqi həcmində.Kitab həmin nəşriyyatda təxminən 
on il sonra çıxdı.Özü də on çap vərəqi həcmində. 
 O,vəfat etməsinə üç ay qalmış evini dəyişmək barədə Yazıçılar İttifaqına 
ərizə ilə müraciət edib.Ərizəsində yazır ki, birinci mərtəbədə olan otaqları işıqsız 
və havasızdır.Həm də həyətdə səhərdən - axşamadək səs- küy olduğuna görə 
işləmək mümkün deyil.Taleyə bax: Əli Kərim birinci mərtəbəni…yerin altına 
dəyişdi - Göyçaya «köçdü». 
 Mənimçün çox maraqlıydı.Təxminən 20 ildən sonra «Ürək güzgüsü» 
pyesinin əlyazmasını oxuyub öyrəndim ki, Əli kərim nə üçün məni pyesdəki 
İxtiyara oxşatmaq istəyirmiş.Daha doğrusu, bir sözümü onun dilində səslən-dirmək 
istəyirmiş.Kimdir İxtiyar? Əli Kərimdən inciməmişəm ki, məni içkiyə meyl edən 
İxtiyara bənzədib.Yəqin günahım varmış.Amma bu da mənə təsəlli deyil ki, 
İxtiyarın müsbət xüsusiyyətldəri də var.O,əliaçıqdır, hazırcavabdır, sözü üzə 
deyəndir, öz işini biləndir və s. İxtiyar deyir ki, biz çox zaman həqi-qətdən 
qorxduğumuz üçün içirik.Ondan gizlənmək üçün içirik.O, birinin başqası ilə 
söhbət etməsini, onu görməsini onun tərcümeyi - halına daxil olması kimi 
qiymətləndirir.Onun fikrincə, adam başqasının vaxtını alanda öz vaxtını da almış 
olur.O, insanları görməyəndə özünü daha yaxşı hiss edir.Əl-bəttə, Əli Kərimin 
yaradıcılığı haqqındakı söhbətlərin çoxu vaxtilə mətbuatda dərc olunmuşdur deyə 
onlara qayıtmaq istəmirəm.Lakin bu söhbətlərin çap olunmayanları da var. 
 Əli kərim M.Qorki adına Ədəbiyyat İnstitutunu bitirəndə diplom işinə iki 
nəfər məşhur rus şairləri: İlya Selvinski və Yevgeni Dolmatovski də rəy yaz-
mışlar.Təbiidir, sizin həmin rəylərlə başqa yerdə tanış olmağa imkanınız yox-
dur.Həm də bu rəyləri görkəmli şəxsiyyətlərin yazdığını nəzərə alıb, ixtisarla da 
olsa onlarla sizi tanış etmək istərdim. 
 İlya Selvinskinin yazdıqlarından: 
 «Şeirlər, şübhəsiz ki, isdedalı yazılmışdır.Xüsusən məhəbbət mövzusun-da 
yazılmış şeirlər güclüdür.Həmin şeirlərdə Kərimov bir şair kimi çox düzgün mövqe 
 87 
tutur: o özündə Azərbaycan xalq poeziyasının mədəniyyətini dərindən əks etdirsə 
də, onun ardınca daban - dabana getmir, əksinə, onu müasir poezi-yaya döndərə 
bilir.Bax, elə buna görə də Kərimovun şeirləri əsl xalq poeziyası təsiri bağışlasa da, 
həm də müasir əlvan boyalarla zəngindir və şairin fərdi yaradıcılıq dəsti - xəttinin 
olduğunu göstərir.Bununla əlaqədar «İki sevgi» şei-ri xüsusilə xarakterikdir. 
 Qızın saf su ilə, sonrakı misralarda işıqla, səslə müqayisə edilməsi - xalq 
yaradıcılığından irəli gəlir.Sonra müqayisənin inkişaf etdirilməsi iki obraza ayrılır: 
biri müəllifin hissi, baxışı (müsbət xarakterli), o biri onun rəqibinin baxışı (mənfi 
xarakterli).Bax, bu iki kişi xarakterinin münaqişəsi, iki nəfər kişinin bir qıza 
münasibətləri, şeirin son misrasınadək davam edən konflikt -şairin şəxsi ideyasının 
məhsuludur. 
 «Kür sənə bənzəyən nəğməm olaydı!» şeirinə də bu mövqedən yanaşmaq 
lazımdır.Şair burada arzu edir ki, onun da nəğməsi bu dağ çayı kimi gur 
olaydı.Buradakı müqayisə yolu xalq yaradıcılığından gəlsə də, gərək olmaq, xeyir 
vermək ideyası müasirdir: 
 
«Yazdığım nəğmə də istərəm ki mən 
Sədada, qüdrətdə tamam sən ola. 
Həvəslə, zövq ilə həm dinlənilən, 
Həm də ki, gözlərə görünən ola…» 
 
 Dünya şöhrətli başqa bir şair - Yevgeni Dolmatovski də Əli Kərimin 
yaradıcılığı haqqında böyük məhəbbətlə söhbət açır.O, yazır: «Şeirlərin sətri 
tərcüməsi göstərir ki, Əli Kərimov istedadlı adamdır.Bu qovluqdakı bəzi şeirlər 
Son dərəcə poetikdir.İlk növbədə… «İki sevgi», «Bakı küləyi», «Qaytar ana 
borcunu», «Məlahət» şeirlərini göstərmək istərdim. 
 «Bakı küləyi» şeiri xüsusilə diqqəti cəlb edir.Külək haqqında nə qədər yaxşı 
və pis şeirlər yazılmışdır! Amma gənc şairin yazdığı bu kiçik şeir adamı, həqiqətən 
həyəcanlandırır.Bu şeirdə o qədər enerci, o qədər inadlı nikbinlik vardır ki, onlar 
şairə yaxşı mənada yaradıcılıq həsədi doğurur». 
 Yevgeni Dolmatovski də «İki sevgi» şeirini yüksək qiymətləndirir: «…Nə 
üçün bu şeirdə Şərq poeziyasının ənənəvi obrazları Füzuli və Vidadini təqlid etmək 
təsiri bağışlamır? Ona görə ki, şeirdə hər şey şairin demək istədiyi göynədici bir 
fikrə tabe edilmişdir.Bu kiçik şeir həyacanlarla, ehtiraslarla doludur,Sətri tərcümə 
göstərir ki, şeirin özü də ustalıqla yazılmışdır. «Qaytar ana borcunu» şeiri də 
mövzu etibarı ilə buna yaxındır.Gənc şair burada çox kəskin bir məsələ qoymağa 
çalışır.O bu məsələni lirik monoloqla, yüksək publisistik əsər kimi səslənən  
ilhamla yazılmış şeirlə həll etmək istəyir.Mən təsadüfən «ilham» sözünü yada 
salmadım.Əli Kərimov elə xüsusiyyətə malik şairdir ki, o, ağlın gücü ilə yazılmış 
şeirlə müvəffəqiyyət qazana bilməz.Şeir-lərin parlaq olması üçün onlar qəlbin 
güclü həyəcanları hesabına yaranma-lıdır». 
 Fikir verdinizmi, bu iki məşhur şair Əli Kərimin yaradacalağa haqqında necə 
yüksək fikirdədirlər.Özü də onlar, hələ Əli Kərimin ilk şeirləri ilə tanış idilər.Bu, o 
 88 
Əli Kərim idi ki, hələ ona Kərimov Əli deyirdilər.Bu, o Əli Kərim  idi ki, hələ dörd 
ildən sonra ilk kitabını nəşr etdirəcəkdi… 
 Əli Kərimin yaradıcılığından danışarkən onun əsərlərini izah etmək la-zım 
gəlmir.Xüsusən şeirlərini.Çünki şeirlərdə təsvir olunan obyekt görünür,ha-disə 
yenidən yaşanır.Əgər belə demək mümkünsə o,şair - rəssamdır.Yəni, onun 
əsərlərində oxuduqlarını görə də bilirsən. 
 Belə ifadə üçün üzr istəyirəm:Əli Kərim bir sevgisinin sözlərini o biri sev-
gisinin sözlərinə calaşdırmır.Bir sevgisinin gözəlliyindən, başqa sevgisindən da-
nışarkən, necə deyərlər, «ədəbi material» kimi istifadə etmir.Onun şeirdə təsvir 
etdiyi adamları xasiyyətinə, cizgilərinə görə arayıbtapmaq olar.Yəni o, naməlum 
adamlardan yazmır.Həm də fotoqraf deyil ki, hər şeyi olduğu kimi köçürsün.Onu 
fərqləndirən nədir? Əli kərimin müşahidə və ifadə tərzi. 
 Əli Kərimin məhəbbət şeirlərində çox qabarıq «mən» i vardır.Sevgilisi ilə öz 
sözləri ilə danışır.hər vaxtın öz sözünü tapır.Nə vaxtsız vüsala yetmək istə-yir, nə 
də ayrılmağa tələsir.Əli Kərimin məhəbbət şeirləri elə bil dağın ətəyin-dən başlayı 
zirvəsinə qalxan cığırdır.Yəni bu şeirlər müxtəlif illərdə yazılsalar da, elə bil onlar 
bir - birinin davamıdır, aralarında daxili məntiqi bağlılıq var.Bu, özünütəkrar yox, 
özünütəsdiqdir.O, heç vaxt sevgilisinə demir ki, peşi-man olacaqsan; ürəyini 
qınayır ki, niyə onu sevdi? Onun dili gəlmir sevgilisini etibarsızlıqda 
təqsirləndirsin. 
 Bayaq dediyimiz fikrə - Əli Kərimin məhəbbət şeirlərindəki daxili ardı-
cıllığa, daxili bağlılığa diqqət edək.Fikir verin, müxtəlif şeirlərdəki eyni ürək 
çırpıntılarına, həyəcanına: 
 
Nə könlün ağlayır, 
nə rəhmin gəlir, 
Bəlkə də dünyadan bir insan gedir.  
 
Gecə də, gündüz də fikrimdə sənsən, 
Mən kimin fikrində yaşayım söylə? 
De hansı bir ürək qəbul eləyər 
Məni sən ünvanlı dərdlə, gileylə, 
Hansı bir ürəyə yan alsam əgər, 
Dərdimin adından biləcək yadam. 
 
Sənsiz nə çətin imiş 
Gecə ilə bacarmaq 
Nə şıltaqmış, nə tərsmiş 
İntizarın, həsrətin. 
 
Mən belə bilsəydim,  
Könlümün dəli, 
Sərsəri vaxtında atardım səni. 
Sən mənim qədrimi biləsən deyə 
 89 
Bu cavan yaşımda ölümmü indi? 
  
 Əli Kərimin bu şeirlərini oxuyandan sonra «mən indi bildim məhəbbət nəyə 
qadir imiş» deyə düşünürsən.Bəlkə də belə açıq danışdığıma görə məni 
qınadınız.Niyə? Gözləyək, hər şey unudulsun, ondan sonra «tədqiqat» apa-raq? 
Dediyim kimi, Əli Kərim birinə müraciət edib o birisini nəzərdə tut-mur.İki 
sevgisinin hər birindən ayrıca danışır.Bu misralara diqqət edin:  
 
 Doğubdur oğlunu nə bədbəxt anam, 
 Sevdiyi sevməyir onu cahanda. 
 Hətta qəbirdə də alovlanaram, 
 Yer yanar, mən yanıb alovlananda. 
 
 Doğrudur, sonralar Əlini sevən tapılacaqdı.Lakin həmin şeiri yazanda Əlinin 
sevdiyi qız…onu sevmirdi.Bu şeiri yazanda Əli Kərim heç vaxt deyə bilməzdi: 
 
Xeyli vardır, 
 bir sözün qoşa hecası kimi, 
Ayrılmazdır qılbimiz… 
 
 Çünki bu şeirlərin hərəsinin arxasında konkret adam var.( Kiçik bir ştrix: 
birinci şeiri yazanda Əlinin sevdiyi qızın adı üçhecalıydı…) 
 Əli Kərimin yaradıcılığı haqqında çox görkəmli adamlar söhbət 
açmışlar.İnanıram, gələcəkdə bu söhbətləri bir yerə yığan da tapılacaq… 
 
 
 Yadınıza gəlirmi, kim ölümlə təkbətək qalanda belə yanıqlı, həm də 
uzaqgörənliklə danışıb: «…ölüm oğlanlarımın təbəssümüylə gülümsəyəndə, 
onların hələ dünyanı tamam yığa bilməmiş gözləriylə baxanda…inandım 
öləcəyimə.Demədim heç kimə». 
 Yadınıza gəlirmi belə sözlər? Xeyr? Elə mənim də yadıma gəlmir.Amma 
yadımdadır ki,Bəxtiyar vahabzadə deyib: «Mənim fikrimcə,Əli Kərimin yara-
dıcılığı hələ açılmayıb.O, gələcəyin şairidir».O yadımdadır ki, Xudu Məmmədov 
deyib: «Əli Kərimi şeirimizdə müəyyən bir mərhələnin başlanğıcı hesab etsək, 
yanılmarıq…» O yadımdadır ki, professor Mustafa Salahov deyib: «Bəli, mən öz 
sənətimi ədəbiyyatsız təsəvvürə gətirə bilmərəm, hətta onu mənə sevdirən də şeir, 
sənət olmuşdur.Bu xeyirxahlıq, köməklik və dostluq üçün hər şeydən əvvəl 
şeirimizə, o cümlədən Əli Kərimin sənətinə min-nətdaram».Mən hələ 
eşitməmişdim ki,  «dostun sədaqətində, yarın məhəbbə-tində, düşmənin nifrətində, 
ölümün möhlətində» itmək olarmış.Bunu ilk dəfə Əli Kərimdən eşitdim.Mən hələ 
eşitməmişdim ki, xəyanət, rəzalət ölümdən də pis olarmış.Bəzən ölüm səadətdən 
gözəl olarmış.Bu möcüzəni Əli Kərim göstərdi! Sözlər haqqıda çox 
eşitmişdim.Amma eşitməmişdim ki, onlarla bu dildə danışan olsun: 
 
 90 
Yox, qardaşım sözlər! 
Dostum sözlər! 
Bəsdir daha dözdüm, sözlər! 
Nə vaxt bəs sizinlə  
verib çiyin - çiyinə 
hücum edəcəyik mənaların çiyinə!? 
  
   
  çox şairin özündən narazılığını eşitmişdim.amma eşitməmişdim ki, kimsə 
etiraf edib desin: könül sözlü qaldı, suallı qaldı.Fikirlərimi, hisslərimi ifadə edən 
bir söz tapa bilmədim… 
 Əli Kərimin yaralı ürəyi - əlyazmalırı əlimdədir.Döyün ürək, döyün: sənin 
dayanmağa haqqın çatmır.Sənin istiliyin əllərimi yox, ürəkləri qızdırır.Döyün ürək, 
döyün! Sən bizə təsəlli üçün lazımsan. 
 Hardansa Əlinin öz səsi qulağıma çatır: 
  
Köçərəm dünyadan, ölmərəm yenə, 
Səsim torpaqdan da gələcək mənim! 
 
 Bax, beləcə, təsəlli ol bizə: döyün ürək, döyün.Döyün ürək, döyün!.. 
 
        Sentyabr   1985.  
 
