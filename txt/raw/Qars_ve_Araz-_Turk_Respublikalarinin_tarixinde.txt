1 
 
 
AYDIN HACIYEV 
 
 
 
 
 
 
 
 
 
 
QARS VƏ ARAZ-TÜRK      
RESPUBLİKALARININ 
TARİXİNDƏ 
 
 
 
 
 
 
 
 
 
 
AZƏRBAYCAN DÖVLƏT NƏŞRİYYATI 
BAKI – 1994. 
  
2 
 
 
 
Rəyçi tarix elmləri doktoru, professor Pərvin Darabadi 
Redaktoru Sədaqət Cabbarova 
Rəssamı Girman Abdinov 
 
 
 
 
 
 
 
 
 
 
 
 
 
 
 
 
 
 
 
 
 
©Azərnəşr, 1994 
  
3 
 
Ön söz 
 
On illərlə davam edən siyasi, əxlaqi və mənəvi depressiyanın tutqun 
zolağından, Azərbaycan xalqının tarixi fəaliyyətinin bütöv dövrlərinin 
unutdurulmasına, bu və ya digər “rəhbərin” siyasətinə, unitar sovet dövlətinin 
əsaslarının möhkəmlənməsinə, xalqların tarixi yaddaşının itirilməsinə xidmət edən 
tarixi konsepsiyaların formalaşmasında bayağı, açıq volyuntarizm səylərindən 
sonra Azərbaycanın dövlət müstəqilliyi qazandığı bir şəraitdə tarix elmi çox 
mürəkkəb vəziyyətə düşmüşdür. Xalqların və dövlətlərin tarixindəki elə hadisələr 
açılır ki, son 70 ildə bunlar ya gizlədilmiş, ya da yanlış şərh edilmişdir. Bunun 
nəticəsində də keçmişin tarixi hadisələri haqqında bir çox təsəvvürlər dağılır. Elmi 
dövriyyəyə indiyədək məlum olmayan  sənəd və faktlar, yaddan çıxmış adlar daxil 
olur. İnda cəmiyyətimiz tarixin tənqidi sürətdə yenidən dərk edilməsi dövrünü 
yaşayır və bu prosesdə ilk növbədə tarixi faktların obyektiv qiymətləndirilməsinə, 
düzgün, məntiqi nəticəyə gəlməyə mane olan ehkam və stereotipləri kənara atmaq, 
keçmiş səhvlərdən öyrənərək cəmiyyətin hazırkı inkişaf dövrünün bir çox 
mürəkkəb problemlərinin həllini tapmaq lazımdır. 
Bütövlükdə tarixi prosesləri təbii proseslərlə müqayisə etmək olar. 
Təbiətdə həşəratlar bir neçə saat, bəzi heyvanlar əsrlərlə yaşadığı kimi, tarixdə də 
xalqları əsarətdə saxlayan çoxəsrlik imperiyalarla yanaşı mövcudluğu cəmisi bir 
neçə ay çəkmiş dövlətlər də olmuşdur. Sonunculara Qars və Araz-Türk 
respublikalarını, onların qısa, lakin qəhrəmanlıqla dolu tarixlərini də aid etmək 
olar. 
Biz bu və insan tarixindəki buna bənzər paradoksları şişirtmək fikrindən 
uzağıq, axı qədim Roma filosofu Seneka Lütsi Anneyin dediyi kimi “Vətəni böyük 
olduğuna görə yox, özününkü olduğuna görə sevirlər”. Xalqdan onun tarixinin 
gizlədilmiş səhifələrini yenidən oxumaq, xalqın ən yaxşı oğullarının nəcib 
arzularını müasirlərimizə çatdırmaq hər tarixçinin, hər vətəndaşın, qəhrəman, 
əzabkeş və alicənab xalqımızın hər bir nümayəndəsinin borcudur. 
Oktyabr çevrilişindən sonra Rusiya imperiyasının bütün xalqlarına 
bolşevik partiyasının milli məsələ üzrə proqram tələblərinə uyğun olaraq rəsmi 
surətdə müxtəlif milli azadlıqlar elan edildi. 1917-ci ilin noyabrında Lenin 
tərəfindən imzalanan “Rusiya xalqlarının hüqüq bəyannaməsi”ndə deyilirdi:  “a) 
Rusiya xalqlarının bərabərliyi və suverenliyi;  b) ayrılıb müstəqil dövlət yaratmağa 
qədər öz müqəddəratını azad təyin etmək hüququ; c) hər cür və hər hansı və dini-
milli üstünlük və məhdudiyyətlərin ləğvi; d) Rusiya ərazisində yaşayan milli 
azlıqların  və etnoqrafik qrupların azad inkişafı”. 
Lakin keçmiş Rusiya imperiyasının ərazisində milli sahədəki dəyişikliklər 
prosesini nəzərdən keçirsək, böyük təəssüf hissilə qeyd etməliyik ki, imperiyanın 
milli ucqarlarının xalqlarının heç də hamısına bu azadlıqlardan istifadə etmək 
müyəssər olmamışdır və bu heç də həmişə obyektiv amillərdən asılı deyildi. 
4 
 
Məzlum xalqların milli dirçəliş gəmilərinin toxunduğu sualtı qayalıqlar bir halda 
müəyyən qüvvələrin köməyilə dəf edilir, digər halda məhz elə o qüvvələrin iştirakı 
ilə süquta uğrayırdı. Qars və Araz-Türk respublikaları da elə dövlət təşkilatı idilər 
ki, onların qismətinə süqut olunmaq düşmüşdü. 
Dünyagörüşlərinin ümumi plüralizm fonunda oxucuya öz nəticələrini 
qəbul etdirmək, əvvəlcədən hazırlanmış əhatəli xülasəni onun diqqətinə çatdırmaq 
istəməzdik, biz tərəfdən bu nəzakətsizlik olardı. Buna görə də Qars və Araz-Türk 
respublikalarının faciəli talelərinin səbəbləri, bu tarixdən tarixi ibrət almağın 
zəruliliyi haqqında təsəvvürlərimizi oxucunun ixtiyarına veririk. 
Biz oxucumuzun biliyinin dərinliyinə və analitik təfəkkürünün genişliyinə 
ümid edirik, zira hələ e. ə. IV əsrdə Afina dövlət xadimi və natiq  Likurt Leokrata 
qarşı nitqində demişdi: “Allahların adama qəzəbi tutanda, əvvəlcə onun ağlını alır 
və fikirlərini yanlış istiqamətə yönəldirlər ki, o öz səhvlərini dərk eləsin”.   
 
  
5 
 
QARS RESPUBLİKALARININ 
YARANMASI VƏ SÜQUTU 
 
Möhkəm, sarsılmaz görünən tarixi ehkamçılıq, bir çox tarixi faktların 
uzun müddət və inadla saxtalaşdırılması sədlərini keçərək bizə doğru axan tarixi 
həqiqət seli şəraitində ən geniş yayılmış yanlış fikir budur ki, real fakt müəyyən 
müstəqil qiymətə malikdir və bu qiymət faktın təfsirindən asılı deyildir. Cənub-
Qərbi Qafqaz Demokratik Respublikasının ziddiyətli, qəribə və bununla birlikdə 
faciləli taleyi bu fikri təkzib edir. 
Böyük olmayan bir respublikanın tarixi publisistik daqerrotiplər sxeminə 
sığışmayır. Şübhəsiz ki, əvvəllər tarixdən silinmiş hadisələrin yalnız nağıl  edilməsi 
öz-özlüyündə vacibdir, lakin bu hadisələr digərlərilə əlaqələndirilməsə, dövr, bütün 
iştirakçılarla birgə tarixi dramın bütün prosesləri təsvir edilməsə onları qəlbin 
bütün dərinliklərinə qədər dərk etmək, köklərini, bu və ya digər hərəkətlərin 
təbiətini anlamaq mümkün deyildir. 
Bəzən bu respublikanı Qars - onun siyasi mərkəzinin – möhkəm qalanın, 
bütün Rusiya-Türkiyə müharibələrində əsəs rol oynaması ilə oxucuya yaxşı tanış 
olan qalanın adı ilə adlandırırlar. Bu qalanın divarları önündə hər iki xalqın  
mətinliyini, qüvvəsini, qələbə əzmini, milli ruhunun və müdrikliyinin dərinliyini 
təcəssüm etdirən, həm bu, həm də digər tərəfin sərkərdə zəkalarının böyük hərbi 
vuruşları baş vermişdi. 
Bu münasibətlə A.S Puşkinin Qars qalası üçün səciyyəvi olan sətirləri 
vardır: “Dağlarla əhatə olunmuş geniş bir dərə ilə gedirdim. Bir azdan sonra bu 
dağlardan birinin üstündə ağarmaqda olan Qarsı gördüm... Keçilməz bir qayanın 
üstündə tikilmiş istehkam və qala divarlarını gözdən keçirtdiyim zaman, bizim 
Qarsı necə işğal edə bildiyimizə heyran qaldım” (A. S. Puşkin. Əsərləri, 4-cü cild, 
Bakı, Azərnəşr, 1949. Səh 442-443). 
Lakin zaman dəyişir, bu da siyasətin, strateji məqsədlərin dəyişməsinə 
təsir edirdi və 1917-ci ildə dağılmış Rusiya imperiyası fonunda Qars qalasının 
qaytarılması Türkiyə üçün problematik məsələ deyildi. Qafqazda fəal hücum 
əməliyyatları keçirən Türkiyə qoşunları 1918-ci il martın 12-də Ərzurumu tutdular 
və tezliklə Rusiya-Türkiyənin 1914-cü ildəki sərhədinə çıxdılar. 
Məlumdur ki, türk qoşunlarının bu müvəffəqiyyətli hərbi əməliyyatları 
Türkiyənin Üçlər İttifaqı üzrə müttəfiqi – Almaniyanın Ukraynadakı uğurları ilə 
birlikdə Sovet Rusiyası üçün son dərəcə ağır şərait yaratdı ki, Rusiyanın da onun 
üçün əlverişli olmayan Brest-Litovsk müqaviləsini bağlamaqdan başqa çarəsi 
qalmadı. 
Brest danışıqlarında Türkiyə tərəfi böyük vəzir Tələt paşa, marşal Əhməd 
İzzət paşa və görkəmli diplomat Əhməd Nazim bəy təmsil edirdi. Diplomatik 
döyüşlərin nəticələri Almaniya tərəfinin bütün ümid və niyyətlərindən üstün oldu. 
6 
 
Türkiyə Batum və Qars vilayətlərini aldı ki, bu da Almaniya hökümətinin 21 fevral 
1918-ci ildə təklif etdiyi sülh şərtlərində nəzərdə tutulmamışdı. 
Sözsüz ki, bağlanmış sülh müqaviləsi bilavasitə bütün Qafqaz 
dövlətlərinin mənafeyinə toxunur, yenicə əldə edilmiş suverenliyin müdafiəsi üçün 
geniş siyasi, hərbi və diplomatik fəaliyyət sahəsi yaradırdı. Qeyd etmək lazımdır 
ki, hələ Brest-Litovsk sülh müqaviləsi bağlanadək Zaqafqaziya Seymi dövlət 
sərhədlərinin nizama salınması haqqında Türkiyə ilə müqavilə bağlamağa səy 
göstərmişdi. Bu məqsədlə də Zaqafqaziya Seyminin 16 fevral 1918-ci ildəki 
iclasında xüsusi nümayəndə heyəti seçildi, A.İ Çxenkeli nümayəndə heyətinə sədr 
təyin edildi. Türkiyə ilə aparılan sülh və sərhədlər haqqındakı danışıqlarda 
Azərbaycandan M.D Hacınski, M.Q Heydərov, M.Y Mehdiyev, X.Q Məmmədov, 
A. Şeyxülislamov, M.Ə. Rəsulzadə və Ə.B Pepinov iştirak edirdilər. 
13 mart 1918-ci ildə Zaqafqaziya Seyminin nümayəndə heyəti Trabzonda 
sülh konfransında iştirak edir. Eyni zamanda 3 mart 1918-ci ildə Brest-Litovsk 
müqaviləsinin bağlanmasına etiraz olaraq bütün dövlətlərə teleqram göndərir: 
“Zaqafqaziya və onun sərhədlərinə aid olan, müstəqil Zaqafqaziya hökümətinin 
razılığı və təqdiri olmadan bağlanan hər bir müqavilə beynəlxalq əhəmiyyətdən və 
mütləq qüvvədən məhrum hesab edilir, çünki Zaqafqaziya heç vaxt bolşevik 
hakimiyyətini və Xalq Komissarları Sovetini tanımamışdır”
1
. 
Zaqafqaziya ərazisinin Rusiyadan ayrıldığını bilən Türkiyə “onlarla tanış 
olmağı və mehriban qonşuluq münasibətləri yaratmağı” arzuladı. Danışıqlar 
nəticəsində martın 21-də Türkiyə nümayəndə heyəti Batum, Ərdahan və Qars 
sancaqlarına olan iddiasından imtina etdiyi haqqında bəyannamə təqdim etdi, 
bundan əlavə martın 23-də yeni ərazi güzəştləri – Kağızman dairəsinin qərb 
hissəsinin Zaqafqaziya Seyminə verilməsi haqqında bəyanat verdi. 
Lakin Zaqafqaziyanın bütün siyasi və milli qüvvələri Türkiyə  dövlətinin 
bu sülhsevər qərarını eyni cür qarşılamadılar. Brest-Litovsk müqaviləsinin ağır 
şərtlərindən can qurtaran ekstremist erməni qüvvələr çox düşünmədən yeni əldə 
edilmiş vilayətlərdə müsəlman əhaliyə qarşı təcavüzə başladılar. O günlərdə 
“Azərbaycan” qəzeti (25 sentyabr 1918) yazırdı: “Türkiyənin Avropa 
müharibəsində iştirakında daşnaklar özlərinin böyük arzularını ən yaxın vaxtlarda 
həyata keçirtmək imkanı gördülər. Lakin “Böyük Ermənistsn” xülyası etnik 
cəhətdən təmiz ərazinin yaradılmasını tələb edirdi. Və əvvəlcə Qars və Qars 
vilayətinin müsəlman əhalisinin sistematik sürətdə döyülməsi başlayır”. Burada 
oxucunun diqqətini belə bir fakta cəlb etmək lazımdır ki, rəsmi tarixdə dəfələrlə 
göstərildiyi kimi türk qoşunu yox, məhz erməni qoşunu Qars vilayətində cinayət və 
dəhşətlər törətmişdi. Türk qoşunları gələnə kimi “quberniyanın (İrəvan quberniyası 
nəzərdə tutulur- A.H) hər yerində müsəlmanların həyatı tükdən asılı idi; bu vaxt 
erməni ştabının əmrilə 200-dən çox müsəlman kəndi qılıncdan keçirilmiş, 
                                                          
1
 “Документы и материалы по внешней политике Закавказъя и Грузии». Tiflis, 1919, s. 87-88. 
7 
 
yandırılmış və 200 minə yaxın müsəlman kəndlisi evsiz-eşiksiz qalmışdı; bütün 
bunlara aclıq və xəstəlik də əlavə edilmişdi” (“Azərbaycan” qəzeti, 13 noyabr 
1918). 
Yeri gəlmişkən qeyd etmək istərdik ki, erməni hökümətinin bu cür 
hərəkətlərinə RSFSR Xalq Komissarları Sovetinin 29 dekabr 1917-ci il tarixli 
“Türkiyə Ermənistanı haqqında” dekreti əsas verə bilərdi. Bu dekretdə elan edilirdi 
ki, Rusiyanın Fəhlə və Kəndli  höküməti Rusiya tərəfindən işğal edilmiş “Türkiyə 
Ermənistanı” ermənilərinin tam müstəqilliyə qədər azad sürətdə öz müqəddəratını 
təyinetmə hüququnu müdafiə edir. Xalq Komissarları Soveti hesab edirdi ki, 
qoşunun çıxarılması, dərhal erməni xalq milisinin yaradılması və müxtəlif ölkələrə 
səpələnmiş bütün ermənilərin maneəsiz buraya qayıtması bu məqsədlərə çatmağa 
zəmin ola bilər. Dekretin mühüm bəndlərinin həyata keçirilməsində “Türkiyə  
Ermənistanı” əhalisinə hər cür yardım etmək Qafqaz işləri üzrə müvəqqəti 
komissar S.Şaumyana tapşırılırdı. 
Təəccüblü odur ki, Zaqafqaziya ərazisində yalnız Ermənistan Xalq 
Komissarları Sovetinin xüsusi dekretinin obyekti olmuşdu və onun öz 
müqəddəratını təyinetmə hüququ formal sürətdə elan edilməmişdi, məhz bu 
vilayətlərdə erməni müstəqilliyinin təmin edilməsi üçün Sovet höküməti tərəfindən 
bir sıra konkret tədbirlər nəzərdə tutulmuşdu. Baxmayaraq ki, Azərbaycan milli 
müstəqilliyinin də bu cür zəmanətə ehtiyacı vardı. Buna əmin olmaq üçün 
“Zəhmətkeş və istismar olunan xalqın hüquq bəyannaməsi”nin hazırlıq və yekun 
mətninə baxmaq kifayətdir. 
Lakin RSFSR xalq xarici işlər komissarının müavini G. Çeçerinin 
Almaniyanın diplomatik nümayəndəsi Mirbaxa göndərdiyi 11 may 1918-ci il 
tarixli notası “Rusiya Sovet hökümətinin Zaqafqaziyanın ayrılmasını heç vaxt 
tanımadığını” göstərirdi ki, bu da tarixi hadisələrin təhlilinə bəzi mənasızlıq gətirir. 
Əgər bu bəyanat “Türkiyə Ermənistanı” haqqında   dekretə və “Zəhmətkeş və 
istismar olunan xalqın hüquq bəyannaməsi”nə (12 mart 1918-ci ildə Ümumrusiya 
III Sovetlər qurultayında qəbul edilmişdir) zidd deyildisə, onda biz kifayət qədər 
mürəkkəb formulanı - “Ermənistan və Zaqafqaziya” formulasını həyata keçirmək 
səyilə razılaşırıq. Burada Zaqafqaziya dedikdə Ermənistana bitişik bütün ərazi 
nəzərdə tutulur. 
Belə ərazilərdən biri də Qars vilayəti idi ki, burada erməni qoşunları dinc 
əhaliyə qarşı qəddarlığının həddi olmayan vuruşa başladılar. Bu, həmin erməni 
hərbi hissələri idi ki, Brest-Litovsk sülh müqaviləsinə görə Rusiya Respublikası 
bunları tərxis edib buraxmalıydı. 
Beləliklə, müqavilə pozulurdu və Türkiyə müəyyən qərarlar qəbul etmək 
zəruriyyəti qarşısında qalırdı. 
Bununla bərabər, Türkiyə hökümətinin sonrakı addımlarına Bakıdakı mart 
hadisələri təsir göstərdi. Bu hadisələrlə əlaqədar 19 sentyabr 1918-ci ildə 
“Azərbaycan” qəzeti ürək ağrısı ilə yazırdı: “Daşnaksütyun partiyasının hərbi 
8 
 
hissələri Bakı quberniyasını...qədim Şamaxı şəhərini Şamaxı qəzası ilə birgə 
yandırdılar və qılıncdan keçirdilər”. Daşnak başkəsənlərinin qanlı cinayətləri, 
həmçinin Zaqafqaziyanın ingilis və fransız qoşunları tərəfindən tutulması 
təhlükəsinin artması türk qoşunlarının yeni hücum dalğasına səbəb oldu. 
1918-ci il aprelin sonu, mayın əvvəlində türk qoşunları bütün Qars 
vilayətini erməni qoşun hissələrindən azad etdi. Beləliklə, San-Stefana 
müqaviləsinin türk xalqı üçün təhqiredici maddələrindən biri ləğv edildi. Bu 
maddəyə görə qədim türk torpaqları - Ərdəhan, Qars, Bəyazit və Batumu Rusiya öz 
xeyrinə zorla almışdı. 1877-1878-ci illər müharibəsində guya Rusiyaya dəyən 1410 
milyon manat ziyanın əvəzinə zorla Rusiya imperiyasına birləşdirilən ərazi indi 
Osmanlı imperiyasının ağuşuna qayıtmışdı. 
Rusiya isə hətta işğal etdiyi yox, zorla Türkiyədən qopartdığı Cənub-
Qərbi Zaqafqaziyada strateji əhəmiyyəti olan, 1917-ci ilin oktyabrından sonra 
sahibsiz qalmış və daha sonra bolşeviklərin “Türkiyə Ermənistanı” haqqında 
dekretinin vəzifələrinə - ideyalarına uyğun olaraq döyüşən erməni şovinistlərinin 
ixtiyarına verilmiş dayaq məntəqəsini itirirdi. 
Türk silahı öz qardaşlarına ikiqat azadlıq gətirirdi: daşnak Ermənistan 
Respublikasının zülm və zorakılığından, həmçinin yerli əhəlini qırmaq, onları 
Türkiyədən buraya köçürülmüş ermənilərlə əvəz etmək kimi iyrənc daşnak 
planından təsadüfi deyildir ki, Y.F. Ludşuveyt öz kitabında qeyd edirdi: “türk 
qoşunlarının yaxınlaşması ilə müharibənin əvvəlində Türkiyədən qaçaraq Qars və 
Batum vilayətlərində məskən salmış ermənilər yenidən hərəkətə gəldilər (seçmə 
müəllifindir – red.), məşğuliyyət və mülkiyyətlərini ataraq şimala, Zaqafqaziyanın 
dərinliklərinə yollandılar” (Лудшувейт Е. Ф.). Əlavə etmək lazımdır ki, ermənilər 
öz mülkiyyətlərini yox, məhv etdikləri və ya qovduqları türk, kürd və 
azərbaycanlıların    ev əşyalarını və mal-qarasını atıb gedirdilər. 
Rəşadətli türk ordusunun hücumu qarısında geri çəkilən daşnak qoşunları 
yaşayış məntəqələrini xarabazara çevirirdilər. 1918-ci il fevralın 12-də Dilican 
qəzasının Yeni Dilican kəndinin rus kəndliləri şikayətlənirdilər ki, erməni hərbi 
hissələri onları soymuşlar – yanacağı oğurlamış, bütün kartofu əllərindən almış, otu 
bütünlüklə biçmiş, çox ağır mükəlləfiyyət qoyaraq, dəyərini ödəmədən 304 
qoşqunu zorla aparmışlar. “Əsgərlər ədəbsizlik edir, qadınlara toxunur və 
oğurluqla məşğul olurlar”.
2
  
Ermənilər özləri Qarsın dinc əhalisinə qarşı daşnak başkəsənlərinin 
göstərdikləri vəhşilikləri qismən də olsa təsdiq edirdilər. 1930-cu ildə (30 iyun) 
“Kommunist” erməni qəzetində dərc edilmiş “Müstəqil Ermənistan” məqaləsində 
qeyd edilirdi: “On illərlə ya ölüm, ya azadlıq”,- deyə bağıran daşnak qatillər, 
avanturistlər və satqınlar, quldur mauzerçilər... inqilabi Bakını  hədələyirlər”. Bu 
                                                          
2 Ermənistan Respublikası. MDA f, 199. siy. 1,iş 224, v. 75.  
9 
 
sətirlər 1918-ci ilin baharına, Qarsda daşnakların vəhşilikləri apogeyə çatdığı bir 
vaxta aiddir. 
1918-ci il aprelin axırlarında Türkiyə digər cəbhələrin hesabına 
Zaqafqaziyada xeyli qüvvə toplamışdı, çünki 1877-1878-ci illərdə Rusiya-Türkiyə 
müharibəsi nəticəsində itirilmiş şərqi sancaqların azad edilməsi xeyli diqqət tələb 
edirdi. Məlumdur ki, türk ordusunun 45 diviziyasından 10-u Qafqazda idi: 5, 8, 12 
və 15-ci piyada və 5, 9, 10, 11, 36 və 37-ci Qafqaz da diviziyaları. Düzdür, 
sonradan 11 və 37-ci Qafqaz diviziyaları Suriya – Fələstin cəbhəsinə 
göndərilmişdi.
3
               
Qars vilayəti azad edildikdən sonra türk ali baş komandanlığı Qafqaz 
cəbhəsindəki qüvvələri yenidən təşkil edib, 4 və 1-ci ordu korpuslarını Yaqub 
Şövqi paşanın komandanlığı altında Qars qoşunları qrupunda birləşdirdi. Qars 
qoşunları qrupunun qarşısına keçmiş İrəvan quberniyasının bütün bölgələrini 
tutmaq və burada yaşayan müsəlman əhalini müdafiəsi və himayəsi altına 
götürmək vəzifəsi qoyulmuşdu. Bu qoşunun digər əsas vəzifəsi Tiflis-Bakı dəmir 
yolunu tam nəzarətə almaq idi. 
8 may 1918-ci ildə 1-ci ordu korpusunun komandiri general Kazım 
Qarabəkir paşa Aleksandropolu (Gümrünü) tutmaq və Aleksandropol-Culfa dəmir 
yol xətti ilə irəliləmək əmri aldı. 10 may 1918-ci ildə türk qoşunları Arpaçayı 
keçdilər, şimaldan və cənubdan Aleksandropola yaxınlaşmağa başladılar. Mayın 
15-də günün sonuna yaxın türk qoşunları Aleksandropolu tutdular. 
Türk qoşunlarının irəliləməsi daşnaklar arasına vəlvələ salmışdı. Daşnak 
mauzerçi və xumbanatları biabırcasına qaçırdılar. 
Qazandığı hərbi müvəffəqiyyətlər Batum danışıqlarında  Türkyənin 
xeyrinə oldu. 1 iyun 1918-ci ildə erməni hərbi hissələri müqaviməti dayandırdılar, 
üç gündən sonra isə, iyunun 4-də Batumda yeni yaranmış müstəqil Zaqafqaziya 
respublikaları sülh və dostluq haqqında Türkiyə ilə müqavilə imzaladılar. 
Beləliklə, daşnak Ermənistanın Qars vilayətinə olan iddiasından əl çəkməsi hüquqi 
cəhətdən rəsmiləşdirildi. 
Sonralar sovet dövrü tarixşünaslığında Türkiyənin  özünün ərazilərinin 
qaytarılmasının hüquqi qanunauyğunluğunu inkar etməyə dəfələrlə cəhd 
göstərilmişdi. Bu cür cəfəngiyyatlardan biri kimi  D.S Zavriyevin belə bir fikrini 
göstərmək olar: Batum müqaviləsinin şərtlərinə görə “türklər ilk növbədə 4-cü 
maddəyə qəsd etdilər. Bu maddəyə görə Qars vilayətinin, Batum və Ərdəhanın 
taleyini və onların beynəlxalq vəziyyətini buraların əhalisinin iradəsi müəyyən 
etməli idi”
4
 . Məlumdur ki, Türkiyə nəinki müqavilənin maddəsinə qəsd edilmişdi, 
əksinə bu bölgələrin  əhalisinin əksəriyyətinin iradəsini yerinə yetirən yeganə ölkə 
                                                          
3 M. Larcher. La querre turque 1ans La guerre mondiale, Par. 1926, p. 529 – 593. 
4 Д. С.Завриев, К новейшей истории Северо-Восточных вилаетов Турции. Тбилиси, 
1947, с. 71. 
10 
 
idi. 1950-1980-ci illərdə sovet dövrü tarixçiləri bu problemə bir qədər obyektiv 
yanaşırdılar, razılaşırdılar ki, “1918-ci il Brest müqaviləsinə görə Batum, Ərdəhan 
və Qars vilayətləri Türkiyəyə verilməli idi”
5
. 
Azad edilmiş ərazilərdə Türkiyə işğal rejimi qoymurdu. Bu torpaqların 
itirilməsindən qırx il keçdiyi üçün burada formalaşmış idarə strukturu və siyasi 
spektr ilə hesablaşmaq lazım idi. Yenicə azad edilmiş vilayətlərdən hansının 
ərazisində meşə və dərələrdə gizlənmiş silahlı erməni qrupları vardısa, təbii olaraq 
bu vilayətlərdə türk hərbi qubernatorları təyin edildi.  
Batum vilayətində şəhər duması fəaliyyət göstərirdi, lakin doktor 
Əfəndiyevin sədrliyi ilə vilayət məclisi yaradılmışdır ki, vilayətin tanınmış siyasi 
və inzibati xadimləri buraya seçilmişdilər. Digər vilayətlərdə də bu cür idi. Yalnız 
bir xeyli müddət keçdikdən sonra Qars, Batum və Ərdahan vilayətlərinin 
ərazisində yerli türk inzibati idarələri yaradıldı. Bunun hüquqi əsasını  sultanın 15 
avqust 1918-ci il tarixli fərmanı təşkil edirdi.
6
 
1918-ci ilin yayında beynəlxalq normalara tam uyğun olaraq azad edilmiş 
vilayətlərdə referendum keçirildi. Bu referendumun nəticələri Türkiyə üçün 
gözlənilməz oldu, lakin Gürcüstan və Ermənistan respublikaları hökümətlərinə son 
dərəcə heyrətləndirici təsir göstərdi. Belə ki, Tiflisdə çıxan “Borba” (24 iyul 1918-
ci il) qəzetinin məlumatına görə referendum zamanı vilayətlərdə türk inzibati 
idarələrinin xeyrinə 83 min və əleyhinə 2 min səs verilmişdi. 
Cənub-Qərbi Zaqafqaziyada keçirilən referendumun nəticələri Bakını 
itirməklə və ümumiyyətlə Qafqazdakı siyasətinin uğursuzluğu ilə acıqlandırılmış 
Rusiya bolşevik hökümətini daha da hiddətləndirdi. Bundan sonra Türkiyə ilə 
bağlanan Brest-Litovsk sülh müqaviləsi pozuldu, 20 sentyabr 1918-ci ildə isə 
Lenininvə Karaxanın (Karaxanyanın) təşəbbüsü ilə Türkiyə hökümətinə nota 
göndərildi. Bu notada göstərilirdi ki, guya türklər vilayətlərdə hərbi işğal rejimi 
yaratmış, əhalini qorxuya salmış və o vəziyyətə gətirmişlər ki, “plebisit 
keçirilərkən əhali özünün azad sürətdə iradəsini bildirmək hüququndan istifadə edə 
bilməmişdir”
7
. Rusiya dünyada yeganə dövlət idi ki, sərsəm “Böyük Ermənistan” 
ideyasını qanun (dekret) dərəcəsinə qaldırmış, beləliklə, hərbi vəziyyətin Türkiyə 
üçün pisləşməsindən istifadə edərək erməni millətçiliyinə himayədarlıq 
göstərməkdə davam etmişdi. Düzdür, razılaşmalıyıq ki, Türkiyəyə xarici siyasət 
təzyiqi göstərməklə Sovet höküməti ilk növbədə öz məqsədlərini güdürdü. Bu 
məqsədlər daha qlobal, lakin heç də az sərsəm olmayan bir ideyaya – dünya 
inqilabı ideyasına uyğun gəlirdi. “Böyük RSFSR” ideyası  üçün isə neft Bakısı 
daha vacib idi, nəinki Qars vilayəti və ermənilərin milli psixozu. 
                                                          
5 История дипломиатии, т. З. М., 1965, с. 65. Гражданская война и военная интервенция в СССР. 
Энциклопедия. М., 1983, с. 56. 
6 Azərbaycan respublikası MDA, f. 270, siy 1,iş 74, v. 3-5. 
7 D. S. Zavriev. Göstərilən əsəri, səh. 71. 
11 
 
Sonralar SSRİ-nin hökümət və elm müəssisələrindəki erməni lobbisinin 
təsiri altında sovet dövrü tarixşünaslığında Qars, Batum və Ərdahanda keçirilən 
referendumun nəticələri mənfi qiymətləndirilmişdi. Həm də dəlil kimi göstərilirdi 
ki, bu ərazilərin əhalisinin əksəriyyətini təşkil edən ermənilər geri çəkilən erməni 
hissələri ilə getməyə məcbur olduqları üçün öz iradələrini izhar etmək hüququndan 
istifadə edə bilməmişdilər. Bu iddia olduqca əsassızdır. Belə ki, yuxarıda 
göstərildiyi kimi ermənilərin əsas kütləsi buraya bu yaxınlarda Türkiyə ərazisindən 
köçüb gəlmişdi. Əldə olan statistika məlumatına görə Cənub-Qərbi Zaqafqaziya 
bölgəsində türklər, kürdlər, azərbaycanlılar, lazlar, həmçinin islamı qəbul etmiş 
gürcülər (cəmisi 225 min); ancaq şəhər əhalisini təşkil edən ermənilər (11 min); 
gürcülər (9 min) və ruslar (26 min) yaşamışlar
8
. ADR hökümətinin dəqiqləşdirdiyi 
məlumatlara görə Qars Respublikasının bilavasitə yarandığı anda Cənub-Qərbi 
Qafqazda 286 mindən çox müsəlman yaşayırdı ki, bu da ümumi əhalinin 54,4%-ni 
təşkil edirdi. Əsasən Batum vilayətinin Artvine şəhərində Qars vilayətinin Qars, 
Kağızman və Ərdəhan şəhərlərində Azalsıx və Axalkələk qəzalarında (Meshstiya 
və Çevahetiya) yaşayan ermənilərin əksəriyyəti gəlmə idilər
9
. 
1918-ci il sentyabrın 27-də Qarsda Müsəlman Milli Komitəsi (Milli Şura) 
yaradıldı. Siyasi və ictimai xadimlərlə yanaşı buraya torpaq sahiblərinin və 
ruhanilərin də nümayəndələri daxil idi. Milli Komitə kəndlilər içərisində də geniş 
rəğbət qazanmışdı. 
Komitənin yaradılması haqqındakı ideyanın əsasını 1917- ci il fevral 
inqilabından sonra Zaqafqaziyada milli şuraların formalaşması təcrübəsi təşkil 
edirdi. Lakin əgər bu şuraların tərkibinə yalnız ziyalılar daxildisə, bu sahədə Qars 
komitəsinin özünə xas xüsusiyyəti vardı: yarandığı ilk gündən əhalinin bütün 
təbəqələrini birləşdirirdi. 
Lakin tale belə gətirdi ki, Türkiyə Qarsı iki illiyə yenə, xoşbəxtlikdən son 
dəfə itirdi. Birinci dünya müharibəsində məğlub olan Osmanlı imperiyası təslim 
oldu. 1918-ci il oktyabrın 30-da Mudros limanında onun Böyük Britaniya ilə 
bağladığı barışıq müqaviləsi, bilavasitə bütün Cənub-Qərbi Qafqazın əhalisinin 
həyat mənafeyinə toxunurdu. 1918-ci il oktyabrın 31-də gündüz saat 12-dən barışıq 
şərtləri qüvvəyə minirdi, bu şərtlərə uyğun olaraq Türkiyə  qoşunları 
Zaqafqaziyanın hüdudlarını tərk etməli idilər. Barışığın Türkiyəyə zorla qəbul 
etdirilmiş şərtlərinə görə türk qoşunları əvvəllər Rusiya imperiyası tərəfindən 
tutulmuş, lakin Türkiyənin özünə xas olan azad etdiyi əraziləri də tərk etməli idi. 
Onların əvəzinə buraya ingilis işğalçı ordusunun hissələri gəlməli idi. 14-cü 
maddəyə görə Antanta vilayətlərin hər hansında iğtişaş baş verərsə, altı “erməni” 
vilayətini, həmçinin “müttəfiqlərin təhlükəsizliyinə mane olan şərait yaranarsa” 
istənilən strateji məntəqəni işğal etmək ixtiyarına malik idi. Antanta şurasının 
                                                          
8 Azərbaycan Respublikası MDƏYTA, fond 270, siy. 1, iş 215, v. 7-9. 
9 Yenə orada, f. 28, siy, 1, iş 42, v. 16. 
12 
 
Britaniya qoşunlarının Qafqaza göndərilməsi haqqında qətnaməsini rəğbətlə 
qarşılayan ABŞ höküməti buraya özünün rəsmi nümayəndələrini göndərdi. ABŞ-ın 
bu bölgəyə münasibətdə məqsədləri öz əksini polkovnik Hauzun Budro Vilsonun 
“14 maddəsi” nə yazdığı 23 oktyabr 1918-ci il tarixli rəsmi şərhində tapmışdı. Bu 
şərhdə Qafqaza “Türkiyə imperiyası problemlərinin bir hissəsi” kimi baxılması 
təklif edilirdi, xüsusi bir maddə ilə isə böyük dövlətlərdən hər hansınınsa 
protektorluğu altında “müstəqil Ermənistan” yaradılması nəzərdə tutulurdu
10
. 
Bununla yanaşı böyük dövlətlər müsəlman əhalisinin mənafelərini hesaba 
almırdılar, əhali isə “türk qoşunlarının bu vilayətləri tərk edəcəkləri haqqında 
fikirdən belə dəhşətə gəlirdi” ( “Azərbaycan” qəzeti, 4 noyabr 1918, №26 ). 
Mudros müqaviləsinə görə ancaq Qars vilayəti deyil, həm də bu vilayətlə 
həmsərhəd olan İrəvan quberniyasının bir sıra qəzalarını Ararat Respublikasına 
vermək təklif edilirdi. Bu ərazinin hamısında müsəlmanlar yaşayırdı. Daşnak 
Ermənistanındakı qarət, zorakılıq və təcavüzdən minlərlə azərbaycanlı da buraya 
qaçıb gəlmişdi. 
1918-ci ilin noyabrında Cənub-Qərbi Qafqazın müsəlman əhalisi daşnak 
qırğınlarından xilas olmaq üçün kömək məqsədilə ilk dəfə olaraq ADR-ə üz tutdu. 
Məğlub edilmiş Osmanlı imperiyası öz xalqına və qardaşlarına - İrəvan 
quberniyasının azəri türklərinə bu köməyi göstərmək iqtidarında deyildi. Türkiyədə 
Britaniyaya rəğbət bəsləyən siyasətçilər hakimiyyətə gəlmişdilər. 1918-ci ilin 
yayında IV Mehmet adı ilə taxta oturan Sultan Vahiəddin tezliklə Britaniya işğalçı 
inzibati idarəsinə uyğunlaşdı. Türkiyənin özündə müstəqillik uğrunda mübarizə 
qızışmağa başladı. 
Bizim fikrimizcə, özü Britaniya qoşunlarının işğalına məruz qalan bir 
respublikaya – ADR-ə kömək üçün müraciət edilməsi göstərir ki, Şərqdə ilk türk 
demokratik respublikasının Cənub-Qərbi Qafqazda nüfuzu sürətlə artırdı. ADR-in 
demokratik höküməti və istedadlı, nüfuzlu liderləri vardı ki, onlar da Britaniya 
işğalçı hakimiyyətinə və Zaqafqaziya ictimaiyyətinə əhəmiyyətli dərəcədə təsir edə 
bilirdilər. 
Digər tərəfdən də açıq-aydın görünürdü ki, Britaniya işğalçı hakimiyyətin 
demokratik Azərbaycan Respublikasını məhv etmək məqsədi güdmürdü, əksinə 
onlar ölkədəki idarə sisteminə rəğbətlə yanaşırdılar. Azərbaycan silahlı qüvvələri 
buraxılmadı, Britaniya hərbi hissələri gəldikdə sonra isə respublikanın Hərbi 
Nazirliyi  Gəncəyə, Cənub-Qərbi Qafqaza daha yaxın bir bölgəyə köçürüldü. 
Britaniya müharibədə ADR-ə özünə və müttəfiqlərinə qarşı duran bir tərəf kimi 
baxmırdı. 
Etnik yaxınlıq, öz həmqəbillərini dar ayaqda atmayan Azərbaycan 
xalqının qardaşlıq hissləri də böyük rol oynadı. Azərbaycanın qardaş xalq 
qarşısında mənəvi borcunu yerinə yetirmək imkanı yaranmışdı. O xalqın ki, 
                                                          
10 Архив полковника Хауза. 4-cü cild, M., 1994, s. 156. 
13 
 
müstəqilliyini möhkəmlətməkdə, Bakı quberniyasının bolşevik və daşnak 
zorakılığından azad edilməsində ADR-ə kömək göstərmişdi. 
Beləliklə, bu dövrdə Qars vilayəti əhalisinin arxalana biləcəyi yeganə real 
qüvvə Azərbaycan Demokratik Respublikası idi. 
Artıq 1918-ci il noyabrın 4-də “Türkiyə ilə həmsərhəd qəzalara köçmüş” 
İrəvan quberniyası müsəlmanlarının nümayəndələri Bakıya gəlmişdilər ki, 
özlərinin faciəli vəziyyətləri haqqında məlumat versinlər. Türk qoşunlarının 
köçürülməsi başlamışdı, lakin qoşunlar hissə-hissə çıxırdılar. Buna  baxmayaraq, 
müsəlmanların nümayəndə heyəti Azərbaycana müraciət etməyi və qırğının 
qarşısın almağa kömək istəməyi özünün borcu hesab etdi. Bununla əlaqədar olaraq 
“Azərbaycan” qəzeti (4 noyabr 1918, №26) yazırdı: “ Bütün Zaqafqaziyada 
erməni-müsəlman münasibətlərinin qurbanı olmuş İrəvan müsəlmanlarının səsini 
bütün Azərbaycan xalqı eşitməlidir. İrəvan quberniyasının sağ qalmış müsəlman 
əhalisinin məhv olmaqdan xilas etmək üçün hər şey etməliyik, bu, bizim 
vətəndaşlıq borcumuzdur”. 
Cənub-Qərbi Qafqazın və İrəvan quberniyasının müsəlman əhalisinin 
faciəsini dərk edən ADR-in Nazirlər Şurası özünün diplomatik nümayəndəliyini 
İrəvan quberniyasına göndərdi, lakin bu missiya nəticəsiz qaldı. Üç həftədən sonra 
Qars vilayətində və keçmiş İrəvan quberniyasının cənub-şərqində yaşayan 
müsəlmanların vəziyyəti artıq ümidsiz hesab edilirdi. 
Qeyd etmək lazımdır ki, ADR höküməti və respublika ictimaiyyəti 
Antanta ölkələrinin siyasətinin bütün mahiyyətini yaxşı başa düşürdülər. Qars 
vilayətinə istiqamətlənən daşnak ekspansiyasının arxasında hansı qüvvələrin 
dayandığını aydın təsəvvür edirdilər. ABŞ-dakı erməni lobbisi inadkarlıqla 
Ermənistan mandatı almaq istəyirdi. Bu məqsəd qabarıq sürətdə Qafqazda ingilis-
amerikan siyasətində həyata keçirilirdi. 1918-ci il noyabrın 28-də hərbi komitənin 
iclasında Lloyd Corc və Kerzon Ermənistan və Konstantinopolun Amerikanın 
iradəsi altına verilməsi haqqında fikir irəli sürdülər. Bu fikirlərə tərəfdar olan 
Vilson da qeyd edirdi ki, “Ermənistan özü bir tərəfdən türklərə, digər tərəfdən isə 
bolşeviklərə qarşı müqavimət göstərə bilməz”
11
. Bu  ölkələrin başçılarının belə 
mövqeyi ermənilərin iştahını daha da qıcıqlandırır, onlarda belə illuziya yaradırdı 
ki, hər şeyə izin verilir. 10-lar şurasının iclasında daşnaklar “dənizdən-dənizə 
böyük Ermənistan” yaratmaq iddialarını açıq sürətdə bildirdilər. 
Hələ türk qoşunları Qars vilayətindən tamamilə çıxmamışdılar. Milli Şura 
1918-ci il dekabrın 1-dəki iclasında “ Cənub-Qərbi Qafqaz respublikasının 
yaradılması haqqında” qərar qəbul etdi. Bu respublika  özünün siyasi və inzibati  
mərkəzinin adı ilə - Qars respublikası kimi tarixə daxil oldu. Yeni yaranmış 
respublikanın tərkibinə türklər, azərbaycanlılar  və  acarlar yaşayan ərazilərin daxil 
edilməsi nəzərdə tutulurdu, Qars və Batum vilayətləri, Axalsıx, Axalkələk, Şərur, 
                                                          
11 Л. Джордж. Правда о мирных переговорах, т. II, М., 1957. Стр. 389. 
14 
 
Naxçıvan, Sürməli qəzaları və İrəvan qəzasının cənub-şərq hissəsi. Türk 
komandanlığı və yerli inzibati idarələr bu planı müdafiə etdilər. 
1918-ci il dekabrın  5-dən türk qoşunları mütəşəkkil şəkildə bütün cəbhə 
boyu geri çəkilməyə başladılar. Dekabrın 6-da onlar faktiki olaraq bütün 
Zaqafqaziyanı tərk etmişdilər, ancaq Qars bölgəsinin bir hissəsi qalmışdı. Onlar 
getdikcə bu ərazilərdə Tiflisdən buraya gələn Britaniya piyada hissələri 
yerləşdirilirdi. 
Bu şəraitdə Cənub-Qərbi Qafqaz Respublikasının müstəqil yaşaması üçün 
təhlükə yarandı. 1918-ci il dekabrın sonlarında Milli Şura müvəqqəti hökümət 
yaradılması haqqında qərar qəbul etdi. 
Bu hökümətdə əsas rol oynayan hökümətin sədri S. F. Atabəyov idi. O, 
ADR höküməti və onun Batumdakı nümayəndəliyi ilə möhkəm əlaqə yaratmaq 
üçün əlindən gələni edirdi. Türk nizami hərbi hissələri Milli Şuranı və Cənub-
Qərbi Qafqaz Respublikasının Müvəqqəti hökümətini silah və döyüş sursatı ilə 
təchiz etmişdilər. Qars şəhərini və vilayətin kəndlərini daşnak bandit dəstələrinin 
hücumundan müdafiə etmək üçün silahlı dəstələr və xalq qoşun hissələri 
yaradılırdı. Daşnakların hücum edəcəklərinə əhalinin heç bir şübhəsi yox idi. 
Daşnak banditlərinin vəhşi qırğın və zorakılığı haqqında xatirələr hələ lap təzə idi. 
ADR-in Gürcüstan Respublikasındakı nümayəndəliyi Qars regionundakı 
hadisələrin inkişafını diqqətlə izləyirdi və bütün işlərdən xəbərdar idi. 1919-cu il 
yanvarın 3 və 5-də Tiflisdən Bakıya, Respublika Xarici İşlər Nazirliyinə eyni 
məzmunlu iki teleqram göndərilmişdi, teleqramları M. Y. Cəfərov və A. 
Sübhanverdixanov imzalamışdı. Diplomatlar məlumat verirdilər ki, artıq Britaniya 
qoşunları bütün Batum vilayətini tutmuşlar. 
1919-cu il yanvarın 8-də Azərbaycan Respublikasının Xarici  İşlər 
Nazirliyi mühüm bir addım ataraq müttəfiqlərin hərbi qüvvələrinin komandanı 
Tomsona nota göndərdi. Notada qeyd edilirdi ki, Qars, Batum vilayətlərindən və 
Axalsıx qəzasından ibarət olan ərazidə yaşayan əhalinin demək olar ki, hamısı 
müsəlmandır. Brest-Litovsk müqaviləsinə görə bu ərazi əvvəlcə Türkiyə 
tərəfindən, sonrakı razılaşmalara görə isə böyük Avropa dövlətləri tərəfindən 
tutulmuş, türk qoşunları bu ərazini tərk etmişdi. XİN  göstərirdi: “Türk qoşunları 
bu bölgəni tərk etdikdən sonra əlverişli andan və azsaylı əhalinin 
müdafiəsizliyindən Ermənistan və Gürcüstan respublikaları bu vilayətlərin 
hesabına öz sərhədlərini genişləndirməyə var qüvvələrilə can atırlar. Bu torpaqlar 
nə indi, nə də ki, heç bir tarixi dövrdə Ermənistan və Gürcüstanın tərkibində 
olmamışdır, buna görə də onların bu hərəkətlərinin hüquqi və ya mənəvi əsası 
yoxdur. Coğrafi və etnoqrafik cəhətdən bu torpaqlar tamamilə ayrılır və yığcamlığı 
ilə fərqlənir. Ancaq zor gücünə bu torpaqlar hissələrə parçalana bilər”
12
. 
                                                          
12 Azərbaycan Respublikası MDƏYTA, f, 970, siy, 4. Iş 4, v.38. 
15 
 
Azərbaycan Respublikası Xarici İşlər Nazirliyinin fikrincə Avropa 
dövlətlərinin elan etdikləri xalqların öz müqəddəratını təyin etməsi prinsiplərinə 
uyğun olaraq müsəlman əhali bu regionun yeganə sahibidir və onlar öz talelərini 
özləri istədikləri kimi təyin etməlidirlər. 
“Hazırda orada müsəlman əhali öz müqəddəratını təyinetmə prinsipi üzrə 
təşkil olunub, - deyə ADR XİN qeyd edirdi. – Yalnız xarici qüvvə lazımdır ki, 
qonşu respublikaların artan iştahalarını cilovlasın. Heç bir günahı olmayan bu 
xalqın xeyrinə səslənəcək və onu müdafiə edəcək yeganə səs – Müttəfiqlər 
Komandanlığının Ermənistan və Gürcüstan respublikalarına heç bir silahlı və 
təcavüzkar hərəkətlər etməmək barədə ültimatum ola bilər”
13
 . 
Respublika bu problemin  sülh yolu ilə, marağı olmayan tərəfləri cəlb 
etməklə həllinə çalışırdı. Bu, Ermənistan və Gürcüstan respublikaları ilə qarşılıqlı 
münasibətlərin pisləşməsinə yol verməz və silahlı toqquşmaların qarşısını alardı. 
Respublika Xarici İşlər Nazirliyinin fikrincə Cənub-Qərbi Qafqazın 
mövcud “status geo” xalqlarını Müttəfiqlər komandanlığının bu regionda 
yerləşdirilmiş qoşunları da müdafiə edə bilərdi. 
Eyni zamanda respublika rəhbərliyi fasiləsiz sürətdə, müxtəlif yollarla 
silahlı müdaxilə xahişilə ADR hökümətinə müraciət edən yerli əhali qarşısında 
məsuliyyətini başa düşürdü. Bu baxımdan da respublika XİN Müttəfiqlər 
komandanlığına xəbərdarlıq edirdi: “Azərbaycan höküməti, müttəfiqlər 
komandanlığının əmin olduğu kimi tamamilə sülh əhval-ruhiyyəsindədir, heç bir 
silahlı toqquşmaya bəhanə verməmək arzusundadır və bəzən nüfuzuna xələl gəlsə 
belə, mənasız yerə qan tökülməsinə yol vermir. Əgər böyük Avropa xalqlarının 
nümayəndəliyi burada – Qafqazda olmasaydı, hökümətimiz sülh səciyyəli bütün 
vaasitələrdən istifadə etdikdən sonra zərurət yaratdıqca  qonşu xalqların döyüşkən 
dairələrinin çağırışına cavab verərdi. Böyük Avropa xalqlarının dünya 
müharibəsini ləğv etməyə çalışdıqları bir zamanda, bizim onların 
nümayəndələrinin gözü qarşısında silah oynatmağımız mənasız bir işdir”.
14
 
Müttəfiqlər komandanlığının Zaqafqaziya xalqlarının münaqişəsinə dinc 
yolla müdaxiləsinə misal olaraq ADR höküməti Gürcüstan və Ermənistan arasında 
qanlı müharibənin  dayandırılmasını göstərirdi. XİN-in rəyincə diplomatik 
addımlarla və Müttəfiqlər komandanlığının qoşunlarının yeridilməsilə yanaşı 
“yüksək beynəlxalq tribunal” da Qars, Batum vilayətlərindəki və Axalsıx 
qəzasındakı sərhəd münaqişəsinin həllinə kömək edə bilər. 
Yanvarın 13-də Britaniya baş katibi xəbər verirdi ki, ADR XİN 8 yanvar 
1919-cu il tarixli 48 №-li notasının sürəti Batuma, general Froster Uolkerə 
göndərilmişdir, çünki  “bu məsələlər onun fəaliyyət dairəsinə daxildir”
15
 . Lakin 
                                                          
13 Azərbaycan Respublikası MDƏYTA, f. 970, siy, 3, iş 4, v.11 
14 Yenə orada. 
15 Gürcüstan Respublikası MDA, f. 13, siy. 1, iş 100, v.33. 
16 
 
general Uolker tamamilə başqa problemlərlə - Britaniya minadaşıyan gəmisində 
Ağaronyanın erməni nümayəndəliyinin digər üzvlərinin Paris sülh konfransına 
göndərilməsilə məşğul idi. 
Çox maraqlıdır ki, yerli inzibati dairələrə, əsasən Britaniya hərbi 
hökümətinə loyal münasibət bəsləyən məmurları şəxsən  Uolker özü təyin edirdi. 
Məsələn, o günlərdə Kabuletiyə sahə rəisi vəzifəsinə o, rus məmurunu təyin 
etmişdi. Lakin buranın əhalisi onu qəbul etmədi. Onda Uolker özü ora getdi və 
əhalini əmin etdi ki, bir həftədən sonra bu rəisə köməkçi seçməyə icazə verəcəkdir. 
Eyni vaxtda ingilislər Kabuletiyə kiçik bir dəstə göndərdilər. Uolkerin 
ermənipərəst əhval-ruhiyyəsini nəzərə alsaq görərik ki, o, tutulmuş ərazilərdə 
“status geo” nun saxlanmasına aid hər hansı bir ciddi məsələnin həll edilməsi 
arzusundan çox uzaq idi. 
1919-cu il yanvarın 14-də, türk qoşunlarının tamamilə çıxarılmasına iki 
gün qalmış Qarsda təntənəli sürətdə parlament açıldı. On illər ərzində üstündən 
sükutla keçilmiş bu hadisə xalqa çatdırılmalı, Azərbaycan və türk xalqalrında milli 
qürur hissi doğurmalıdır. Azərbaycan parlamentinin açılışında (7 dekabr 1918-ci il) 
bir aydan azca artıq bir vaxt keçdikdən sonra Şərqdə ikinci demokratik parlament 
yarandı; türk milləti demokratik idarə formasına, Qərbi Avropa demokratiyası 
ideyalarına olan sədaqətini dünyaya nümayiş etdirdi. 
Respublika parlamenti 64 nəfərdən, o cümlədən 60 müsəlmandan, 3 
yunan və bir malakandan ibarət idi. Parlamentin sədri ixtisasca həkim olan Əsəd 
bəy Hacıyev seçilmişdi. 
1919-cu ilin təkcə yanvar ayında respublika müvəqqəti hökümətinin 
başçısı ADR hökümətinə bir neçə dəfə müraciət edərək: Cənub-Qərbi Qafqaz 
Respublikasının yaranması, parlamentin açılışı, bütün hakimiyyətin müvəqqəti 
hökümətin əlində cəmlənməsi, Gürcüstan Respublikasının Ərdahan dairəsi və 
Axalsıx qəzasını öz hakimiyyəti altına almaq cəhdi, “Qarsı ələ keçirtməyə çalışan” 
erməni silahlı bandalarının  hücumları haqqında məlumat vermişdi. 
Yanvarın 16-da türk hərbi qarnizonu Qars vilayətinin hüdudlarından 
tamamilə çıxarılmalı idi. Teleqramda deyilirdi: “Vilayətdə hökümət yerli milli 
komitə tərəfindən təşkil edilir”. Daha sonra qeyd edilirdi ki, “türk qoşunları çıxdığı 
üçün Qars vilayətini ermənilərin, Ərdəhan tərəfdən isə gürcülərin ələ keçirə 
biləcəklərini nəzərə alaraq, oraya dərhal qubernator təyin etmək lazımdır ki, yerli 
əhali və orada olan hərbi qüvvələrin köməyi ilə o, ( Milli Komitə nəzərdə tutulur – 
A. H.) vilayətin işğal edilməsinin qarşısını alsın. Bundan əlavə “Bakıdakı ingilis 
nümayəndəsilə danışıqlara başlayın, Batum vilayətinə münasibətdə olduğu kimi, 
konfrans məsələsi həll edilənə qədər müttəfiq qoşunlar tərəfindən Azərbaycanın bir 
hissəsi kimi Qars vilayətini tutmağı xahiş edin”
16
. Qaraqaşovu “Qarsın 
                                                          
16 Azərbaycan Respublikası MDƏYTA, f. 970, siy. 1, iş 27, v.2; SPİH MDA, f.. 277, siy. 2, iş 18, v.6 – 
6 arx. 
17 
 
qubernatoru, o günlərdə Bakıya yola düşən Muskiyevi onun köməkçisi ( müavini )  
təyin etmək nəzərdə tutulurdu. 
Bizə elə gəlir ki, teleqramın mətnindən gətirilən bu hissə mühüm tarixi 
əhəmiyyətə malikdir. ADR və Cənub-Qərbi Qafqaz Respublikasının qarşılıqlı 
münasibətlərinin xarakterini göstərən xronologiyaya görə birinci  olan bu sənəd  
Zaqafqaziyanın  cənub-qərbində yenicə elan edilmiş respublikaya münasibətdə 
Azərbaycanın siyasətində iki çaları göstərir: 
1. Hətta şifrələnmiş sənəddə belə “respublika”  sözü işlədilmir, hələ 
Rusiya imperiyası dövründə işlədilən köhnə inzibati – “Qars vilayəti” ifadəsindən 
istifadə edilirdi. Görünür, bu əbəs yerə edilmirdi. Respublika heç kim tərəfindən 
tanınmamışdı və onun adının çəkilməsi ADR-in faktiki olaraq  Cənub - Qərbi 
Zaqafqaziyanın tanınması fikrinə meyl etməsi demək idi. Bu isə ermənilər, 
həmçinin Gürcüstan Respublikası və Britaniya komandanlığı ilə gərgin olan 
münasibətləri daha da korlaya bilərdi. 
2. Lap əvvəldən Azərbaycan demokratiyasının nümayəndələri Qarsın, 
yəni respublikanın bir hissəsinin əhalisini müdafiə etməyə hazır olduqlarını 
bildirmişdilər, hətta bunun üçün Britaniya komandanlığından vilayətə ADR-in bir 
hissəsi kimi baxılmasını xahiş etmək nəzərdə tutulurdu. Şübhəsiz ki, bu cür addımı 
atmaq  bir arzudan – müsəlman əhalinin ermənilər tərəfindən qırılmasından, ərazini 
isə daşnak dövləti tərəfindən zəbt olunmaqdan xilas etmək arzusundan irəli gəlirdi. 
Bununla yanaşı regionun inzibati-siyasi vəziyyəti qəza kimi təsəvvür olunurdu, 
yəni o, yüksək statusu olan demokratik özünüidarə ola bilərdi ki, bu da gələcəkdə 
qədim türk ərazisinin Türkiyəyə  qaytarılmasına maneçilik törətməzdi. 
Bir neçə vaxtdan sonra (1919-cu il yanvarın 8-dən tez olmayaraq) 
respublika XİN Paris sülh konfransındakı nümayəndəliyinə sərəncam göndərdi. Bu 
sərəncamda hökümət A. A. Topçubaşovdan xahiş edirdi ki, Qafqaz xalqlarının 
taleyi tam həll edilənə qədər İrəvan quberniyasının müsəlman bölgələrində, 
həmçinin Batum, Qars vilayətlərində və Axalsıx qəzasında mənafeləri müdafiə və 
fiziki məhvolmadan və ərazi “status geo” nu xilas etmək üçün dərhal və 
geçikmədən müttəfiq dövlətlərin  nümayəndələri qarşısında zəruri addəmlar atsın
17
. 
Türk ordusunun geri çəkilməsindən istifadə edən erməni hərbi hissələri və 
silahlı quldur dəstələrinin  dərhal müsəlman torpaqlarını tutması haqqında hər gün 
yeni-yeni faktlar məlum olurdu. XİN sərəncam verirdi: “Böyük Avropa 
dövlətlərinin  Konstantinopolda və Parisdəki nümayəndələri qarşısında təcili 
sürətdə vəsatət qaldırmaq lazımdır ki, nəticədə də onlar Qafqazdakı Müttəfiqlər 
komandanlığına konfransda məsələ həll olunana qədər “status geo” nu qorumaq və 
yerli əhalinin həyat və şərəfini hər cür cinayətkar qəsddən müdafiə etmək üçün 
göstərilən vilayətlərə müttəfiq dəstələri göndərmək haqqında göstəriş versinlər”
18
 . 
                                                          
17 Azərbaycan Respublikası SPİH MDA, f. 277, siy, 2, iş 22, v. 40. 
18 Yenə orada, v. 40. 
18 
 
Yanvarda Cənub-Qərbi Qafqaz Respublikası öz  ərazilərini və birincilər 
sırasında – Batum vilayətini itirməyə başladı.  Yanvarın 20-də Batum şəhər 
idarəsində Batum vilayətinin bütün məntəqə nümayəndələrinin və Qars 
vilayətindən iki nümayəndənin ( Atabəyov və Kəblinskinin) iştirakı ilə iclas 
keçirildi. İclasda cəmisi 80-90 adam iştirak edirdi. İclası Batum vilayətinin fəal 
ictimai-siyasi xadimi Ziya bəy Abaşidze açdı. İclasda bir çox gürcüpərəst iştirak 
edirdi. 
İclasın işində əsas yeri Batum vilayətinin Gürcüstan respublikasına 
birləşdirilməsi məsələsi tuturdu. Bu məsələnin müzakirəsi təşəbbüsü ilə Məmməd 
bəy Abaşidze çıxış etdi. Natiqlərin bir çoxu Gürcüstana birləşməyin əleyhinə 
çıxdılar. Onlar bunu dəlil gətirirdilər ki, Gürcüstan Böyük Britaniya tərəfindən 
tanınmışdır və digər ölkələr tərəfindən də tanınacaqdır, Cənub-Qərbi Respublika və 
ADR tanınmayacaqlar. 
Gürcüpərəst əhval-ruhiyyəli nümayəndələr güclü müqavimətə rast 
gəldilər. Müvəffəqiyyətsizliyə uğradılar. Hiddətlənmiş Abaşidze iclası 
nümayişkaranə bir hərəkətlə tərk etdi. Gürcüpərəstlər açıq-aydın məğlub oldular. 
Bununla belə sonralar Batum vilayəti Gürcüstana birləşdirildi. 1918-ci ilin sonunda 
burada Gürcüstan hökümətinin səlahiyyətli nümayəndəsi Diomid Tapuradze 
fəaliyyət göstərirdi. O, Y. P. Gegeçkoriyə məlumat verirdi ki, “Batumda qalmış 
əsgərlər qarışıqlıq sala bilərlər, hələ burada ingilislərin əsgəri yoxdur”... 
1919-cu il yanvarın 29-da ADR Xarici İşlər Nazirliyi Cənub-Qərbi 
Qafqaz  Demokratik  Respublikasının Müvəqqəti hökümətindən bir sıra mühüm 
məlumatlar aldı. Bu məlumatların birində deyilirdi ki, Acarıstanda gürcü 
təbliğatçıları peyda olublar və oranın Gürcüstana birləşdirilməsini təbliğ edirlər.  
Lakin müsəlman acarlar arasında onlar uğur qazana bilmədilər. Acarlar Gürcüstana 
birləşməyin qəti əleyhinə idilər və Qarsa meyl edirdilər. 
Azərbaycanın  Batumdakı konsulu hesab edirdi ki, gürcüpərəstlərin 
uğursuzluqları ADR-i müəyyən dərəcədə  nüfuzdan salar, onu bu ərazidə 
hakimiyyətini genişləndirməkdə təqsirləndirə bilərlər. O, belə bir fikir irəli sürürdü 
ki, Azərbaycanın nüfuzunu möhkəmləndirmək məqsədi ilə Cənub-Qərbi Qafqaz 
Demokratik Respublikasının müsəlmanlarına maddi və mənəvi yardım təşkil etmək 
zəruridir
19
. 1919-cu il fevralın 12-də Batumdakı konsul ADR XİN-ə məlumat 
verirdi ki, acarlar “müsəlman dilində” qəzet buraxmaq istəyirlər, bununla əlaqədar 
xahiş edirdi ki, “yığılmış ianələrə bir qədər əlavə edilsin”
20
 . Beləliklə, ADR Qars 
Respublikasının bir sıra regionlarına gücü çatan yardımı, həm də qeyri-hökümət 
kanalları ilə göstərirdi. 
                                                          
19 Azərbaycan Respublikası MDƏYTA, f. 970, siy. 1, iş 34, v.14 arx. 
20 Azərbaycan Respublikası MDƏYTA, f. 970, siy. 1, iş 27, v.21. 
19 
 
Buna baxmayaraq, Qars respublikası üçün Batum vilayəti artıq itirilmişdi. 
Qars Respublikasının digər bölgələri hesabına öz ərazisini genişləndirməyə çalışan 
Gürcüstan höküməti hərbi addımlar atmağa başladı. 
Batum iclası çağırılan  gün faciəli hadisələr baş verdi. Türk hərbi 
dəstələrinin Qars vilayətindən çıxmasından istifadə edən Gürcüstan qoşunları 
Posxov sahəsində qarovul dəstəsinə silahlı hücum etdilər. Döyüş 8 saat davam etdi. 
Gürcü qoşunları məğlub oldular və geri çəkildilər. Cənub-Qərb hökümətinin hərbi 
dəstələri bir sıra kəndləri tutdu. Atabəyov və Kəblinski ADR hökümətinin 
Batumdakı nümayəndəsinə bildirirdilər: “Ümidvarıq ki, Sizin köməyinizlə 
Gürcüstanla diplomatik münasibətdə toqquşmaya yol verilməyəcəkdir”
21
         
Lakin gürcü qoşunları Ərdəhan dairəsində, xüsusilə də Posxov sahəsində 
Gürcüstan hökümətini qurmaq cəhdindən əl çəkmirdilər. Bir tərəfdən də elan 
olunmuş respublikanın ərazisinə erməni quldur dəstələrinin hücumu davam edirdi. 
Bununla əlaqədar Cənub-Qərbi Qafqazın müvəqqəti hökümətinin nümayəndələri 
ADR-in nazir-sədri və xarici işlər naziri F. X. Xoyskiyə müraciət etdilər. 1919-cu 
il yanvarın 27-də xahiş edirdilər ki, “məmur və zabitlər göndərin, çünki hazırda biz 
çox ağır vəziyyətdəyik: gürcü ( Ərdəhan dairəsinin Posxov sahəsindəki toqquşma) 
və erməni ( Şuragil sahəsinin Tatarlar, Qoşavəng
22
 və Naxçıvan sahəsinin Qızıl 
Mağara kəndlərinə hücum ) silahlı qüvvələri bizi sıxışdırır, bundan əlavə siyasi 
kamillik imtahanı verməli oluruq – az qüvvələrlə böyük bir ərazidə idarəetmə 
yaradırıq. Xahiş edirik, bunları nəzərə alıb, yol xərcini ödəməklə, adamlar göndərib 
bizə kömək göstərəsiniz”
23
. Cənub-Qərbi Qafqaz hökümətinin nümayəndələri 
xahiş edirdilər ki, bu respublikada silahlı qüvvələrin  qarşısını almaq üçün 
Azərbaycan höküməti tərəfindən göndərilən köməyə əlavə olaraq polkovnik  Yusif 
bəy Sırtlanovu da buraya göndərsinlər. 
Beləliklə, Cənub-Qərbi Qafqazın silahlı qüvvələri regionun müstəqilliyini 
tanımayan, ərazisinin bir hissəsini özünə birləşdirmək fikrindən əl çəkməyən qonşu 
Gürcüstan və Ermənistanla arasıkəsilməyən toqquşmalarda formalaşırdı. Bununla 
belə, silahlı qüvvələrin yaranması, formalaşması müvəffəqiyyətlə gedirdi və 
nəticələr göz qabağında idi. 1919-cu il fevralın 4-də M.Y. Cəfərovda dəqiq 
məlumat var idi ki, Cənub-Qərbi Qafqaz qoşunları ilə toqquşmada gürcülər  “sayı 
600 nəfər olan bütün acar qvardiya dəstəsini itirmişlər. Həm də döyüşlərdə 
dəstənin komandiri həlak olmuşdur”
24
. 
Batumdakı Azərbaycan konsulu Cənub-Qərbi Qafqazın müvəqqəti 
hökümətinin gürcü qoşunlarının Posxov sahəsindəki hücumu ilə əlaqədar verdiyi 
etirazı da ADR hökümətinə göndərmişdi. 
                                                          
21 Yenə orada, v.5. 
22 Sənəddə Koşevank yazılmışdır. 
23 Azərbaycan Respublikası MDƏYTA, f. 970, siy. 1 iş 27 v.9 – 9 arx. 
24 Azərbaycan Respublikası MDƏYTA, f  970, siy. 1, iş 27, v.11.  
20 
 
Qars  Respublikası müvəqqəti hökümətinin yaranması və öz sərhədlərini 
müvəffəqiyyətlə müdafiə etməsi müstəqilliyinin qüdrətli zamini olmayan regionun 
hesabına  öz ərazilərinə yeni torpaqlar birləşdirmək istəyən daşnak Ermənistanı və 
Gürcüstan Respublikasının cəhdlərinin iflasa uğraması demək idi. 
Azərbaycan Respubliksından kömək və yardım almaq ümidini itirən Qars 
Respublikası  bütün məsələlərdə ingilis komandanlığı ilə “müsəlmanların 
mütəşəkkilliyi və qayda-qanun olduğuna görə” Qarsın ermənilərə verilməsini təkid 
etmirdi. Lakin hadisələrin sonrakı gedişinin göstərdiyi kimi beynəlxalq konyektura 
və Böyük Britaniyanın müəyyən dairələrinin erməni millətçiləri ilə tezliklə 
yaxınlaşması bu mövqeyi laxlatdı və azömürlü etdi. 
Bununla belə, o dövrdə Cənub-Qərbi Qafqaz Demokratik Respublikasının 
parlamenti ingilislərlə sıx əlaqədə fəaliyyət göstərirdi. İşğalçı Britaniya 
hakimiyyəti faktiki olaraq  Batum vilayətinin öz nümayəndələrini 1919-cu ilin 
yanvarında Qars parlamentinə göndərməsinə maneçilik törədə bilmədi (və ya 
istəmədi). 
Cənub-Qərbi Qafqaz Respublikasının təhlükədə olduğunu aydın başa 
düşən Azərbaycan höküməti onu müdafiə etmək üçün əlindən gələni edirdi. Məhz 
bu günlərdə Zaqafqaziya respublikalarının konfransının çağırılmasına geniş 
hazırlıq gedirdi, burada gündəlikdəki məsələlərdən biri kimi ərazi məsələsinin 
müzakirəsi nəzərdə tutulurdu. Regiondakı vəziyyəti əsas götürərək  ADR höküməti 
hesab edirdi ki, bu respublikanın nümayəndələrinin həmin konfransda iştirakı çox 
vacibdir. Bu, respublikanın suverenliyinin tanınmasına bərabər olardı. 
1919-cu il martın 5-də ADR-in nazir-sədri və xarici işlər naziri Fətəli xan 
Xoyski  Gürcüstan Respublikası Xarici İşlər Nazirliyinə belə bir müraciət etdi: 
“Bununla yanaşı Zaqafqaziya hüdudlarında Batum və Qars vilayətləri rayonunda 
beşinci, Cənub-Qərbi Qafqaz Respublikası adlanan  respublikanın yarandığını, 
onun mənafeyinin digər Zaqafqaziya respublikalarının mənafeləri ilə möhkəm 
tellərlə bağlı olduğunu nəzərə alıb, ümumi, siyasi-iqtisadi proqramın 
koordinasiyası üçün hökümətim bu respublikanın dörd respublikanın qarşılıqlı 
danışıqlarında iştirakını arzu edilən və zəruri hesab edir”
25
 . 
Bir neçə gündən sonra 1919-cu il martın 11-də  Gürcüstan Respublikası 
xarici işlər naziri Y.P. Gegeçkori və dəftərxana direktoru Lordkipanidzenin cavabı 
gəldi, burada deyilirdi ki, Cənub-Qərbi Qafqaz respublikası nümayəndələrinin 
konfransa dəvət edilməsi təklifi  Gürcüstan Respublikası hökümətinin “həm 
məsələnin mahiyyətinə, həm də təmiz formal xarakterli mülahizələrə görə qəti 
etirazına” səbəb olmaya bilməz. Daha sonra qeyd edilirdi: “...tək-tək adamların  
“Cənub-Qərbi Respublikanın” təşkili cəhdinin xalqların öz müqəddəratını həll 
etmələri prinsipləri ilə heç bir ümumi cəhəti yoxdur və bütün bunlar Zaqafqaziyada 
vəziyyəti daha da mürəkkəbləşdirməyə, ayrı-ayrı xalqlar arasındakı mürəkkəb 
                                                          
25 Azərbaycan Respublikası  MDƏYTA, f. 897, siy. 1, iş 46, v.7 
21 
 
qarşılıqlı münasibətləri daha da qızışdırmağa yönəlmişdir. Gürcüstan höküməti 
şübhə etmir ki, Cənub-Qərbi Respublikanın yaranması ilə, Zaqafqaziya 
respublikalarının müstəqil mövcudluğu ilə barışa bilməyənlər tərəfindən 
Zaqafqaziya xalqlarının müstəqilliyinə zərbə vurulur və cənubdan gələn bu 
təhlükəni Zaqafqaziya xalqlarının həmrəyliyini ürəkdən arzulayan hər bir kəs hiss 
etməlidir. Formal səciyyəli etiraza gəldikdə isə bu münasibətlə qeyd etmək 
lazımdır ki, “Cənub-Qərbi Respublika” nümayəndəliyinin  konfransda iştirakı bu 
respublikanın tanınması haqqında məsələnin həlli demək olardı, Gürcüstan 
höküməti də bununla heç cür razılaşa bilməz... Ümidvarıq ki, Azərbaycan 
höküməti bu təklifi müdafiə edəcəkdir ki, Zaqafqaziya xalqları üçün mühüm 
əhəmiyyət kəsb edən konfransın çağırılması ideyası həyata keçməmiş məhv 
olmasın”
26
 . 
Beləliklə, Gürcüstan höküməti heç bir əsası olmadan Türkiyəni (cənubdan 
gözlənilən təhlükə dedikdə məhz Türkiyə nəzərdə tutulurdu) Zaqafqaziya 
respublikalarının müstəqilliyinə  “zərbə vurmaq” cəhdində günahlandırırdı. Cənub-
Qərbi Qafqazın müstəqilliyini kəskin sürətdə qəbul etməməklə yanaşı onun 
ərazisinə birbaşa müdaxilə gürcü hökümətinin bu ərazini Gürcüstana birləşdirmək 
arzusunda olduğunu göstərirdi. Bu niyyətdə olduqlarını daşnaklar da gizlətmirdilər. 
Təsadüfi deyildir ki, bir qədər sonra 1919-cu il aprelin 4-də daşnaklar Cənub-Qərbi 
Qafqaz Respublikası nümayəndələrinin konfransa dəvət edilməsinə razı 
olmadıqlarını Azərbaycana bildirdilər
27
. 
Buna görə də gürcü hökümətinin bu mövqeyi Azərbaycan höküməti üçün 
gözlənilməz deyildi. 1919-cu il martın 24-də xarici işlər nazirinin müavini A. 
Ziyadxanov ADR-in  Gürcüstan höküməti yanında diplomatik nümayəndəsinə 
teleqram göndərərək soruşurdu: “Beşinci – Cənub-Qərbi Respublika haqqında 
məsələ istisna edilməklə Zaqafqaziya respublikalarının konfransına dair bütün 
bəndləri qəbul etdiyi haqqında Gürcüstan hökümətinin rəsmi məlumatı varmı?”
28
. 
ADR höküməti lap əvvəldən bu məsələ üzrə möhkəm mövqe tutmuşdu. 
1919-cu il martın 28-də xarici işlər naziri  F.X Xoyskinin məruzəsi üzrə ADR 
höküməti mövqeyini düzgün saydığı, Qafqaz konfransı çağırılmasını pozmamaq 
üçün bu konfransda iştirak etməyə hazır olduğunu bildirmək haqqında qərae qəbul 
etdi, lakin Qars höküməti nümayəndələrinin konfransda iştiraka cəlb edilməsi 
məsələsini qaldırmaq hüququnu özündə saxladı. 
Lakin çox mürəkkəb və təhlükəli bu idi ki, Azərbaycan hökümətinin bu 
qərarı Qarsdakı vəziyyətə təsir edə bilməzdi. Nəzərə almaq lazımdır ki, konfrans 
ancaq iqtisadi məsələlərin işlənib hazırlanması üçün Gürcüstan  Respublikasının 
təklifilə çağırılırdı (21 fevral 1919-cu il tarixli) və ADR-in bu cür mövqeyi 
                                                          
26 Azərbaycan Respublikası MDƏYTA, f. 837, siy. 1, iş 46, v. 10 – 10 arx. 
27 Azərbaycan Respublikası MDƏYTA, f. 970, siy. 7. Iş 34, v. 7. 
28 Yenə orada, f. 837, siy. 1, iş 46, v.40. 
22 
 
Zaqafqaziyada və xaricdə güzəştə getməmək və əməkdaşlıqdan boyun qaçırmaq 
kimi qiymətləndirilə bilərdi. Digər tərəfdən də özlərinin Cənub-Qərbi Qafqaza olan 
torpaq iddialarını gizlətməyən daşnaklar da fəallaşmışdılar. 
1919-cu il martın 28-də İrəvandakı müşavirədə daşnak Ermənistan 
hökümətinin nazir-sədri Xatisov general Tomsonun “tatarlardan” erməniləri öz 
ərazilərində qəbul edib-etməmək üçün razılıq istəməsi ilə əlaqədar ona qarşı iddia 
təqdim etdi. Xatisova görə heç kimdən icazə almadan ermənilər Cənub-Qərbi 
Qafqazın ərazisində yerləşdirilməlidirlər. 
Buna Tomson qeyri-müəyyən cavab verərək dedi ki, “əsas məsələ qaçqın 
tatarları hara yerləşdirməkdir”. Bununla bərabər Tomson türk qoşunları ilə 
mübarizədə ermənilərin  “xidmətlərini” də qeyd edirdi: “Biz bilirik müharibə 
zamanı ermənilər nə iş görüblər... Əgər xarici hərəkatlar olmasa idi, erməni 
qoşunları Qarsda olardı. Çətin andır. Bütün general və zabitlərin ermənilərə böyük 
rəğbətləri vardır, erməni xalqı üçün nə lazımdırsa, hamısı Parisdə ediləcəkdir, 
burada isə biz məhdud imkanlarla mümkün olan hər şeyi edirik”
29
.  Tomson vəd 
verdi ki, Naxçıvan və Qarsa qədər birbaşa hərəkət etmək üçün, həm də ərzağın 
Qars vilayətindən Ermənistana aparılması üçün yardım edəcəkdir. Generalın 
şübhəsiz ki, silahlı daşnak dəstələri üçün nəzərdə tutulmuş 5 mln. rus  patronunu 
daşnaklara vermək vədi də maraqlıdır. 
Yuxarıda deyilənləri nəzərə alaraq ADR höküməti Cənub-Qərbi 
Respublikanın mənafeyini daha düşünülmüş və ehtiyatla müdafiə etmək xətti qəbul 
etdi. 1919-cu il martın 30-da ADR XİN özünün diplomatik nümayəndəsi M.H 
Cəfərova məlumat verirdi: “Nazirlər şurası martın 26-da gürcü hökümətinin 
notasına baxaraq qərara aldı ki, beşinci, Cənub-Qərbi Respublikanın konfransa 
dəvət edilməsi öz nöqteyi-nəzərincə düzgündür və konfransda bu məsələ 
Azərbaycan höküməti tərəfindən qaldırılacaqdır. Hazırda isə, konfransın 
çağırılmasını geçikdirməmək üçün layihədəki beşinci, Cənub-Qərbi Respublikanın 
dəvət edilməsi haqqında bəndin qalmasını təkid etməkdən çəkinir...”
30
. 
Belə bir şəraitdə 1918-ci ilin dekabrından – 1919-cu ilin martınadək olan 
dövr Cənub-Qərbi Qafqaz üçün müstəqilliklə əlaqədar mühüm qərarlar qəbul 
etmək dövrü idi. Artıq 1918-ci ilin dekabrında Gürcüstan Respublikası acarlardan 
təşkil edilmiş gürcü qoşunlarının ingilislər tərəfindən  Batum və Acarıstanda 
istifadə edilməsini mümkün sayırdı. Diomid Tapuridze Amerika missiyasının 
başçısı, beynəlxalq hüquq professoru və Çikaqo Üniversitetinin rektoru Cedsona 
bildirirdi ki, “Gürcüstan yenə də özünü  Razılıq ölkələrinin
31
  dostu bilməkdədir və 
Qafqazda həm bolşeviklərə və hər cür nizamsızlığa qarşı mübarizəsində, xüsusilə 
                                                          
29 Azərbaycan Respublikası SPİH MDA, f. 277, siy. 2, iş 40, v. 19 – 20. 
30 Azərbaycan Respublikası MDƏYTA, f. 897, siy. 1, iş 46, v. 26. 
31 Antanta ölkələri. 
23 
 
də  Batumda və onun vilayətlərində qayda-qanunun mühafizəsində İngiltərəyə 
yardım göstərməyi öz borcu hesab edir”
32
 . 
1918- il dekabrın 15-də Batuma eyni vaxtda bir neçə Britaniya gəmisi 
gəldi və şəhərin türklərdən  “qəbulu” başlandı. Dekabrın 18-də  Topuridze 
Gürcüstan Respublikasının  “Razılıq dövlətlərinin respublika ilə həmsərhəd rayon 
və respublikalarda qayda-qanunun bərpası işindəki qayğısını azaltmaq”  arzusunda 
olduğu haqqında bəyannaməni missiyaya verdi. Dekabrın  sonunda Britaniya 
qoşunları Batuma gəldi. 1919-ci il yanvarın 1-də Batumdakı Britaniya qoşunlarının 
komandanı Gürcüstan Respublikasına məlumat verdi ki, o və fransız missiyasından 
polkovnik Şardinye  Gürcüstan və Ermənistan Respublikalarını, həmçinin Batumu 
vilayəti ilə birgə işğal edəcəklər. 1919-ci il yanvarın 21-də briqada generalı, Batum 
şəhərinin hərbi qubernatoru  Kuk-Kollis əhalinin tərksilah edilməsi gaqqında əmr 
verdi. Bütün milis sahə rəisləri də silahı təhvil verməli idilər. Ov tüfəngləri də 
yığılırdı. Beləliklə, Cənub-Qərbi Qafqaz Respublikası Batum vilayətinin ərazisini 
itirirdi, lakin diyarın əhalisi elan olunmuş respublikadan ayrılmaq faktı ilə 
barışmaq istəmirdi. Batum vilayətinin nümayəndələri Britaniyanın işğalçı 
hakimiyyətindən azad olmaq üçün fəal mübarizəyə başladılar. 
1919-cu il fevralın 14-də Batumdakı konsulluq  Azərbaycan  hökümətinə 
məlumat verirdi ki, ingilislər Batum vilayətinin tamhüquqlu sahibi olublar. Lakin 
bundan sonra da Azərbaycan höküməti Batum vilayətinin   və digər regionların 
Qars Respublikasına meyl edən müsəlman əhalisinə hər cür kömək göstərirdi. 
1919-cu il aprelin əvvəllərində Azərbaycan höküməti Batumdakı konsulluğu 
vasitəsilə 200 min manat vermişdi ki, Axalsıx müsəlmanlarına yardım təşkil 
edilsin. Cəfərov və Təkinski vasitəsilə  Batum vilayəti müsəlmanlarına pul yardımı 
çatdırmaq nəzərdə tutulurdu. 
Qarsın özündə də bu dövrdə mühüm hadisələr baş verirdi. 1919-cu il 
martın  9-da Milli Şuranın iclasında sədrdən və altı üzvdən ibarət Müvəqqəti 
Komitə yaradıldı. Bu barədə  ADR XİN-ə Cənub-Qərbi Qafqazın nümayəndələri  
P. Zeynalov  və M. Adıgözəlov xəbər verirdilər. 
1919-cu ilin martında Cənub-Qərbi Respublikanın nümayəndələri 
Konstantinopola gəldilər. Osman adlı bir nəfərin, yəqin ki, o, nümayəndə heyətinin 
üzvü olmuşdur, verdiyi xəbərə görə onlar məlumat toplamaq üzrə geniş hazırlıq  işi 
aparmışlar. Sonra isə onlar Fransa ali komissarına nümayəndəliyin Parisə 
buraxılması haqqında xahiş etdilər. Pulları çatmadığı üçün nümayəndə heyəti 
Azərbaycan hökümətindən maliyyə yardımı istəmişdi. Nümayəndə heyəti uzun 
müddətə Konstantinopolda qalmalı oldu. Bu dövrdə Cənub-Qərbi Qafqazda baş 
verən hadisələrdə faktiki olaraq onlar iştirak etmirdilər. Əldə olan məlumata görə 
nümayəndə heyəti 1919-cu ilin sentyabrınadək burada olmuşdur. Sentyabrın 2-də 
heyətin üzvü Osman bəy Bakıya məlumat verirdi: “Nə erməniləri, nə də gürcüləri 
                                                          
32 Борьба за победу Советской власти в Грузии.., с. 357. 
24 
 
arzulamayan əhali rusları və ya hər hansı Avropa dövlətini çağıracaq ki, bu da 
Qafqaz dövlətinin məhvi deməkdir”
33
. 
Cənub-Qərbi Qafqaz Respublikasının parlamenti öz fəaliyyət və 
səlahiyyətlərini genişləndirirdi. Onun fəaliyyətinin məntiqi sonu 1919-cu il martın 
27-də Cənub-Qərbi Qafqaz Respublikasının yaranması haqqında aktın qəbulu oldu. 
Bu aktda qeyd edilirdi: “hər iki cinsdən olan vətəndaşlar tərəfindən 
birbaşa bərabər, ümumi gizli və proporsional səsvermə sistemi əsasında seçilən 
parlament özünün 27 mart tarixli iclasında 1918-ci il dekabrın 1-də Qars şəhərində 
iki milyonluq əhalisi olan   Cənub-Qərbi Qafqaz ərazisinin Milli Şurası tərəfindən 
elan edilmiş Cənub-Qərbi Qafqaz Demokratik Respublikasının yaranması 
haqqında aşağıdakı aktı qəbul edir və təsdiqləyir”
34
. 
Aktda deyilirdi: “Biz, Qars və Batum  vilayətlərinin Axalsıx və 
Axalkələk, Şərur, Sürməli qəzaları və İrəvan qəzasının cənub-şərq hissəsinin 
əhalisi tərəfindən seçilən nümayəndələr bütün dünya qarşısında  Cənub-Qərbi 
Qafqaz  Demokratik Respublikasının yaranmasını elan edirik... respublikanın 
ərazisinə Zaqafqaziyanın bu vilayət və qəzaları daxildir: Qars və Batum vilayətləri, 
Axalsıx və Axalkələk qəzaları, Şərur, Naxçıvan, Sürməli qəzaları və İrəvan 
qəzasının  cənub-şərq hissəsi. Bütün bunlarla əlaqədar  Milli Şura xalq qarşısında 
elan edilir: ... Bitərəflik siyasəti yeridərək bütün dövlətlərlə mehriban qonşuluq 
münasibəti yaratmağa çalışır, milliyətindən, dinindən, sosial vəziyyətindən asılı 
olmayaraq bütün vətəndaşlar respublika hüdudlarında eyni vətəndaşlıq və siyasi 
hüquqlardan istifadə edirlər”
35
. 
Milli problemlərin Cənub-Qərbi Qafqaz  Demokratik Respublika üçün 
mühüm əhəmiyyət kəsb etdiyi akta əlavə edilən qeyddə göstərilirdi:  “Erməni – 
müsəlman münasibətlərini çox kəskinləşdirdiyinə görə müvəqqəti olaraq 
ermənilərin Qars vilayətinə, Şərur, İrəvan qəzasının  cənub-şərq hissəsinə, 
Naxçıvan, Sürməli qəzalarına köçürülməsinə yol verilməsin (Ermənistan 
hüdudlarında ermənilər tərəfindən tutulmuş müsəlman kəndləri – 482,  Cənub-
Qərbi Qafqaz  Demokratik Respublikası hüdudlarında müsəlmanlar tərəfindən 
tutulan erməni kəndləri – 88 ). 
Bütün   Cənub-Qərbi Qafqaz Demokratik Respublikasının başında milli 
azlıqların: rusların, yunan və malakanların öz nümayəndələri daxil edilmiş Milli  
Şura dururdu. Müvəqqəti hökümət Milli Şura qarşısında məsuliyyət daşıyırdı. 
Martın 27-də parlament hökümətin – Nazirlər Şurasının yeni tərkibini 
təsdiq etdi. Nazirlər Şurasının sədri keçmiş zabit İbrahim bəy Cahangirov təyin 
olundu. On nəfər nazir vəzifəsi tutdu: Həsən bəy Cahangirov, baş nazirin qardaşı, 
həmçinin keçmiş zabit – hərbi nazir; Rza bəy, Kağızman sancağının sakini – daxili 
                                                          
33 Azərbaycan Respublikası MDƏYTA, f. 970, siy. 1, iş 151. v. 18. 
34 Yenə orada, iş 27, v. 14. 
35 Azərbaycan Respublikası MDƏYTA, f. 970, siy. 1, iş 27, v. 14. 
25 
 
işlər naziri ; Fəxrəddin bəy, hüquqşünas – xarici işlər naziri; Məmməd bəy 
Sultanov – maliyyə naziri; Əhməd bəy Hacıyev – yollar naziri, Molla Velam, tacir 
– torpaq naziri; Abbasəli bəy Əlibəyov - ədliyyə naziri; Muğanlinski, həkim – 
himayə naziri; Andrianov – maarif naziri; Yusif Yusifov - ərzaq naziri
36
. 
Qısa bir müddətdə respublika höküməti, bəzi məlumatlara görə sayı 15 
min nəfərdən çox olan ordusunu yarada bildi. Qeyd etmək lazımdır ki, Türkiyə və  
ADR  Cənub-Qərbi Qafqaz Demokratik Respublika ordusunun təşkilinə yaxından 
kömək edirdilər. 
Hərbi nazirlik yarandığı ilk gündən hərbi quruculuq sahəsində geniş 
fəaliyyətə başladı. Nazirlik yanında tezliklə çar ordusunun keçmiş yasovulu 
Qazıyevin rəhbərlik etdiyi  Baş katib yaradıldı. Martın sonu – aprelin əvvəllərində 
respublikada ilk səfərbərlik elan edildi. Silahlı qüvvələr çağırış və könüllülər 
hesabına artırdı. Qeyd etmək lazımdır ki, türk qoşunları gedəndən sonra regionda 
bir neçə türk zabiti qalıb könüllü sürətdə erməni işğalçılarına qarşı mübarizədə 
Qars əhalisinə kömək etmək arzusunda olduqlarını bildirdilər. Belə ki, misal üçün, 
Baş  ştabda ştab işini yaxşı bilən 9 türk zabiti akreditə edilmişdi ki, onlar kəndlərdə 
və hərbi hissələrdə özünümüdafiə dəstələrinin yaradılmasına böyük kömək 
göstərmişdilər. 
Respublikanın müdafiə qabiliyyətinin möhkəmləndirilməsində əsas halqa 
Qars qalasındakı  qarnizonun gücləndirilməsi idi. Qalanın komendantı kapitan 
Əhmədov, onun köməkçisi poruçik Ziya bəy Vaçnadze, Qars qarnizonu yanında 
pulemyotçular dəstəsinin komandiri praporşik Piçkurov təyin olunmuşdular. 
Qarsda əsasən kürdlərdən ibarət üç yüzlük süvari dəstəsi təşkil edilmişdi.  
H.Cahangirovun fikrincə, süvari dəstələri  “hamidiyə” prinsipi ilə - birinci dünya 
müharibəsi zamanı türk ordusunun tərkibində özlərini yaxşı göstərmiş yüngül, cəld 
kürd süvari dəstələri şəklində  yaradılmalı idi. Bundan başqa qalanın müxtəlif 
kalibirli 200 silah və 30 pulemyotla silahlandırılmış Oltin və Kağızman 
batalyonları yaradılmış, 2 piyada rotası və pulemyot komandası yerləşdirilmişdi. 
Hərbi nazir H.Cahangirovun tükənməz səyi və bacarığı sayəsində hərbi 
nazirlik böyük nailiyyətlər əldə etdi. Bütün digər nazirliklər təəssüf ki, 
fəaliyyətlərini genişləndirə bilmədilər və faktiki olaraq onlar nominal şəkildə 
mövcud idilər. 
Bu dövrdə Britaniya hərbi nümayəndələri Cənub-Qərbi Qafqaz  
Demokratik Respublikası hökümətinin fəaliyyətinə mane olmurdular. Belə görünür 
ki, regionda formalaşan demokratik quruluş onlarda rəğbət oyadırdı. Məhz onların 
razılığı ilə müvəqqəti hökümət hakimiyyətin bütün ərazidə təşkili işini 
genişləndirdi. 
Bununla belə Britaniya hərbi höküməti Qarsda ağalıq edirdi və onların 
1919-cu ilin aprelindəki müdaxiləsi respublikadakı suveren dəyişikliklərə 
                                                          
36 Yenə orada, v.15. 
26 
 
maneçilik törətmək forması almışdı. Cənub-Qərbi  Qafqaz   Respublikasının 
mövcud olduğu bir şəraitdə Qarsda Qars vilayəti Axalsıx və Axalkələk qəzalarının 
general-qubernatorunun iqamətgahı yerləşirdi, qubernator faktiki olaraq müstəqil 
respublikanı tanımırdı. Bu ərazilərdə qubernator öz səlahiyyətini Britaniya 
payadalar rotasına, hindular rotasına  və iki süvari vzvoduna  arxalanaraq həyata 
keçirirdi. Britaniya zabit və əsgərləri Ərdəhan, Çak Su, Kağızman, Olt  və 
Sarıqamışda da yerləşmişdilər. Britaniya hərbi qüvvələrinin bu cür 
yerləşdirilməsini tam müstəqillik haqqında  “düşünməyə cəsarət etmiş” respublika 
vətəndaşlarının başı üzərində asılan  “Damokl qılıncı” na bənzətmək olar. 
Əldə olan sənədlər regiondakı xalq-demokratik hərəkatına münasibətdə 
Britaniya işğalçı hökümətinin  siyasətini yaxşı əks etdirir. Belə ki, Zaqafqaziyada 
Britaniya qüvvələrinin baş komandanı general Q.F. Milnin 1919-cu il 7 mart tarixli 
elanında deyilirdi ki, müttəfiqlərlə Türkiyə arasındakı barışıq şərtlərinin yerinə 
yetirilməsi və Sülh konfransında ərazi məsələsinin həllinə qədər qanun və qaydanın 
qorunması üçün Britaniya qoşunları Zaqafqaziyanı işğal etmişlər. General elen 
edirdi ki, “işləri ilə məşğul olaraq özlərini tamamilə sakit aparmaq sakinlərin 
borcudur. İngilis və müttəfiq qüvvələrinə ziyan vuracaq hərəkətdən çəkinsələr, 
onlar ingilis hərbi höküməti tərəfindən heç bir məsuliyyətə cəlb edilməyəcək, 
onların həyatı təhlükədən uzaq olacaq, mülkiyyət və azadlıqlarına hörmət 
göstəriləcəkdir; yox əgər onlar bu münasibətdə öz borclarını yerinə yetirməkdən 
boyun qaçırsalar, hərbi dövrün zərurəti cəza tətbiq edilməsini tələb edəcəklər” 
(“Азербайджан” qəzeti, 9 may 1919). 
Lakin artıq 1919-cu il aprelin əvvəllərində Britaniya hərbi hakimiyyəti 
Cənub-Qərbi Zaqafqaziyada milli demokratik hərəkata qarşı repressiyaya başladı. 
Batumda “Batum xəbərləri” qəzetinin bağlanması və əhali arasında həbslərlə 
başlayan repressiya aprelin 12-də Cənub-Qərbi Qafqaz Demokratik Respublikası 
parlamentinin qovulması və Müvəqqəti hökümətin üzvlərinin həbsi, həmçinin 
Batum vilayətinin idarə edilməsi üzrə Şuranin buraxılması kimi antidemokratik 
aksiyalaradək artdı. 
Elə həmin gün, aprelin 12-də Britaniya hərbçiləri Qars hökümətinin 
üzvlərinin, o cümlədən 35 parlament üzvlərinin həbs etdilər. Qars hökümətinin 
həbs olunmuş üzvləri əvvəlcə  mühafizə ilə Batuma göndərildilər. Lakin çox 
keçmədən onlardan 11 nəfəri Britaniya hərbi idarəsi tərəfindən girov kimi Malta 
adasına sürgün edildi. Bunların sırasına baş nazir İbrahim bəy Cahangirov, hərbi 
nazir Həsən bəy Cahangirov, ərzaq naziri Yusif Yusifov, polis komissarı Musa 
Salam oğlu, Poçt-Teleqraf İdarəsinin müdiri Müxlis bəy Əlibəyzadə, hüquq işləri 
üzrə müşavir  Kərbəlayı Əziz bəy Cahangirov, mühacirlər komissiyasının üzvləri 
Matvey Raçinski, Pavel Çamuşev, Stefan Vafiadi və Malileyev daxil idilər
37
. 
                                                          
37 Azərbaycan Respublikası MDƏYTA, f, 897, siy. 1. Iş 38, v.101. 
27 
 
Müstəqil Qars Respublikasında   dörd aydan bir az artıq mövcud olan 
demokratik hökümət təsisatları təbiidir ki, bu respublikanın siyasi sisteminin  
xarakteri, mahiyyəti və bütün xüsusiyyətlərini tam əks etdirə bilməz. Bununla belə, 
hətta respublika tarixi üzrə çox az qalmış arxiv sənədləri seçilmiş siyasi 
quruculuğun əsas xüsusiyyətlərini başa düşməyə kömək edir. 
  Cənub-Qərbi Qafqazda vətəndaş cəmiyyətinin yaranmasında həddən 
artıq çox (region miqyasında) olan orta təbəqə xüsusi rol oynayırdı, mənəvi əsası 
isə həqiqi demokratik sistemin qurulması mümkün olmayan kütləvi şüurun 
konsensusu təşkil edirdi. Çoxmillətli parlamentin və müvəqqəti hökümətin öz 
heyətinə respublikanın ərazisində yaşayan bütün millətlərin nümayəndələri, 
həmçinin inzibati-ərazi əlaməti üzrə nümayəndələr daxil idi. 
Hər hansı xüsusi məsələnin qabaqcadan müzakirəsi və işlənib 
hazırlanması və ya qəbul edilmiş qərarın yerinə yetirilməsi üçün daha böyük 
yığıncağın öz içərisindən seçdiyi daimi və ya müvəqqəti kollegiya – komitə 
haqqında hələ  XX əsrin əvvəllərində meydana çıxmış təsəvvürlər  Milli Şura 
yaratmaq ideyasının əsasını təşkil edirdi. Məlumdur ki, komitələrin  (ümumi 
təhlükəsizlik, ictimai quruluş) tarixi böyük Fransa inqilabının tarixinin mühüm 
hissəsini təşkil edir. Türkiyədə də burjua-inqilabi hərəkat 1891-ci ildə  “İttihad və 
Tərəqqi” adlı siyasi komitənin yaradılması ilə başladı. Rusiyada fevral inqilabından 
sonra 1919-cu il martın 22-də (ondan qabaq Dövlət dumasının müvəqqəti komitəsi 
yaradılmışdı) Müvəqqəti hökümət xüsusi Zaqafqaziya komitəsi yaratmışdı. Bu 
komitə yerlərdə hakimiyyəti inqilabdan dərhal sonra bütün Zaqafqaziyada 
meydana gəlmiş müxtəlif milli komitələr arasında bölüşdürmüşdü. 1919-cu ilin 
noyabrında Bakıda Zaqafqaziya müsəlman milli komitələrinin konfransını 
keçirməyə nail olmuş  müsəlman komitələri ən mütəşəkkil idi. 
1919-cu il mayın 27-də Azərbaycan Müvəqqəti Milli Şurasının elan 
edilməsi yerli əhaliyə güclü siyasi və mənəvi təsir göstərdi. Gördüyümüz kimi ali 
milli orqanın – Milli Şuranın adı da buradan götürülmüşdü, yəni  Azərbaycandakı 
milli demokratik hərəkat praktikası Qars vilayətindəki və ona bitişik ərazilərdəki 
hadisələrə güclü təsir göstərmişdi.  
Səsvermə yolu ilə seçilən  Milli Şura   Cənub-Qərbi Qafqazın 
müstəqilliyini, burada demokratik formada siyasi quruculuq elan etmək və 
hökümət yaratmaq məsuliyyətini öz üzərinə götürdü. Müəssislər məclisi çağırılana 
qədər Qars Milli Komitəsi bütün Cənub-Qərbi Qafqaz Respublikası ərazisinin 
idarə edilməsinin başında dururdu. 
Parlamentin açılışından sonra da Milli Komitə buraxılmadı, 1919-cu ilin 
martında hələ fəaliyyət göstərirdi, milli azlıqların: rusların, ukraynalıların, 
yunanların və kürdlərin nümayəndələri də buraya daxil edildilər. Maraqlıdır ki, o, 
milli demokratik hakimiyyətin yeganə orqanı idi ki, hökümət yaradıldıqdan və 
qovulduqdan sonra uzun müddət fəaliyyət göstərdi. 1919-cu ilin mayında artıq şura 
adlanan  Milli Komitə Ermənistanın nazir-sədrinə teleqram göndərərək daşnakları 
28 
 
mehriban qonşuluğa dəvət edirdi. Bu, Qarsın əhalisinin erməni barbarları 
tərəfindən  qırılması təhlükəsini diktə etdiyi ümidsizlik aktı idi. Həmin teleqramda  
Milli Şuranın sədri  doktor Aslan bəy Hacıyev yazırdı: “Biz də yorulmuşuq, qayda-
qanun və dinc əmək üçün darıxmışıq...” 1919-cu il mayın ortalarında Qars vilayəti 
erməni daşnakları tərəfindən işğal edildikdən sonra Milli Şuranın fəaliyyətinə son 
qoyuldu. 
Qars Respublikasının müvəqqəti höküməti 1918-ci ilin dekabrında 
yaradıldı və iki dəfə dəyişikliyə uğradı : S. F. Ağabəyovun başçılıq etdiyi birinci 
kabinet bilavasitə Milli Komitənin iclasında təşkil olunmuşdu, İ. Cahangirovun 
başçılıq etdiyi ikinci kabinet  (Nazirlər Şurası)  1919-cu il martın 27-də parlament 
iclasında təsdiq edilmişdi. Beləliklə, hakimiyyətin legitimliyinə nəinki əməl 
olunurdu, həm də Avropa ölkələrinin təcrübəsindən faydalanaraq beynəlxalq 
normalara yaxınlaşırdı. 
Müvəqqəti hökümət burjuaziya və kəndli nümayəndələrindən təşkil 
edilmişdi, burada çar ordusunun keçmiş zabitləri görkəmli rol oynayırdılar. Bizə 
elə gəlir ki, hökümətin tərkibinin bu cür olması məkrli və qəddar işğalçıdan – 
daşnak Ermənistanından respublikanı müdafiə etmək zərurətindən irəli gəlirdi. 
Hökümətdə əsas vəzifələri – sədr, daxili işlər və hərbi nazirliklər, həmçinin orduda 
əsas vəzifələri demokratik sistemin qurulması və müstəqillik uğrunda əhalinin fəal 
çıxış edən təbəqələrinin nümayəndələri tutmuşdular. 
Cənub-Qərbi Qafqaz Demokratik Respublikasının müvəqqəti höküməti 
hakimiyyətdə qalsaydı respublikanın qanunvericilik, nəzarət və ali idarəetmə 
orqanına çevrilə bilərdi. Bu meyl açıq-aydın görünür. Belə ki, 1919-cu ilin 
yanvarından müvəqqəti hökümət seçkilər yolu ilə təşkil edilən yerli idarəetmə 
orqanlarının demokratikləşdirilməsinə başladı. 
Batum vilayətində məclis fəaliyyət göstərirdi. Lakin bu məclis 1919-cu il 
yanvarın 8-də Britaniya işğalçı hökümətinin yaratdığı Sovet tərəfindən “türk 
höküməti tərəfindən təşkil edilmiş və Rusiya qanunları ilə nəzərdə tutulmayan bir 
təsisat kimi...”
38
 buraxıldı. 
Təəssüflə qeyd etmək lazımdır ki, müvəqqəti hökümətin birinci heyətinin 
tərkibi və strukturu haqqında arxivlərdə məlumat qalmamışdır. Görünür, bu dövrdə 
ixtisaslı kadrlar çatmadığı üçün nazirliklər yaradılmamışdı. 1919-cu il yanvarın 
sonlarında Atabəyov ADR hökümətinə məhz məmurlar göndərmək xahişi ilə 
müraciət etmişdi. Baş nazir  İ. Cahangirov hərbi nazirliyin qismən də xarici işlər və 
daxili işlər nazirliklərinin fəaliyyətini genişləndirməyə nail olmuşdu. O biri 
nazirliklər ancaq kağız üzərində mövcud idilər. Hakimiyyətin və idarəetmənin 
dövlət orqanları qovşağının təşkilini başa çatdırmaq üçün hökümətin nə vəsaiti, nə 
də vaxtı vardı. 
                                                          
38 Azərbaycan Respublikası MDƏYTA, f. 970, siy. 1, iş 1, v. 112. 
29 
 
Azərbaycan Respublikası parlamentinin açılışından ( 7 dekabr 1918-ci il ) 
bir ay sonra çağırılan Qars parlamenti – türk xalqlarının tarixində ikinci parlament, 
təkcə Cənub-Qərbi Qafqaz üçün yox, bütün Şərq tarixi üçün parlaq fenomen idi. 
Elə ilk günlərdən parlament regionun bütün əhalisi arasında nüfuz qazanmışdı. 
Hətta Batum vilayəti Gürcüstan Respublikasına birləşdikdən sonra da onun 
nümayəndələri parlamentin iclaslarında iştirak edirdilər.  
Parlamentarizmə - parlamentin təkcə qanunvericilik orqanı kimi yox, həm 
də icra hakimiyyətinə ali nəzarət orqanı kimi üstünlük təşkil etdiyi dövlət 
quruculuq sistemi təcrübəsinə müraciət təsadüfi deyildi. Qars Respublikasının 
Avropa ölkələrinin təcrübəsindən və ADR parlamentinin – bu parlament ancaq 
dekabr 1918 – yanvar 1919-cu il ərzində bir sıra mühüm, əsas qanunlar qəbul 
etmişdi – hələ çox da böyük olmayan təcrübəsindən bəhrələnmək imkanı vardı. 
Cənub-Qərbi Qafqaz Demokratik Respublikasında insan hüquqlarının 
müdafiəsi və demokratiyanın inkişafı sahəsindəki nəzərə çarpacaq nailiyyətləri 
göstərməklə, bir sıra tarixi şəraiti də yaddan çıxarmamalıyıq. İngilislərin ağalıq 
etmələri demokratik sistemə öz təsirini göstərirdi. Fransa tarixçisi və yazıçısı 
Fransua Fürenin qeyd etdiyi kimi  “XIX – XX əsrin Avropa hüdudlarından kənarda 
demokratik proseslərdəki ziddiyətlərin səbəbini  tarixdə axtarmaq lazımdır, belə ki, 
insan hüquqları konsepsiyasını  bu ölkələrə müstəmləkəçilər gətirmiş və silah 
gücünə qəbul etdirmişdilər”
39
. Əlbəttə, Qars Respublikasında demokratik sistem 
zor gücünə qəbul etdirilməmiş, müsəlman əhalisinin mübarizə və səylərinin 
nəticəsi kimi meydana gəlmişdi. Lakin Avropa ölkələrinin Azərbaycan, Qars və 
Gürcüstan müstəqil respublikalarındakı seçilmiş siyasi sistemə olan rəğbətlərinə 
baxmayaraq mövqeyi, onların Qafqazdakı ziddiyətli siyasətləri eyni zamanda 
sabitliyi pozur, millətçi ekspansiya qarşısında bu demokratiyanı müdafiəsiz 
qoyurdu. Son nəticədə də bu regionlar öz müstəqilliklərini itirdilər və demokratiya 
süquta uğradı. 
1919-cu ilin sonunda – 1920-ci ilin əvvəllərində daşnakların Qars 
vilayətinin əhalisinə qarşı genosid siyasəti yeritdiyinin çoxlu tarixi şəhadəti vardır. 
1920-ci ilin yanvarında Cənub-Qərbi Qafqaz müsəlmanlarının Tiflisdə 
keçirilən iclası Qarsdan gələn Qasımovun məruzəsini dinlədikdən sonra 
Azərbaycan Respublikası Xarici İşlər Nazirliyinə bu məzmunda teleqram göndərdi: 
“...biz hesab edirik ki, sonrakı hadisələr bir daha sübut etdi: özünün məkrli və 
dəhşətli niyyətlərini həyata keçirmək üçün erməni höküməti heç nə qarşısında 
dayanmayacaq bə süni razılıq
40
 hökümətimizin nəzərini öz çirkli əməllərindən 
yayındırmaqdır. Daşnak  quldur dəstələrinin daxil olduqları hər yerdə qan və tüstü, 
                                                          
39 Ф. Фюре. Судьба идей. Курьер Юнеско, 1959, июль – август, с. 56. 
40 Azərbaycan Respublikası ilə daşnak Ermənistanı arasındakı razılıq nəzərdə tutulur. 
30 
 
ümumi planauyğun xarakterli zorakılıq... İclasın sədri Əli Səbri, yerlilər 
cəmiyyətinin sədri Nəcəfov,  katib Hüseynzadə”
41
. 
Erməni başkəsənlərinin azğınlığının daha bir sübutu Goran əhalisinin 
Gəncə qubernatoruna teleqramıdır: “Təşkil edilmiş erməni qüvvələrinin Qars 
vilayətinin müsəlmanlarına qarşı qəddar yürüşü, qardaşlarımızın fasiləsiz fəryadı 
bizi məcbur edir ki, qardaşlarımıza qarşı hər cür qəddar çıxışların dərhal 
dayandırılması haqqında vəsatətlə hökümətə müraciət edək. Təşkil edilmiş erməni 
qüvvələrinin belə münasibəti davam edərsə, qonşularımızla – ermənilərlə olan 
münasibətimiz pozula bilər”
42
. 
Bu xarakteli məlumatlardan birini Şamxor əhalisinin nümayəndələri – M. 
Şahnəzərov,  K. Əliyev,  Q. Məmmədoğlu,  M. Ümidov,  S. Bədirbəyov bə b.
43
 
göndərmişdilər. 
Dzəgəmdən  (Şamxor r-nu) Gəncəyə teleqram göndərilmişdi: “Ən doğru 
mənbələrdən, qəzet məlumatlarından bizə məlumdur ki, hazırda  “müzəffər” 
daşnak polkları – insan yox, əsl vəhşilər – Qars vilayətinin erməni hökümətinin 
rəhbərliyi ilə müsəlmanlardan silahın alınması bəhanəsi ilə cins və yaşlarına fərq 
qoymadan onları qəddarlıqla doğrayırlar. Ümumiyyətlə, müsəlmanlar eşidilməmiş 
vəhşiliklərə daha dözə bilməzlər, onlar dərhal öz din qardaşlarının köməyinə gedə 
bilərlər. Öz etibar və nüfuzunu böyük Avropa dövlətləri qarşısında doğrultmalı 
olan Azərbaycan Respublikası üçün  (bu)
44
 faktı – “Azad Ermənistan” 
hüdudlarında müsəlmanları məhv etmək məqsədi güdən daşnakların vəhşiliyinə 
qarşı kəskin etiraz – məzəmmətlə kifayətləndiyini ləyaqətsiz hesab etmək 
olmaz”
45
. 
Teleqramda böyük Avropa dövlətlərinin yada salınması şübhəsiz ki, 1920-
ci il yanvarın 11-də Azərbaycan dövlətinin bu dövlətlər tərəfindən tanınması ilə 
əlaqədardır. Lakin bu, onların daşnak Ermənistanına yardımını azaltmırdı. Burada 
ABŞ-ın ən çirkin rolunu qeyd etmək lazımdır: Azərbaycan Respublikasının 
tanınması haqqında qərarı müdafiə etməyən ABŞ yalnız daşnak Ermənistanını 
tanıdı. Aydındır ki, cəzasız qaldıqlarını və “böyük erməni irqinin” yaşadığı ərazini 
genişləndirməyə imkan olacağını dərk edən daşnaklar müəyyən bir anda tamamilə 
vəhşiləşdilər, Qars vilayətinin müsəlman əhalisinə münasibətdə genosid siyasətini 
gücləndirdilər. 
Yeri gəlmişkən demək istəyirəm ki, məni belə bir fikir rahat buraxmır: 
“Böyük Ermənistanın” müasir himayədarları, bu ağılsız, anarxizm iyi gələn 
ideyanın buradakı və xaricdəki məddahları  “Türkiyədə ermənilərin genosidinin 
təsdiq edilməsi” deyilən məsələnin ətrafında abırsız hay-küy qaldırmaqla  
                                                          
41 Azərbaycan Respublikası MDƏYTA, f. 897, siy. 1, iş 57, v. 23. 
42 Azərbaycan Respublikası MDƏYTA, f. 19, siy. 1, i. 206, v. 33 – 35.  
43 Yenə orada, v. 37 – 38. 
44 Mətndə aydın oxunmur. 
45 Azərbaycan Respublikası MDƏYTA, f. 19, siy.1, iş 206, v. 36 – 37. 
31 
 
“ağrımayan başa dəsmal bağlamağa”, bununla da öz cinayətlərini ört-basdır 
etməyə, dünya ictimaiyyətindən gizlətməyə cəhd göstərmirlərmi? Heç bir şey 
alınmayacaq, cənab Balayanlar, Poqosyanlar, Ambarsumyanlar, onların tərəfdarları 
Doullar, Staravoytovalar və onlar kimi düşmənçilik, qan, qəddarlıq, barbarlıq və 
despotizmin sinonimləri olan daşnakların – Andronikin, Amazaspın, Xatisovun 
şərəfsiz ənənələrinin digər davamçıları!!!  ABŞ-dakı erməni diasporunun və onlar 
tərəfindən aldadılan Amerika siyasi xadimlərinin ABŞ Senatının iclasında 
çıxarmağa cəhd etdikləri  “Türkiyədə ermənilərin genosidinin təsdiq edilməsi” 
qərarının iflasa uğraması bunu açıq-aydın təsdiq edir. Bununla əlaqədar senator  
Paul Simonun Senatın bu məsələyə həsr edilmiş ikinci iclasında dediyi fikir 
diqqətəlayiqdir: “Biz  Türkiyə hökümətinə bu müzakirələrə etdiyi etirazlarına görə 
minnətdar olmalıyıq. Bu etirazların sayəsində amerikalılar ermənilərin o dövrdəki 
həyatı haqqında çox şey öyrəndilər...”
46
. Onu da qeyd etmək lazımdır ki, birinci 
iclasda elə həmin senator  P. Simon bu cəfəng qərarın qəbul edilməsinin qızğın 
tərəfdarı idi. Nəticədə, 1990-cı il fevralın 22-də olan birinci iclasda səslərin sayı 
bərabər idisə  (49-un 49-a), fevralın 27-dəki ikinci iclasda əksəriyyət bu qərarın 
əleyhinə səs verdi (48-ə qarşı 51)
47
. 
Bununla bərabər, 1920-ci ilin aprelinə - Azərbaycan Respublikasının 
süqutuna qədər  (daşnak silahlı hissələrinin köməyi ilə), erməni hakimləri XI 
ordunun döyüş qabiliyyətli hissələri ilə toqquşmalı oldular. Bu da Ararat 
Respublikası silahlı dəstələrini Qars vilayətindəki planlarını həyata keçirməkdən 
yayındırdı. Öz qüvvələrini yaymaqla onlar Azərbaycan Respublikasının ərazisinə 
soxuldular və faktiki olaraq qonşu müstəqil dövlətə qarşı müharibə aparmaqla öz 
ərazilərini təkcə cənub və cənub-qərbdə deyil, şərqdə də genişləndirməyə ümid 
edirdilər. 
Hadisələri bu cəhətdən nəzərdən keçirərkən belə bir fikirlə razılaşmaq 
olmaz ki, erməni höküməti ən əvvəl erməni məsələsini Qafqazdan kənardan həll 
etməyə ümid edirdi, yalnız sonra Ermənistan sərhədlərini Azərbaycan və 
Gürcüstanın hesabına genişləndirməyi nəzərdə tuturdu
48
. Daha doğrusu, tarixi 
sənədlərə əsaslanaraq demək olar ki, daşnaklar özlərinin  “böyük  problemlərini” 
ani hücumla həll etməyə cəhd göstərirdilər. Bu barədə daşnak Aşot Artsruni lap 
açıq-aydın demişdir: “İlk dövrdə Ermənistana zahiri müstəqillik verən Rusiya, 
tədricən, Zaqafqaziya və Ümumittifaq federasiyası maskası altında ölkəmizi dövlət 
müstəqilliyindən məhrum etməklə öz sərhədlərini genişləndirmək və birləşmiş 
Ermənistan ideyasını həyata keçirmək imkanlarından məhrum idi”
49
. 
Yuxarıda qeyd edildiyi kimi, bu vaxt artıq sosialist inqilabının 
Azərbaycana ixracı üzrə öz  “müqəddəs” vəzifəsini yerinə yetirən XI ordunun 
                                                          
46 “Cümhuriyyət” qəzeti, 23 və 28 fevral 1990, İstanbul. 
47 Yenə orada, 28 fevral 1990. 
48 “Prometey” qəzeti, dekabr 1932, №37 (Parisdə dərc edilirdi).  
49 “Araçe” qəzeti, 9 noyabr 1932, № 2030 (Parisdə dərc olunurdu). 
32 
 
şərqdə peyda olması erməni daşnaklarını möhkəm çaşdırmışdı. Şübhəsiz ki, onlar 
sovet Rusiyasından Qarabağ cəbhəsinin bütün sahələrində hərbi hücum 
əməliyyatları üçün – bu əməliyyatlar Azərbaycan ordusunun əsas qüvvələrini cəlb 
etmiş, dövlətin şimal sərhədləri boş qalmışdı – müəyyən minnətdarlıq 
gözləyirdilər. Lakin Mikoyanın şəxsində bolşeviklərlə daşnakların apardıqları 
antiazərbaycan sövdələşməsi baş tutmadı. Qafqaz cəbhəsi Hərbi-İnqilab şurasının 
XI ordu tərəfindən işğal edilmiş Azərbaycan ərazisindən erməni qoşunlarının 
dərhal çıxarılmasını tələb edən ultimatumu daşnak hökümətinə göndərildi. 
Daşnaklar əvvəlcə Azərbaycanda, sonra isə bütün Zaqafqaziyada öz diktaturasını 
qurmaq istəyən bolşeviklərin dönməz qətiyyəti ilə qarşılaşdılar. 
Bununla əlaqədar Qars vilayətinin vəziyyəti pisləşdi, ermənilər özlərinin 
bütün hərbi qüvvələrini buraya yönəltdilər. İngilis-yunan hücumlarının müvəqqəti 
müvəffəqiyyətlərindən və Antanta dövlətləri tərəfindən zorla qəbul etdirilən Sevr 
sülh müqaviləsinin  (avqust 1920-ci il) şərtlərindən – bu şərtlərə görə Anadolunun 
şimal-şərq vilayətləri  Giresundan başlayaraq  Ərzincan – Muş – Bitlis  və Van 
gölü üzrə xətt boyunca  Ermənistana keçməli idi – istifadə edən erməni höküməti 
1920-ci ilin sentyabrında gizli əmr verdi. Bu əmrə əsasən bütün Qars vilayətində 
və İrəvan quberniyasında müsəlman əhalinin kütləvi qırğını başlandı (daha 
doğrusu, lap genişləndi). Şuraqala, Şərur-Dərələyəz, Kağızman, Sürməli, 
Qaraqurta, Sarıqamış rayonları külə döndərildi. Daşnak dəstələri Olta və 
Kağızmanın qalan hissəsinə hücuma keçdilər. Bu hücumlar zamanı elə miqyaslı 
vəhşiliklərə yol verilirdi ki, artıq müttəfiqlərin həddini aşmış “demokratları” 
müdafiə etməyə cürəti çatmadı. 
Azğınlaşmış daşnaklar Türkiyəyə müharibə elan edərkən Amerikanın 
Tiflisdəki yeni konsulu S. Mozerin “rəğbət hisslərinin” etirafına nail oldular. 
Daşnakların təkrar sorğusuna cavab olaraq Mozer bilirdi ki, ABŞ  “heç vaxt erməni 
millətinin müdafiə edəcəyini və ya hərbi yardım göstərəcəyini öhdəsinə 
götürməmişdir”
50
.Təbiidir ki, amerikalılar Ermənistanın tezliklə 
bolşevikləşdiriləcəyi təhlükəsini də nəzərə alırdılar. Belə ki, 1920-ci il dekabrın 7-
də müharibəni davam etdirmək üçün daşnaklara 25 mln. dollar miqdarında borc 
verilməsi haqqında konqresə müraciət edən prezident Vilson demişdi: “Amerika 
komissiyası nəzarət etməlidir ki, bu məbləğ Ermənistan kommunistlərinin əlinə 
keçməsin”
51
. 
Erməni hərbi hissələrinin Bardis və Olt bölgələrində Türkiyə ordusuna 
qarşı apardıqları əməliyyatlar buna gətirib çıxardı ki, 1920-ci il sentyabrın 28-də 
şərq türk ordusu Kazım Qarabəkir paşanın və Xəlil paşanın başçılığı ilə cavab 
zərbəsi vurdu. Bunun nəticəsində də Ermənistan Respublikasının ordusu tamamilə 
darmadağın edildi. Noyabrın 2-də türk qoşunları Qarsı tutdular, noyabrın 8-də isə 
                                                          
50 “История ССР» журналы, № 4, 1961, с. 45. 
51 Yenə orada. 
33 
 
türk komandanlığı erməni hərbi hissələrinin Batum müqaviləsi ilə müəyyənləşmiş 
sərhəd xəttinə çəkilməsini tələb etdi. Daşnakların bu şərtləri yerinə yetirməkdən 
boyun qaçırması noyabrın 10-da türklərin yeni hücumlarına səbəb oldu. Bu hücum 
nəticəsində də Qars vilayəti erməni quldur dəstələrindən tamamilə təmizləndi. Qars 
vilayətinin itirən və hərbi-siyasi iflas qarşısında alan daşnak Ermənistanı Türkiyə 
hökümətinə hərbi əməliyyatları dayandırmaq və sülh danışıqlarına başlamaq 
haqqında xahiş ilə müraciət etdi. Danışıqlar Aleksandropol sülh müqaviləsi ilə başa 
çatdı. Bu müqavilə Ermənistanda sovet hakimiyyəti qurulduqdan sonra (29 noyabr 
1920-ci il) dekabrın 2-də elan edildi. 
1921-ci il martın 16-da Moskvada Sovet Rusiyası ilə Türkiyə arasında 
dostluq və qardaşlıq haqqında müqavilə imzalandı. Bununla da Rusiya – Türkiyə 
münasibətləri tarixində yeni dövr – hər iki  xalqın mühüm siyasi, iqtisadi və 
mədəni əlaqələrini pozmağa çalışan “dənizdən dənizə Ermənistan” ideoloqlarının 
keçmişdə olduğu kimi indi də ahəngsizləşdirmə və ekspansionist məqsədlərinin 
açıq-aydın göründüyü  bir dövr başlandı. 
Müqavilə Türkiyənin şimal-şərq sərhədlərinin toxunulmazlığını təmin 
edirdi. Birinci maddəyə uyğun olaraq SSRİ ilə Türkiyə arasında şimal-şərqi sərhəd 
müəyyən edildi. Bu sərhəd Ərdahan və Qars sancaqlarının şimalındakı inzibati 
sərhəddən – Arpaçayın və Araz çayının  Talveçi üzrə Aşağı Qarasuyun 
mənsəbinədək olan sahədən keçirdi
52
. 
1921-ci il sentyabrın 26-da Qarsda Zaqafqaziya – Türkiyə konfransı 
açıldı.  Konfransda Zaqafqaziya respublikalarının nümayəndə heyətləri və RSFSR-
in rəsmi nümayəndəsi, həmçinin Türkiyə nümayəndə heyəti iştirak edirdi. Burada 
çıxış edən erməni nümayəndə heyətinin başçısı  A. Mravyanın çıxışını qeyd etmək 
istərdik. O, çıxışında dedi: “... biz indi burjua və millətçi hökümətlərdən bizə miras 
qalmış mübahisəli məsələləri, vəziyyəti mürəkkəbləşdirən lənətə gəlmiş məsələləri 
qaldırmaq məqsədi güdmürük. Yox, indi bizi bu məsələlər, düşmənçilik hissləri 
narahat etmir. Zəhmətkeş türk xalqının öz vətənləri uğrunda apardıqları qəhrəman 
mübarizəsi bizi valeh edir”
53
. Təəssüf ki, indiki erməni parlamentariləri öz 
həmvətənlərinin 1921-ci ilin sentyabrında sağlam düşüncənin səsinə səs verərək 
dediyi  sözlərə şərik çıxmırlar. 
Konfransın işi Zaqafqaziya respublikaları ilə Türkiyə arasında dostluq 
haqqında müqavilənin imzalanması ilə başa çatdı. Məzmununa görə Qars 
müqaviləsi Moskva müqaviləsi ilə eyni idi
54
 . 
Beləliklə, türk xalqının Antanta ölkələri və onların  əlaltılarının 
təcavüzünə qarşı apardığı qəhrəman mübarizəsi nəticəsində daşnakların erməni 
ərazilərini Qars vilayəti hesabına genişləndirmək arzuları iflasa uğradı. 
                                                          
52 Документы внешней политики СССР. М., 1959, т. 3, с.593. 
53 Yenə orada, t. 4, s. 373. 
54 Документы внешней политики СССР. М., 1959, т. 4, с. 420 – 429. 
34 
 
 
ARAZ-TÜRK RESPUBLİKASININ 
YARANMASI VƏ DÖVLƏTÇİLİYİNİN 
QORUNMASI ÜÇÜN SİLAHLI MÜBARİZƏSİ 
 
1918-ci il daşnak quldur dəstələrinin Naxçıvan və Dərələyəz qəzalarına 
qanlı hücumları ilə əlamətdar idi. İri quldur dəstələrindən biri olan Andronikin
55
 
dəstəsi Yaycı və Aza kəndləri ərazisində silahlı kəndli qüvvələrini darmadağın 
edərək Naxçıvana irəlilədi. Az müddət ərzində Andronik Ordubad dairəsinin əsas 
hissəsini, Culfa stansiyasını və ətraf kəndlərin bir hissəsini öz nəzarəti altına aldı
56
. 
Andronikin həyasızlıq və təkəbbürü o yerə çatdı ki, iyunun ortalarında o, 
Naxçıvan şəhərini tutmağa cəhd göstərdi, lakin onun bu təşəbbüsü baş tutmadı. 
Belə olanda daşnaklar Nehrəm kəndinə hücüm etdilər, lakin burda da onlar güclü 
müqavimətə rast gəldilər
57
. 1918-ci il ərzində Naxçıvan kəndləri dəfələrlə erməni 
quldurlarının hücumlarına məruz qaldılar. Lap elə əvvəllərdən bu hücumların 
məqsədi Naxçıvanı zəbt edib Ermənistana birləşdirmək idi. Bu əraziyə olan  
iddialar, məlum olduğu kimi hələ 1917-ci ildə, “İnzibati sərhədlərin Peterburq 
layihəsi” deyilən layihə tərtib edilərkən ermənilər tərəfindən irəli sürülmüş, rus 
bürokratiyasının ermənipərəst əhval-ruhiyyəli hissəsi tərəfindən müdafiə edilmişdi. 
Lakin Tiflisdəki  Fəhlə və Əsgər deputatlarının Diyar Soveti tərəfindən rədd 
olunmuşdu. O vaxt daşnaklar həyasızcasına elan etmişdilər ki, “onlar başqa yollar 
taparlar”. Məkrli düşmən müvəqqəti də olsa döyüşkən türk qoşunlarının yaxınlıqda 
olması və Zaqafqaziyada bolşeviklərin o vaxtkı möhkəm mövqeləri ilə 
hesablaşmalı oldu. Buna görə də daşnaklar özlərinin Rusiyanın bütövlüyünün 
tərəfdarı kimi göstərdilər ki, bu da onların bolşevik mərkəzi tərəfindən müdafiəsini 
təmin edirdi. Tezliklə Naxçıvanı ələ keçirmək istəyən qaniçən Andronik 1918-ci il 
iyulun 14-də “Naxçıvan qəzası haqqında” 1 №-li əmr verdi. Əmrdə deyilirdi: “1. 
Bu gündən mən öz dəstəmlə birlikdə Rusiya Respublikası Mərkəzi hökümətinin 
tam sərəncamına və  tabeliyinə keçirəm.  2. Brest-Litovsk sülh müqaviləsinə 
əsasən Naxçıvan Rusiya Respublikasının ayrılmaz hissəsidir”
58
. Bu həyasız və 
başdan-başa yalanla dolu əmrilə Andronik Naxçıvan qəzasında hərbi vəziyyət elan 
etdi. Andronik tələb edirdi ki, bütün əhali dərhal tərk-silah olunsun. Daşnak 
hökümətini tanımayanları isə “Rusiyaya xəyanətdə” təqsirləndirib qanundan kənar 
                                                          
55 Andronik  (Andronik, Uzunyan, Ozanyan) – daşnak generalı, daşnak quldur dəstələrinin təşkilatçı və 
başçılarından biri, Azərbaycan və Türkiyə milli demokratik hərəkatının qatı düşməni. 
56Г. Мадатов. Победа Советской власти в Нахичевани и образеование Нахичеванской АССР . 
Баку, 1968, с. 53. 
57 Naxçıvan MR  MA, f. 1, s. 3, iş 5, v. 94. 
58 Д. Кирокасян. «Запарная Армения в годы первой мировой войны». Ереван, 1971, с. 226. 
35 
 
hesab edəcəyi ilə hədələyir, bu şəxslərin ciddi cəzalanacağı haqqında xəbərdarlıq 
edirdi
59
. 
Stepan Şaumyan Andronikə teleqramında yazırdı: “Xalq rəhbəri 
Andronikə... Bayrağınız altında vuruşan bütün əsgərlərə, türk silahından və milli 
rəhbərliyin xəyanətindən ikiqat əzab çəkən əməkçi əhaliyə salamımı yetirin... Sizə 
yardım etmək, imkanına şad olardım, bəlkə siz əlaqə üçün yollar tapasınız”
60
 . 
Andronikin cavabı bu oldu ki, laxlamaqda olan Şaumyan rejimini müdafiə üçün 
özünün dəstələrindən birini göndərdi. 
Andronikin bolşeviklərlə açıq-açığına oyunu və türk qoşunlarının geri 
çəkildiyi bölgələrdəki qəddar vəhşilikləri hətta daşnakları da ciddi narahat edirdi. 
1918-ci ilin payızında daşnaklar tərəfindən Naxçıvan və Culfa erməni kəndlərindən 
daşnak polklarına könüllülər yığmaq üçün göndərilən Yero Xarazyan özünün 
hesabat məruzəsində yazırdı ki, Andronik Ermənistan Respublikası ilə türk 
ordusunun nümayəndəsi Xəlil bəy arasındakı qarşılıqlı münasibəti çox pozmuşdur. 
Demək olar ki, türk qoşunlarının gözü qarşısında Andronik güc tətbiq etməklə 
Yaycı, Düqlyan və Qulubəy Dizə kəndlərinin əhalisini qırdı”
61
. 
1918-ci ilin noyabrında onunla daşnaklar arasındakı qarşılıqlı münasibət 
elə pozulmuşdu ki, hətta daşnaklar Androniki hərbi-səhra məhkəməsinə vermək 
istəyirdilər
62
. Azərbaycan Parlamentinin 1918-ci il 20 dekabr fövqəladə iclasında  
Ə. Pepinov  Andronikin qanlı hücumlarına qiymət verərək qeyd edirdi: “Türkiyədə 
məğlubiyyətə uğrayan Andronik ətrafına quldur dəstəsi yığaraq İrəvan 
quberniyasına keçmiş, yolu üstündəki müsəlman kəndlərini qılıncdan küçirib 
yandırmış və onun yeni qanlı əməllərinə yol vermək istəməyən dinc erməni 
əhalisinə divan tutmuşdur. Bu qayda ilə o, İrəvan querniyasından, Naxçıvan 
qəzasından keçib getmişdir”
63
. 
Naxçıvana erməni hücumlarını səciyyələndirərək Azərbaycan 
Respublikası Xarici İşlər nazirliyi qeyd edirdi: “1905-ci il hadisələri daha böyük 
miqyasda və tamamilə yeni şəraitdə təkrar olunur. Əgər çar rejimi zamanı 
millətlərarası ədavət bizim ucqarları Rusiyanı bürümüş inqilabi hərəkatdan 
uzaqlaşdırmaq istəyən bürokratiyanın əli ilə yaradılırdısa, 1918-ci ildəki 
toqquşmaya bizdə rus hökümətinin ləğvi və rus qoşunlarının ərazimizdən getməsi 
səbəb olmuşdu. Ruslardan qalmış silahı və hər cür hərbi sursatı ələ keçirmiş 
ermənilər müsəlmanları türklərə rəğbət bəsləməkdə və silahlı qiyam hazırlamaqda 
ittiham edərək, var-qüvvələri ilə onların üzərinə hücuma keçdilər”
64
. 
                                                          
59 Yenə orada, səh. 227. 
60 “Бакинский рабочий» qəzeti, 20 iyul 1918-ci il. 
61 D. Kirokasyan. Göstərilən əsəri, s. 227. 
62 Ermənistan Respublikası MDTA, f. 200, siy, 1, iş 619a, v. 102 – 107. 
63 “Azərbaycan” qəzeti, 22 dekabr 1918. 
64 Azərbaycan Respublikası, SPİH MDA, f. 227, siy. 2, iş 58, v. 15. 
36 
 
Təbiidir ki, erməni millətçiləri tərəfindən xalqa qarşı apardıqları genosidə 
Şərur - Dərələyəz və Naxçıvan qəzalarının əhalisi biganə qala bilməzdi. 
Azərbaycan Respublikası Xarici İşlər Nazirliyinin məlumatına görə yayın əvvəli 
üçün ermənilər “təqsirli və təqsirsizləri ayırd etmədən  400-dən çox müsəlman 
kəndini qılıncdan keçirib yandırmışlar. Dağıntı və qırğının mənzərəsi dəhşətə 
gətirirdi. Evlər yandırılır, əhalinin əmlakə əlindən alınırdı, adamlara rəhm 
etmirdilər, uşaqları, qadınları, qocaları doğrayırdılar... Yaxınlarda çiçəklənən 
kəndlər xarabazara çevrilmişdi”
65
. 
Bu qəzaların əhalisini tamamilə qırılmaqdan qurtara bilmək yeganə 
qüvvə, şübhəsiz, türk qoşunları idi. 1918-ci il mayın sonunda Naxçıvan və Şərur – 
Dərələyəz qəzalarının əhalisi Kərim xan İrəvanlının başçılığı ilə Mehmet Vahib 
paşanın yanına xüsusi nümayəndə heyəti göndərərək, Androniki quldur dəstələrini 
dağıtmağı və Naxçıvan diyarına qoşun yeritməyi xahiş etdi. 1918-ci il iyunun 
əvvəlində 9 və 11-ci türk qoşunları diviziyaları Uluxanlıdan  Naxçıvana hərəkət 
etdilər. 1918-ci il iyunun 4-də türk qoşunları Naxçıvana daxil oldu
66
. 
Türk komandanlığı şəhər üzərində Türkiyə bayrağını qaldıraraq Naxçıvanı 
öz himayəsi altına götürdüyünü bildirdi, Naxçıvanı Türkiyənin bir əyaləti elan etdi. 
Buraya genaral-qubernator təyin edildi, həmçinin milli Azərbaycan hərbi hissələri 
yaradılmağa başlandı, bu hissələrə hələlik türk zabitləri rəhbərlik edirdilər. 
Naxçıvan nizami könüllü ordusunun yaranmasına 1-ci ordu korpusunun komandiri 
Qarabəkir Kazım paşa böyük qüvvə və əmək sərf etmişdi
67
. Qəzalarda 19 yaşından 
yuxarı olan əhali arasında səfərbərlik elan edildi. Milli hərbi hissələr türk silahları 
ilə silahlanır və sürətlə hərbi işi öyrənirdilər. 
Türk qoşunları və Naxçıvanın könüllü qoşunlarının birgə səyi ilə daşnak 
quldur dəstələri darmadağın edildi və qəzadan qovuldular. Naxçıvanda dinc həyat 
yoluna düşür, yerli inzibati hökümət bərpa edilirdi. Bu hökümətə rəhbərlikdə 
Rəhim xan və Kamran xan Naxçıvanskilər, Cabbarağa Vəzirov, Kəlbəli xan 
Naxçıvanski və digərləri görkəmli rol oynamışdılar. Bununla birgə ayrı-ayrı vəy və 
xan nəslindən olan nümayəndələr Türkiyə höküməti ilə əməkdaşlığın əleyhinə 
idilər. Onlar Naxçıvanın tam müstəqilliyi lehinə çıxış edir, buna görə də İranla 
yaxınlaşmağa can atırdılar. Naxçıvan və Şərur – Dərələyəz qəzaları 
cümhuriyyətinin yuxarı təbəqələrindəki siyasi iqlimin bu xususiyyəti erməni 
təcavüzünə qarşı çıxış edən qüvvələrin parçalanmasına gətirib çıxardı. Türk 
qoşunları Naxçıvana gəldikdən sonra Naxçıvan Milli Şurasının sədri Cəfərqulu xan 
Naxçıvanski oğlu Kəlbəli xan, Mirzə Hüseyn və Heydərqulu bəylə birlikdə 
iranlılar və daşnaklardan siyasi mənfəət əldə etmək ümidi ilə İrana və İrəvana səfər 
etmişdilər. İrəvana səfərin nə dərəcədə səmərəli olduğunu erməni höküməti 
                                                          
65 Yenə orada. 
66 Karabekir paşa Kazim Birinci Kafkaz Kolorolnonun, 1919, s. 11 – 12. 
67 Yenə orada. 
37 
 
nümayəndələrindən birinin Cəfərqulu xana dediyi sözlərdən görmək olar: “Biz 
bilirik ki, naxçıvanlılar xaindirlər. Onu da nəzərə alın ki, sizin bütün  quldur 
dəstəniz və Makin sərdarı yer üzündən silinəcəkdir. Sizin üzərinizə Zəngəzurdan 
Andronik gələcək, buradan isə biz özümüzün Qazax süvari dəstəmizi 
göndərəcəyik
68
”. 
Birinci dünya müharibəsində məlubiyyətə uğrayan Türkiyə Mudros 
müqaviləsinin şərtlərinə uyğun olaraq qoşunlarını Naxçıvandan çıxarmağa məcbur 
oldu. Türkiyə qoşunlarının Naxçıvandan çıxarılmasını bütün Azərbaycan 
ictimaiyyəti kədərlə qarşıladı
69
. 
1918-ci il noyabrın sonunda yerli əhali Qafqazda altıncı olan  Araz 
respublikasının müvəqqəti müstəqilliyini elan etdi. Bu respublika bir tərəfdən 
erməni iddialarını dəf etməyə, digər tərəfdən isə respublikanın bütün əhalisinin 
həm din, həm də dil cəhətdən can atdığı Azərbaycanla birləşməni hazırlamağa cəhd 
edirdi
70
. 
Araz-Türk Demokratik Respublikasının elan edilməsi hələ lap 
keçmişlərdən regional müstəqilliyə can atan Naxçıvan diyarı üçün böyük 
əhəmiyyət kəsb edirdi. Respublikanın paytaxtı Naxçıvan şəhəri oldu. Onun 
ərazisində Naxçıvan və Şərur – Dərələyəz qəzaları, Sərdarabad, Uluxanlı, 
Vedibasar, Kəmərli, Mehri və s. bölgələr
71
 daxil idi. Yaradılmış hökümətin başında 
demokratik inkişaf tərəfdarı və yerli feodalların düşməni Əmir bəy dururdu
72
. Əmir 
bəyə və onun tərəfdarlarına qarşı köhnə qaydaları saxlamağa can ayan iri bəylər və 
xanlar, Cəfərqulu xan çıxış edirdilər. Tanınmış və qədim xan nəslinə mənsub olan 
Cəfərqulu xan keçmiş xan hökümətini və əzəmətini bərpa etmək istəyən əhali 
arasında  geniş şöhrət qazanmışdı və bu əhaliyə böyük təsir göstərə bilirdi. Onun 
oğlu, çar ordusu leyb-qvardiyasının geniş rotmistri Kəlbəli xan Rusiyanın yüksək 
hərbi mükafatlarını almışdı. Belə hesab edilirdi ki, Cəfərqulu xan və onun 
ətrafındakılar monarxiyalı Rusiyanın tərəfdarları idilər
73
, lakin bunu daha 
dəqiqliklə təsdiq edən sənədlər tapılmamışdır
74
. Diplomatik yolla Ermənistan 
respublikasının daşnak rəhbərliyi ilə belə münasibətləri qaydaya salmaqla öz 
hakimiyyətini saxlamaq məqsədinə can atan Cəfərqulu xan çox ehtiyatlı və 
hiyləgər siyasət yeridirdi. Özü üçün təhlükə yarandıqda isə həmişə İranda 
gizlənirdi. 
Respublikanın mərkəzi hökümət orqanı kimi hökümətxana yaradıldı, onun 
tərkibinə əsasən Milli Şuranın üzvləri daxil oldular. Bundan başqa Araz-Türk 
                                                          
68 Макинское ханство. Новый Восток, книга 1, М., 1922, с. 341. 
69 “Açıq söz” qəzet, 13 mart 1992.  
70 Azərbaycan Respublikası MDƏYTA, f. 970, siy. 1, iş 215, v. 9 – 9 arx. 
71 Yenə orada. 
72 Yenə orada, f. 894, siy. 10, iş 178, v. 7. 
73 Макинское ханство…., с. 343. 
74 Q. Mədətov. Göstərilən əsəri. 
38 
 
Respublikasının Parlamenti yaradıldı, lakin Parlament fəaliyyətini genişləndirə 
bilmədi
75
. 
Respublika ərazisində milis idarələri və onların sahə şöbələri yaradıldı. 
Burada əsas diqqət hərbi quruculuğa verilirdi. Bunun üçün də türk komandanlığı 
Xəlil bəyi respublika höküməti yanında daimi hərbi müşavir təyin etmişdi. Bundan 
əlavə türklər burada 300 əsgər və 5 zabit qoyub getmişdilər. 
Silahlı qüvvələrin tərkibində cəmiyyətin bütün təbəqələrindən, o 
cümlədən xanlar, bəylər, tacir uşaqları, kəndlilər xidmət edirdilər. 1919-cu il 
dekabrın əvvəlində respublikanın silahlı dəstələri bir neçə tabor
76
 birləşmişdilər. 
Baş Noraşen, Düdəngə və Zeyvədə yerləşən taborlara Fətulla Hüseynov, Şərurda, 
Sədərəkdə yerləşən digər taborlara Həsən Şahverdi oğlu komandanlıq edirdi
77
. 
Genosiddən xilas olan qaçqınlar böyük bir axınla Ermənistandan Araz-
Türk Respublikasına gəlirdilər. 1919-cu ilin yanvarında onların sayı 100 min 
nəfərə çatmışdı. “80-dan çox müsəlman kəndini darmadağın edib onları qılıncdan 
keçirən, yandıran ermənilərin zorakılıq hərəkətləri”
78
  adamalrı yurd-yuvalarını atıb 
getməyə məcbur etmişdi. Araz-Türk Respublikası hökümətinin məlumatına görə 
bütüb bunların nəticəsində “burada əhalisi ancaq müsəlmanlardan ibarət olub sayı 
500 min nəfərə çatan ərazi yaranmışdı”
79
. “Müstəqil vahid kimi təşəkkül tapan və 
öz hökümətini yaradan göstərilən yerlərin əhalisi həmişə özünü Azərbaycanın 
tərkib hissəsi hesab edərək Sülh konfransı tərəfindən taleyi həll edilənədək ona 
dinc yaşamaq imkanı verilməsini arzulayırdı”
80
 . 
Naxçıvanda müstəqil respublikanın yaranması daşnak bölgələrinin 
möhkəm qəzəbləndirmişdi. Ermıni quldur dəstələrinin hücumları güclənmişdi, bu 
hücumlar müdafiəsiz dinc kəndliləri qırmaq məqsədi güdən fasiləsiz mügaribə 
xarakteri almışdı. Cəfərqulu xan qeyd edirdi: “Türklər getdilər, yenə bizdə 
müsəlman kənd və qəsəbələrinin məhv edilməsi, heç bir günahı olmayan 
müsəlman qadın və uşaqlarının döyülməsi və öldürülməsinin qanlı səhnələri təkrar 
olunmağa başladı. Yenə də İrəvan quberniyasında ermənilər tərəfindən qəddar 
ölümə məhkum edilmiş on minlərlə müsəlmanın ürək parçalayan qışqırıq və 
nalələri göyə yüksəldi”
81
. 
1918-ci ilin yazından başlayaraq xüsusilə Şərur sahəsinə bitişik olan 
Vedibasar rayonuna hücumlar daha da çoxalmışdı. İrəvan quberniyası 
müsəlmanlarının həmyerlilər cəmiyyətinin idarə heyəti 1919-cu ilin sentyabrında 
Azərbaycan Respublikası Nazirlər Şurasına Vedibasar əhalisinin 1918-ci ilin axır 
                                                          
75 Q. Mədətov. Göstərilən əsəri, s. 55. 
76 Tabor – batalyon (türk). 
77 “Açıq söz” qəzeti. 13 mart 1992. 
78 Azərbaycan Respublikası MDƏYTA,  f. 970, siy. 1, iş 15, v. 9. 
79 Yenə orada. 
80 Yenə orada. 
81 Azərbaycan Respublikası SPİH MDA, f. 277, siy. 2, iş 57, v. 2. 
39 
 
dövrü haqqında yazırdı: “Onlarla kənd yandırıldı və qılıncdan keçirildi, adın və 
uşaqlara da rəhm edilmirdi. Keçən ilin (yəni 1918-ci ilin) sonunda Vedibasar 
rayonunun əhalisi tamamilə məhv edilməkdən xilas olmaq üçün birləşərək 
ermənilərə silahla cavab verməyə başladılar. Dinc əkinçilər nəinki erməni qoşun 
hissələrinə qalib gəldilər, həm də hücuma keçdilər və bir müddət Ermənistanın 
paytaxtı təhlükə qarşısında qaldı”
82
. 
Tarixi fakt baxımından bu hadisələr çox şeydən xəbər verir. Erməni 
quldur dəstələrinin Araz-Türk Respublikası hüdudlarına fasiləsiz hücumlarını 
daşnak paytaxtının coğrafi yaxınlığı da şərtləndirirdi, “buradan quberniyanın 
(ərazisi erməni işğalının ilk qurbanı olan İrəvan quberniyası nəzərdə tutulur – A.H) 
hər yerinə cəza dəstələri göndərilirdi”
83
 . Lakin respublika əhalisinin öz 
müstəqilliyini qorumaq əzmi o qədər böyük idi ki, doğma ocaq və torpaqlarını 
müdafiə edən könüllü dəstələr  işğalçıları təkcə darmadağın etmir, həm də İrəvanın  
özünü qorxuya salırdı. Lakin Araz-Türk Respublikasının höküməti öz qarşısına 
daşnaklardan fərqli olaraq qonşu torpaqları zəbt etmək vəzifəsini qoymamışdı. 
Araz-Türk Respublikasının Azərbaycan Respublikası və 1918-ci ilin 
dekabrında elan edilmiş Cənub-Qərbi Qafqaz Demokratik respublikası ilə qarşılıqlı 
münasibəti də maraq doğurur. Lap əvvəldən hökümət və parlament səviyyəsində 
əlaqələr yaratmağa başlayan ADR ilə münasibətlər xüsusilə dostcasına idi. 
Məsələn, Azərbaycan Parlamentinin 7 dekabr 1918-ci il tarixli təntənəli 
iclasında Araz-Türk hökümətinin sədri P. Əliyev də iştirak edirdi. O, diplomatik 
nümayəndələrin lojasında polkovnik Kokerel, Bakıdakı İran general-konsulu M. 
Səüdəl-Vəzara, İran maliyyə agenti Vəkil-əl-Mülk, Dağlılar hökümətinin 
nümayəndəsi A. Çermoyev, Dağlılar Respublikasının diplomatik nümayəndəsi A. 
Qantəmirov və Gürcüstan Respublikasının diplomatik nümayəndəsi İ. N. 
Karsivadze ilə yanaşı oturmuşdu. 
Araz-Türk Respublikasının əhalisi Azərbaycan Parlamentinin açılışı 
haqqında xəbəri böyük ruh yüksəkliyi ilə qarşıladı. O günlərdə özlərinin 
səlahiyyətli  müvəkkili A. Hacıyevin imzası ilə Ordubad rayonunun əhalisi 
Azərbaycan Parlamentinə təbrik teleqramı göndərmiş, qarşıdakı çətin işdə ona 
müvəfəqiyyət arzulamış, onun “Qafqaz müsəlmanlarının arzularını doğruldacağına, 
öz fəaliyyəti ilə bizim də müstəqil yaşamağa layiq və öz taleyimizi həll etmək və 
hüquqlarımızı müdafiə etmək iqtidarında olduğumuzu bütün dünyaya sübut 
edəcəyinə” əmin olduqlarını bildirirdilər
84
. Diqqətəlayiqdir ki, ordubadlılar bu 
Parlamenti “öz parlamenti” adlandırır və məlumat verirdilər ki, “onun yaradıcı 
işinə hər cür yardım etməyə hazırdırlar”
85
 . 
                                                          
82 Yenə orada. Iş 48, v. 64 – 64 arx. 
83 Yenə orada, v. 64. 
84 “Azərbaycan” qəzeti, 10 dekabr 1918. 
85 Yenə orada. 
40 
 
Lakin aydındır ki, o dövrdə Araz-Türk Respublikası əhalisinin gözlədiyi 
köməyi ADR ona göstərə bilmirdi. Buna görə də Cənub-Qərbi Qafqaz  Demokratik 
Respublikasının yarandığı ilk gündən Araz-Türk Respublikasının ərazisi formal 
olaraq onun tərkibinə daxil edildi. Düşünmək olar ki, Cənub-Qərbi Qafqaz 
Demokratik Respublikasının yaranması ilə Araz-Türk Respublikasının  
mövcudluğuna son qoyulacaq, lakin bu respublika CQQDR-na qədər də, onunla 
paralel də, ta 1919-cu ilin iyununa qədər – CQQDR öz fəaliyyətini dayandırdıqdan 
sonra da mövcud idi. Tarixi sənədlərdə bu qeyri-adi vəziyyət Azərbaycan 
Respublikası hərbi attaşesinin Azərbaycan Ordusunun Baş ştabına yazdığı raportda 
belə izah edilir: “Naxçıvan və Şərur qəzalarına gəldikdə isə, onların Cənub-Qərbi 
Respublikanın ərazisinə daxil edilməsi bu qəzaların Azərbaycana faktiki 
mənsubluğunun qeyri-müəyyənliyi ilə izah olunur. Çünki bu qəzalar, məlumdur ki, 
Araz Respublikasını təşkil edirdi və indiyə qədər müəyyən hakimiyyəti yoxdur”
86
 
Cənub-Qərbi Qafqaz Demokratik Respublikasının tərkibinə daxil olma 
formal xarakter daşıyırdı, çünki ancaq Qars Respublikasının elan edilməsi aktında 
öz əksini tapmışdı, faktiki olaraq isə Araz-Türk Respublikası müsütəqil mövcud 
olan Respublika idi. 
1918-ci ilin dekabrında Ermənistan Respublikası Araz-Türk 
Respublikasına  qarşı geniş miqyaslı təcavüzə başladı. Yanvarın 3-də 
“Azərbaycan” qəzeti yazırdı: “Daxili İşlər Nazirliyi dekabrın 28-də Cəbrayıldan 
belə bir teleqram almışdır: İrəvandan gələn 25 minlik erməni qoşunları Sədərək 
kəndindən keçərək 8 müsəlman kəndini mühasirə edərək silahları almışlar. 
Naxçıvan və Şərurun sakinləri İrana keçməyə hazırlaşırlar. Arazı keçərkən 200-dən 
çox adam həlak olmuşdur. Zəngəzur erməniləri bizə hücum etmişlər, hazırda güclü 
atışma gedir, hara müraciət ediriksə, kömək yoxdur”. 
Azərbaycan Parlamentinin 1919-cu il yanvarın 8-də çağırılan 7-ci 
iclasında Həsən bəy Ağayev İrəvan quberniyası əhalisinin nümayəndələrinin 
ərizəsini oxudu. Bu ərazini Araz-Türk  Respublikası Parlamentinin üzvləri – 
Teymur bəy Makinski, R. İsmayılov,  A. Makinski,  A. Şeyxülislamov,  M. 
Məhərrəmov,  P. Bayrambəyov,  Y. Tahirov,  A. Sultanov imzalamışdılar. Həmin 
ərizədə deyilirdi: “Erməni qoşun hissələri bütün Sürməli qəzası və İrəvan, 
Eçmiədzin və Şərur qəzalarının müsəlmanlar yaşayan hissəsini tutmuşlar və 
Naxçıvana sarı hərəkət edirlər. Bu zaman dinc əhalinin bir hissəsi qılıncdan 
keçirilir, bir hissəsi isə öz kəndlərindən qovulur və dağlardan keçərək İrana 
qaçmaq məcburiyyətindədir, bu isə labüd ölüm deməkdir”
87
. Bu faciələri faktları 
kədərlə qarşılayan Azərbaycan Parlamenti hökümətə təklif etdi: “sərəncamında 
olan bütün tədbirləri görsün ki, bütün bu bədbəxtliklərin qarşısı alınsın”
88
. 
                                                          
86Azərbaycan Respublikası SPİH, f. 227, siy. 2, iş 34, v. 3. V. 21 – 22.  
87 Azərbaycan Respublikası MDƏYTA, f. 895, siy, 1, iş 13, v. 21 – 22. 
88 Yenə orada, v. 23. 
41 
 
Araz-Türk Respublikasının özündə də təcili tədbirlər görülürdü. O 
günlərdə könüllü xalq dəstələri – taborlar yaradılırdı. Həmin taborlara aşağıdakı 
şəxslər komandanlıq edirdilər: Nehrəm taboru – Kəlbə Muxtar, Cəhri – Kəlbə 
Kərim, Qulu bəy, Dəzin – Məmmədrza bəy, şəhər – Hüseyn Əliyev, Ordubad – 
İbrahim Xəlil Axundov. Yengicalilər və karkerlilərin könüllü dəstələrinin başında 
isə Məşədi Ələsgər ağa və Möhsün Camalov dururdular. Könüllülər öz atları, silah 
və ərzaqları ilə döyüşlərdə iştirak edirdilər. Diyarın bütün əhalisi onlara hər cür 
kömək göstərirdi
89
. 
Həsən Şahverdi oğlunun taboru və Kəlbalı xanın komandir olduğu 
Naxçıvan dəstələri təcavüzkara güclü müqavimət göstərirdilər. Polkovnik 
Doluxanovun komandanlığı altında erməni qoşunları Sədərək, Dəmirçi və Şərura 
hücuma başlayanda Sədərək  taboru bu yerləri müdafiə edirdi. Döyüşün qızğın 
yerində Kəlbalı xanın dəstəsi şərurluların köməyinə gəldi. Vəlidağ yanındakı döyüş 
Araz-Türk Respublikası könüllülərinin tam qələbəsi  ilə bitdi. Düşmən darmadağın 
edildi. Sədərəyin əhalisi erməni təcavüzkarlarından azad edildi. 
1919-cu il yanvarın əvvəllərində daşnak hökümətinin xahişi ilə Naxçıvan 
ingilislər tərəfindən işğal edildi
90
. İngilislər Əmir bəy hökümətinə qarşı yaxşı 
münasibət bəsləmir, bu höküməti Gürcüstanın və onun tərəfdarlarının əlaltısı hesab 
edirdilər. Naxçıvanın sonrakı taleyi haqqında daşnak höküməti ilə danışıqlar 
aparan ingilis komandanlığı, eyni zamanda Cəfərqulu xanla yaxınlaşırdılar. 
Cəfərqulu xan özünüidarəyə can atmağı ilə ingilislərin rəğbətini qazanmışdı, çünki 
bu, regionun Böyük Britaniyanın hakimiyyəti altına keçməsini asanlaşdıra bilərdi. 
Bu məqsədlə də Naxçıvana mayor Gibbonun başçılıq etdiyi Böyük 
Britaniya nümayəndələrinin bir qrupu gəldi. Mayor Gibbon öz gəlişinin səbəbini 
Əmir bəyə qaçqınlar məsələsini həll etmək kimi elan etdi
91
. Lakin həqiqətdə onun 
gəlişinin əsas məqsədi iqtisadi və siyasi vəziyyətlə tanış olmaq, Araz-Türk 
Respublikasının hərbi hissələrinin tərkibi və silahlanmasını, həm də türklərin bu 
respublika hökümətinə təsirinin dərəcəsini aydınlaşdırmaq idi. 
Naxçıvan ərazisində ingilis general-qubernatorluğu elan edildiyi gün 
respublikanın daxili vəziyyətinin sabitliyi ciddi sürətdə pozulmuşdu. Cəfərqulu 
xanın tərəfdarlarının törətdikləri fitnə-fəsadlar öz bəhrəsini verirdi. Naxçıvan 
əhalisini erməni təcavüzündən layiqincə qoruya bilməyən Əmir bəy hökümətinin 
zəifliyi də buna imkan yaradırdı. Cəfərqulu xan və onun ətrafındakılar daşnakların 
“müvəqqəti” qələbələrindən bacarıqla istifadə etdilər. Məsələn, ermənilər Kəmərli 
kəndinə hücum edərkən və Naxçıvan əhalisi çaxnaşmaya düşərək şəhərdən qaçmaq 
istərkən Kəlbalı xan çox az müddətdə 400 nəfərdən ibarət döyüşkən bir dəstə 
topladı və şərurluların köməyinə tələsərək, erməniləri darmadağın etdi. 
                                                          
89 A. Əliyev. Göstərilən əsəri, s. 7. 
90 Очерки истории коммунистических организаций Закафказья. Тбилиси, 1967, ч. 1, с. 426. 
91 Azərbaycan Respublikası MDƏYTA, f. 894, siy. 2, iş 95, v. 14. 
42 
 
Bütün bu hadisələrin nəticəsində Əmir bəy höküməti süquta uğradı, 
Naxçıvanda Cəfərqulu xan, Kəlbalı xan və Kərim xan başda olmaqla yeni hökümət 
təşkil edildi
92
 . Bu hökümət demokratik prinsipləri bir kənara ataraq iri feodal 
əyanlarını müdafiə edən kəskin mövqe tutdu. Kəlbalı xan respublika silahlı 
dəstələrinin komandanı oldu. Hakimiyyət başına gələn Cəfərqulu xan öz 
nümayəndələrini Təbrizə, fars olan vəliəhd şahzadənin yanına göndərərək 
Naxçıvanın İrana birləşdirilməsini rəsmi sürətdə xahiş etdi. Şahzadə bu haqda 
Tehrana məlumat verdi, lakin eyni zamanda iki şahzadə və iki ermənidən ibarət 
nümayəndə heyətinin İrəvana səfərini təşkil etdi ki, erməni hökümətinin mövqeyini 
müəyyənləşdirsin. 
Son vaxtlara qədər ta Culfayadək olan bütün ərazini özlərininki hesab 
edən ermənilər Gürcüstan Respublikası ilə müharibədən, Şərurdakı 
məğlubiyyətdən və Naxçıvanda ingilis general-qubernatorluğu elan edildikdən 
sonra demək olar ki, buna razı idilər. Lakin hələ ki, ingilislər Naxçıvanda idilər, 
onun İrana verilməsi haqda  söhbət də ola bilməzdi. 
Naxçıvanda demokratik qüvvələrin məğlubiyyəti ADR dövlətini ciddi 
sürətdə narahat edirdi. 1919-cu il yanvarın axırlarında yerli əhalinin ehtiyacları ilə 
tanış olmaq məqsədilə o, İrəvan quberniyası müsəlmanlarının həmyerlilər 
cəmiyyətinin nümayəndəsi Mirabbas Mirbağırovu Araz-Türk Respublikasına 
göndərdi. ADR Hərbi Nazirliyinin Araz-Türk Respublikasına kömək üçün 
göndərilən 12 zabiti də (onların tərkibində yəqin ki, polkovnik Kuquşov da) 
Gəncədə Mirbağırova qoşuldular
93
. 
Sonralar Mirbağırov yazırdı ki, Arazı keçdikdən sonra əhalinin onları 
qarçılamağa gələn nümayəndələrini və hazırlanmış atları gördülər. Ordubadda 
ADR elçilərini ruh yüksəkliyi ilə qarşıladı, onlar burada öz səfərlərinin məqsədləri 
və ADR-in yaranma tarixi haqqında məlumat verdilər. Mirbağırov xəbər verir ki, 
Ordubad Milli Şura, İcra Komitəsi və “Naxçıvandan təyin edilmiş”
94
 komendant 
tərəfindən idarə edilir. Milli Şura Ordubad qəzasının Azərbaycana birləşmək 
arzusu haqqında protokolu Mirbağırova təqdim etdi. Beş gündən sonra ADR 
elçiləri Culfaya, oradan da qatarla Naxçıvana yola düşdülər. Bakıdan 
Naxçıvanadək olan yola 24 gün vaxt sərf olundu. 
ADR elçiləri Naxçıvanda da təntənə ilə qarşılandılar. Bağırov respublika 
rəhbərliyinə məlumat verdi ki, Azərbaycan höküməti naxçıvanlılara kömək 
göstərməyə hazırdır. Bu məqsədlə də Azərbaycan höküməti buraya bir milyon 
manat pul göndərmişdir, pulu gətirən Paşa Bayramov və Yusif bəy Qazıyev 
müvəqqəti olaraq Tiflisdə ləngimişlər. 
                                                          
92 Azərbaycan Respublikası MDƏYTA, f. 894, siy. 2, iş 95, v. 9 – 10. 
93 Yenə orada, iş 81, v. 8. 
94 Azərbaycan Respublikası MDƏYTA, f. 894, siy, 10, iş 178, v. 2. 
43 
 
Fevralın 22-də Bağırov və zabitlər ingilis general-qubernatorunun 
qəbulunda oldular, Cəfərqulu xan da oğlu ilə burada idi. General-qubernator elan 
etdi ki, bu ərazi hələ ki, Azərbaycanın bir hissəsi deyildir və “məlum deyil ki, 
kimin olacaq”. Onun dediyinə görə Azərbaycan hökümətinin öz adamlarını ingilis 
general-qubernatorluğuna göndərmək hüququ yox idi, lakin gələnləri öz qonağı 
hesab edir. 
O vaxt ingilis general-qubernatoru Cəfərqulu xana təklif etmişdi ki, iki 
məsələni həll etsin: birincisi, Osmanlı imperiyasının ərazisindən köçürülmüş 
ermənilərin yenidən Naxçıvana və kəndlərinə qayıtmasına icazə verilsin. İkincisi, 
daşnak Ermənistanı üçün Şərurdan min pud buğda buraxılsın. ADR elçiləri ilə 
məsləhətləşdikdən sonra Cəfərqulu xan cavab verdi  ki, birinci məsələ mühacirət 
məsələsi kimi Paris sülh konfransında həll olunana qədər təxirə salınmalıdır; 
“buğdanı isə yerli əhalinin ehtiyacı olduğu şəkər və neftə dəyişmək olar”
95
. 
1919-cu il fevralın 23-də Azərbaycan nümayəndəsi və zabitləri Araz-Türk 
Respublikası hökümət üzvlərinin iştirakı ilə məsciddə keçirilən iclasda oldular. 
İclas keçirilən yerə çoxlu adam toplanmışdı və onlar ADR nümayəndələrini gur 
alqışlarla qarşılayıb yekdilliklə Azərbaycanın tərkibində olmaq arzularını 
bildirdilər. Yenidən Bakıdan Naxçıvana məmurlar göndərilməsi barədə xahiş 
edildi. 
O gün Naxçıvanda daha bir əlamətdar hadisə baş verdi. Cəfərqulu xanın 
höküməti istefa verdi, görünür ki, bu hökümət Azərbaycana birləşməyin əleyhinə 
çıxış edirdi. Bağırov öz məlumatlarında dəfələrlə köhnə höküməti – “diktatura 
höküməti”, onun tərəfdarlarını isə - “diktatura tərəfdarları” adlandırmışdı
96
. Onun 
dediyinə görə Naxçıvan əsgərlərinin ADR-ə xüsusi rəğbətləri var idi. “Hansısa 
gizli təşkilat tərəfindən küçələrdə Azərbaycana birləşməyi şağıran bəyannamələr 
yapışdırılmışdı və diktatura tərəfdarlarından kimsə bunları qoparmaq istədikdə, 
əsgərlər mane oldular”
97
. Müsavat partiyasının naxçıvanlı üzvləri də Azərbaycanın 
ağuşuna qayıtmağın ardıcıl tərəfdarları kimi çıxış edirdilər. 
1919-cu ilin fevralın 25-də Naxçıvan məscidindəki iclas davam edirdi. 
Əmir bəy Cəfərqulu xan höküməti əleyhinə çıxış etmək arzusunda olan nüfuzlu 
tərəfdarlarını ətrafına yığmağa nail olmuşdu. 
Naxçıvanda hakimiyyətin sonrakı taleyi Cəfərqulu xanın iqamətgahında 
da həll olunurdu. İngilis general-qubernatoru öz müşayiətçiləri ilə ADR-in 
nümayəndə heyəti buraya toplanmışdı. Böyük Britaniyanın Qafqaz xalqlarının öz 
müqəddəratını təyin etməsinə münasibəti ilə, ingilis hökümətinin Azərbaycan 
hökümətini tanıması ilə bağlı məsələlərin müzakirəsi zamanı ingilis general-
qubernatoru əmin edirdi ki, o buraya daxili işlərə qarışmaq üçün deyil, sakitliyi 
                                                          
95 Azərbaycan Respublikası MDƏYTA, f. 894, siy, 2, iş 81, v. 9. 
96 Azərbaycan Respublikası MDƏYTA, f. 894, siy, 2, iş 81, v. 9. 
97 Yenə orada, siy. 10, iş 178, v. 8 – 9. 
44 
 
bərpa etmək və qorumaq üçün gəlmişdir. Görüşün sonunda M. Bağırov Kəlbalı 
xanın əlindən tutaraq dedi: “Öz qeyrət və düzlüyünə görə Kəlbalı xan xalqın 
sevimlisidir. Bizim səmimi və sevimli yoldaşımızdır. O bizimlə işləyəcəkdir və 
onu heç kim işdən uzaqlaşdıra bilməz”
98
  
ADR nümayəndələri Cəfərqulu xanın tərəfdarları və əleyhdarları arasında 
qızışan ehtirasları söndürməyə nail oldular. Onlar məclisi sakitləşdirərək elan 
etdilər ki, ADR nümayəndələri kimi mövcud höküməti tanıyırlar və onunla əlaqədə 
işləyəcəklər. Bəyanat sürəkli alqışlarla qarşılandı, sonra isə buradakılar ADR 
hökümətindən yenidən xahiş etdilər ki, öz məmurlarını göndərsin. İştirakçılardan 
birinin təklifi ilə rəsmi akt tərtib edildi, bu akt Naxçıvana könüllü sürətdə ADR-ə 
birləşməsi haqqında idi. Mətnin tam hazırlanması üçün komissiya seçildi. M. 
Bağırov və polkovnik Kuquşov da bu komissiyaya daxil oldular. Akt siyasi, hərbi, 
iqtisadi, maddi və mədəni məsələlərə aid bəndlərdən ibarət idi. Akt hökümət 
üzvləri, Milli Şura üzvləri və əhalinin nümayəndələri tərəfindən imzalanmış, 
hökümət möhürü ilə təsdiq edilmişdi. Naxçıvandan iki nəfər və Şərur, Zəngibasar, 
Vedibasaın hər birindən bir nəfərdən ibarət nümayəndə heyətinə təqdim 
olunmuşdu ki, onlar bu aktı Bakıya çtdırıb  F. X. Xoyskiyə və H. Ağayevə verməli 
idilər. 
Azərbaycan Ordusunun Naxçıvanda qalan zabitləri Böyük Vedidə, Şərur, 
Naxçıvan və Ordubadda 30 piyada rotasının, bir batareya üçün komandanın, 400 
nəfərə qədər süvari dəstəsinin, pulemyotçu dəstəsinin və Naxçıvanda tədris 
komandasının yaranmasında iştirak etdilər. Azərbaycan nümayəndə heyətinin 
tərkibində gələn polkovnik respublikanın hərbi ehtiyacları haqqında ADR hərbi 
nazirliyinə ətraflı məruzə yazmışdı ki, bu məruzə də M. Bağırov vasitəsilə 
göndərilmişdi. 
Araz-Türk Respublikasına səyahətdən M. Bağırov maraqlı nəticələr əldə 
etmiş və bu nəticələri əvvəlcə yerlilər cəmiyyətinin diqqətinə çatdırmış, sonra isə 
Azərbaycan Nazirlər Şurasında baxılması üçün təqdim etmişdi: 
1. Bu diyarı idarə etmək üçün müttəfiqlərin, İranın, Ermənistanın təsiri ilə 
mübarizə aparmaq qabiliyyətinə malik və xanlara, sahibkarlara rəğbəti olmayan, 
başqalarının təsiri altına düşməyən, müəyyən bir siyasi inadla yeridə bilən, mərd, 
qətiyyətli adam olan və rüşvətə meyl etməyən azərbaycanlı general-qubernatorun 
təyin olunması zəruridir. 
2. Yuxarıda göstərilən keyfiyyətlərə malik bir adamı hərbi nazirin 
nümayəndəsi təyin etmək zəruridir. 
3. Mülki və məhkəmə idarələrini idarə etmək üçün baş məmurlar mütləq 
azərbaycanlılar təyin olunmalıdırlar. 
                                                          
98 Yenə orada. 
45 
 
4. Yerli hərbi işin təşkili üçün əvvəl göndərilənlərin az olduğunu 
nəzərə alaraq başçıları istedadlı polkovnik olmaqla daha bir dəstə zabit göndərmək 
lazımdır. 
Naxçıvan və Şərur Azərbaycanın ucqarlarını təşkil edir və məhsuldar 
torpağa, bol məhsula, duza və digər faydalı maddələrə malik bərəkətli diyardır və 
daima müttəfiqlərin (Antanta ölkələri nəzərdə tutulur – A.H), fars və erməni 
diplomatiyasının mahir siyasətinə məruz qalaraq Azərbaycan Respublikası 
tərəfindən təminata ehtiyac duyur, yarım milyondan çox adam bunu arzulayır...”
99
. 
Azərbaycan höküməti və hərbi idarə M. Bağırovun gətirdiyi materialları 
diqqətlə öyrəndilər və onun nəticələrini nəzərə aldılar. Beləliklə, Mirabbas 
Bağırovun Araz-Türk Respublikasındakı missiyası müvəffəqiyətlə başa çatdı. 
ADR-in nümayəndəsi kimi o, demokratik Azərbaycanın tərkibində olmaq arzusunu 
səmimiliklə ifadə edən əhali tərəfindən şadlıqla qarşılandı. Bizə görə, bu missiya 
Araz-Türk Respublikası və ADR arasında yeni mərhələnin başlanmasını göstərirdi. 
Bu mərhələnin mahiyyəti ondan ibarət idi ki, Azərbaycan höküməti Naxçıvanın 
problemləri ilə sistematik məşğul olmağa başladı.              
ADR-in yardımına arxalanan Naxçıvan höküməti həm öz əhalisinin, həm 
də keçmiş İrəvan quberniyasında yaşayan azərbaycanlıların hüququnu fəal 
müdafiəyə başladı. 
1919-cu il fevralın 26-da Naxçıvan mütəsərrafı Cəfərqulu xan və 
Naxçıvan Müsəlman Milli Şurasının digər üzvləri Naxçıvan-Şərur diyarının ingilis 
general-qubernatoruna məktub göndərdilər. Məktubda İrəvan quberniyasının, o 
cümlədən “yaşadığımız torpaqların”,  müsəlmanların razılıq və arzusunun əksinə 
olaraq Ararat Respublikasına verilməsinə etiraz edirdilər. Maraqlıdır ki, sənəddə 
Araz-Türk Respublikası əhalisinin “bütün dünyanın və bütün mədəni qüvvələrin 
azad həyat, xalqların öz müqəddəratını həll etmək hüququ haqqında qışqırdıqları 
bir vaxtda azərbaycanlılar bizdən heç bir cəhətdən üstün olmayan, əksinə bir çox 
hallarda bizdən geri qalan ermənilərin qulu ola bilməzlər” fikrinə gəlməsi faktı və 
səbəbləri öz əksini tapmışdır
100
. 
Belə fakt və səbəblərdən bunlar göstərilmişdi: 1. “Hazırda özünün ən 
yüksək zirvəsinə çatan erməni-müsəlman qan düşmənçiliyi; 2. a) ermənilərin bir 
millət kimi keçmişi ilə tanınması; b) bu müharibə üçün özünün öz şovinizmi və 
digər milli xüsusiyyətlərilə cəzalandırılması; c) mədəni cəhətdən o qədər də inkişaf 
etməyən, ədalət və bərabərliyin əsas prinsipləri ilə öz millətini və digər milləti 
idarə etməyi bacarmayan bir element olduğunu dərk etməsi; 3) türklər getdikdən 
sonra   Ermənistan Respublikasının ərazisində qalan müsəlmanlara qarşı onların 
(ermənilərin) hərəkəti və sübuta yetirilmiş qəddar münasibətləri; 4) məhz indi ki, 
                                                          
99 Azərbaycan Respublikası MDƏYTA, f. 894, siy. 2, iş 81, v. 11 – 12. Mütəsərraf – inzibati-ərazi 
vahidinin adətən sancağın hakimi (türk). 
100 Azərbaycan Respublikası SPİH MDA, f.277, siy, 2, iş 57, v. 2. 
46 
 
bütün dünyanın silahı yerə qoyduğu bir vaxtda ancaq müsəlmanlar yaşayan 
torpaqların onlar tərəfindən tutulması”
101
. 
Diyarın demək olar ki, bütün dünyadan təcrid edilən, üç tərəfdən də 
ermənilərlə mühasirəyə alınan, Azərbaycan Respublikasının yardımına ümidini 
itirmiş müsəlmanlar xarici aləmlə əlaqəni ancaq İran vasitəsilə saxlaya bilərdilər. 
Təbiidir ki, bu şəraitdə İrana birləşmək az ziyanlı iş hesab edilirdi və bu meyl 
getdikcə artırdı. “Hazırda erməni zorakılığına və ümumiyyətlə, qarışıqlığa son 
qoymuş ingilis qüvvələrinin gəlməsi ilə əlaqədar biz Azərbaycan Respublikası 
höküməti ilə əlaqə saxlaya bilmişik. Bu hökümət bizi və bizim diyarı öz 
respublikasının ayrılmaz hissəsi hesab edir. Və biz mənəvi cəhətdən birinci 
qərarımızı dəyişməyə borcluyuq, çünki Zaqafqaziyanın digər quberniyaları kimi 
İrəvan quberniyasının da müsəlmanlarını Azərbaycan Respublikası ilə təbiət və 
həyat özü birləşdirir: həyat tərzi, ədəbiyyat, dil, el adətləri, mədəniyyət... bütün 
bunlar burada da, orada da eynidir. Hələ müharibəyə qədər də Bakı və Yelizavetpol 
bizim mədəniyyətimizin, təfəkkürümüzün mərkəzi hesab olunurdu və demək olar 
ki, Zaqafqaziyadakı müsəlman kütlələrinin başında dururdular”. 
Yuxarıda deyilənləri, həmçinin üstündən sükutla keçməli olduğumuz bir 
çox mətləbləri nəzərə alaraq Sizin general-qubernatorluğun ərazisinin idarə heyəti 
Sürməli və İrəvan, Eçmiədzin qəzalarının müsəlman hissələrinin nümayəndələri ilə 
birlikdə bu il fevralın 25-də qərara aldılar: “İndi yaşayan və gələcəkdə yaşayacaq 
nəsillərimizin səadəti naminə Azərbaycan Respublikasına birləşmək”
102
. 
Erməni nizami qoşununun hücumu ilə əlaqədar Naxçıvan, Şərur və 
Ordubadın əhalisinin xeyli hissəsi Tiflisdə çıxılmaz vəziyyətə düşdülər. Bunların 
əsas hissəsini Türkiyə ilə olan razılığa əsasən təhsil almaq üçün, o cümlədən hərbi 
zabit məktəblərində oxumaq üçün İstanbula göndərilmiş tələbə və şagirdlər təşkil 
edirdi. Onlar hamısı Tiflisdə vəsaitsiz qalmışdılar, doğma yerlərə də qayıtmağa 
qorxurdular. 
Cəfərqulu xan 1919-cu il martın 14-də Gürcüstan höküməti yanında 
Azərbaycan Respublikasının nümayəndəsi Məmməd Yusif Cəfərova yazırdı: 
“Bizim diyarın rəsmi olaraq Azərbaycan Respublikasına birləşməsi mənə haqq 
verir ki, respublikamızın nümayəndəsi kimi Sizdən xahiş edim yuxarıda adı çəkilən 
şəxslərin vəziyyətini başa düşərək, əlbəttə, ingilislərin arasından keçən yolu 
təhlükəsizləşdirdikdən sonra vətənə göndərəsininz; Sizin vəsadətinizlə ingilislər 
onları elə öz əsgərləri tərəfindən qorunan qatarla buraya gətirə bilərlər. İngilis 
zabitləri vasitəsilə mən Sizə naxçıvanlıların adına yazılmış məktublar olan zərf 
göndərir və xahiş edirəm ki, bu məktubların lazımi adamlara çatdırılması üçün 
                                                          
101 Azərbaycan Respublikası SPİH MDA, f.277, siy, 2, iş 57, v. 2. 
102 Yenə oarada, v. 2 arx. 
47 
 
göstəriş verəsiniz; icazə verin narahat etdiyim üçün Sizə ürəkdən minnətdarlıq 
edim”
103
. 
Cəfərqulu xan  M.Y. Cəfərova şikayət edirdi ki, hazırda Naxçıvan və 
Şərur qəzalarında toplanan İrəvan quberniyası müsəlmanlarını Allah da, daha yaxşı 
şəraitdə yaşayan və görünür ki, bizdə burada soyuqdan, aclıqdan qorunmaq üçün 
heç bir köməyi olmadığından həlak olan minlərlə adamların ölümündən narahatlıq 
keçirməyən qardaşlar – müsəlmanlar da unutmuşlar. Sayı artıq 100 minə çatan 
bədbəxt qaçqınların vəziyyətinin insanı sarsıdan və ürək parçalayan səhnəsi və 
şəkli heç bir təsvirə gəlmir. Əgər Azərbaycan hökümətinə də olmasa, biz kimə 
müraciət etməliyik... Çox hörmətli Məmməd Yusif, Sizi əmin edirəm ki, əgər yaxın 
vaxtlarda sizin köməyininz gəlməsə və Azərbaycan höküməti bizim diyara xüsusi 
diqqət yetirməsə yaxın gələcəkdə burada bir müsəlman belə qalmayacaqdır. Bizim 
vəziyyətimizi başa düşməkdən imtina edəcəyinizi bilirəm və xahiş etməyi özümün 
birinci dərəcəli vəzifəsi hesab edirəm. Hökümətimizə xəbər verin ki, diyarımız 
üçün mənəvi və maddi yardım göstərmək zəruridir. Ehtiyaclarımız haqqında ətraflı 
məlumay nümayəndələr vasitəsilə hökümətə çatdırılmışdır
104
.   
Əlbəttə, Naxçıvan mütasərrafının gileyləri başa düşülürdü, bu gileylər 
sona qədər əsaslı deyildi. Azərbaycan höküməti xalqının ermənilərin sakitləşmək 
bilməyən ekspansiya və şovinizminin qurbanı olmuş hissəsinə yardım göstərmək 
üçün mümkün olanı edirdi. Lakin Azərbaycanın bütün cəhdləri ermənilərin və bir 
sıra Qərb ölkələrinin simasında onların tərəfdarlarının müqavimətinə rast gəlirdi. 
1919-cu il fevralında naxçıvana kapitan Lautonun missiyası gəldi, bunun 
əsas məqsədi Araz-Türk Respublikasının ermənilərlə apardığı sülh danışıqların a 
mane olmaq idi. Lauton respublika əhakisinə müraciət edərək bildirdi ki, İrəvan 
qəzasının cənub sərhədlərindən Culfayadək olan ərazidə Azərbaycan inzibati 
idarələri təşkil ediləcəkdir. Lakin artıq martın əvvəlində Lauton Cəfərqulu xana 
məlumat verirdi ki, “Araz vadiləri qanunçuluğu və nizam-intizamı bərqərar etmək 
üçün müvəqqəti olaraq Britaniya hökümətinin idarəsi altına götürülür. Britaniya 
qoşun dəstələri Davalı, Naxçıvan, Culfa və Şahtaxtıda duracaqlar. Göstərilən ərazi 
ilə bağlı bütün məsələlər Britaniya höküməti tərəfindən həll ediləcəkdir və hamı 
sözsüz olaraq onun qərarlarına tabe olmalıdır”
105
. Belə qərarlar Britaniya işğal 
idarələrinin ərazisinin Ermənistana verilməsinə hazırlıq görmək arzusundan irəli 
gəlirdi. 
İngilislər dəmir yolu, telefon-teleqraf  xətləri üzrə nəzarət edirdilər və 
Araz-Türk Respublikası əhalisindən vergi toplanması hüququnu öz əllərinə 
keçirmişdilər. Respublika sakinləri daşnak hökümətinə buğda və digər ərzaqları 
satmalı idilər. Diqqəti cəlb edən faktdır ki, Mir Abbas Bağırovla söhbəti zamanı 
                                                          
103 Azərbaycan Respublikası SPİH MDA, f. 277, siy, 2, iş 57, v. 3. 
104 Yenə orada, v. 4. 
105 Q. Mədətov. Göstərilən əsəri, s. 57. 
48 
 
Naxçıvan general-qubernatoru Şərurdan Ermənistana min pud taxıl buraxılması 
haqqında məsələyə iki dəfə toxunmuşdu
106
. 
Naxçıvandakı  Amerika nümayəndələri isə bu dövrdə ancaq xeyriyyə 
fəaliyyəti ilə məşğul idilər. Amerika missiyası Naxçıvanda 200 uşaq üçün nəzərdə 
tutulan yetimlər evi, 50 yerlik xəstəxana açmışdı və “gələcəkdə Naxçıvanda zavod 
və fabriklər açmağa”
107
 səy göstərəcəyini elan edirdi. 
1919-cu ilin mart-aprelində ADR höküməti Araz-Türk Respublikasına 
kömək göstərilməsində bir sıra addımlar atdı. Regional əlaqəni yaxşılaşdırmaq 
üçün Ağdam – Karyagin (Füzuli) – Naxçıvan poçt-teleqraf xəttinin qaydaya 
salınması və mühafizə edilməsinə diqqət artırıldı. Bu haqda Azərbaycan poçt-
teleqraf dairəsinin müdiri Sirotkinin Gəncə general-qubernatoru  İ. Vəkilova 
göndərdiyi məktub xəbər verir. O, məktubda xahiş edirdi ki, əlaqənin bu 
hissəsindəki poçt-teleqraf idarələrinə silahlı mühafizə dəstələri verilsin
108
. 
1919-cu il martın 3-də Azərbaycan Respublikasının ticarət və sənaye 
naziri  M. Əsədullayev ADR  Nazirlər Şurasına məktubla müraciət edərək 
Naxçıvan bölgəsinin neft məhsulları ilə təmin edilməsini əsaslandırdı. O, İrəvan 
quberniyasının bir hissəsinin və Naxçıvanın ADR ərazisi kimi tanınması ilə 
əlaqədar bunu dövlət zərurəti hesab edirdi. “Bununla bərabər nazirlik belə bir 
vəziyyətlə hesablaşmaya bilməz ki, Cənub-şərqi Azərbaycana dəmir yolu 
Ermənistan Respublikasının ərazisindən keçir. Bu respublika ilə Azərbaycan 
Respublikasının ticarət müqaviləsi yoxdur, buna görə də göstərilən neft 
məhsullarının yad ərazidə müsadirəsinə yol verməmək üçün Ticarət və Sənaye 
Nazirliyi öz ərazisinə, yəni Naxçıvana yük göndərməkdə çətinlik çəkir. Bununla da 
Cənub-Şərqi Azərbaycanın, Həmçinin Azərbayvan Respublikasının dostu Qars 
vilayətinin əhalisi neft aclığı çəkir”
109
. 
M. Əsədullayev vəsadət qaldırdı ki, Azərbaycan höküməti Naxçıvan və 
Ermənistan hüdudlarında azərbaycanlılar yaşayan yerlərlə mal mübadiləsi 
prinsipindən imtina etsin, çünki bu mal mübadiləsi respublikaya xüsusi mənfəət 
gətirmir, lakin həmvətənlərin mənafeyinə toxunur. 
1918-ci ilin martında “Araz respublikaları dəstələrinin rəisi Bəhram xan 
Naxçıvanskinin başçılığı ilə Araz-Türk Respublikasının nümayəndə heyəti Bakıya 
göndərilmişdi. Görkəmli Azərbaycan dramaturqu Hüseyn Cavid də nümayəndə 
heyətinin tərkibində idi. Araz-Türk Respublikasının nümayəndə heyəti  F. X. 
Xoyski və Tomsonla, o cümlədən Naxçıvan məsələsinin Paris sülh konfransında 
müzakirəsinin mümkünlüyü haqqında danışıqlarda iştirak etdi. Danışıqlardan sonra 
Azərbaycan höküməti Araz-Türk Respublikasına polkovnik Kuquşevin başçılığı ilə 
daha 10 zabit göndərdi. Buraya gələn həmin zabitlər hərbi hissələrdə əsgərləri 
                                                          
106 Azərbaycan Respublikası MDƏYTA, f. 894, siy. 10, iş 178, v. 1 – 10. 
107 Yenə orada, siy, 2, iş 81, v. 11. 
108 Azərbaycan Respublikası MDƏYTA, f. 894, siy, 4, iş 65, v. 6. 
109 Yenə orada, siy 1, iş 175, v. 2. 
49 
 
öyrədir, kəşfiyyat işində, sərhəd xətlərinin möhkəmləndirilməsində iştirak edir, 
kəndlərə gedərək  Naxçıvanın demokratik Azərbaycan hökümətinin hakimiyyətinə 
verilməsi üçün təbliğat aparırdılar
110
 . 
Bəhram xandan Araz-Türk Respublikasındakı vəziyyət haqqında qiymətli 
məlumat alan Azərbaycan höküməti Naxçıvan, Şərur, Sürməli, Vedibasar və 
Milistan bölgələrində Teymur bəy Makinski,  R. İsmayılov və doktor Qənizadədən 
ibarət nümayəndə heyəti göndərmək qərarına gəldi. Hökümət nümayəndə heyəti ilə 
birgə bu bölgələrin müsəlman əhalisinin nümayəndələri də (Bağır Rzayev, 
Məhərrəm Əliyev, Əliəşrəf Kazımov, Hüseyn Cavid, Əsəd Manafov, Bəhram xan 
və Əziz xan Naxçıvanskilər) qayıtdılar. 
Nümayəndə heyətinin məqsədi İrəvan quberniyasının erməni qoşunlarının 
təcavüzündən ziyan çəkmiş qaçqınlar və şəxslərin ehtiyacı üçün hökümət 
tərəfindən ayrılmış bir milyon manat pulu oraya çatdırmaq, qaçqınların vəziyyətini 
ətraflı öyrənmək, “onlara yardım etmək üçün görüləcək tədbirlərin” xarakterini 
müəyyən etmək idi. 
Erməni quldur dəstələrinin silahlı hücumlarının arası kəsilmədiyi bir 
vaxtda nümayəndə heyətinin səfəri təhlükəli tədbir idi. Buna görə də Azərbaycan 
Respublikası Nazirlər Şurasının sədri Fətəli xan Xoyski müttəfiq qoşunlarının 
Tiflisdəki komandanı general Tomsona (3 aprel 1919-cu il) yardım üçün müraciət 
etməli oldu. Xoyski generaldan xahiş edirdi ki, nümayəndə heyəti ingilis 
əsgərlərindən ibarət mühafizə və yerlərdə kömək göstərilməsi üçün məltubla təmin 
olunsun
111
. 
ADR sədr-nazirinin bu və ya digər müraciətlərinə Tomson cavab verirdi: 
“Göstərilən rayonlar Britaniya qubernatorunun idarəsi altındadır, həm də bu 
nümayəndə heyətinin hər hansə xeyir gətirəcəyi gözlənilmir”
112
. Tomson məlumat 
verir ki, ADR nümayəndə heyətinə kömək göstərmək mümkün deyildir. Eyni 
zamanda ingilislər Araz-Türk Respublikasına münasibətdə öz niyyətləri haqqında 
da informasiya verirdilər. İlk növbədə onlar “erməni qaçqınlarını” Naxçıvan, 
İrəvan, Kağızman, Olt və digər bölgələrə qaytarmaq istəyirdilər. Bundan sonra 
ingilislər Naxçıvan və Kağızman rayonlarının inzibati idarəsini “doktor Sultanovun 
Qarabağ general-qubernatoru vəzifəsini yerinə yetirdiyi şərtlərin tam eyni olan 
şərtlərlə” Ermənistan Respublikasına verməyi nəzərdə tuturdular. Bu əməliyyatın 
yerinə yetirilməsi Culfadan Olta qədər cənub sərhədinin komandanı olan briqada 
generalı Deviyə həvalə edilmişdi. 
Lakin deyilənlərin sadəcə niyyət olaraq qaldığını yox, həyata keçirildiyini 
göstərən tarixi sənədlər vardır. Belə ki, Araz-Türk Respublikasının sərhəddində 
duran daçnak quldur dəstəsinin rəisinin Ermənistan Respublikası daxili işlər 
                                                          
110 Q. Mədətov. Göstərilən əsəri, s. 59. 
111 Azərbaycan Respublikası SPİH MDA, f. 277, siy, 2, iş 57, v. 5. 
112 Yenə orada, iş 18, v. 8. 
50 
 
nazirinə yazdığı 1919-cu il 10 mart tarixli raportunda deyilirdi: “...Aralıq və Şərur 
qəzasının digər kəndlərinin tutulmasına qarşı Britaniya komandanlığı etiraz etmir. 
Həm də bizim dəstələrə ingilis zabiti komandanlıq edəcəkdir”
113
. 
Araz-Türk    Respublikasındakı ingilis missiyası ermənilərin respublika 
hüdudlarına hücum planına mane olmaq üçün heç bir addım atmırdı. Eyni zamanda 
ingilislər “hökm et və parçala” siyasətini yeridərək erməniləri sürətlə 
silahlandırırdılar. Buna görə də vaxtilə Q. Mədətovun gəldiyi nəticədə dərin bir 
həqiqət vardır. O yazırdı ki, ingilislər bir tərəfdən Naxçıvanın Azərbaycanın bir 
hissəsi olduğunu tanıyır, maliyyə və silah vəd edir, digər tərəfdən isə Naxçıvanın 
daşnak Ermənistanın hakimiyyətinə verilməsi təklifini irəli sürürdülər
114
. 
Şərur hərbi dəstəsinin komandiri Kəlbəli xana yazdığı raportunda 
məlumat verirdi ki, Xanlıqların sakinlərinin öldürülməsi və Baş Noraşen kəndində 
yanğınlar ingilislər tərəfindən törədilmişdir. Həmin kəndlərin sakinləri də bunu 
təsdiq edirdilər. Buna görə də ingilislər yazırdılar: “...Naxçıvan kəndlərinin 
sakinləri ingilislərə inanmır və hətta kobud və sərt münasibət göstərirdilər”. 
Azərbaycanlılar və ermənilər arasındakı münasibətin pisləşməsində 
Ermənistandakı ingilis komandanlığının nümayəndəsi general Asser tərəfindən 
yaradılmış komissiya da az rol oynamamışdı. 
1919-cu ilin mayında Araz-Türk Respublikasının vəziyyəti faciəli idi. 
Britaniya komandanlığının yaxşı münasibəti və rəğbətindən istifadə edən daşnaklar 
Naxçıvanı “böyük Ermənistana” birləşdirmək planını həyata keçirməyə başladılar. 
Q. Xatisov Araz-Türk Respublikası hökümətinə teleqram göndərərək xəbər verirdi 
ki, ingilis komandanlığının razılığı ilə Naxçıvan və Ordubad Ermənistanın 
tərkibinə daxil edilir. Bu dövrdə ingilislər açıq-açığına daşnakları müdafiə edirdilər 
və Britaniya komandanlığının nümayəndələri faktiki olaraq həmişə erməni 
höküməti ilə məsləhətləşirdilər, erməni nümayəndələrinin tərkibinə daxil olur, bu 
nümayəndəliklərin Araz-Türk Respublikasına səfərlərində onları müşayiət 
edirdilər. 
1919-cu il mayın 1-də Naxçıvan Müsəlman Milli Şurası Şərur-Vedibasar 
və Ordubad rayonlarının Ermənistan Respublikasının “inzibati idarəsinə” verilməsi 
haqqında daha bir rəsmi məlumat aldı. Bu məlumatları artıq mayın 2-də Naxçıvana 
gələn Britaniya nümayəndələri göndərirdilər. Elə həmin gün general Devi ilə 
əhalinin nümayəndələri arasında danışıqlar başlandı. Danışıqlar ağır keçirdi. 
Naxçıvan müsəlmanları Ermənistana birləşməkdən qəti imtina etdilər, bunu açıq 
zorakılıq kimi səciyyələndirərək bu məsələnin həllini heç olmasa Paris sülh 
konfransı qutarana qədər təxirə salmağı xahiş edirdilər
115
. 
                                                          
113 Azərbaycan Respublikası SPİH MDA, f. 277, siy. 2, iş 18, v. 8. 
114 Q. Mədətov. Göstərilən əsəri, s. 59. 
115 Azərbaycan Respublikası SPİH MDA, f. 277, siy, 2, iş 57, v. 15. 
51 
 
Britaniyalıların bu rayonları ermənilərə vermək fikrindən dönmədiklərini 
görən naxçıvanlılar bir sıra şərtlər qoydular, bu şərtlərin yerinə yetirilməsi zorla 
ayrılmış vilayətlərin vəziyyətini qismən yüngülləşdirdi. Həmin şərtlər bunlardır: 
“1. General Devi bizə rəsmi kağız versin ki, bizim rayon yalnız müvəqqəti 
olaraq ermənilərə verilmişdir və bu, Sülh konfransının qərarı deyildir. 
2. İnzibati idarələr üzərində güclü və ədalətli nəzarətçi işləyən ingilis 
missiyasına müsəlmanların da daxil olmasına yol verilsin, bu missiyaya Milli Şura 
tərəfindən seçilmiş müsəlman və onun iki köməkçisi daxil edilsin. 
3. Erməni general-qubernatorunun köməkçisi Müsəlman Milli Şurası 
tərəfindən seçilən müsəlman olmalıdır. 
4. Erməni höküməti əhalini tərk-silah etməlidir. 
5. Heç bir müsadirə keçirilməməli, alınmalı hər şey könüllü razılıqla 
alınmalıdır. 
6. Erməni inzibati hakimiyyəti əhali ilə ədəblə rəftar etməli və keçmiş 
ittifaqlar zəminində hər hansı intiqamın alınmasına yol verilməməlidir”
116
. 
Bizə elə gəlir ki, axırıncı şərt daha əlamətdardır, çünki daşnak 
başkəsənlərinin vəhşilikləri guya ermənilərin tarixi əzabları və verdikləri 
qurbanalar üçün intiqam xarakteri daşıyırdı. Dəhşətlisi o idi ki, daşnak  gənclərdə 
digər xalqlara qarşı heyvani nifrəti tərbiyə edən – guya türklərin ermənilərə 
zorakılıq göstərilməsinin təsdiqi – yalan, cinayətkar təxribatdır. Yəqin ki, buna 
əsaslanan general Devi açıq-açığına erməniləri müdafiə edə bilmir və siyasi 
hiyləyə əl atır: o, naxçıvanlıların bütün şərtlərini qəbul edir və hətta onlara bu 
rayonların Ermənistan Respublikasına müvəqqəti olaraq verilməsini təsdiq edən 
rəsmi (?) sənəd verir. 
1919-cu il mayın 3-də ermənilər artıq Naxçıvanda olmalı idilər. Lakin 
onlar mayın 14-dək gecikdilər. Naxçıvan Müsəlman Milli Şurası bu ləngimənin 
səbəblərini başa düşmürdü. Bizə elə gəlir ki, yuxarıda göstərilən şərtlərin qəbul 
edilib-edilməməsi haqqında İrəvanda ciddi mübahisələr gedirdi. 
1919-cu il mayın 14-də səhər general Devi və Ermənistanın baş naziri Q. 
Xatisov Naxçıvana gəldilər. Səhəri gün Müsəlman Milli Şurasının üzvləri və 
əhalinin digər nümayəndələri birgə iclas çağırdılar. 
Iclas keçən salonda general Devini və Xatisovu Naxçıvanın Ermənistana 
verilməsinə qarşı etirazla qarşıladılar. İlk çıxışlardan sonra Xatisov küçəyə çıxdı, 
burada erməni hakimiyyətinə tabe olmaq istəmədiyini və etirazını bildirmək üçün 
dörd mindən çox adam toplanmışdı. Daşnakların başçısı Naxçıvanın müttəfiq 
dövlətlər tərəfindən verildiyinə istinad etmək istərkən birinci sıralarda duran 
əsgərlər dedilər: “Buradakı müsəlmanlara münasibətdə yol verilən zorakılıq 
haqqında bütün dünyaya çığıracaq, mətbuatda çıxış edəcəklər, dünyanın bütün 
müsəlmanlarına çatdıracaqlar ki, onların qardaşlarının arzu və cəhdləri, ümid və 
                                                          
116 Yenə orada, v. 15 – 15 arx. 
52 
 
məqsədləri ilə hesablaşmadan zorakılıq edirlər. Uşaqlarına vəsiyyət edəcəklər ki, 
insanlıq yaşadıqca hər yerdə hər zaman onların babalarına qarşı edilən bu zorakılıq 
barədə danışsınlar və özünü respublika hökümətinin nümayəndəsi hesab edən 
Xatisov bu zorakılıqla razılaşmamalı və bizim əraziyə daxil olmamalı idi”
117
. Bu 
bəyənatlardan sonra binanın qarşısında yığılanlar Xatisovun sözlərini sonadək 
dinləmədən nümayişkaranə çıxıb getdilər. 
Elə həmin gün Xatisov geriyə, İrəvana qayıtdı, Naxçıvanda isə general-
qubernator kimi qatı daşnak Varşamyan qaldı. 
Polkovnik Kuquşevə və digər könüllü zabitlərə bir həftə ərzində 
Naxçıvanı tərk etmək əmri verilmişdi. Bu barədə 1919-cu il mayın 16-da 
Azərbaycanın İrəvandakı nümayəndəsi Təkinski Azərbaycan hökümətinə xəbər 
verirdi: “İngilislərin əmri ilə bizim zabitlər Naxçıvanı tərk etdilər”
118
. 
Bununla yanaşı daşnaklar hiyləgər siyasət yeridərək azərbaycanlı və kürd 
qarşıdurması yaratmağa çalışdılar, kürdlərin bir hissəsi ermənilərə bunda kömək 
edirdi. Məsələn, İrəvan quberniyası və Qars vilayəti kürdlərinə başçılıq edən nəslə 
mənsub Həsən bəy Şəmsəddini ermənilər Kağızman qəzasına rəis təyin etmişdilər. 
Bununla əlaqədar Milli Şuranın sədri Azərbaycan Respublikası Xarici 
İşlər Naziri  M.Y Cəfərova məlumat verirdi: “Baxmayaraq ki, hazırda Naxçıvanda 
erməni mülki qubernatoru və general-qubernatoru vardır, biz hamımız, Naxçıvan 
rayonunun sakinləri öz təşkilatlarımızı dağıtmamışıq və ingilislərin buradan 
getməsini və Zəngəzur qəzasının Azərbaycan qoşunları tərəfindən tutulmasını 
gözləyirik. Azərbaycan bu qəzanı ələ keçirən kimi biz onlarla birləşib elə həmin 
gün ermənilərə təklif edəcəyik ki, öz avadanlıqlarını bizim (...) yığışdırsınlar, əgər 
biz buna sülh ilə nail olmasaq, silaha əl atacağıq, çünki biz özümüzü Azərbaycanın 
ayrılmaz hissəsi hesab edirik və əminik ki, hər hansı səbəbdən hərbi qüvvə ilə 
kömək edə bilməsədə, heç olmasa top, tüfəng və patronla Azərbaycan bizə kömək 
edəcəkdir. Və hətta Azərbaycan bundan imtina etsə, biz bu yolda canımızdan 
keçəsi olsaq belə, müqəddəs vədimizi yerinə yetirəcəyik”
119
. 
Bununla eyni vaxtda Naxçıvan şəhərini və ona yaxın rayonların sakinləri 
ingilig general-qubernatoru və erməni hökümətinə etiraz göndərdilər. Bu barədə 
M. Y. Cəfərova məlumat verilmişdir: “Bizim ümidimiz sizədir, acizanə xahiş 
edirik, bizim etirazlarımızın sürətini alan kimi hər yerdə və bütn qəzetlərdə 
yazasınız və dünyanın bütün hökümətlərinə çatdırasınız. Siz elə fikirləşməyin ki, 
biz erməni hökümətinə tabe olacağıq. Biz, müsəlmanlar indiyə qədər Bakı, Tiflis, 
Azərbaycana dörd nümayəndə göndərmişik. Bu etirazın sürətini bir neçə gün əvvəl 
İrəvandakı Azərbaycan konsuluna göndərmişik ki, Sizə çatdırsın”
120
 . 
                                                          
117 Azərbaycan Respublikası SPİH MDA, f. 277, siy. 2, iş 57, v. 15 arx. 16. 
118 Azərbaycan Respublikası SPİH MDA, f. 277, siy. 2, iş 57, v. 18. 
119 Yenə orada, v. 16. 
120 Azərbaycan Respublikası SPİH MDA, f. 277, siy. 2, iş 57, v. 13. 
53 
 
Etirazda deyilirdi: “Bizə qarşı anadangəlmə nifrəti və şovinizmi 
ucbatından son iki ildə gözlərimiz qarşısında sistematik sürətdə və insafsızcasına 
qardaşlarımızı, qadın və uşaqlarımızı döyməklə, yüzlərlə kəndi yandırmaq, atəşə 
tutmaqla və əmlakını talan etməklə məşğul olan xalq bizi özünə yaxınlaşdırmağa 
və ədalətli hakim hüququ ilə idarə etməyə qadir deyildir. 
Mədəni cəhətdən ermənilər Sizin hökümət səviyyəsindəki 
mədəniyyətədək inkişaf etməmişdir ki, ədalət və bərabərlik prinsipləri əsasında 
maneəsiz bizi idarə etsinlər və burada bizim mənafeyimiz təxminən onlarınkı ilə 
eyni olsun. 
Öz müstəqilliklərini elan etdikləri gündən indiyədək ancaq erməni 
əhalisinin yaşadığı ərazilərində möhkəm və sarsılmaz hakimiyyət qura bilməmiş, 
Ermənistan Respublikasını bürümüş anarxiyanı dəf etməyi bacarmamışlar. Bəs 
onlar müxtəlif, amma psixoloji cəhətdən bərabər millətləri necə idarə edə bilərlər? 
Razılaşın ki, məlum ermənilərə tabe olmaqla biz təkcə özümüzü yox, həm 
də ömrü boyu bizə lənətlər oxuyacaq nəslimizi alçaldılmağa və təhqirə məruz 
qoyuruq və buna görə də əlahəzrət general Devinin bizim Naxçıvan, Şərur və 
Vedibasar rayonlarımızın müvəqqəyti də olda erməni hökümətinin idarəsinə 
verməsinə biz Allah tərəfindən bütün diyarın əhalisinə bəxş edilmiş azadlıq, arzu 
və meyllər üzərində zorakılıq faktı kimi baxırıq. 
Bu barədə bəyanat verərək əlavə edirik ki, ingilis hakimiyyətinə qarşı 
çıxmaq fikrimiz yoxdur, çıxmayacağıq və çıxa da bilmərik, lakin bütün 
varlığımızla, son nəfəsədək hamımız bu cür zorakılığa qarşı öz etirazlarımızı 
bildiririk”
121
. 
Naxçıvanlılar yazırdılar: “Əlahəzrət, özünüz idarə edin, bizim də, sizin də 
tanıdığımız, bizə nifrət edən ermənilərin əlinə verməyin, bizə qarşı anadangəlmə 
nifrətləri ucbatından onlar bizi intiqam almadan idarə edə bilməzlər”
122
. 
1919-cu il mayın 15-də Naxçıvan Müsəlman Milli Şurası etirazı məktubla 
birgə Ermənistan Respublikasının baş naziri Xatisova göndərdi. Məktubda 
deyilirdi: “Müttəfiq dövlətlərin yol verdiyi bu zorakılıqla siz gərək 
razılaşmayaydınız... və sülh konfransı qurtarana qədər bizim rayona daxil 
olmayaydınız...”
123
. Naxçıvanlılar xahiş edirdilər ki, rayonun inzibati idarəsini 
onlara tapşırsınlar, inandırırdılar ki, millətlərarası komitə yaradacaqlar və bu 
komitə birgə idarəetməni həyata keçirəcəkdir. 
Naxçıvan əhalisinin  Q. Xatisova başqa bir etirazında, bu etirazı 
imzalayanların yeddi səhifədən ibarət siyahısı da buraya əlavə edilmişdi, deyilirdi: 
“Biz Naxçıvan rayonunun müsəlmanları cənab ingilis generalı Devinin Naxçıvan, 
Şərur – Ordubad rayonlarının müvəqqəti olaraq Ermənistan Respublikasının 
                                                          
121 Yenə orada, v. 12. 
122 Görünür, etiraz ingilis general-qubernatoru deviyə verilmişdi. 
123 Azərbaycan Respublikası SPİH MDA, f. 277, siy. 2, iş 57, v. 14. 
54 
 
inzibati idarəsinə verilməsi haqqında 3 may 1919-cu il tarixli elanını və ona əlavəni 
oxuduqda bu rayonların müsəlmanlarına edilən açıq zorakılıq faktını gördük və 
ədalətli etirazımızı c. general Tomsona bildirdik. Bu ədalətli etirazımızı 
Ermənistan Respublikasının nümayəndəsi kimi Sizə də bildiririk ki, müttəfiq 
dövlətlərin yol verdikləri, qarçısında müqavimət göstərə bilmədiyimiz bu 
zorakılıqla Siz razılaşmamalı, mübahisəli ərazilər haqqında məsələlərin həll 
ediləcəyi sülh konfransı qurtaranadək həmin rayonlara daxil olmamalı idiniz. 
Bu haqda məlumat verərək acizanə xahiş edirik rayonumuzun inzibati 
idarəsini sülh konfransı qurtaranadək bizə tapşırasınız”
124
 . 
Eyni zamanda naxçıvanlılar öz etirazlarını Azərbaycan Respublikasının 
hökümətinə də göndərdilər. Məlumat alanda ki,  M. Y. Cəfərov bütün sənədləri 
almışdır, naxçıvanlılar çox sevindilər, lakin əlavə olaraq xəbər verdilər ki, 
ermənilər bütün qüvvələrini Naxçıvan yaxınlığında toplamışlar, onlar hər tərəfdən 
mühasirədədirlər və kömək gözləyirlər
125
. 
Araz-Türk Respublikasının zorla ləğv edilməsi cəhdi ADR-i hiddətləndirir 
və narahat edirdi. Artıq 1919-cu il mayın 3-də Azərbaycan Respublikasının 
Ermənistandakı diplomatik nümayəndəsi Təkinski Ermənistan Xarici İşlər Nazirinə 
bəyanat təqdim etdi ki, bu bəyanatda erməni qoşunlarının “Azərbaycanın ayrılmaz 
hissəsi olan Naxçıvana” göndərilməsinə qarşı etiraz ifadı edilirdi
126
. O vaxt 
Təkinski Bakıya belə bir məlumat verirdi: “Bu gün mayın 3-də № 77 ilə mən 
Ermənistan Respublikasının xarici işlər nazirinə bunu (yuxarıda göstərilən etirazı – 
A.H) təqdim etdim. Ümid etmək istərdim ki, Ermənistan respublikasının höküməti 
iki qonşu dövlətin sərhəd məsələsini eyni vaxtda həm silah gücünə və həm də əsas 
vəzifəsi bütün mübahisəli ərazilərin sülh yolu ilə həll edilməsi olan Qafqaz 
konfransındakı nümayəndələri vasitəsilə həll edilməsini mümkün saymayacaqdır.., 
xüsusən də ona görə ki, özünün 4 aprel 1919-cu il tarixli, 1075 № li notasında 
Ermənistan höküməti demişdir: “Ərazi məsələsinin həlli Qafqaz konfransının həll 
edəcəyi bütün məsələlərin ilkin şərti olmalıdır”
127
. 
Mayın 3-də ADR XİN Tiflisdəki nümayəndəsinə teleqram göndərərək 
xahiş edirdi ki, onun adından etiraz rəqdim etsin. 
Mayın 4-də Təkinski məlumat verirdi: “Mayın 7-dək ermənilər hələ 
sərhəddi keçməmişdilər, müsəlmanlar isə Sədərək kəndi yaxınlığında Qurd 
dərəsini pulemyotlarla qoruyurlar”
128
, daha sonra: “mayın 8-də ermənilər hələ 
Qurd dərəsini keçməyiblər, burada hələ (yəqin ki) müsəlmanlar, əgəe ingilislər 
ermənilər tərəfdə çıxış etməsələr, ermənilərə müqavimət göstərmək məqsədilə 
dayanmışlar. Ermənilər Naxçıvanda inzibati idarəni yəyin etdilər, lakin vaxtında 
                                                          
124 Azərbaycan Respublikası MDƏYTA, f. 894, siy. 10, iş 103, v. 16. 
125 Yenə orada, v. 22 – 22 arx. 
126 Azərbaycan Respublikası SPİH MDA, f. 277, siy. 2, iş 57, v. 19. 
127 Azərbaycan Respublikası MDƏYTA, f. 970, siy. 1, iş 56, v. 23 
128 Azərbaycan Respublikası SPİH MDA, f. 276, siy. 2, iş 57, v.11 
55 
 
görülmüş tədbirlər nəticəsində onların aventürası baş tutmadı. 3 may tarixli 
“Кавказское слово” da Naxçıvan dairəsi üzrə əmr dərc edilmişdir. Naxçıvandakı 
hərbi attaşedən heç bir məlumatım yoxdur, əlaqə kəsilib”
129
. 
Beləliklə, ADR hökümətinə məlum idi ki, naxçıvanlılar nəinki erməni 
inzibati idarəsini qəbul etməmiş, həm də əldə silah erməni qoşunları ilə vuruşmağa 
hazırdılar. Bununla əlaqədar olaraq ADR tərəfdən kömək gözləyir və Azərbaycan 
hökümətinin mövqelərini aydınlaşdırmaq istəyirdilər. İrəvandan göndərilmiş şifrəli 
teleqramında Təkinski məlumat verirdi: “Naxçıvanlılar məndən soruşurlar: biz 
neçə hərəkət edək, ermənilərə müqavimət göstərsək Azərbaycandan kömək 
gələcəkmi?”
130
. Həmin teleqram mayın 16-da Bakıda alınmışdı. 
Daha sonra Təkinski yazırdı: “Naxçıvan hadisələri ilə bağlı yerli müttəfiq 
komandanlıq qarşısında etiraz qaldırmağı məqsədəuyğun olmayan və əhəmiyyətsiz 
hesab edirəm, belə ki, ali müttəfiq komandanlığın burada nümayəndəsi yoxdur, 
yalnız Tiflisdən gələn göstərişlərin icraçıları vardır, orada mühüm addımlar atmaq 
lazımdır”
131
. 
Mayın 26-da Təkinski ADR XİN-ə həyəcanlı xəbərlər göndərdi: 
“Şayiələrə görə, əgər Ermənistan Qarabağı Azərbaycanın hissəsi kimi tanısa 
ingilislər Şərur – Naxçıvan rayonunu Ermənistana verirlər. Bu şayiəni ermənilər 
yayırlar; mən belə düşünürəm ki, Ermənistana təkcə Qars bəsdir və əhalisi ancaq 
müsəlmanlar olan Şərur – Naxçıvanı Ermənistana vermək olmaz, həmin əhali də 
Ermənistanın digər hissələrindəki müsəlmanlar kimi acınacaqlı vəziyyətə 
düşəcəkdir. Müsəlmanların dəhşətli vəziyyəti haqqında sübutlarım vardır. Bütün 
bunları Tiflisdəki müttəfiq komandanlığa hərtərəfli izah etmək və daima onunla 
əlaqədə olmaq lazımdır, yoxsa bizim diplomatiya uduzacaqdır
132
. 
Təkinskinin İrəvandan göndərdiyi son teleqramlardan  (30 may 1919- cu 
il) birində deyilirdi: “...Şərur – Naxçıvan rayonu ancaq ingilislərə tabe olurdu. 
Kəlbəli xan Naxçıvanski Xatisovun dəvətinə “Mən Ermənistanə tanımıram!” 
deyərək getmədi. General Devinin dəvəti ilə gələn xana general rayonun 
Ermənistana birləşdirildiyini elan etdi. Xan cavab verdi ki, yalnız ingilislərin 
tələbləri ilə hesablaşır. Müsəlmanlar erməniləri və inzibati vəzifələr tutmaq 
təkliflərini boykot edirlər”
133
 
Britaniya işğal hakimiyyətinin  və daşnak hökümətinin siyasətini təhlil 
edən ADR höküməti 1919-cu ilin mayında razılıq dövlətlərinə bu addımı qəbul 
etmədiyini kəskin sürətdə bildirməklə yanaşı qeyd edirdi: “Yarım milyondan artıq 
Azərbaycan türkünün yaşadığı bu rayonlar Azərbaycanın ayrılmaz hissəsini təşkil 
                                                          
129
 Azərbaycan Respublikası MDƏYTA, f. 970, siy. 1, iş 54, v.8. 
130 Azərbaycan Respublikası MDƏYTA, f. 970, siy. 1, iş 54, v. 9. 
131 Yenə orada, v.14. 
132 Azərbaycan Respublikası SPİH MDA, f. 277, siy. 2, iş 57, v. 26. 
133 Yenə orada, v. 27. 
56 
 
edir. Bu rayonların əhalisi öz müqəddəratını təyinetmə hüququna əsasən həmin 
rayonların Azərbaycandan zorla qoparılıb Ermənistana tabe edilməsinə haqlı olaraq 
etiraz edirlər”
134
 . 
Naxçıvanın qoparılmasına qarşı ADR-də təkcə hökümət və diplomatlar 
deyil, geniş ictimaiyyət də etiraz edirdi. Belə ki, 1919-cu il mayın 16-da 
Bibiheybət rayonu mədən işçilərinin ümumi iclasında Araz-Türk 
Respublikasındakı vəziyyət haqqında məruzə ilə  D. B. Məlikyeqanov çıxış etdi. 
Nəticədə fəhlələr qətnamə qəbul etdilər: “Naxçıvan qəzasının Ermənistana 
verilməsinə qarşı etiraz bildirmək”
135
. 
Publisist Firuz bəy “Azərbaycan” qəzetində (21 may 1919-cu il) 
“Ordubad məktubları” adlı esse dərc etdirmişdi: “Gəncə və İrəvan quberniyalarının 
köhnə sərhəd xətti ta Culfa sərhəddinə qədər Ordubad rayonunu təşkil edir. 
Zaqafqaziyanın yeni yaranmış respublikalara parçalanması ilə əlaqədar bir 
hissəsini Ordubad rayonu təşkil edən Naxçıvan qəzası Azərbaycan və Ermənistan 
arasındakı mübahisəli sərhəd zonasına düşmüşdür. Bu rayonun 40 min əhalisi, 
əhalinin 75%-ni Azərbaycan türkləri təşkil edir, tamamilə təbiidir ki, Azərbaycanla 
birləşməyə can atırlar və bu məsələnin başqa bir həlli çox böyük ədalətsizlik aktı 
olardı... Azərbaycan Respublikasının ucqarları necə yaşayırdılarsa o cür də 
yaşayırlar, təxminən iki ildir ki, faktiki olaraq öz-özlərini idarə edirlər və təəssüf 
ki, bu, az məlum olan məsələ kimi qalır
136
. 
Britaniya komandanlığı və Ermənistan hökümətinin qərarlarına tabe 
olmayan Araz-Türk Respublikasının əhalisi erməni işğalçılarına qarşı tədricən əsl 
müharibəyə çevrilən silahlı mübarizəyə başladı. Respublikada süvari, top və 
pulemyotları olan 6 min əsgərdən ibarət yarınizami qoşun vardı. Döyüş 
qabiliyyətinə görə onların heç də ermənilərdən geri qalmadıqlarını ingilislər də 
təsdiq edirdilər. Hərbi əməliyyatlar zamanı naxçıvanlılar onların sayını təxminən 
on min əsgərə və silahlı könüllülərə çatdırdılar. Azərbaycan höküməti özünün 
İrəvandakı nümayəndəsi Təkinski vasitəsilə bu dəstələrə gücü çatan maliyə 
yardımı göstərirdi. Təkinski öz kuryerini əlaqə yaratmaq üçün Naxçıvana 
göndərmişdi. 
1919-cu il iyunun 7-də Təkinski respublika XİN-ə teleqramla məlumat 
verirdi: “...könüllü ordu ilə münasibətlərimiz mürəkkəbləşərsə Ermənistan bizə 
qarşı düşmən mövqe tutacaqdır, buna görə də hərbi təşkilat üçün pul buraxıb Şərur 
– Naxçıvan rayonunda Ermənistan üçün təhlükə yaratmaq lazımdır. Gördüyüm 
tədbirlər nəticəsində artıq Şərur – Naxçıvan, Ordubad Milli Şuranın şəxsində 
birləşmişdir və daima mənimlə əlaqə saxlayır”
137
. 
                                                          
134 Azərbaycan Respublikası SPİH MDA, f. 277, siy. 2, iş 57, v. 20 
135 “Azərbaycan” qəzeti, 21 may 1919-cu il. 
136 Azərbaycan Respublikası MDƏYTA, f. 970, siy. 1, iş 65, v. 41. 
137 Azərbaycan Respublikası SPİH MDA, f. 277, siy. 2, iş 57, v. 29. 
57 
 
Azərbaycan parlamenti bu zaman İrəvan quberniyası, Araz Respublikası 
və Qarabağda ermənilərin müsəlmanlara qarşı törətdikləri zorakılıqların təhqiqi 
məqsədilə müttəfiqlərin nümayəndələrini də cəlb etməklə fövqəladə istintaq 
komissiyasının təsisi ilə bağlı məsələlərə baxırdı. Parlament bu məqsədlər üçün 10 
milyon manat ayırmağı nəzərdə tutmuşdu. 
İyunun 8-də ADR xarici işlər naziri  M. Y. Cəfərov Bakıdan Təkinskiyə 
teleqram göndərərək onun Naxçıvanla əlaqə yaratmaq üçün gördüyü tədbirləri 
alqışladı, bu regionun hərbi xərcləri üçün vəsait verməyə razı olduğunu bildirdi və 
“pulu necə və kimə vermək lazım olduğunu bildirməyi xahiş etdi”
138
. 
Maraqlıdır ki, Azərbaycanın digər rayonları Naxçıvan hadisələrinə dərhal 
münasibətlərini bildirdilər. 1919-cu il iyunun 10-da Ağdam sakinləri ADR Nazirlər 
Şurasına teleqram göndərdilər. Teleqramda deyilirdi: “Azərbaycanın ayrılmaz 
hissəsi olan Qarabağ və Naxçıvanı müdafiə etməyə həmişə hazırıq; Vətənimiz 
uğrunda ölümə hazırıq; Öz ermənilərini məhv edən bir ovuc intriqan daşnak 
Qarabağ və Naxçıvanı alacağına ümid etməsin”
139
. Teleqramı Mirzə Davud 
Bədəlbəyov, Behbudov, Sadıqov, Naibov, Əhmədov, Mirbağırov imzalamışdı. 
1919-cu il iyunun 11-də Təkinski xəbər verirdi ki, “Bakı və Batumu tərk 
etmək fikrində olmayan”
140
 ingilis qoşunu İrəvandan getmişdir. Bunun ardınca 
ingilislər ermənilərin tam hökmranlığına imkan yaratmaq üçün Naxçıvanı da tərk 
etdilər. Elə Britaniya komandanlığı zamanı ziyan çəkənlərdən biri Ordubad 
sakinləri idi. 
Erməni quldur dəstələrindən birinin başçısı Aşot Məlik Mosesyans bir 
neçə erməni zabiti ilə birlikdə iyunun 1-də Ordubada gəlib tələb etdi ki, 
müsəlmanlar danışıqlar üçün onun yanına üç nəfər nümayəndə göndərsinlər. 
Daşnak atamanının tələblərini yerinə yetirərək şəhərlilər öz nümayəndələrini onun 
yanına göndərdilər. Müsəlman nümayəndələrinə Mosesyans elan etdi ki, 
Vedibasar, Şərur, Naxçıvan, Ordubad və Zəngəzur qəzası ta Şuşa şəhərinə qədər 
Ermənistana birləşdirilmiş və Aşot hazırda Ordubad rayonunun qəza rəisidir, buna 
görə də əmrlərinin sözsüz yerinə yetirilməsini tələb edir
141
. 
Ordubadlı müsəlmanların nümayəndələri Mosesyansdan onun sözlərini 
təsdiq edən mandatı göstərməyi xahiş etdilər. Daşnak cavab verdi ki, onun belə bir 
sənədi yoxdur və buna heç ehtiyac da yoxdur. Əgər o bunları deyirsə, sakinlər 
onun sözlərinə inanmalıdırlar. Müsəlmanların nümayəndələri isə öz növbələrində 
qətiyyətlə bildirirdilər ki, o, Azərbaycan Respublikasından və ya müttəfiqlər 
komandanlığından Ordubadın və rayonların qəza rəisi təyin olunması haqqında 
rəsmi sənəd gətirməsə ona qanuni rəis kimi baxa bilməyəcək və buna görə də onun 
                                                          
138 Yenə orada, v. 28. 
139
 Yenə orada, iş 40, v. 29. 
140
 Yenə orada, iş 57, v. 30 
141
 Azərbaycan Respublikası MDƏYTA, f. 970, siy. 1, iş 167. V. 1 – 3. 
58 
 
heç bir əmrini yerinə yetirməyəcəklər. Müsəlmanlardan belə qəti cavab alan 
Mosesyans onu müşayiət edənlərlə birgə erməni kəndi Akulisə getdi. 
İyunun 2-də Ordubad və onun ətraflarında yaşayan müsəlmanlar daha bir 
ultimatum aldılar: “Siz sərəncamınızda olan bütün dövlət əmlakını, eyni zamanda 
müsəlman əhalinin əlində olan silahı və döyüş sursatını yığmalı və Ordubad 
kazarmasında mənim səlahiyyətli nümayəndəm Nikolay Alışevskiyə təhvil 
verməlisiniz” 
Bu ultimatum bütün dairə müsəlmanlarına ağır təsir bağışladı, belə ki, 
Mosesyansın quldur dəstəsinin müsəlmanları qırmağa hazırlaşdığı barədə şayiələr 
gəzirdi. “Bütün bir ili müsəlmanların mühafizəsi altında hər cür qəsddən tam 
təminat alan ermənilərin indi meydan oxumaları” bu təsiri daha da gücləndirdi
142
. 
Bütün bunlardan möhkəm narahat olan və həyəcanlanan müsəlmanlar 
Mosesyansa yazılı etiraz göndərdilər. O cavab verdi ki, “belə etirazların vaxtı 
keçmiş, öz yerini qorxulu ultimatumlara və qəti tələblərə vermişdir”
143
. Bunun 
ardınca o, quldur dəstəsinin başında şəhərə hücum edib dinc əhalini qırmağa və 
qarət etməyə başladı. 
Zaqafqaziya mətbuatının ermənilərin müsəlmanlara qarşı etdikləri 
zorakılıqlar haqqında məlumatlarını Xatisov rəsmi şəkildə təkzib etməyə çalışırdı. 
Bu zaman onun Təkinskiyə istinad etməsi, guya Təkinskinin “ermənilərin 
müsəlmanlara loyal münasibətini təsdiq etdiyi” ilə əlaqədar iyunun 14-də F. X. 
Xoyski Təkinskiyə sorğu göndərmişdi: “Bəzi anlaşılmazlıq yaranır, çünki bir 
tərəfdən Siz teleqramlarınızda xəbər verirsiniz ki, müsəlmanlar Ermənistanda 
hüquqsuzdurlar... Müsəlmanlara edilən zorakılıqlar və digər qanun pozuntuları 
barədə erməni hökümətinə dostluq notası təqdim etməlisinizmi?”
144
. Beləliklə, öz 
ikiüzlülük və alçaqlıqları ilə daşnaklar Azərbaycan hökümətini çıxılmaz vəziyyətə 
salırdılar. 
Bu zaman isə ingilislər gedəndən sonra erməni qoşunları tərəfindən 
tutulan bütün rayonlarda azərbaycanlıların həyəcanları getdikcə artırdı. Azərbaycan 
Respublikasının Ermənistandakı nümayəndəsi xəbər verirdi ki, “bu həyəcanların 
səbəbi Ermənistan Respublikasının hakimiyyətini tanımamaqdır”. Naxçıvanda da 
vəziyyət gərginləşirdi. Şahtaxtıda müsəlmanlar erməni komissarını qovdular. Bu 
hadisələr Azərbaycan paytaxtı sakinlərinin ürəklərində əks-səda doğururdu. 1919-
cu il iyunun 17-də xarici işlər nazirinin müavini Adil xan Ziyadxanov Təkinskiyə 
sorğu göndərərək Naxçıvan, Şərur, Vedibasar, Şahtaxtı və Ordubad rayonlarındakı 
vəziyyətlə maraqlanırdı. “Culfa kimin əlindədir? Vedibasarın qaymaqları Xəlil ağa 
Hacılar və Abbasqulu ağa Şadlinskini azad etmək üçün yardım göstərin!”
145
 . 
                                                          
142 “Azərbaycan” qəzeti, 22 iyun 1919-cu il. 
143 Yenə orada. 
144 Azərbaycan Respublikası SPİH MDA, f. 277. Siy. 2, iş 57, v. 35. 
145 Yenə orada, v. 39. 
59 
 
Elə həmin gün ADR Xarici İşlər Nazirliyi nazir-sədrə müraciət edirdi: 
“Təkcə hərəkata kömək göstərmək üçün yox, həm də Ermənistan qoşunlarına və 
idarələrinə qarşı müsəlman əhalinin fəal çıxışına yardım etmək üçün əlverişli 
vaxtdır”
146
. 
Azərbaycan Respublikasının diplomatik nümayəndəsi təkinski məlumat 
verirdi ki, ştabı Xorasan kəndində yerləşən 36-cı türk diviziyasının Qaraurqana 
gəlməsi erməni hökümətini çox narahat edirdi. Bu faktdan istifadə edən ermənilər 
öz qoşunlarını Araz rayonu sərhədlərində cəmləşdirdilər. 
Vəziyyət gərginləşirdi. Erməni hərbi hissələrinin hücümundan ehtiyat 
edən Araz rayonunun əhalisi döyüş dəstələri təşkil etməyə başladı; bu işdə əvvəllər 
onlara 1918-ci ilin sonunda oraya gəlmiş könüllü azərbaycanlı zabitlər kömək 
edirdilər, lakin 1919-cu ilin mayında ingilislər onları bu regionu tərk etməyə 
məcbur etmişdilər. 
Tezliklə ən dəhşətli fərziyyələr həqiqətə çevrildi. Erməni qoşunları 
Naxçıvana hücum etdilər... 
1919-cu il iyunun 21-də Respublika Xarici İşlər Nazirliyi İrəvandan 
şifrələnmiş teleqram aldı: “Naxçıvan, Şərur, Vedibasar, Şahtaxtı rayonları erməni 
qoşunları tərəfindən tutulmuş və erməni idarələri qurulmuşdur. Naxçıvan Milli 
Şurası məndən xahiş edir ki, Müttəfiqlər Komandanlığına bildirim: ingilis generalı 
Devi və Xatisovun vədlərini əksinə olaraq erməni hakimiyyət orqanları axtarış 
aparmağa, silah, mebel, taxta-şalban və digər əşyaları zorla almağa başlamışlar və 
Müttəfiqlər komandanlığından xahiş edim ki, belə qeyri-qanuni, pis hərəkətlərin 
qarşısını alsın”
147
. 
Culfa şəhəri ermənilərin əlində idi ki, burada onlar xüsusilə vəhşiliklər 
törədirdilər. O günlərdə Ordubad hələ möhkəm durur, erməni quldur dəstələrinin 
hücumlarının qarşısını alırdı. Ordubadlılar ermənilərə xəbərdarlıq etmişdilər ki, 
nəyin bahasına olursa-olsun onları şəhərə buraxmayacaqlar. 
Bir neçə gün ərzində Naxçıvan özünün azsaylı qoşunlarından məhrum 
oldu. Təkinskinin verdiyi məlumatlara görə iyunun sonlarında burada cəmisi üç 
yüz cütə yaxın əsgər qalmışdı. Təbiidir ki, azsaylı və pis silahlanmış, lazımi 
komandanlığın olmadığı dəstələr dişlərinə qədər silahlanmış erməni quldurlarına 
qarşı dayana bilmədilər. 
1919-cu il iyunun 28-də ADR Baş naziri Tiflisdən – İrəvan quberniyası 
müsəlmanlarının yerli sədri Şeyxovdan bu məzmunda teleqram almışdı: “Naxçıvan, 
Şərur və Ordubaddan alınmış məlumatlara görə erməni höküməti müsəlman 
xadimlərini həbs etməyə başlamışdır. Hər addımda axtarışlar, qərəzçilik və 
müsəlmanların əmlakının müsadirəsi. Erməni hökümətinin bu hərəkətləri 
göstərilən rayonların əhalisi arasına çaxnaşma salmış, erməni hökümətinin nizami 
                                                          
146 Azərbaycan Respublikası MDƏYTA, f. 970, siy. 1, iş 54, v. 28. 
147
 Azərbaycan Respublikası MDƏYTA, f. 970, siy, 1. Iş 54, v.28. 
60 
 
qoşunları Naxçıvanın altı verstliyindəki Bulkan müsəlman kəndini atəşə tutmuşlar, 
vahiməyə düşmüş əhali ermənilər tərəfindən darmadağın edilməyindən qorxaraq 
açıq havada qalmışdır”
148
. Yuxarıdakılar haqqında məlumat verərək yerlilər 
cəmiyyəti xahiş edirdi ki, onların etirazı erməni hökümətinə və Britaniya 
komandanlığına çatdırılsın. “Bir həftə gecikmək belə, müsəlman kəndlərinin 
məhvinə səbəb ola bilər”
149
, - deyə Şeyxov xəbərdarlıq edirdi. 
Ermənilər tərəfindən genosidin artması təhlükəsi haqqında Təkinski də 
1919-cu il iyunun 29-da respublika XİN-ə məlumat verirdi: “Çox ciddi hadisələr 
baş verə bilər. Bu günlərdə aydınlaşdırmağa çalışaram”
150
. 
Azərbaycan Respublikası Xarici İşlər Nazirliyi Naxçıvandakı vəziyyət 
haqında bütün məlumatları səylə toplayır, hadisələri təhlil edir, ermənilərin 
amansız hücumlarının qarşısını almaq üçün əlindən gələni edirdi. Naxçıvandakı 
vəziyyətlə Azərbaycan Respublikası Dövlət Müdafiə komitəsi də maraqlanırdı
151
. 
1919-cu il iyulun 3-də xarici işlər naziri Cəfərov Bakıdakı Britaniya hərbi 
qüvvələri baş komandanına müraciət göndərdi. Həmin müraciətdə göstərilirdi ki, 
azərbaycanlıların şəhər və kəndlərinə hücumlarda təkcə erməni nizami qoşunları 
deyil, erməni əhalisi də iştirak edir
152
. Naxçıvana hücumla bir vaxtda 700 nəfərlik 
erməni quldur dəstəsi Zəngəzura hücum etdi. Cəfərov ümid edirdi ki, Britaniya 
komandanlığı “Azərbaycan Respublikası ilə Ermənistan arasında kəskin 
konfliktdən qaçmağa kömək edəcəkdir. Erməni höküməti Azərbaycana qarşı 
hücumlarını dayandırmasa bu ixtilaf labüddür”
153
. 
Tutduqları rayonlarda ermənilər repressiyalar keçirirdilər. Naxçıvanda 
kütləvi həbslər başlandı. 1919-cu il iyulun 8-də ADR XİN Təkinskidən tələb edirdi 
ki, qeyri-qanuni həbs edilmiş və Aleksandropola aparılmış Mirzə Əli bəy 
Bektaşovun, Hüseynağa Novruzovun, Cəfər bəy İrəvanskinin, Teymur Həsən 
Kazımovun heç bir ittiham təqdim edilmədən tezliklə azad olunmaları üçn tədbirlər 
görsün. Bu həbslər haqqında məlumatı Bakıya Tiflisdən Əli Səbri çatdırdı. Adları 
çəkilən şəxslər Naxçıvanın hörmətli sakinləri idilər
154
 . 
Tiflisdən göndərdiyi başqa bir teleqramda Ə. Səbri məlumat verirdi ki, 
Vedibasardan gələn şahidlər orada ermənilərin törətdikəri vəhşiliklərdən danışırlar. 
Müsəlmanların qatarlarda həbs edilməsi halları var, onlar naməlum istiqamətdə 
aparılır və taleləri naməlumdur
155
. 
                                                          
148 Azərbaycan Respublikası SPİH MDA, f. 277, siy. 2, iş 57, v. 48. 
149 Yenə Orada. 
150 Yenə orada. v. 53. 
151 Azərbaycan Respublikası MDƏYTA, f. 970, siy. 1, iş 115, v. 8. 
152 Yenə orada, iş 65, v. 52. 
153 Yenə orada. 
154 Azərbaycan Respublikası MDƏYTA, f. 970, siy. 1, iş 65, v. 53. 
155 Azərbaycan Respublikas SPİH MDA, f. 277, siy. 2, iş 57. v. 59 
61 
 
İngilislər Naxçıvanda elan etmişdilər ki, onların xəbəri olmadan heç kim 
axtarış apara və əhalidən silahları ala bilməz. Lakin buna baxmayaraq ermənilər 
əhalini tərk-silah etmək üçün Vedibasar rayonuna cəza dəstələri göndərdilər. 
Nununla əlaqədar 1919-cu il iyulun 9-da Azərbaycan Respublikasının 
Gürcüstandakı diplomatik nümayəndəsinin müavini Vəkilov respublika XİN-ə 
məlumat verirdi. “Böyük Vedi kəndi üç gün ərzində atəşə tutulmuşdu. Qonşu 
müsəlman kəndlərinin köməyi ilə erməni qoşunları qovuldular. Kəndləri boşaltmaq 
üçün hökümət Dronu qoşunla göndərir”
156
. 
O günlərdə “Azərbaycan” qəzeti (11 iyul 1919) öz səhifələrində erməni 
qəzeti “Aşxatavor” dan götürdüyü məlumatları dərc edirdi: “ İyulun 4-də bizim 
hərbi hissə tatar kəndi Böyük Vediyə tələblər  təqdim etdi (kəndlilər tələbi yerinə 
yetirməkdən imtina etdilər – A. H). İlk dəstə hücuma başlayanda tatarlar 
müqavimət höstərdilər, tüfəng və pulemyotlardan atəş açdılar. Hissənin komandiri 
dəstəyə öz yerinə qayıtmaq əmri verdi və hökümətin nüfuzunu bərpa etmək üçün 
tədbirlər gördü”. Sonralar, 1919-cu il oktyabrın 8-də Vedibasar rayonunun 
nümayəndələri A. Novruzxanov, D. Kərimov və S. Süleymanov ADR hökümətinin 
sədrinə yazdıqları maddi yardım haqqında məlumat verirdilər: “ Ermənilər tələb 
edirdilər ki, bütün silahlar onlara verilsin, Nikolay pulu ilə 630 min manat 
ödənilsin və döyüşlərdə həlak olmuş 21 erməni zabiti əvəzinə güllələnmək üçün 24 
hörmətli şəxs onlara verilsin
157
. Təbiidir ki, bu tələblər yerinə yetirilə bilməzdi. 
İyulun 10-da axşam saat 5-də Təkinski Naxçıvandan məlumat aldı ki, 
artilleriya ilə silahlanmış erməni qoşunları Böyük Vedi, Cinankənd, Gelevan, 
Hacılı və b. kəndləri mühasirəyə alaraq intensiv atəşə tutublar. Sakinlərin bir 
hissəsi qaçmış, digər hissəsi müqavimət göstərmişdir. 
Iyulun 4-də səhər Qarnaqdağ tərəfdən Böyük Vediyə daxil olan erməni 
Sasun polku xüsusilə vəhşiliklər törətmişdi. Parlamentyorlar kimi göndərilmiş 
Zeynalabdin Şıxəli oğlu və Nəsrulla bəy, Bəşir bəy vəhşicəsinə öldürüldülər. 
Bununla belə Təkinskinin məlumatına görə böyük vedililər “bu polku tamamilə 
darmadağın etdilər” və polk “demək olarki, bütün heyətini itirdi”. 
Erməni quldur dəstələri dəmir yolunadək çəkildilər. İrəvana yaralılar 
gətirilməyə başlandı. Ermənilər iki yüzdən çox əsgər, ondan çox zabit, iki top, 
səkkiz pulemyot itirdilər. Hücumun müvəffəqiyyətsizliyini ermənilər azərbaycanlı 
əhalinin içərisində türk əsgərlərinin vuruşması ilə izah edirdilər. Bu isə ağ yalan idi. 
Erməni əsgəe və zabitlərinin əhval-ruhiyyəsinin pisləşməsinə baxmayaraq, 
ermənilər yeni hücumlar üçün qoşun gətirməkdə davam edirdilər. Öz 
müvəffəqiyyətsizliklərini türk zabitlərinin azərbaycanlılara köməyi ilə izah etməyə 
çalışırdılar və Ermənistandakı ingilis missiyası da buna inanırdı. Əslində isə 
kəndlərdə türk əsgərləri yox idi, bu informasiyanı ermənilər özləri yayırdılar. 
                                                          
156 Yenə orada, iş 53, v. 93 – 93 arx. 
157 Azərbaycan Respublikası SPİH MDA, f. 277, siy. 2, iş 53, v. 93. 
62 
 
İyulun 12-də ermənilər Cinankənd, Gelevan, Qaşlı və digər müqavimət 
göstərən qonşu kəndləri mühasirəyə alıb artilleriya atəşinə tutdular. Elə həmin gün 
Cəfərov Ermənistanın Azərbaycandakı diplomatik nümayəndəsinə müvafiq nota 
verdi. Notada deyilirdi: “Qafqaz xalqlarının öz müqəddəratını təyinetmə 
məsələsində Azərbaycan höküməti bu xalqların iddialarının ədalətlə təmin edilməsi 
mövqeyində dururdu və ehtimal edirdi ki, ərazilərin sərhədlərinin dəqiqləşdirilməsi 
haqqındakı mübahisələr indi asanlıqla, başlıcası isə sülh yolu ilə, qan tökülmədən, 
arbitraj yolu ilə, yerlərdə və ya sülh konfransında hər iki tərəfin razılığı ilə həll 
edilə bilər. 
Təəssüf ki, Ermənistan höküməti görünür, Azərbaycan hökümətinin bu 
mövqeyi ilə razı deyildir və heç bir səbəb olmadan müdafiəsiz müsəlman 
kəndlərinə cəza ekspedisiyaları göndərməklə bu əhalinin iradəsinin əksinə gedir, 
bunlara da heş cür bəraət qazandırmaq olmaz. Bu cür cəza dəstələrinin 
göndərilməsi ümumi hiddətə və arzuolunmaz nəticələrə səbəb olmaya bilməz. Bu 
da heç bir halda erməni və müsəlmanların mehriban  qonşuluq münasibətlərinə 
kömək etmir. 
Bütün baş verənlərin, həmçinin əgər öz nöqteyi-nəzərində qalarsa baş 
verəcək bütün hadisələrin məsuliyyətini Ermənistan hökümətinin üzərinə qoyaraq 
öz hökümətim adından erməni qoşunlarının müsəlman əhalisinə qarşı hərəkətlərinə 
qəti etirazımı bildirir və Sizdən xahiş edirəm ki, hökümətiniz qarşısında məsələ 
qaldırın ki, erməni qoşunlarının ümimiyyətlə müsəlmanlara və xüsusilə Vedibasar 
– Milistan rayonunun adları çəkilən kəndlərində müsəlmanlara qarşı hərəkətlərinin 
qarşısını almaq üçün tədbirlər görsün”
158
. 
Azərbaycan hökümətinin mövqelərinin başa düşülməsi üçün mühüm 
əhəmiyyətli bu sənədin surəti Britaniya qoşunlarının Bakıdakı Baş komandanına, 
həmçinin Azərbaycan Respublikasının Gürcüstan və Ermənistandakı diplomatik 
nümayəndələrinə göndərildi. Bizə elə gəlir ki, hücumun cəza ekspedisiyası kimi 
səciyyələndirilməsi daha çox maraq doğurur. Azərbaycan dövlət xadimləri 
aksiyaların qeyri-humanistliyini qeyd edir, bunların erməni millətçilərinin özgə 
ərazilərinə qanlı hücumlara olan meyllərindən irəli gəldiyini göstərirdilər. 
Azərbaycan parlamentində bununla əlaqədar ifşaedici sənədlər var idi. 
Belə ki, hələ 1919-cu il iyulun 12-də onun ünvanına Gəncədən qaçqın 
naxçıvanlıların mitinqi adından telefonoqram daxil olmuşdu. Mitinqin sədri 
Kazımov və katibi Muğanlinski tərəfindən imzalanan telefonoqramda ermənilərin 
vedibasarlılar, naxçıvanlılar və xüsusilə də ictimai xadimlərə qarşı törətdikləri 
azğınlıqlar göstərilirdi. Qaçqınlar parlamentdən xahiş edirdilər ki, bunlar haqqında 
müttəfiqlər komandanlığına xəbər verilsin, millətlərarası qırğını dayandırmaq və 
                                                          
158 Azərbaycan Respublikası MDƏYTA, f. 970, siy. 1, iş 54, v. 60. 
 
63 
 
Naxçıvanın ictimai xadimlərinin dərhal azad edilməsi haqqında erməni höküməti 
ilə danışıqlar aparılsın. 
ADR hökümətinə məlum idi ki, ancaq Naxçıvan rayonunda kiçik kalibrli 
topu olan 400 nəfərlik, Noraşen ətrafında isə iki topu olan 500 nəfərlik daşnak 
quldur dəstəsi fəaliyət göstərir. Erməni quldur dəstələrinə üç zirehli qatar da kömək 
edirdi, bunlardan biri Şahtaxtıda, ikincisi Kəmərlidə duraraq Vedibasarı atəşə tutur, 
üçüncüsü Davalı stansiyasında dururdu. Dəhnə keçidində ermənilər atəş 
mövqelərinin qurulması və səngər qazılması ilə məşğul idilər. Yəni dinc əhaliyə 
qarşı hərbi əməliyyatları tam ciddiliklə və son qələbəyədək aparmaq niyyətində 
idilər. 
Azərbaycan hökümətinin etiraz notalarına cavab olaraq Xatisov bildirir ki, 
bu əməliyyatlar Ermənistanın daxili işidir. Britaniya hərbi höküməti isə daşnakları 
müdafiə edərək deyidi ki, Ermənistanda yaşayan (!) müsəlmanlar Ermənistan 
qanunlarına tabe olmalıdırlar, lakin istintaq təyin edəcəkləri, lazım gələrsə tədbirlər 
görəcəkləri haqqında yalan vədlər verməkdən də çəkinmirdilər. Əlbəttə, bunlar 
hamısı Azərbaycan hökümətinin diqqətini Naxçıvanda baş verən hadisələrdən 
yayındırmaq üçün deyilən boş sözlər idi. 
1919-cu il iyulun 15-də respublika XİN erməni nümayəndəsindən öz 
notasına cavab aldı. Bekzadyan həyasızcasına bildirirdi ki, Azərbaycan 
hökümətinin Ermənistanın daxili işlərinə qarışmasına yol vermir, çünki “bütün bu 
hadisələr Ermənistan Respublikasının mübahisəsiz torpaqlarında baş verir və bu 
respublikanın vətəndaşlarına aiddir”. Daha sonra azərbaycanlıları erməni 
kəndlilərini öldürməkdə təqsirləndirən yalanşı ittihamlar irəli sürülürdü. Düzdür, 
Bekzadyan faktiki olaraq dəstələrin cəza dəstələri olduğunu etiraf etmişdi (əslində 
isə ermənilər tərəfdə artilleriyaya malik əsl hərbi bölmələr vuruşurdu). Bekzadyan 
böyük vedililəri “erməni hökümətinə ( “caniləri cəzalandırmaq” təkcə hüququ yox, 
həm də vəzifəsi olan hökümətə) qarşı qiyam qaldırmaqda ittiham edirdi. Bunlar 
hamısı anlaşılmazlığın nəticəsi kimi qiymətləndirilirdi. Erməni nümayəndəsi 
bildirirdi ki, “etiraz təkcə formal cəhətdən, ermənistan Respublikasının daxili 
işlərinə qarışmaq yolverilməz olduğu, həm də etiraz etdiyiniz hadisələr haqqında 
kifayət qədər məlumatınız olmadığı üçün mahiyyət etibarilə qəbul edilə bilməz”
159
. 
Beləliklə, erməni nümayəndəsi erməni hərbi bölmələrinin müsəlmanlara 
qarşı göstərdikləri zorakılıqları nəinki etiraf etdi, əksinə Azərbaycana qarşı 
ittihamlar irəli sürdü. Bekzadyanın cavab notasının tam mətni hökümət qəzetində 
(“Azərbaycan”, 18 iyul 1919, № 149) dərc edilərək ictimaiyyətin mühakiməsinə 
verildi. 
Azərbaycan Respublikasının Ermənistandakı diplomatik nümayəndəsi 
Təkinski də öz növbəsində daşnakların hərəkətlərinə qarşı etirazla çıxış etdi. 1919-
                                                          
159 Azərbaycan Respublikası MDƏYTA, f. 970, siy, 1, iş 54, v. 61. 
 
64 
 
cu il 19 iyul tarixli şifrəli teleqramında o, respublika XİN-ə məlumat verirdi: 
“Xatisov hesab edir ki, Böyük Vedidə keçirilən əməliyyat Ermənistanın daxili 
işidir, əsgərləri öldürüləndə Azərbaycan özü də belə hərəkət edir, Azərbaycan heç 
vaxt Vedibasar rayonunun iddiasında olmamışdır, iki-üç kənd öz müqəddəratını 
təyin edə bilməz”. Xatisov təklif edirdi ki, vedililər Azərbaycana köçürülsünlər. Bu 
da nəyin bahasına olursa-olsun regionu azərbaycanlı əhalidən təmizləmək istəyən 
erməni hökümətinin antihumanist strategiyasına müvafiq idi. Cavabında Təkinski 
xahiş etdi ki, iki-üç günlüyə, ADR XİN-in fikrini öyrənənə qədər hərbi əməliyyalar 
dayandırılsın. Xatisov birbaşa cavab verməkdən yayındı, lakin aydın oldu ki, hərbi 
əməliyyatları dayandırmaq Ermənistan hərbi nazirliyinin strateji məqsədlərinə 
zərər vurur. 
Üç gündən sonra Təkinski məlumat verdi ki, Ermənistanda güclü 
səfərbərlik gedir. Təkinski davam edərək yazırdı: “Xatisovla uzun çəkən söhbətim 
oldu və o öz hərəkətlərini düzgün hesab edir, ingilis polkovniki Plautonun bu 
hərəkətləri təqdir etməsi ona haq qazandırır. İngilislər müsəlmanlara qarşı 
getdiklərinin heç gizlətmirlər də”. Təkinski xahiş edirdi ki, erməni qoşunlarını 
Böyük Vedidən uzaqlaşdırmaq üçün respublika XİN-i əlindən gələni etsin, “yoxsa 
Böyük Vedidə müsəlmanların vəziyyəti ağır və hətta təhlükəli olacaqdır”
160
. 
Azərbaycanlıların özlərinin əzəli torpaqlarından qovulmasını və məhv 
edilməsini asanlaşdırmaq üçün erməni quldur dəstələri öz hərəkətləri ilə Naxçıvanı 
Zəngəzurdan ayırmağa çalışırdılar. Bu situasiyanı nəinki başa düşən, həm də təhlil 
edib çıxış yolu axtaran Qarabağ general-qubernatoru Xosrov bəy Sultanov 1919-cu 
il iyulun 26-da hərbi nazir S. Mehmandarova məktub yazaraq Zəngəzura hərbi 
hissələr göndərilməsini xahiş etdi. Onun fikrincə Zəngəzur ilə Naxçıvan arasında 
əlaqəni ən əlverişli anda saxlamaq olardı: “ Bu məsələ indiki vaxtda ən əlverişli 
anda, köçərilərin dağda, ermənilərin arxasında olduğu bir zamanda qan tökmədən 
həll edilə bilər – Qızılboğaz və Bazarçay adlanan yerlər tutularsa, Bazarçay 
yaxınlığındakı malakan əhali Azərbaycan hökümətini tanımağa hazırdır və hətta bu 
məqsədlə xalq milisinin rəisi Sultanovun yanına nümayəndələr göndərmişdir və 
əlaqənin kəsilməsi (Naxçıvanla əlaqə nəzərdə tutulur – A. H) məsələsi öz-özünə 
həll edilir. Buna görə Zati-alilərinizdən xahiş edirəm xalq milisi ilə birlikdə 
Bazarçay kəndini tutmaq üçün hərbi hissə göndərəsiniz. Məndə olan məlumata 
görə köşəri mərcanlılar qoşun üçün bir neçə yüz baş mal-qara ayırıblar”
161
. 
Avqustun 1-də Təkinski respublika XİN-ə Böyük Vedi rayonunda baş 
verən hadisələr haqqında ətraflı məlumat verdi. O qeyd edirdi ki, erməni qoşunları 
iyulun 4-də kəndə yaxınlaşırdılar və ilk atəş açaraq, iki nümayəndəni – 
Zeynalabdin Şah Əli və Nəsrulla bəy Bəşir bəyi öldürdülər. Cavabında 
böyükvedililər atəş açdılar və axşamadək döyüş davam etdi. Dinc kəndlilərə qarşı 
                                                          
160 Azərbaycan Respublikası MDƏYTA, f. 970, siy. 1, iş 54, v. 74, 79. 
161 Azərbaycan Respublikası MDƏYTA, f. 970, siy, 1, iş 15, v. 13 arx.  
65 
 
nizami polklar hərəkət edirdi, lakin kəndlilərin atəşləri altında pulemyot, tüfəng və 
sursatı döyüş meydanında ataraq geri çəkilməyə məcbur oldular. Təkinski məlumat 
verirdi: “kəndin sakinləri əmin olduqda ki, onları da 300 dağıdılmış müsəlman 
kəndinin, on minlərlə öldürülmüş kişi, qadın və uşaqların aqibəti gözləyir, son 
nəfəsədək vuruşmağı qət etdilər. Ermənistanda müsəlmanlara qarşı demək olar ki, 
hər gün törədilən görünməmiş zorakılıq, qarət və qətllərdən sonra müsəlman 
kəndlərinin əksəriyyəti böyükvedililər gələn qənaətə gəlmişdilər. Buna görə də 
bütöv rayonların müsəlmanları Ermənistana birləşdirilmək münasibətilə 
bildirdikləri etirazlarda xahiş edirdilər ki, onları istənilən həmsərhəd qonşu dövlətə 
birləşdirsinlər, ancaq Ermənistana yox və ya onlar üzərində müvəqqəti olaraq sülh 
konfransı qurtaranadək istənilən hakimiyyət (ancaq ermənilərin hakimiyyəti yox) 
qurulsun
162
 . 
Ermənistan Respublikasının Naxçıvan əhalisi əleyhinə apardığı müharibə 
uğur qazanmadı. Araz-Türk Respublikasının höküməti rəsmən etibarsız sayılsa da 
demək olar ki, öz müvcudiyyətini dayandırmamışdı. Özlərini ADR-in bir hissəsi 
elan edən, regional özünüidarə əsasında Naxçıvan Milli Şurası tərəfindən 
birləşdirilən, erməni qoşunlarına və silahlı daşnak quldurlarına qarşı silahlı 
müqavimət göstərən məğrur Naxçıvan, Şərur, Ordubad və s. bölgələr  Araz-Türk 
Respublikasının davamı idi. 
Daşnaklar üçün ən əlverişli günlərdə - müvəqqəti hərbi uğur günlərində 
onların hakimiyyəti Naxçıvan – İrəvan dəmir yolunun ətrafındakı yerləri əhatə 
edirdi. Bununla belə xalqın qəzəbindən qorxan ingilis nümayəndəsi və daşnak 
general-qubernatoru Varşamyan şəhərdə yox, şəhərdən üç kilometr uzaqda – hərbi 
kazarmada yerləşmişdilər. Qəzalarda hakimiyyət yerli özünüidarələrin Şərurda – 
zabit Həmzəyev, Ordubadda – Səmədbəyov, Naxçıvanın şimal hissəsində - 
Bəhram xan Naxçıvanskinin əlində idi”
163
  
İrəvan quberniyası müsəlmanlarının yerlilər cəmiyyətinin idarə heyəti 
1919-cu il sentyabrın 24-də N. Usubbəyova yazırdi ki, Britaniya komandanlığının 
Ermənistan hökümətinin hakimiyyətini tanımaq qərarı “erməni hökümətinin 
zəifliyi üzündən faktiki olaraq həyata keçirilmədi”
164
. 
Beləliklə, daşnak baş naziri Q. Xatisovun Naxçıvana gəlməsi və burada 
Varşamyanı daşnak general-qubernatoru təyin etməsindən (14 may) başlayaraq ta 
1919-cu ilin iyun-iyul erməni işğalınadək olan dövr Araz-Türk Respublikasının 
zahiri süqutu dövrü idi. ADR parlamentinin Xarici İşlər Nazirliyinin, respublikanın 
İrəvan və Tiflisdəki diplomatik nümayəndəliklərinin, ADR hərbi nazirliyinin o 
dövr və bir qədər sonrakı dövr sənədlərində “Araz-Türk” və ya “Araz” 
respublikasının   adı çəkilirdi. 
                                                          
162 Yenə orada. 
163 Q. Mədətov. Göstərilən əsəri, s. 62. 
164 Azərbaycan Respublikası SPİH MDA,f. 277, siy. 2, iş 58, v. 64 arx. 
66 
 
1919-cu il iyulun əvvəllərində artıq Naxçıvanda bu tam olmayan erməni 
hökümətinin devrilməsinə hazırlıq gedirdi. İyulun 14-də ADR nazir-sədrinin və 
xarici işlər nazirinin ünvanına şifrəli teleqram gəldi. Teleqramda məlumat verilirdi 
ki, ADR-in diplomatik nümayəndəsi Vəkilovun yanına nümayəndə - Naxçıvan 
Milli Şurasının üzvü Bağırov gəlmiş və Xosrov Sultanovdan məktub gətirmişdir. 
Bağırov xəbər verirdi ki, Naxçıvanda erməni hökümət nümayəndələrini qovmaq 
üçün hər şeyə hazırdır. O, Milli Şuranın fikrini bildirərək dedi ki, müvəqqəti olaraq 
Bakıda və Tiflisdə yaşayan naxçıvanlıların geri qaytarılmasının “böyük mənəvi 
əhəmiyyəti vardır və əhalinin ruh yüksəkliyinə səbəb olar, ona görə də onların geri 
qaytarılmasına təkid etmək lazımdır”
165
. Milli Şura təklif  edirdi ki, ermənilərlə 
əməkdaşlıq edən Cabbar Kələntərov və Cabbar Əmirov həbs olunub mühakimə 
üçün Azərbaycan hökümətinə verilsinlər. 
Bizə elə gəlir ki, tariximizdə Araz-Türk Respublikasının 1919-cu ilin 
iyununda süqutu dəqiqlik tələb edir
166
 . Çünki ADR tərkibinə daxil olmaq haqqında 
qərar qəbul etdikdən sonra hökümət strukturlarını və dövlət müstəqilliyini itirən 
region Milli Şuranın şəxsində mərkəzi idarəsini və burada ADR inzibati 
hakimiyyətinin olmadığı bir şəraitdə özünün milli müsütəqilliyini saxlamaqda 
davam edirdi. Əgər nəzərə alsaq ki, bir neçə ildən sonra (1924-cü ildə) burada 
indiyədək mövcud olan muxtar respublika statusu bərpa olundu, demək olar ki, 
Araz Respublikasının davamı olan muxtar struktur formalaşmışdı. 
Burada hərbi və siyasi qərarlar müstəqil qəbul edilirdi. Çox vaxt ADR 
höküməti bu qərarlar haqqında dolayısı ilə xəbər tutur və onların hazırlanması və 
qəbulu gedişinə təsir etmək imkanı olmurdu. 
1919-cu il avqustun 18-də Azərbaycan parlamentinin iclasındakı çıxışında 
Nəsib bəy Usubbəyov demişdi: “Naxçıvan dedikdə İrəvan quberniyasının bütün 
türk rayonu (yəni Araz-Türk Respublikasının əsasını təşkil edən prinsip 
Azərbaycan dövlət başçısının nitqində öz əksini tapmışdı – A. H) öz qüvvələri ilə 
istilaçıları devirdi və özünün təbii orqanizmi – Azərbaycana birləşməyə hazır 
olduğunu Britaniya komandanlığı vasitəsilə bildirdi”. (“Azərbaycan” qəzeti, 10 
sentyabr 1919). 
1919-cu ilin avqustundan noyabrınadək Naxçıvan kəndliləri Azərbaycan 
Respublikasına birləşmək tələbi olan icma qərarlarını Bakıya göndərdilər. 
Azərbaycanlıların yaşadığı 34 kənddən icma qərarları göndərilmişdi. Əlamətdar 
hadisə idi ki, 1919-cu il avqustun 1-də Təzəkəndin 800 nəfərdən ibarət erməni 
əhalisi Tetevos Osipovun sədrlik etdiyi ümumi iclasda Azərbaycan hökümətini 
tanımaq və əhalini öz müdafiəsi altına götürməsini ondan xahiş etmək haqqında 
qərar qəbul etdi. Sənədə 120-dən artıq imza qoyulmuşdu. Sentyabrın 27-də X. 
                                                          
165 Yenə orada, iş 57, v. 55 – 56. 
166 Q. Mədətov. Göstərilən əsəri, s. 62; 
67 
 
Sultanov ADR Nazirlər Şurasına Ordubad sahəsinin beş erməni kəndinin icma 
qərarlarını göndərmişdi. 
Avqustda isə ermənilərin şəhər bazarı rayonunda Naxçıvan sakinlərinə 
hücumlarına cavab olaraq bütün sülh xarakterli tədbirlərə əl atan və bu haqda 
ingilisləri xəbərdar edən Kəlbəli xan (ingilislər təsdiq edirdilər ki, ermənilər 
anlaşılmazlıqları sülh yolu ilə aradan qaldırmağa razı deyildirlər) döyüşə başlamaq 
əmri verdi. İki gün müddətində Naxçıvanda döyüşlər getdi. Üçüncü gün erməni 
kazarmaları hücumla alındı, daşnakların bütün qoşunu darmadağın edildi. 
Ermənilər bir neçə min adam, iki top, səkkiz pulemyot və bir zirehli qatar itirdilər. 
Naxçıvan xalq qoşununun qələbəsi haqqında Müsavat partiyasının informasiya 
bürosu 1919-cu il avqustun 30-da xəbər verirdi ki, Naxçıvan şəhəri erməni 
işğalçılarından təmizləndi. Naxçıvanlıların üsyanı və xalq qoşununun erməni 
nizami hərbi hissələri üzərindəki qələbəsi nəticəsində 800 erməni əsgəri və 8 zabiti 
əsiri alınmışdı. 
Ermənilərin Naxçıvandan qovulması regionun ADR ilə əlaqələrini 
möhkəmlətdi. Bundan istifadə edən respublika höküməti öz nümayəndəsi Səməd 
bəy Cəmillinskini buranın müvəqqəti general-qubernatoru təyin etdi. O isə dərhal 
Naxçıvan və Şərur – Dərələyəzdə yerli özünüidarənin əsaslarını möhkəmlətməyə 
başladı. Onun iqamətgahı müvəqqəti olaraq Ordubadda yerləşirdi. 
1919-cu ilin avqust-oktyabrında Cəmillinskinin inzibati idarəsi çox xeyirli 
bir iş gördü. Üç qəzada (Ordubad, Naxçıvan və Şərurda) “diyarı idarə etmək üçün 
zəruri olan dövlət idarələri” açıldı və fəaliyyət göstərməyə başladı. Əgər əvvəllər 
əhali öz şikayətləri ilə şəxsən Kəlbəli xana müraciət edirdisə, Cəmillinskinin 
yaratdığı möhkəm qaydaya görə əhali müvafiq idarələrə müraciət etməyə başladı. 
Onun əmri ilə Xəlil bəy diyar qoşunlarının baş komandanı, Kəlbəli xan isə onun 
köməkçisi (eyni zamanda Naxçıvan qoşun dəstəsinin komandiri) təyin olundu. 
İrəvan, Sürməli və Eçmiədzin qəzalarının qaçqınları fasiləsiz olaraq 
Naxçıvana axışırdı. Tam olmayan məlumata görə ancaq Vedibasardan 
Ordubadadək qaçqınların sayı 70 minə çatırdı. Bununla əlaqədar olaraq 
Cəmillinski B. Şahtaxtlının başçılığı ilə Qaçqınlar Komitəsi təsis etdi. Bu komitə 
qaçqınların qeydiyyatı və yerləşdirilməsi, həmçinin onlara torpaq ayrılması ilə 
məşğul olurdu. Eyni zamanda komitə Azərbaycan hökümətindən xahiş edirdi ki, 
qaçqınlara pul, çörək və dava-dərmanla yardım göstərsin. 
Dörd ay erməni nizami qoşunlarının hücumlarının qarşısını alan 
böyükvedililərə Cəmillinski xüsusi qayğı göstərirdi. Böyükvedililər müvəqqəti 
general-qubernatora müraciətlə bu rayonun xüsusi qəza elan olunmasını xahiş 
etdilər . Oktyabrda Cəmillinski bu rayonu mühasirə vəziyyətində elan etdi və ora 
ilə daimi telefon əlaqəsi yaradaraq böyükvedililərin döyüş sursatı və ərzaqla təchizi 
məsələlərini həll etdi. 
Eyni zamanda Xanlar və Xəlil bəy Cəmillinskiyə möhkəm müqavimət 
göstərdilər. Səməd bəy Xosrov bəy Sultanova şikayətlənirdi ki, onun xəbəri 
68 
 
olmadan Kəlbəli xan bəylərin özbaşınalığından narazı olan azərbaycanlı kəndi 
Keçilinin əhalisini sakitləşdirmək üçün oraya hərbi dəstə göndərmişdir. Xəlil bəy 
də diyarın idarə edilməsi işlərinə qarışır, Cəmillinskinin sözlərinə görə, 
Azərbaycan höküməti əleyhinə təbliğat aparırdı. Yəqin ki, öz idarəsini, Kəlbəli 
xanın tərəfdarlarını və Xəlil bəylə ətrafındakıları nəzərdə tutaraq  Cəmillinski 
gileylənirdi ki, diyarda faktiki olaraq “üçhakimiyyətlilikdir”. O şikayətlənirdi ki, 
“əhali general-qubernatoru və Azərbaycan hökümətini müdafiə etsə də”
167
 bu 
şəxslərə qarşı müqavimət göstərmək üçün silahlı qüvvələri yoxdur. 
Naxçıvanlıların istək və əhvali-ruhiyyələrini və amerikalıların burada öz 
general-qubernatorluğunu yaratmaq cəhdlərini nəzərə alan Azərbaycan höküməti 
bu regionun statusu layihəsini işləyib hazırladı
168
. Məlumdur ki, 1919-cu ilin iyul-
avqustunda Naxçıvanda olan amerikalı polkovnik Rey Naxçıvan Milli Şurasının 
sədri Cəfərqulu xanla və türk nümayəndəsi Xəlil bəylə gizli danışıqlar aparırdı. Bu 
danışıqlarda məqsəd özünün burada Amerika general-qubernatorluğunu yaratmaq 
ideyasına tərəfdarlar tapmaq idi. O deyirdi: “Naxçıvan və Ermənistan üzərində 
qaldırılmış Amerika bayrağı onların düşmənlərində qorxu və hörmət yaradır”
169
. 
Avqustun sonunda Zaqafqaziyada Britaniya qoşunlarının Amerika qoşunları ilə 
əvəzlənməsinin tərəfdarı amerikalı polkovnik Haskel Paris sülh konfransı və 
Antanta Müttəfiqlər Şurası adından Azərbaycan hökümətinə bildirdi ki, Şərur, 
Naxçıvan və Dərələyəz qəzaları xüsusi zona təşkil edir və bu ərazidə Amerika 
general-qubernatorluğu yaradılması layihəsi Ermənistana ABŞ mandatı layihəsi ilə 
eyni vaxtda irəli sürülmüşdü. 
Azərbaycan höküməti indi də amerikalıların köməyi ilə daşnakların 
Naxçıvanı ələ keçirməyə cəhd göstərəcəklərindən ehtiyatlanırdı. Buna görə də 
Azərbaycan höküməti öz layihəsində Naxçıvanın əhalisinin mənafeyini təmin 
etməyə çalışmışdı. 
Bu layihəyə görə Azərbaycan höküməti burada Amerika general-
qubernatorluğunun elan edilməsi ilə razılaşır, lakin qəzaların yerli Milli Şura 
tərəfindən idarə edilməsi şərtini irəli sürürdü. İnzibati hakimiyyət tamamilə Milli 
Şuranın səlahiyyətində olmalı və general-qubernatorluq tərəfindən nəzarət 
edilməlidir. İnzibati idarə üstünlük təşkil edən millətdən təşkil olunmalı idi. ADR 
höküməti mətbuat, vicdan, söz azadlığını, şəxsin və əmlakın toxunulmazlığını 
saxlamağı tələb edirdi. General-qubernatorluğun büdcə məsələsinə Azərbaycan 
höküməti tərəfindən baxılması, çatışmayan məbləğin Azərbaycan xəzinəsi 
hesabına əlavə olunması təklif edilirdi. Region ərazisində Azərbaycanın pul 
nişanlarından istifadə olunmalı idi. Layihədə qeyd edilirdi: “Seçkilərin təşkilinə 
qədər general-qubernator əmin-amanlıq və qayda-qanun yaratmaq məqsədilə 
                                                          
167 Azərbaycan Respublikası SPİH MDA, f. 277, siy. 2, iş 40, v. 144. 
168 Azərbaycan Respublikası, MDƏYTA, f. 970, siy. 1, iş 92, v. 4. 
169 Q. Mədətov. Göstərilən əsəri. s. 66. 
69 
 
sonuncuya (mətndə belədir – A. H) kömək üçün Azərbaycandan iki müşavir dəvət 
edir”
170
. Culfa – Bakı dəmir yolunun çəkilməsi üçün ayrılmış zolaq Azərbaycan 
hökümətinin əlində olmalıdır. Bundan başqa əhalidən silahları almamaq və ərazi- 
siyasi məsələlər ilə bağlı cinayətlərin hamısı üçün ümumi amnistiya elan etmək 
təklif olunurdu. 
Beləliklə, Azərbaycan hökümətinin layihəsi Naxçıvan əhalisini ola biləcək 
erməni hərbi, siyasi və iqtisadi ekspansiyadan müdafiə edirdi. Lakin Azərbaycan 
hökümətinin layihəsi amerikalıları təmin etmirdi. 
Sentyabrın 1-də Zaqafqaziya müttəfiqlərin ali komissarı Vilyam Haskelin 
Bürosu ADR Nazirlər Şurasının sədri  N. Usubbəyova öz layihəsini təqdim etdi, 
layihə Naxçıvanda Şərur – Dərələyəz “neytral zonası” yaradılmasından bəhs edirdi. 
Bu layihəyə görə zona polkovnik Haskelin təyin etdiyi amerikalı qubernatorun 
idarəsində olmalı idi. 
Haskelin “neytral zona” yaradılması haqqında birinci layihəsi yerli 
hakimiyyət orqanlarının tamamilə Amerika qubernatoruna tabeliyini nəzərdə 
tuturdu. Ən mühüm qurğular (dəmir yolu, teleqraf) onun idarəsi altına keçməli idi. 
“Neytral zona”da yerli məmurlar amerikalı qubernator tərəfindən təyin 
olunacaqdır, mümkün olan kimi qubernator yerli məmurların seçki gününü 
müəyyən edəcəkdir... 
...Şərur – Dərələyəz və Naxçıvan əyalətlərindən keçən İrəvan və İran 
sərhəddi arasındakı dəmir yolu və teleqraf tabe ediləcək və hərəkət üçün dərhal 
açılacaqdır. Bu dəmir yolu Amerika qubernatorunun nəzarəti altında olacaqdır. 
...Böyük Vedinin tatar (azərbaycanlı – A. H) əhalisi amerikalı general-
qubernatorun nəzarəti altında bu şəhərdən neytral zonada həmin əhali üçün 
yaradılmış şəhərə köçürüləcəkdir...”
171
. 
Haskelin layihəsinə görə Şərur və Naxçıvan qəzaları amerikalı 
qubernatorun başçılığı ilə müttəfiqlərin idarəsi altında olan zonanı təşkil etməli idi. 
Həm də yerli hakimiyyətə qarşı törədilən “cinayətlər” üçün amnistiya verilirdi, 
lakin “bu amnistiya heç bir vəchlə ingilis hərbi hakimiyyətinə qarşı törədilmiş 
cinayətlərə aid edilmir”
172
. Qeyd edilirdi ki, “qubernator tərəfindən etibarsız elan 
edilənlər istisna olunmaqla”
173
 göstərilən zonanın qəzalarında əhali tərk-silah 
edilməyəcəkdir. 
Beləliklə, amerikalı qubernator bu ərazidə bütün hakimiyyəti öz əlində 
cəmləşdirirdi, bu hakimiyyət o qədər geniş idi ki, bütün bir rayonun əhalisini 
köçürmək hüququ vardı. 
                                                          
170 Azərbaycan Respublikası MDƏYTA, f. 970, siy. 1, iş 92, v. 4 arx. 
171 Azərbaycan Respublikası MDƏYTA. f. 970, siy, 1, iş 92, v. 5 – 6. 
172 Yenə orada. v. 5 – 6. 
173 Yenə orada, iş 93, v. 3. 
70 
 
Tezliklə müttəfiqlər komissarı ştabının rəisi Ceyms Rey elan etdi ki, 
1919-cu il oktyabrın 23-dən Şərur – Naxçıvan rayonunda polkovnik Edmond L. 
Delenin baçşılığı ilə general-qubernatorluq yaradılır. 
Biləndə ki, Azərbaycan höküməti Naxçıvanın taleyi haqqında V. Haskellə 
danışıqlar aparır, bu geniş regionun əhalisi öz nümayəndələrini Tiflisdə toplayıb 10 
bənddən ibarət tələbnamə tərtib etdi. 1919-cu il sentyabrın 9-da Cənub-Qərbi 
Azərbaycan müsəlmanlarının ümumi iclasının sədri Əli Səbri Qasımov, yerlilər 
cəmiyyətinin sədri Z. Məmmədov və nümayəndə heyətinin üzvü A. K. Nəcəfov 
tərəfindən imzalanmış tələbnamə N. Usubbəyova təqdim edildi
174
. Bu bəndlərin 
əsasını Naxçıvanı ADR-in tərkibində saxlamaq tələbi təşkil edirdi. Bundan əlavə 
naxçıvanlılar Zəngəzurdan keçən Naxçıvan yolunun açılmasına kömək göstərməyi 
tələb edirdilər. Bu yolun açılmasına Kərçivan, Mehri və Asazor yolunun 
bağlanması üçün daşnaklar tərəfindən silahlandırılan üç erməni kəndi maneçilik 
törədirdi. Onlar həmçinin geri çağırılmış Azərbaycan nümayəndəsi Xan 
Təkinskinin İrəvana qaytarılmasını, Ermənistandan qovulmuş və sıxışdırılmış 
müsəlmanların Azərbaycan ərazisində yerləşdirilməsini xahiş edirdilər. Təəssüf ki, 
naxçıvanlıların bu təklifi ermənilər üçün əlverişli idi və onlar elə bunu 
gözləyirdilər... 
Bundan başqa, 1919-cu il sentyabrın 9-da özlərini Sürməli, Milistan, 
Vedibasar, Şərur, Naxçıvan və Ordubad rayonlarının nümayəndələri kimi təqdim 
edən Ə. S. Qasımov və K. M. Əsgərov polkovnik V. Haskelin yanında oldular, elə 
həmin gün 10 bənd daxil edilmiş memorandumu ona verdilər və xahiş etdilər ki, ali 
komissar və Azərbaycan hökümətinin başçısı arasındakı danışıqlar bu tələblər 
əsasında aparılsın. 
Söhbət zamanı Haskel Əli Səbriyə sual verdi ki, Naxçıvanın və digər 
regionların əhalisi bu regionların erməni hökümətinə verilməsinə necə baxar? Buna 
cavab olaraq Əli Səbri bildirdi ki, əldə silah ləyaqətli ölümü üstün tutaraq bu 
höküməti bütün qüvvələri ilə rədd edirlər. “Xalq öz qüvvəsilə azadlığa nail olmuş 
və qan tökmədən rayonlarımıza daxil olan qəsbkarları qovmuşdur. Özünün 
azadlığını əldə etmiş xalq doğma Azərbaycan hökümətinə belə onun arzusunu rədd 
edərək taleyini həll etməyə imkan verməz. Bu vəziyyət nəzərə alınmalıdır... Biz 
heç vaxt, bir dəqiqə də olsun özümüzü Ermənistan təbələri təsəvvür edə bilmərik. 
Biz ona görə azad olmamışıq ki, yenidən əsarət altına düşək”
175
. Əli Səbrinin dinc 
azərbaycanlı əhaliyə ermənilər tərəfdən zorakılıq edilməsi faktını inandırıcı şəkildə 
təsvir etməsinə baxmayaraq, Haskel Naxçıvanı daşnak respublikasına birləşdirmək 
cəhdini nəzərdə tutaraq amerikalıların erməni xalqının istifadə etdiyi hüquq və 
qanunlarla müsəlmanları da təmin edəcəkləri haqqında danışmaqda davam edirdi. 
                                                          
174Azərbaycan Respublikası SPİH MDA, f. 277. Siy. 2, iş 58, v. 6 – 6 arx. 
175 Azərbaycan Respublikası SPİH MDA, f. 277. Siy. 2, iş 58, v. 1 – 5. 
71 
 
Lakin tədricən Haskelin problemə münasibəti dəyişməyə başladı. 
Avqustun 21-də Haskel İrəvana gəldi. Müsəlmanların nümayəndələrini onun 
yanına buraxmadılar və bunu belə əsaslandırırdılar ki, erməni şəhər bələdiyyə 
rəisindən icazə alınmalı idi. Avqustun 23-də Haskel İrəvandan gedərkən onun 
xahişi ilə Azərbaycan missiyasının məşhur ictimai xadim Əlixan Makinski onu 
müşayiət edirdi. Yolboyu o, Haskelə erməni zorakılıqları haqqında danışdı vı 
missiyanın katibi Mirbabayevin yazdığı dağıdılmış və qarət edilmiş azərbaycanlı 
kəndlərinin siyahısını ona verdi. Haskel Makinskini diqqətlə dinlədi, Eçmiədzin 
qəza komissarının həbsi barədə əmr verdi və öz adyütantını yenidən dağıdılmış 
kəndlərə göndərdi. Son nəticədə Mirbabayevin məlumatına görə, Haskel 
ermənilərin hərəkətlərindən möhkəm hiddətləndi və müvafiq tədbirlər görəcəyini 
vəd etdi. 
Bakıya gəldikdən sonra Haskel Nəsib bəy Usubbəyov və Məmməd Yusif 
Cəfərovla danışıqlar apardı. Danışıqlar nəticəsində bütövlükdə diyar əhalisinin 
mənafeyini nəzərə aldı və buna görə də ADR rəhbərliyi tərəfindən yüksək 
qiymətləndirilən Naxçıvan və Şərur – Dərələyəz qəzalarının müvəqqəti idarə 
edilməsinin əsas müddəaları dəqiqləşdirildi. Danışıqların sonunda N. Usubbəyov 
Haskeldən xahiş etdi ki, şərtlərin rəsmi mətnini rəhbərlik tərəfindən imzalanmaq 
üçün Azərbaycan hökümətinə də versin. Haskel 1919-cu il sentyabrın 1-də Tiflisdə 
imzalanan müqavilənin dəqiqləşdirilmiş mətnini təqdim etdi
176
 . 
Lakin 1919-cu il sentyabrın 27-də Haskel Azərbaycan hökümətini özünün 
“neytral zona” yaradılması haqqında layihəsi ilə tanış etdi, bu layihə əvvəlki iki 
layihədən bir sıra əhəmiyyətli detalları ilə fərqlənirdi. Onun təklifi ilə “hər bir 
zonada” indi əhalinin proporsional nümayəndəliklərindən ibarət Mərkəzi Şura 
yaradılmalı idi. Culfa-Bakı dəmir yolu neytral zolaq hesab edilirdi. Ən əsas o idi ki, 
Haskel naxçıvanlıların tərk-silah edilməməsi ilə razılaşırdı. 
İki gündən sonra, sentyabrın 29-da Haskel M. Cəfərovdan rəsmi cavab 
aldı ki, respublika höküməti general-qubernatorluğun əleyhinə deyildir, “lakin 
təklif edilən şərtlərin bəzi bəndləri etiraza səbəb olur, bunlar haqqında mən Sizə 
əlavə məlumat verəcəyəm”
177
. 
Azərbaycan hökümətinin dönməzliyindən qəzəblənən Haskel sentyabrın 
30-da kəskin bir teleqramla cavab verdi. Teleqramda bildirirdi ki, Azərbaycanın 
Amerika zonasının idarə edilməsi şərtlərini müəyyənləşdirmək hüququnu tanımır 
və ADR-in tənqidləri onun təyin etdiyi şərtləri dəyişdirməyəcəkdir. “Bu zona 
yaradılacaq və Şərur, Naxçıvan dairələri buraya daxil ediləcəkdir, - deyə Haskel 
elan edirdi. – Şərtlər Sizi ancaq siyasətdən xəbərdar etmək (seçmə mənimdir – 
A.H) və Sizin loyal sürətdə razılaşacağına və Amerika qubernatoruna, xüsusilə də 
sülh və qayda-qanun yaradılması işlərində kömək göstərib-göstərməyəcəyinizə, 
                                                          
176 Azərbaycan Respublikası SPİH MDA, f. 277. Siy. 2, iş 18, v. 18 – 18 arx. 
177 Azərbaycan Respublikası MDƏYTA, f. 970, siy, 1, iş 92, v. 2. 
72 
 
müdafiə edib-etməyəcəyinizə əmin olmaq məqsədilə göndərilmişdir. Dərhal 
teleqraf cavabı tələb olunur, çünki yaxın günlərdə mən Parisə getməyə hazırlaşıram. 
Burada mən mübahisəli qəzalara Sizin tam mülkiyyətli iddialarınızı təqdim etmək 
niyyətindəyəm, ancaq bu şərtlə ki, Sizin hökümət bu müvəqqəti razılığı müdafiə 
etsin”. Haskel hiss ediləcək dərəcədə təzyiq göstərirdi. Naxçıvanın neytral zonanın 
yaradılmasını ADR-i Denikinin təhlükəsindən xilas etmək imkanı ilə 
əlaqələndirirdi: “Hələ ki, Naxçıvan və Şərur qəzaları da daxil olmaqla neytral zona 
yaradılması və ya digər məsələlərin həlli üçün mən heç bir tədbir 
görməyəcəyəm”
178
 . Bunu o, Tiflisdə görüş zamanı ADR-in hərbi naziri S. S. 
Mehmandarova da bildirmişdi. 
Haskelin bu demarşına cavab olaraq Respublika XİN-i bildirdi ki, ilkin 
fikrində qalır, lakin Azərbaycanın ayrılmaz hissəsini təşkil edən qəzaların idarə 
olunması üzrə onun göstərişlərini əksinə çıxmayacaqdır. 
Daha sonralar, 1919-cu il oktyabrın 4-də ADR-in daxili işlər naziri M. Y. 
Cəfərov  V. Haskelə rəsmi məktub göndərdi. Məktubda o, razılığın konsensus əldə 
edilmiş şərtlərinin dəyişdirilməsi ilə əlaqədar  təəccübünü bildirir və qeyd edirdi: 
“Hökümətim yeni müzakirələr zamanı onun prezident Vilsonun öz adından və 
müttəfiq dövlətlər adından elan etdiyi xalqların öz müqəddəratını təyin etmək 
prinsipinə əsaslanan iddialarının təmin olunacağına ümidini itirmir”
179
. Beləliklə, 
ADR höküməti ümid edirdi ki, amerikalıların mövqeyi obyektivlik tərəfə 
dəyişəcəkdir. Haskelin son dərəcə obyektiv olmaq və Qafqazda demokratik 
idarəetmə formasını saxlamaq arzusu belə ümid etməyə əsas verirdi. 
Sentyabrın 30-da İrəvan quberniyası müsəlmanlarının həmyerlilər 
cəmiyyətinin sədri Sultanov yerli əhalini Haskelin amerikalı qubernator təyin 
etməklə neytral zona yaratmaq təklifi ilə tanış etmək məqsədilə Naxçıvana gəldi. 
Sultanov Naxçıvanın müvəqqəti general-qubernatoru S. Cəmillinski, ordu 
komandanı Xəlil bəy və Naxçıvan döyüş dəstəsinin komandiri Kəlbəli xan 
Naxçıvanski ilə görüşdü və onlar qarşısında məruzə ilə çıxış etdi. 
Bu vaxt polkovnik Haskelin nümayəndəsi – general Robinson da 
Naxçıvanda idi, o da buraya həmin məqsədlə gəlmişdi. Sultanov və Cəmillinski 12 
bənddən ibarət cavabı Robinsona təqdim etdilər. Cavabda qeyd edilirdi ki, əhalisi 
Azərbaycan türkləri olan Naxçıvan, Şərur, Dərələyəz rayonları, Vedibasar və 
Milistan Azərbaycanın ayrılmaz hissəsidir. Bu rayonların azərbaycanlıları ADR 
qanunlarını rəhbər tutaraq özləri özlərini idarə edirlər. Öz azadlıqlarını qanla 
qazanan naxçıvanlılar ABŞ-ın nümayəndəsini burada “general-qubernator kimi 
yox, bizim içərimizdə yaşayaraq ermənilərin bizim vəhşiliyimiz və 
mədəniyyətsizliyimiz, digər millətlərə qarşı dözülməzliyimiz haqqında 
                                                          
178 Azərbaycan Respublikası SPİH MDA, f. 277, siy, 2, iş 57, v. 70. 
179 Azərbaycan Respublikası SPİH MDA. f 277, siy. 2, iş 18, v. 18. 
73 
 
informasiyalarının yalan olduğuna inanan bir nümayəndə kimi”
180
  görməyə şad 
olarlar. Naxçıvanlılar qeyd edirdilər ki, onların iradəsinin əksinə olaraq onları 
ermənilərin hakimiyyətinə verənləri öz düşmənləri hesab edirlər və onları əldə 
silah qarşılayacaqlar “və düşmənlərimiz bizim evlərimizə meyidlərimizin üstündən 
keçib daxil olacaqlar”. 
Robinson Əli xan Makinskinin müşayiətilə gedəndən sonra zabit və 
tərcüməçisi ilə birgə Amerika generalı Mozetey Naxçıvana gəldi. Mozetey 
Cəmillinskiyə məlumat verdi ki, buradakı hadisələri yerindəcə öyrənib Paris sülh 
konfransına məlumat vermək üçün ezam olunmuşdur. 
1919-cu il oktyabrın 7-də Qarabağ general-qubernatoru X. Sultanova 
göndərdiyi gizli məlumatında Cəmillinski Mozeteyin dediyi sözləri təkrar edərək 
yazırdı ki, amerikalıların torpaq və adamları çoxdur və onlar buraya diyarı zəbt 
etmək məqsədilə gəlmirlər, əgər əhali arzulasa və sülh konfransı məcbur etsə 
burada qalarlar. 
Mozetey ilə danışıqlara başlamazdan Cəmillinski müşavirə çağırdı, bu 
müşavirədə Xəlil bəy, Kəlbəli xan və qubernator dəftərxanasının müdiri 
Məmmədov iştirak edirdilər. Məsləhətləşdikdən sonra onlar qərara gəldilər ki, 
Mozeteyə bir sıra mühüm faktlar haqqında məlumat versinlər. Bu məlumatların 
mahiyyəti onda idi ki, Avropa və Amerikadakı diasporuna, habelə Avropa 
mətbuatına arxalanan ermənilər heç bir iftiradan çəkinməyərək Naxçıvandakı 
hadisələr haqqında yalan təsəvvür yaradırlar; Naxçıvanda müsəlmanlar əksəriyyət 
təşkil edir, işi qan tökülməsinədək çatdıran buradakı qısamüddətli erməni inzibati 
idarəsi isə özünün zəifliyini göstərir. Cəməllinski qeyd etdi ki, erməni ərazilərində 
yaşayan azərbaycanlılara qarşı pis münasibət göstərildiyi haqqında xeyli faktları 
vardır, hazırda ermənilər faktiki olaraq Naxçıvanla müharibə vəziyyətindədirlər 
(misal olaraq Böyük Vedi hadisələri göstərilmişdi). Göstərilirdi ki, Naxçıvan 
ADR-ə birləşmişdir, bu demokratik respublikanın adı və qanunu ilə idarə edilir, 
“çünki bizi dil, ədəbiyyat, din, xalq adətləri və bir çox başqa şeylər birləşdirir”. 
Daha sonra o, Mozeteyin diqqətini buna cəlb edirdi ki, Ermənistanda anarxiyadır. 
Naxçıvanda isə sakitlikdir və xahiş edirdi ki, “özünüidarəyə daha çox kimin 
hüququ və qabiliyyəti çatdığını yəqin etsinlər”. 
Naxçıvanda ikən Mozetey Ermənistandan buraya yerləşdirilməyə, ərzağa, 
paltara, dava-dərmana ehtiyacı olan çoxsaylı qaçqınların gəlməsinin şahidi oldu. 
On bir bənddə öz əksini tapmış bütün bu faktları Cəmillinski Təbrizdəki 
Amerika konsuluna və müttəfiq dövlətlərin nümayəndələrinə göndərdi. Oktyabrın 
1-də İrəvana qayıdan Əli xan Makinski Adr-in Ermənistandakı nümayəndəsi A. 
Haqverdiyevə naxçıvanlıların məktubunu gətirdi, məktubda qaçqınlar üçün ərzaq, 
pul, dava-dərman göndərilməsi xahiş edilirdi. ADR-in diplomatik nümayəndəliyi 
                                                          
180 Azərbaycan Respublikası SPİH MDA, f. 277, siy. 2, iş 57, v. 73 arx. 
74 
 
Naxçıvanla daimi əlaqə yaratdı və respublika XİN-dən xahiş etdi ki, Naxçıvana 
çatdırılacaq məktub, pul, bağlama və ərzaq yükləri onun vasitəsilə göndərilsin. 
Oktyabrın 20-də Robinson Naxçıvana qayıtdı və xəbər gətirdi ki, buraya 
Amerika general-qubernatoru təyin edilməsi barədə Azərbaycan höküməti ilə 
razılıq əldə edilmişdir. Sonra polkovnik Rey Naxçıvana gələrək məlumat verdi ki, 
xarici işlər naziri M. Y. Cəfərovun 3 oktyabr və Xatisovun 23 oktyabr tarixli 
məktublarına əsasən general-qubernator təyin edilmişdir. Azərbaycan 
parlamentinin nümayəndələri də Naxçıvana gəlməli idilər, Reyin dediyinə görə 
onlar “gecikirdilər”. 
Rey özü ilə bəyannamə gətirmişdi və onun dərc olunmasını xahiş edirdi. 
Səməd bəy Cəmillinski və Kəlbəli xan Naxçıvanski buna qəti etiraz etdilər. Onların 
fikrincə problemin həlli üçün 12 bənddən ibarət yuxarıda adı çəkilən cavab əsas ola 
bilərdi. 
Belə olduqda polkovnik Rey səhər xalqı yığmağı xahiş etdi, o özü onlarla 
danışmaq istəyirdi. Oktyabrın 23-də Milli Şura çağırıldı. Şurada Vedibasar, Şərur 
və Ordubadın da nümayəndələri iştirak edirdilər. Onlar yazılı şəkildə polkovnik 
Reyə məlumat verdilər ki, “xalq azərbaycanlı general-qubernatordan başqa heç 
kimi tanımaq istəmir”. 
Elə həmin gün Haskel erməni nazir-sədri Xatisovdan rəsmi cavab aldı. 
Cavbda deyilirdi ki, ingilis ali komandanlığının sərəncamı ilə Şərur – Naxçıvan 
rayonunun “mübahisəsiz olaraq Respublikanın mülkiyyətinə və idarəsinə” 
verilməsinə baxmayaraq, o, ali komissarın təkliflərinə uyğun olaraq həmin rayonun 
Amerika qubernatorunun müvəqqəti idarəsinə verilməsinə razılığını bildirir. Lakin 
məktubun sonunda Xatisov demoqoqcasına bu rayonun Ermənistanın ayrılmaz 
hissəsi olduğunu xatırladı. 
Ertəsi gün polkovnik Rey mövqeyini dəyişdi, elan etdi ki, polkovnik 
Dellin general-qubernator kimi yox, Naxçıvan höküməti yanında müşavir və 
qaçqınlara yardım üzrə nümayəndə (...) kimi qalmasına razıdır. O, Cənub-Qərbi 
Azərbaycan müsəlmanlarına səmimi münasibət göstəriləcəyinə inandırırdı. 
Təbiidir ki, amerikalılar daşnak hərbçilərinin cinayətlərinə iltifatla 
yanaşırdılar. Azərbaycanın əks-kəşfiyyatının agenti 1919-cu il iyulun 20-də 
İrəvandan xəbər verirdi: “Ermənistanda güclü səfərbərlik gedir... Xatisovla 
uzunmüddətli söhbətlər etmişəm və o öz hərəkətlərini düzgün hesab edir, ingilis 
polkovniki Plauton və Amerika missiyası bu hərəkətləri təqdir edirdilər”
181
. 
Hətta Amerika nümayəndəsi Azərbaycanın dinc əhalisinə soyğunçu 
hücumlar etməyə yollanan daşnak qoşunlarının paradını qəbul etmişdi. Baş ştabın 
rəisinə yazdığı 12 dekabr 1919-cu il tarixli raportunda Azərbaycan zabiti məlumat 
verirdi: “Bu yaxınlarda (10 – 12 gün) Dronun əmri vardı ki, bütün mauzerçilər 
cəbhəyə - Zəngəzura göndərilmək üçün toplansınlar, onları Dro özü aparmalı idi. 
                                                          
181 Azərbaycan Respublikası MDƏYTA f. 970, siy, 1, iş 54, v. 74. 
75 
 
Mauzerçilər toplandılar. Qoşunlar Zəngəzura göndərilməmişdən qabaq İrəvanda 
qoşunların paradı keçirildi və Xatisov, Amerikanın nümayəndəsi və könüllü 
ordunun nümayəndəsi Zangeviç paradda iştirak edirdilər
182
. 
Amerikalıların işə qarışmağı belə, ermənilərin əzəli Azərbaycan 
torpaqlarına hücumlarını dayandırmadı. Bu hücumlar elə həmin miqyasda davam 
edir, bəzi hallarda isə daha da genişlənirdi. Bununla belə respublikanın mərkəzi 
Bakıda ermənilər erməni dövlətinin acınacaqlı vəziyyəti haqqında fəryad 
qoparırdılar. “Ermənistan acından ölür. Hər gün minlərlə qurban verilir. Ölkə 
adamsız qalmaq təhlükəsi qarşısındadır”. Erməni deputatları, hətta Azərbaycan 
parlamentində də boşboğazlıq edirdilər: “Əgər yaxın həftələrdə kömək gəlməsə, 
əhalinin 50%-i bir ay ərzində məhv olacaqdır”.(“Azərbaycan” qəzeti, № 25, 1919). 
ABŞ-ın ermənipərəst dairələrinin nöqteyi-nəzərini daha dəqiq ifadə 
edərək senator Bora çıxışlarının birində demişdi: “Birləşmiş Ştatlar bu məsələnin 
(Ermənistan mandatı haqqında – A. H) müzakirəsinə başlamazdan əvvəl Fransa və 
İngiltərə qoparılmış əraziləri (?) Ermənistana qaytarmalıdırlar. Ölkəni belə qarət 
etmək, necə ki, Ermənistanı ediblər, sonra da onu digər dövlətin himayəsinə 
vermək yolverilməzdir”
183
 . Hələ amerikalılara Ermənistandakı azərbaycanlıların 
vəziyyəti yaxşı məlumdur. Elə himayə nazirliyinin səlahiyyətli müvəkkili 
Makinskinin 9 sentyabr 1919-cu il tarixli müfəssəl məruzəsini xatırlamaq 
kifayətdir. Bu məruzə nazir Klenevskinin qərarı ilə ingilis dilinə tərcümə edilmiş 
və Haskelə göndərilmişdi. N. Usubbəyova yazdığı qoşma məktubda Klenevski 
qeyd edirdi ki, bu məruzə Ermənistandakı müsəlmanların bədbəxtliklərinin dəhşətli 
şəklini əks etdirir. Ancaq Yeni Bəyazid, Eçmiədzin və İrəvan qəzaları üzrə ev-
eşiksiz qalmış, müflisləşmiş müsəlmanların sayı 150 minə çatmışdır. Bu 
bədbəxtlərin bir çoxu xilas olmaq üçün Naxçıvana qaçmışdır, lakin senator Bora 
kimi ermənipərəstlər buranı “talan edilmiş” ermənilərə qaytarmaq arzusundadırlar.  
Səməd bəy Cəmillinski ADR-in Ermənistandakı diplomatik 
nümayəndəsinə yazdığı gizli məlumatlarda dəfələrlə bildirmişdilər ki, Naxçıvana 
gəlmiş qaçqınlar daşnakların təsvirəgəlməz vəhşiliklərindən danışırlar. 
Ermənistanın bəzi kəndlərində bir nəfər də olsun azərbaycanlı qalmamışdır. 
“Azğınlıq və sıxışdırılmaqdan əziyyət çəkən azərbaycanlılar İrəvan 
qəzasından Aralıq – Baş Keçid rayonlarına, Şərur və Naxçıvan qəzalarına 
qaçırdılar, burada qaçqınların sayı 100 minə çatmışdı. Hər gün onların 300 nəfəri 
yaralardan, xəstəlik və aclıqdan ölürdü. Cəmillinski məlumat verirdi ki, Naxçıvan 
diyarının qaçqınları üçün Azərbaycan hökümətinin hələ qışda ayırdığı iki milyon 
manatdan ancaq 400 mini apreldə gəlib buraya çatmışdır, qalanı isə şərəfsiz şəxslər 
tərəfindən mənimsənilmişdir. 1919-cu ilin oktyabrında Cəmillinski bu şəxsləri 
qanuni məsuliyyətə cəlb etdi. 
                                                          
182 Azərbaycan Respublikası MDƏYTA f. 970, siy. 1, iş 61, v. 11 – 12. 
183 “Deyli Meym” qəzeti. 26 may 1920. 
76 
 
Oktyabrın sonunda Cəmillinski Azərbaycan hökümətinə məlumat verirdi 
ki, Naxçıvanla sərhədə əvvəlki kimi erməni qoşunları cəmləşir. Ordubad 
yaxınlığındakı Oxçu, Şabadin və Kiq rayonlarında, həmçinin Zəngibasarda 
ermənilər azərbaycanlılara silahı təhvil vermək haqqında ültimatum veriblər. 
Daşnaklar Vedibasar rayonunu da rahat buraxmırdılar, bura Qarsdan gətirilən ağır 
toplarla atəşə tutulurdu. 
Naxçıvanın ağır vəziyyətini nəzərə alan Azərbaycan höküməti vəd etmişdi 
ki, 6 min əsgəri silahlandırmaqda Cəmillinskiyə kömək göstərəcəkdir. Vəziyyətin 
kəskinliyini nəzərə alan amerikalılar bir qrup zabiti polkovnik Han Pirin başçılığı 
ilə Naxçıvana göndərmək qərarına gəldilər. Lakin onların Naxçıvana gəlişi əks 
reaksiyaya səbəb oldu, çünki əhali Britaniya nümayəndələri kimi, onların da 
simasında daşnak işğalçılarının tərəfdarlarını görürdü. Qubernatorluğun binası 
qarşısına toplanan naxçıvanlılar Naxçıvana gələn zabitlərin dərhal geri 
qayıtmalarını tələb etdilər. Amerikalı general-qubernator özündən əvvəlki 
qubernatorlar kimi şəhəri tərk etdi və şəhərdən üç kilometr aralıda, kazarmada 
yerləşdi. Kifayət qədər hərbi qüvvənin olmaması üzündən onun hakimiyyəti 
Naxçıvan şəhəri ilə məhdudlaşırdı. Əhalinin rəğbət və hörmət bəslədiyi S. 
Cəmillinskidə burada idi.  Qəzalara Milli Şura silahlı dəstələrinin komandirləri – 
Kəlbəli xan, Kəblə Muxtar Nehrəmli və s. rəhbərlik edirdilər. 
Noyabrın sonunda amerikalılar general-qubernatorun hakimiyyətini 
gücləndirmək cəhdi göstərdilər. V. Haskelin şəxsi nümayəndəsi polkovnik Rey 
yenidən şəhərə gəldi, o, S. Cəmillinski və Milli Şura ilə olan ziddiyyətləri aradan 
qaldırmalı idi. Aparılan danışıqlar zamanı Naxçıvan rəhbərləri Reyi razı saldılar ki, 
E. Delinin Naxçıvanda statusu yerli hökümət yanında ABŞ müşaviri kimi müəyyən 
edilsin. Beləliklə, Deli və Reyin missiyası süquta uğradı, amerikalıların 
Naxçıvanda möhkəmlənmək cəhdi baş tutmadı. 
Elə bu zaman ermənilərin Naxçıvanda möhkəmlənmək cəhdi davam 
edirdi. 1919-cu ilin noyabrında erməni işğalının yeni mərhələsi başlandı, 
Naxçıvanla Ermənistan sərhəddində yeni müharibə qızışmağa  başladı. 
1919-cu il noyabrın 18-də Panıs və Kürdikən erməni kəndlərinin sakinləri 
Oxçu müsəlmanlarına məxsus mal-qara sürüsünü apardılar. Mehri və Qafan 
rayonlarının hərbi hissələrinin komandiri Boronyans sakinlərin şikayətinə onları 
aldadan bir məktubla cavab verdi. Sadəlövh sakinlər məkrli Boronyansa inanaraq 
noyabrın 19-da “danışmaq və mehriban qonşuluq münasibətləri yaratmaq üçün” öz 
nümayəndələrini  erməni kəndi Panısa göndərdilər. Bu nümayəndələr arasında 
Molla İdris, Əziz Bəy, Rüstəm bəy, Şeyx Əli, Cəmil bəy, Mövlamverdi var idi. 
Təbiidir ki, müsəlmanların bu nümayəndələri qurulmuş tələyə düşdülər. Ermənilər 
onları həbs etdilər və kəndə iki məktub göndərdilər, biri cımiyyətin, digəri – 
Mustafa Cəfərovun adına, məktubda təslim olmaq, onların hökümətini tanımaq və 
silahı təhvil vermək təklif olunurdu. Bundan başqa ermənilər məktubda bildirirdilər 
ki, əgər müsəlmanlar könüllü təslim olsalar onların həyatının və əmlakının 
77 
 
təhlükəsizliyi təmin ediləcəkdir. Aydındır ki, bu, təmiz yalan idi, lakin müsəlman 
kəndlərinin əhalisi, beş-altı adam istisna olmaqla, həm özlərini, həm də həbs edilən 
nümayəndələri xilas etmək üçün təslim olmaq qərarına gəldilər. 
Noyabrın 19-da, yəni elə həmin gün xalqın bu qərarından sonra gündüz 
saat 12 üçün erməni komissarı Amazasp 40 süvari ilə kəndə gəldi, onların ardınca 
erməni hərbi hissələri kəndin ətrafında mövqe tutdular. Bədbəxt kəndlilər 
komissarı duz-çörəklə qarşıladılar, nahara qonaq etdilər, yemək vaxtı Amazasp 
çörəyə and içdi ki, əgər müsəlmanlar yığılıb Ermənistan hökümətinə sədaqətlə 
xidmət edəcəklərinə and içsələr ermənilərin onlara qarşı münasibəti “lap yaxşı 
olacaqdır”. Nahardan sonra kəndin bütün kişi əhalisi karvansaranın həyətinə yığıldı 
ki, məscidə gedib ermənilərə and içsin... 
Lakin elə bu zaman silahsız sakinləri vəhşicəsinə qırmağa başladılar. Atəş 
açıldıqdan sonra sağ qalan yaralıları süngü ilə öldürdülər. Sonra qadın və uşaqları 
bir yerə yığan erməni vəhşiləri onları zorlamağa, işgəncə verməyə, öldürməyə 
başladılar. Səməd bəy Cəmillinski özünün 5 dekabr 1919-ci il tarixli raportunda bu 
vəhşiliklər haqqında yazırdı: “Cəsarətlə demək olar ki, belə bir hadisə heç vəhşi 
xalqların tarixində də olmamışdır. Müdafiəsiz qadınların, hətta balaca qızların 
başına nələr gətirilmişdi...”
184
 . Bu kənddən yalnız 3 nəfər salamat qalmışdı. 
Onlardan ikisi əvvəlcədən kənddən çıxmışdı, birini isə ermənilər buraxıb 
demişdilər: “Müsəlman kəndlərinə get və de ki, erməni hökümətini tanımayanları 
bu aqibət gözləyir”. Kəndin bütün sakinləri – qocalar və uşaqlar – min beş yüz 
adam məhv edilmişdi. 
Bu vaxt belə vəhşi və qəddar əməliyyatlar başqa kəndlərdə də keçirilirdi. 
Şabadin kəndindən ancaq 8 kişi və 7 qadın xilas ola bilmişdi. Atqız kəndinin 
sakinləri qaçmaqla canlarını qurtardılar, lakin Ordubad və Kığıdərəsi yolunda 167 
adam, əsasən qadınlar və uşaqlar donmuşdu. Dörd kəndin (Şabadin, Pirdovdan, 
Atqız və Oxçu) dörd min sakinindən yalnız 261-i sağ qalmışdı. Cəmillinski xəbər 
verirdi ki, “hazırda onlar Ordubadda çox böhranlı və acınacaqlı bir 
vəziyyətdədirlər”. 
Xəlil bəyin və Kəlbəli xanın başçılıq etdikləri silahlı dəstələrin hücumları 
müvəffəqiyyət qazanmadı, o günlərdə Bazarçay yaxınlığındakı əməliyyat da iflasa 
uğradı, 1919-cu il noyabrın 25 – 26-da Məzrə kəndi yaxınlığındakı hərbi əməliyyat 
da uğurlu olmadı. 
Noyabrın 30-da Cəmillinski Ordubad qəza rəisindən telefonoqram aldı ki, 
ermənilər dörd  müsəlman kəndini yerlə-yeksan edəndən sonra yolları üstündəki 
Dırnıs kəndini məhv etmək, Yuxarı və Aşağı Akulis, Danaqırt və Cananab 
kəndlərini erməni kəndləri ilə birləşdirmək, sonra isə Ordubad və Culfanı 
hədələmək qərarına gəliblər. 
                                                          
184 Azərbaycan Respublikası MDƏYTA, f. 894, siy. 10, iş 78, v. 11 
78 
 
Ordubad istiqamətində ermənilərin hərəkətini dayandırmaq və onların 
diqqətini Kığıdərəsi və Qafan rayonundan yayındırmaq üçün Xəlil bəy Əlincəçay 
taboruna və Ordubaddakı hərbi hissələrə əmr etdi ki, erməni quldur dəstələrinin 
əleyhinə çıxış etsinlər. Noyabrın 26-da taborun döyüşçüləri düşməni geri oturdub 
Varmaznyar və Ələkli kəndlərini tutdular, lakin onların irəliyə hərəkəti Xəlil 
paşanın əmri ilə dayandırıldı. Mənə elə gəlir ki, bunun əsas səbəbi  hərbi sursatın 
kifayət qədər olmaması idi. Belə ki, müvəqqəti general-qubernatorun raportunda 
sonra məlumat verilirdi ki, Bəyazid və Ərzuruma “çox ehtiyac duyduğumuz” hərbi 
və tibbi ləvazimat gətirmək üçün karvan göndərilmişdi, lakin uzun müddət ərzində 
bu karvandan heç bir xəbər yox idi. 
Hərbi məsələlərdə və diyarın müdafiəsinin təşkilində Xəlil bəy xeyli iş 
görmüşdü. O zaman Cəmillinski Xəlil bəyi belə səciyyələndirirdi: “Hazırda yeganə 
ümidim onadır”. 
Elə bu zaman Naxçıvan diyarını ADR-dən qoparmaq üçün ingilislər 
tədricən fəaliyyətlərini genişləndirmişdilər. 1919-cu il dekabrın 2-də Naxçıvanın 
müvəqqəti general-qubernatoru Naxçıvandan olan İran agentindən rəsmi məlumat 
aldı ki, hökümət sərhədlərə öz mənurlarını göndərib ki, İrana qaçan müsəlmanları 
qəbul etsinlər. Bununla yanaşı Naxçıvandan olan qaçqınlara məskən salmaq üçün 
torpaq sahələri və “hər cür yardım” təklif edilirdi. Müvəqqəti general-qubernator 
narahatlıqla qeyd edirdi: “Bizim qaçqınlara qarşı İranın bu cür gözlənilməz diqqətli 
və rəhmli münasibətində mən Naxçıvan diyarını respublikamızdan qoparmaq 
məqsədi güdən ingilislərin siyasi astarını görürəm”
185
. 
Naxçıvandakı işlər haqqında ADR hökümətinə daha ətraflı məlumat 
çatdırmaq məqsədilə 1919-cu ilin dekabrında Qarabağ general-qubernatoru X. 
Sultanovun yanına gizli məruzə ilə Naxçıvan general-qubernatorluğunun əməkdaşı 
göndərilmişdi. 
Səməd bəy Cəmillinskinin fəaliyyəti üzərində ətraflı dayanmaq lazımdır. 
Diyarın ağır vəziyyətdə düşmən hücumlarına cavab verməsinə baxmayaraq, o öz 
qarşısına məqsəd qoymuşdu ki, “yerli başçıların yardımı ilə diyarda mövcud olmuş 
və indi də mövcud olmaqda davam edən anarxiyaya son qoysun və bununla da son 
illərdəki hadisələrdən əzab çəkən xalqı mənsəbpərəst, qaniçən, həris şəxslərin ağır 
zülmündən xilas etsin
186
. Vəzifədə olduğu müddətdə Cəmillinski yerli məmurların 
vəzifələrindən sui-istifadə halları ilə rastlaşmışdı, bu şəxsləri o, “zalım, şərəfsiz, 
mənəviyyatsız yaramazlar”
187
 adlandırırdı. Hələ 1919-cu il dekabrın 5-də Qarabağ 
general-qubernatoru X. Sultanova göndərdiyi raportunda diyardakı mürəkkəb 
vəziyyət haqqında məlumat verir və anarxiyanı əsas təqsirkar hesab edirdi: 
“Deyirdim, deyirəm və gələcəkdə diyarda vəziyyət tamamilə dəyişməyincə yenə 
                                                          
185 Azərbaycan Republikası MDƏYTA, f. 894, siy. 10, iş 78, v. 13. 
186 Azərbaycan Respublikası MDƏYTA, f. 894. Siy. 10, iş 78, v. 1 
187 Yenə orada. 
79 
 
deyəcəyəm, baş verən şər işlərin  hamısı Azərbaycan zabitinin şərəfini ləkələyən 
xan oğlu Kəlbəli xanın diyarda olması ilə izah edilir”
188
 . Daha sonra Səməd bəy 
yazırdı: “Mənim əvvəlki məlumatlarımdan sizdə yəqin ki, özünü dahi sərkərdə, ulu 
babasının layiqli övladı hesab edən bu zalım, kəmağıl, yarıdəli xan haqqında 
təsəvvür yaranmışdır. O özünü diyarın ağası, diyarın sakinlərini isə vəzifəsi bütün 
qiymətli və dəyərli nə varsa hamısını əlahəzrət xanın ayaqları altına tökmək olan 
qulları hesab edib və etməkdədir. Hər gün – intriqa və münaqişələr. Ayrılmış 
şüurlu elementlər xanın zülmündən qurtarmağa can atır və xilası Azərbaycan 
respublikasının  ağuşunda görürlər”
189
. 
Beləliklə, bu sənədlər və onlardakı faktlar Azərbaycan Respublikası 
demokratik dövlət strukturları nümayəndələri ilə yerli feodal əyanlar arasındakı 
ziddiyyətlərdən xəbər verir. Bunu qeyd etmək vacibdir ki, Naxçıvan diyarının 
əhalisi arasında feodal əsarətindən qurtarıb demokratik qaydaların qurulmasını 
istəyən çox idi. Əlbəttə, diyarın bütün əhalisi xan zülmünün aradan götürülməsinin 
vacibliyini hələ tamamilə dərk etmirdi. Belə bir şəraitdə bütün qüvvələrini yeni, 
demokratik qaydaların qurulmasına sərf edən ADR-in rəsmi nemayəndələri və 
dövlət məmurları demokratik ideyaların yayıcılarına çevrilirdilər. Elə həmin 
raportda qeyd edilirdi: “Bu, sonuncu isə avam adamların qarşısında mənim 
Vətənimi nüfuzdan salmağa çalışır və mədəni respublikaya layiq olan (kursiv 
mənimdir – A. H) qaydaların yaradılmasına imkan vermir ki, Azərbaycanın dövlət 
olmadığını təsdiq etmək üçün səbəb və əsas olsun. Demişəm və yenə təkrar 
edirəm: Kəlbəli xan Azərbaycanı nəinki tanımır, hətta onu ələ salır, yenə təkrar 
edirəm, hər vəchlə onu nüfuzdan salmağa çalışır”
190
. 
Təbiidir ki, ADR nümayəndələrinin fəaliyyətinə maneçilik göstərən 
Kəlbəli xan həm siyasi, həm də iqtisadi cəhətdən şah İranına daha çox meyl edirdi. 
Beləliklə, Azərbaycan hökümətinə məlum oldu ki, Culfada yerləşən böyük sement 
anbarından Kəlbəli xan çirkin əməllər üçün istifadə edir. Kəlbəli xan, bu anbarı 
qoruyan, özlərini əsgər adlandıran mühafizəçilər bütün sementi İrana satırdılar. 
Bunu bilən Naxçıvan general-qubernatoru S. Cəmillinski ADR sənayesi üçün 
zəruri olan bu xammalın mühafizəsindən ötrü qəti göstəriş verdi və Culfa sement 
anbarını qorumaq üçün yerli sakinlərdən təşkil edilmiş muzdlu qarovulçular təyin 
etdi. Oğurluq xeyli azaldı. Sementin İrana göndərilməsi və satılması minimuma 
qədər azaldıqda sementin qiyməti sürətlə qalxdı və az müddətdə bir çəlləyin 
qiyməti min manat oldu. Bu vaxt Naxçıvanda Kəlbəli xanın qohumu, Maku 
xanlığında böyük malikanələrə malik  Kamilpaşa xan peyda oldu. Kəlbəli xanın 
tərəfdarları general-qubernatora hər cür təzyiq göstərərək onu Kamilpaşa xana 750 
                                                          
188 Yenə orada, v. 2 
189 Azərbaycan Respublikası MDƏYTA. f. 894, siy. 10. Iş 78, v. 2. 
190 Azərbaycan Respublikası MDƏYTA, f. 89, siy. 10, iş 78, v 2. 
80 
 
çəllək sement verməyə məcbur etdilər. Sonra elə bu yolla sementin böyük bir 
hissəsi Kəlbəli xanın daha üç qohumuna verildi. 
Kəlbəli xan general-qubernatoru saymırdı. General-qubernatorun xəbəri 
olmadan o, Dairə gömrük inspektoruna və Culfa gömrükxanasının rəisinə əmr 
vermişdi ki, təcili  sürətdə sement vaqonlara yüklənsin və İrana  göndərilsin. 
Məmurlar general-qubernatorun dəftərxanasında təhqir edilir, o da bütün bunlara 
dözməli olurdu. 
Naxçıvanın erməni işğalı zamanı ermənilərin qızğın tərəfdarı şəhər rəisi 
Böyük xan Naxçıvanskiyə mirab və cüvarları saxlamaq üçün ermənilər tərəfindən 
15 min manat pul verilmişdi. Böyük xanın bu pulun 12 minini mənimsədiyi məlum 
olanda Cəmillinski göstəriş verdi ki, bu sui-istifadə haqqında istintaq başlansın. 
Onda Kəlbəli xan başqa şəxslər vasitəsilə general-qubernator dəftərxanasının 
müdirinə hədə-qorxu gələrək təhqiqatın dərhal dayandırılmasını tələb etdi. 
Kəlbəli xan öz məmurlarına saxta sənədlər verirdi ki, onlar ADR-dən 
xidmətləri üçün pul alsınlar. Məsələn, o, keçmiş komendant Xanlar xan İrəvanski 
üçün qeyri-qanuni yolla 4 min manat almağa cəhd göstərmişdi, lakin tezliklə 
məlum oldu ki, Xanlar xan bir aydan azca artıq qulluq etmiş və haqqını da 
bütünlüklə almışdı. 
Kəlbəli xanın cinayətkar ünsürlərlə əlaqəsi də Cəmillinskini çox narahat 
edirdi. Bu cinayətkarlar zorakılıq və talançılığa görə həbs edildikdə Kəlbəli xan 
onları azad etmək üçün çalışırdı. Ermənilər Naxçıvandan qaçdıqdan sonra Kəlbəli 
xan burada hakimiyyəti tamamilə öz əlinə keçirmiş, şübhəli keçmişi olan yerli 
şəxslərdən hpkümət təşkil etmişdi. Bunların arasında Salasuz taborunun komandiri 
Fətəli xan Naxçıvanski və Naxçıvan şəhərinin polismeysteri Cabbar ağa Vəzirov 
da var idi. General-qubernator yazırdı: “Bu cənablar Kəlbəli xana sədaqətlərini 
açıq-aydın göstərirlər, mənim başımın üstündən ona xidməti məruzələr edir, ondan 
əmr və göstərişlər alırlar. Ona qarşı bir tədbir görməkdə mən gücsüzəm...”
191
. 
Yuxarıda deyilənlərdən başqa Kəlbəli xan Culfa, Naxçıvan və Noraşendə 
qalmış on üç sistern ağ neftin yeddisini mənimsəmişdi, qalanını isə əsgərlərinə 
paylanmasını tələb edirdi. Cəmillinskinin məlumatına görə Kəlbəli xan Xəlil bəyə 
elan etmişdi ki, ADR-in müstəqilliyi zahiridir, ADR Zəngəzuru almaq və 
Naxçıvanı respublika ilə birləşdirmək üçün yol açmaq iqtidarında deyildir ki, guya 
ADR “yerli naxçıvanlı müsəlmanları aldadır”
192
. 
Lakin ADR-ə sadiq zabit və məmurların səbir kasası dolmuşdu. Məlim 
olduğu kimi 1919-cu ilin noyabrında Nehrəm taborunun komandiri Kərbəlayı 
Muxtar Kəlbəli xanın təhqirlərinə təhqir ilə cavab verdi, yalnız Xəlil bəyin 
vaxtında işə qarışması Kərbəlayi Muxtara sədaqətli nehrəmlilərin Kəlbəli xanın 
tərəfdarlarına silahlı hücumunun qarşısını aldı. 
                                                          
191 Azərbaycan Respublikası MDƏYTA, f. 894, siy. 10, iş 78, v. 5. 
192 Yenə orada. 
81 
 
Azərbaycan höküməti Kəlbəli xana yüksək vəzifə təklif edərək Bakıya 
çağırmağa cəhd göstərdi, lakin o imtina etdi. Bu imtinanın səbəbini Cəmillinski 
belə izah edirdi: “Qəlbən denikinçi və ingilis nüfuzunun tərəfdarı olan o, 
Azərbaycana nifrət bəsləyir, ona qarşı bir tədbir görülməsə o, Naxçıvanı tərk 
etməyəcəkdir. Bu vəziyyət mənim yuxarıda göstərdiyim səbəblərə görə uzun 
müddət davam edə bilməz. Bu yaxınlarda Zati-alilərinizin (Qarabağ general-
qubernatorluğu X. Sultanov nəzərdə tutulur – A. H) sərhəd postlarının təşkili üçün 
göndərdiyi iki zabitə qarşı etdiyi qəzəbli hərəkət özünü onda göstərdi ki, o, onlara 
həyasızcasına quberniyadan çıxıb getməyi və heç bir işə başlamamağı təklif etdi. 
Bütün bunlar mənim narazılığımın əsaslı olduğunu daha parlaq təsdiq edir”
193
. 
Yerli feodal əyanlarının bu cür mürtəce nümayəndələrinin Naxçıvanda 
nüfuzunu zəiflətmək üçün Cəmillinski təklif edirdi ki, “yuxarıda göstərilən 
şəxslərin hərəkətlərinin qarşısını nə yolla olursa olsun və qurbanlar tələb etsə də 
almaq”, təcili olaraq bura nizami qoşun hissələri göndərmək lazımdır, bu qoşunlara 
arxalanaraq “respublikanın qanunlarını həyata keçirmək və diyarda baş verən 
cinayətlərin kökünü kəsmək mümkündür”. Yerli xəzinə kifayət qədər pul vəsaiti ilə 
təmin edilməlidir ki, məmur və qulluqçulara vaxtlı-vaxtında əmək haqqı verilsin, 
onlara yüksək maaş təyin etmək, loyal və sədaqətli adamları xidmətə qəbul etmək 
mümkün olsun. Bundan başqa S. Cəmillinski hesab edirdi ki, ADR-in rəsmi 
nümayəndələrinin diyara gəlmələri və vəziyyətlə yerində tanış olmaları zəruridir. 
Ermənilərlə hərbi toqquşmalar gedişində Kəlbəli xan tədricən faktiki 
olaraq bütün hərbi siyasi və inzibati hakimiyyəti öz əlinə almışdı. O və onun 
ətrafındakılar xəzinəni, dəmir yolunu, poçtu, teleqrafı idarə edir, şəxsi mülahizələrə 
görə vergi müəyyənləşdirirdilər. 
Naxçıvan əhalisinə İranın da təsiri artırdı. 1919-cu il dekabrın 22-də 
respublika XİN-i İrəvandan teleqram aldı. Teleqramda qeyd edilirdi ki, İranın 
vəzifəli şəxsi “qaçqınları şirnikləndirici vədlərlə cəlb edir”. Azərbaycan höküməti 
ehtiyat edirdi ki, minlərlə qaçqının İrana getməsi Naxçıvanın ermənilər tərəfindən 
tutulmasını asanlaşdırar, erməni hücumu qarşısında diyar zəifləyərdi. 
Ermənistan Respublikasının hərbi potensialının artması vəziyyəti daha da 
mürəkkəbləşdirirdi. Qızıl ordu tərəfindən darmadağın edilən və Şimali Qafqazdan 
qaçan Denikin ordusunun zabitləri, hələ çox əvvəllər Denikinin dostluq 
münasibətləri yaratdığı daşnak dövlətində sığınacaq tapırdılar. Denikin ştabı 
yanında daşnak ordusunun nümayəndəsi – Saqatsiyan – var idi. İrəvanda 
Ermənistan hərbi nazirinin yanında Denikinin nümayəndəsi – 1918-ci ilin 
sonundan polkovnik Lesli, 1919-cu ilin sentyabrından isə polkovnik Zinkeviç – var 
idi. 
1919-cu il noyabrın 23-də Tiflisdə Azərbaycan və Ermənistan 
respublikaları arasında razılıq imzalanmışdı. Bu razılaşmaya görə tərəflər 
                                                          
193 Azərbaycan Respublikası MDƏYTA, f. 894, siy. 10, iş 78. v. 7 
82 
 
aralarındakı hərbi toqquşmanı dayandırmağı və bütün məsələləri, o cümlədən 
sərhəd məsələsini sülh yolu ilə həll etməyi öhdələrinə götürmüşdülər. 1919-cu il 
dekabrın 14-də isə Bakıda Azərbaycan – Ermənistan konfransı açıldı, burada ərazi 
məsələsi də müzakirə edildi. Lakin bütün bunlara baxmayaraq, erməniləri 
qoşunları 23 noyabr razılaşmasını kobud sürətdə pozaraq Zəngəzura hücum etdi və 
Naxçıvana qarşı hərbi əməliyyatı genişləndirdi. Xanazak və Xaznaver tərəfdən 
erməni piyada qoşunları artilleriya ilə birlikdə irəliləyir, dinc azərbaycanlı 
kəndlərini atəşə tuturdular. Bununla əlaqədar Naxçıvanda hərbi-siyasi vəziyyət 
mürəkkəbləşmişdi. 
Dekabrın 21-də hərbi əməliyyatlara başlayan erməni qoşunları Qarğabazar, 
dekabrın 22-də isə Uluxanlı kəndini dağıdıb qarət etdilər. Çobanqara və Qaraqışlaq 
kəndləri uğrunda güclü döyüşlər genişləndi. Azərbaycan kəndlərini erməni 
qoşunları tərəfindən darmadağın edilməsi xəbəri polkovnik Haskeli də 
qəzəbləndirdi. ADR-in Tiflisdəki diplomatik nümayəndələrinin müavini Vəkilovla 
söhbətində o qeyd etmişdi ki, baş verən hadisələr haqqında yalan məlumat 
verməklə onu aldadan erməni hökümətinin hərəkətləri  onu qəzəbləndirmişdir. 
Haskel təklif etdi ki, Ermənistana qarşı iqtisadi təsir tədbirləri görülsün, lakin, 
əlbəttə, Amerika höküməti buna getmədi. 
Dekabrın sonunda Naxçıvana toplanmış Zəngəzur qaçqınları erməni kəndi 
Akulisin bütün sakinlərini oradan qovdular. Erməni höküməti bu faktdan hər şeydə, 
həmçinin 23 noyabr razılaşmasını pozmaqda azərbaycanlıları təqsirləndirmək üçün 
bəhanə kimi istifadə etdi. Qaçqınların başqa kəndə - Qoxtana hərəkətindən xəbər 
tutan Ermənistan xarici işlər naziri Xatisov ikiüzlülükdə qan tökülməsini 
dayandırmağın zəruriliyini, bütün məsuliyyəti ADR höküməti daşıdığını elan etdi. 
Əslində isə general-qubernator Cəmillinskinin səyləri nəticəsində erməni 
kəndlərində qan tökülmədi, erməni sakinləri sağ-salamat başqa kəndlərə 
köçmüşdülər (məsələn, Aşağı Akulisdən Yuxarı Akulisə), bütün bunları polkovnik 
Deli də təsdiq etmişdi. 
Bundan başqa bütün qonşu xalqlarla dinc-yanaşı yaşamağa can atan 
Azərbaycan höküməti ADR və Ararat Respublikası arasındakı ziddiyətlərin aradan 
qaldırılmasına çalışırdı. Dövlət Müdafiə Komitəsi Akulis rayonunda zorakılıq aktı 
baş verərsə, bunun qarşısını almaq üçün öz nüfuzundan istifadə etmək haqqında 
xüsusi qərar qəbul etmişdi. Edilmiş təshih çox şeydən xəbər verir. Bizə elə gəlir ki, 
bu qərarın ifadə tərzi və tez-tələsik qəbulu nəyin bahasına olursa olsun Ararat 
Respublikası ilə normal münasibətlər yaratmağa can atan Azərbaycan hökümətini 
həddən artıq vurnuxmasından xəbər verir. Yoxsa, bu cür qərarın yüksək səviyyədə, 
hətta faktları yoxlamadan qəbul etmək nəyə lazım idi? Təbiidir ki, belə mövqe 
Türkiyə nümayəndələrində, o cümlədən Xəlil bəydə narazılıq doğururdu. 
Naxçıvanda genişlənən hadisələr beynəlxalq toqquşmaları güzgüdəki kimi 
əls etdirirdi. 1919-cu ilin sonunda müttəfiqlər arasındakı, xüsusilə də boğazlar 
məsələsi üzrə narazılıqlara bazmayaraq, Türkiyənin taleyi artıq həll olunmuşdu. 
83 
 
Ekspertlər komissiyası tərəfindən işlənib hazırlanmış Türkiyə ilə sülh 
müqaviləsinin layihəsi ilə Anadolunun altı  şərq vilayətinin daşnak Ermənistanına 
verilməsi nəzərdə tutulurdu. Bunlarla birlikdə ermənilər Naxçıvan diyarını da 
almalı idilər. 
Türkiyədə işğalçılara qarşı genişlənən xalq hərəkatına qarşı 1919-cu ilin 
mayın 19-da 9-cu  ordunun inspektoru kimi “dövlət və hərbi səciyyəli tapşırıqla” 
İstambuldan Anadoluya gələn Mustafa Kamal (Atatürk) başçılıq edirdi. Burada 
artıq müstəqillik uğrunda mübarizə aparan və Kazım Qarabəkir paşa vasitəsilə 
naxçıvanlılara kömək göstərən Şərqi Anadolunun hüquqlarını müdafiə cəmiyyəti 
fəaliyyət göstərirdi. Tezliklə Mustafa Kamal cəmiyyətin sədri olur. 
1919-cu ilin iyul-avqustunda keçirilən Ərzrum konqresi qərar qəbul etdi 
ki, “şərq vilayətləri imperiyanın ayrılmaz hissəsidir və heç bir bəhanə ilə osmanlı 
imperiyasından qoparıla bilməz”. Türkiyə üzərində Amerika mandatının 
qoyulmasına can atan İstanbul mürtəce qüvvələrinin əksinə olaraq Ərzrum 
konqresi Şərqi Anadolu üzərində mandat ideyasını inkar edirdi. Sivas konqresində 
(1919-cu il 4 – 12 sentyabr) Amerika mandatı tərəfdarları məğlub oldular. Konqres 
hər cür müdaxiləyə və Türkiyə ərazisinin hər hansı hissəsinin işğalına qarşı 
qətiyyətlə mübarizə aparacağını elan etdi. 
1919-cu ilin sonunda Mustafa Kamal paşanın başçılıq etdiyi 
Nümayəndələr komitəsi Anadoluda yeganə səlahiyyətli hakimiyyət əhəmiyyəti 
qazandı. Türkiyə və Azərbaycanın müstəqilliyinin qatı düşməni olan daşnaklarla 
mübarizə milli azadlıq mübarizəsinin mühüm hissəsi oldu. Beləliklə, daşnak 
ekstremizmi ilə mübarizədə naxçıvanlıların türk milli azadlıq hərəkatının yardım 
və köməyinə arxalanmaq imkanları vardı. 
Daşnaklar isə Ermənistana Amerika mandatını reallığa çevirmək üçün var 
qüvvələri ilə çalışır, ondan Azərbaycandan Naxçıvanı, Türkiyədən şərq 
vilayətlərini qoparmaq mexanizmi kimi istifadə edəcəklərinə ümid bəsləyirdilər. 
Bu məqsədlə də dekabrınsonu – yanvarın əvvəllərində keçmiş baş nazir 
Kaçaznuninin başçılığı ilə erməni nümayəndə heyəti ABŞ-a yola düşdü. Nyu-
Yorkda keçirilən qonaqlıqda nümayəndə heyətinin başçısı bildirdi “ Siz 
Ermənistana silah verin və əmin olun ki, türklər, kürdlər və tatarlar erməni xalqının 
sakitliyini pozmağa cürət etməzlər” (“Azərbaycan” qəzeti, 1 yanvar 1920.). 
Amerikadakı ermənipərəst kürdlərin mövqeyini  erməni müstəqilliyi üzrə Amerika 
komissiyasının prezidenti Cerard açıqladı. O təkid edirdi ki, Ermənistan 
hüdudlarında yaşayan türkləri “zərərsizləşdirmək”, Qafqazda və Zaqafqaziyada 
yaşayan türklərdən ayırmaq, onları Şimal-Qərbi Anadolunun sərhədlərində qapalı 
saxlamaq “zəruridir”. Cerard açıq-açığına təklif edirdi: “Ermənistan Qara dənizdən 
Aralıq dənizinə qədər olan  ərazidə dövlət yaratmalıdır və yeddi erməni vilayətini 
də əhatə etməlidir ki, bu ayırmanı təmin etsin” (“Azərbaycan” qəzeti, 1 yanvar 
1920). Təbiidir ki, bu planın birinci qurbanı Naxçıvan olmalı idi.  
84 
 
Cerard Amerika hökümətinə təklif etdi ki, ABŞ-da 10 min daşnak 
könüllüsündən ibarət legion, elə həmin sayda da bir legion Avropada yaratmaq, 
onların təşkili və Ermənistana göndərilməsi üçün ermənilərə icazə versin. 
Bütün bu hadisələrin rakursu Naxçıvandakı türk nümayəndələrinin 
fəallaşmasının səbəblərini başa düşməyə imkan versin. Əgər Cəmillinski daşnak 
dövləti ilə münasibətlərin normallaşmasına can atan ADR rəhbərliyinin mövqeyini 
Kəlbəli xan isə müstəqil yarımfeodal “xanlıq” yaratmaq məqsədi güdən, hətta 
bunun üçün ermənilərlə əlaqəyə girən, şüurlu surətdə ADR-dən ayrılma yolu tutan 
qüvvələri təmsil edirdisə, Xəlil bəy türk təcrübəsinə əsaslanaraq daşnak 
başkəsənlərini ancaq güclü intiqam zərbəsi ilə dayandırmağın mümkün olduğunu 
hesab edən təcrübəli türk zabitlərini təmsil edirdi. 
Nəzərə almaq  lazımdır  ki, İrəvan quberniyasından və Zəngəzurdan  olan 
qaçqınların sayının artması Xəlil bəyin mövqeyini daha da  möhkəmləndirirdi. Bu 
adamlar erməni vəhşiliklərindən danışır və naxçıvanlıların qəlbində haqlı olaraq  
dinc  müsəlman əhalisini müdafiə etmək  arzusu doğururdu. 
Yəqin ki, fevralın ilk günlərində Xəlil bəyin  qiyam qaldırıb 
Cəmillinskinin tərəfdarlarını qıraraq Naxçıvanda  hakimiyyəti ələ keçirnəyə 
çalışmasına da  səbəb olmuşdur. ADR-in Ermənistandakı diplomatik nümayəndəsi 
A.Haqverdiyev 1920-ci ilin fevralın 4-bu barədə Bakıya xəbər verəndə, XİH-nə 
məsləhət  görürdü ki, Xəlil bəyin Naxçıvandan geri çağrılmasına  nail olsunlar.  
Digər tərəfdən daha da  müstəqilləşən  Kəlbəli xan Azərbaycanın 
demokratik hökümətinə  tabe  olmaqdan  imtina edirdi. General-qubernator 
Cəmillinskinin vəziyyəti ikimənalı idi. Fevralın 29-da o, A.Haqverdyiyev vasitəsilə 
Azərbaycan hökumətindən xahiş edir ki, onu vəzifəsindən azad edib yerinə 
“təcrübəli şəxs” göndərsinlər. Cəmillinski  ADR hökumətindən təcili tədbirlər  
görməyi tələb edirdi, lakin artıq gec idi. Martda Cəmillinski  faktiki olaraq yenidən 
müstəqilləşən Naxçıvanı tərk edir.  
Eyni zamanda başqa  sənədlərə əsasən güman etmək olar ki, Cəmillinski 
və Kəlbəli xanın arasındakı ixtilaflardan xalqın aşağı  təbəqələrinin ya xəbər yox 
idi, ya da  əhali bunları Zaqafqaziya  ictimaiyyətinə çatdırmamaqla yumşaltmağa  
çalışırdı. Bu barədə “Azərbaycan” qəzetində dərc edilən məqalədə deyilirdi: 
“Ordubad  və Naxçıvan rayonlarındakı ixtilaflar haqqında erməni qəzetlərin 
məlumatları əssasızdır. Gələnlərin dediyinə görə orada tam qayda-qanun hökm 
sürür. Bütün hakimiyyət Cənub-Qərbi Azərbaycan general-qubernatorluğunun 
əlindədir. Heç bir xəstəli yoxdur. Çörək boldur, ərzaq Ermənistandakından 
ucuzdur”. Türk hərbi hissələri Naxçıvana gəldikdən az sonra Kəlbəli xan 
Türkiyənin yüksək hərbi ordenini aldı, ADR hərbi idarəsi isə daşnaklarla 
döyüşlərdə göstərdiyi igidliyə görə ona general-mayor rütbəsi verdi. 
Lakin Naxçıvanın yenidən bərpa edilmiş müstəqilliyi möhkəm deyildi. 
Yaxın keçmişin təcrübəsi göstərirdi ki, Naxçıvanın müstəqilliyinin zəmanəti 
olmamasından istifadə edən ermənilər Naxçıvanı ələ keçirməyə çalışacaqlar, 
85 
 
faktiki elə belə də oldu. Bunu Bəyazid türk diviziyasının komandanı Cavid bəylə 
daimi əlaqə yaradan Xəlil bəy daha yaxşı başa düşürdü. Onlar birlikdə Naxçıvanin 
müdafiəsiz planını hazırladılar və bunu Kazım Qarabəkir paşa ilə razılaşdırdılar. 
1920-ci il fevralın 18 - 20-də Anadoluya nizami yunan qoşunu çıxarılması, fevralın 
23-də ingilis eskadrasının gəlməsi Naxçıvanın güclü hərbi müdafiəyə ehtiyacını 
daha da artırdı. 
Yeni müdaxiləyə qarşı ağır mübarizəyə başlayan Türkiyənin 
zəifləməsindən istifadə edən daşnaklar Naxçıvana hücum etmək üçün hərbi 
hazırlıqları genişləndirdilər. Antanta ölkələri də onları buna təhrik edirdilər. 
Türkiyədəki milli azadlıq hərəkatı ilə üzləşən Britaniya Mustafa Kamalın 
qoşunlarına qarşı daşnak Ermənistanından istifadə etmək qərarına gəldi. Antanta 
səfirləri və xarici işlər nazirlərinin konfransı 1920-ci il martın 12-də Millətlər 
Cəmiyyətinin Şurasına təklif etdi ki, “yeni yaranmış Ermənistan dövlətini” öz 
himayəsinə qəbul etsin. Məşhur türk hərbi tarixçisi Cövdət Kərim özünün 
“Müstəqillik uğrunda türk mübarizəsi haqqında mühazirələr” (İstanbul, 1927) 
kitabında Britaniya siyasətinin məqsədlərini müəyyənləşdirərək və 1920-ci ilin 
əvvəllərində Anadoludakı siyasi vəziyyəti nəzərdən keçirərək göstərir ki, türk milli 
azadlıq hərəkatı ilə mübarizədə Antanta imperialistləri o vaxt Anadolu hərəkatına 
Zaqafqaqziya tərəfdən, yəni daşnak Ermənistanından və Naxçıvan vasitəsilə zərbə 
planını əsas hesab edirdilər. Buna görə də 1920-ci ilin martında Cavid bəyin xahişi 
və Kazım Qarabəkir paşanın qərarı ilə Naxçıvana Əli Teymur bəyin komandanlığı 
altında 50 nəfərdən ibarət türk döyüş dəstəsi gəldi. 
Naxçıvanın ADR ilə əlaqələri getdikcə zəifləyirdi. Azərbaycan 
Respublikasının nəşr edilən Ünvan-Təqvimində nə Naxçıvan general-
qubernatorluğu, nə də Naxçıvan müəssisələri göstərilmişdi. 1920-ci ilin yanvar-
fevral aylarında dərc edilmiş “Azərbaycan” qəzetində Naxçıvandakı vəziyyət 
haqqında (Akulis erməni kəndi ətrafındakı hadisələrlə bağlı məlumatlar istisna 
edilməklə) demək olar ki, heç bir məlumat yoxdur (lakin biz bilirik ki, bu vaxt 
burada mühüm hadisələr baş verirdi). ADR-in müstəqilliyinin Paris sülh 
konfransında tanınması ilə əlaqədar olaraq Azərbaycan hökümətinə respublikanın 
bütün çoxsaylı qəzalarından, həmçinin Türkiyə, Gürcüstan, Şimali Dağlıları və s. 
tərəfindən göndərilmiş təbriklər içərisində Naxçıvan hökümətinin təbriki yoxdur. 
Bütün bunlar sübut edir ki, Naxçıvan və ADR arasındakı münasibət çox mürəkkəb 
idi. 
1920-ci il fevralın 11-də Naxçıvan müsəlmanları Gürcüstan hökümətinin 
sədri N. Jordaniyaya teleqram göndərərək daşnak qoşunlarının yanvarın 6-dan 23-
dək fasiləsiz hücumları haqqında məlumat verirdilər. Naxçıvanlılar qeyd edirdilər 
ki, “Bu hücumlarda bizi toqquşmaya təhrik edən ermənilər eyni zamanda 
mətbuatda bu təşəbbüsü bizim adımıza çıxırlar. Yuxarıda göstərilən faktlardan və 
bizdəki səhih məlumatlardan görünür ki, bu hücumlar təşkil olunur və əhaliyə ayrı-
ayrı bandit dəstələri tərəfindən deyil, hökümətin icazəsi ilə edilir” (“Azərbaycan” 
86 
 
qəzeti, 18 fevral 1929). Teleqramı Bəktaşev, Sultanov, Məmmədzadə, Sadıqzadə, 
Mir Parnazyan-Taşmanbəyzadə və general-qubernator Cəmillinski imzalamışdılar. 
Naxçıvanda erməni təcavüzünün geniş miqyas alması Cənub-Qərbi 
Qafqazın bütün sakinlərini ciddi narahat edirdi, xüsusilə də ona görə ki, daşnaklar 
eyni zamanda Zəngəzur, Qars vilayətlərində və Gəncə qəzasında hücumları 
genişləndirirdilər. Elə buna görə də fevralın sonunda bütün regionların 
nümayəndələri İrəvan quberniyası müsəlmanlarının həmyerlilər Cəmiyyəti ilə 
birgə iclas çağırdılar. İclasda əsas rolu Əli Səbri və həmyerlilər cəmiyyətinin sədri 
A. Nəcəfov oynayırdı, iclas Azərbaycan Respublikasına müraciət qəbul etdi. 
Müraciətdə qeyd edilirdi ki, Naxçıvan, Şərur, Vedibasar və Ordubad 
rayonlarının vəziyyəti olduqca mürəkkəb və qeyri-müəyyəndir. Burada 
müsəlmanlar vəhşicəsinə qırılmış və demək olar ki, bütün əhali daşnaklar 
tərəfindən kütləvi sürətdə qırılmaq təhlükəsi altındadır. İclas iştirakçıları 
Azərbaycana tamamilə birləşəcəkləri və buraya Azərbaycan ordusunun nizami 
hissələrinin göndəriləcəyi ümidində olduqlarını bildirdilər. Müraciətdə bu 
regionlara təcili kömək göstərilməsi xahiş olunurdu, “yoxsa nəinki erməni 
hökümətinin diplomatik oyunları, doğma hökümətimizin nüfuzu da təsir göstərə 
bilməyəcəkdir” (“Azərbaycan” qəzeti, 2 mart 1920). Beləliklə, bu regionların 
əhalisi açıq-aydın bildirirdi ki, (eyni zamanda kömək haqqında yalvarışlarla) ADR 
hökümətinin problemi sülh yolu ilə həll etmək cəhdi özünü doğrultmadı. 
Daşnaklarla sülh yolunun axtarılması xalqa ancaq dərd və ələm gətirirdi. 
Ordubad ətrafında daşnaklarla amansız döyüşlər başladı. Ordubadlılar 
hələ martın 7-də ermənilərin hücuma hazırlaşdıqlarını bilir, onların Kərçivan və 
Miqli tərəfdən irəliləyəcəklərini güman edirdilər. Ordubadlıların dəstələri 
səngərlərdə oturdular. Lakin martın 8-də düşmənlər Ağanohur və Nüs-Nüs dağları 
tərəfdən hücuma keçdilər. Daşnakların böyük bir dəstəsi Məlik İbrahim kəndində 
Əsgərovların malikanəsinə hücum edib oranı viran qoydu. 
Sayca atəş nöqtələrinin çox olmasından istifadə edən daşnaklar şəhərin 
özünə yaxınlaşırdılar, amansız döyüşlər Ordubadın lap yaxınlığında, şəhər 
qəbiristanlığında gedirdi. Lakin tezliklə Kəlbəli xanın göndərdiyi kömək gəlib 
çatdı. Ermənilər darmadağın edildi və 300 adam, 12 qatır və 7 pulemyot itirərək 
geri çəkildilər. 
Martın 21-də Novruz bayramı gecəsi daşnak qoşunları bütün sərhəd 
boyunca hücuma keçdilər: Sayca on mindən artıq olan döyüş hissələri Düşün, 
Vənənd, Vələver, Xanağa, Bəysar Ağrı və Dizə kəndlərinə hücum edib tutdular və 
yandırdılar. Bundan sonra daşnaklar şəhəri ələ keçirmək məqsədilə Ordubada 
hücum etdilər. Daşnak işğalçılarının qarşısını almaq üçün könüllü naxçıvanlılarla 
birgə həftəlik azuqələrini götürərək türk əsgərləri də getdilər. Naxçıvan 
müdafiəçiləri dörd birləşmiş dəstə yaratdılar. Ordubad cəbhəsindəki dəstəyə türk 
zabiti Zob bəy, Kolabad hissəsində Kəlbəli xan Naxçıvanski, düşmən qüvvələrinin 
87 
 
daha çox toplandığı Şərurda Xəlil bəy, Vedibasarda Nəci bəy və Nuru bəy başçılıq 
edirdilər. 
Ordubadlılara kömək üçün yenə Naxçıvandan Ədib bəyin komandanlığı 
altında 800 nəfərlik dəstə gəldi. Düşmənlə cəsarətlə vuruşan naxçıvanlılar 
Ordubada yaxın rayonları ermənilərdən təmizləyirdilər. Lakin inadlı döyüşlər 
nəticəsində hər iki tərəf böyük tələfat vermişdi, Ordubadda bəzi binalar 
dağıdılmışdı. 
ADR-in İrandakı diplomatik nümayəndəliyindən Ordubaddakı hərbi 
əməliyyatlar haqqında həyəcanlı xəbərlər gəlirdi. Müharibə güclənir və getdikcə 
kəskin xarakter alırdı. Erməni təcavüzkarları Ordubaddakı binaları, o cümlədən 
yüksək minarələri və günbəzləri olan məscidləri bombardman edirdilər. 
Naxçıvanlılar mərdliklə müdafiə olunurdular. Bununla belə o günlərdə 
“Azərbaycan” qəzetinin (11 aprel 1920) verdiyi məlumata görə üç mindən artıq 
qaçqın bura toplanmışdı. “Çörək yoxdur, və biz mühasirədəyik...” (“Azərbaycan” 
qəzeti, 16 aprel 1920) -  deyə qaçqınların nümayəndələri Azərbaycan hökümətinə 
müraciət edir. Həmçinin Qaradağdan buğda almağı və onlara ərzaq göndərməyi 
xahiş edirdilər. 
Erməni qüvvələrinin hücumları haqqında general-qubernator  S. 
Cəmillinski də informasiya göndərdi. Hələ 1920-ci il martın 23-də o xahiş edirdi: 
“Azərbaycan hökümətinə təcili olaraq çatdırılsın ki, bütün cəbhə boyu erməni 
artilleriyasının atəşləri altında amansız döyüşlər gedir, lakin daşnakların fasiləsiz 
hücumları yerli əhalinin mətanəti ilə darmadağın edilir”. 
Martın 12-dən 22-dək daşnak quldur dəstələri nizami ordu hissələrinin 
tərkibində Zəngibasar, Ordubad və Aralıqda qismən və qruplarla basqınlar edirdilər. 
Lakin əvvəldə əldə etdikləri kiçik müvəffəqiyyət böyük məğlubuyyətlə başa çatdı. 
Maraqlıdır ki, daşnak qoşunlarının yolu üstündə olan dinc kəndləri xilas etmək 
üçün naxçıvanlılar Ədib bəyin rəhbərliyi ilə çox fəndgir bir plan hazırladılar və 
həyata keçirdilər. Bunun üçün naxçıvanlılar və türk döyüşçüləri Ordubada gedən 
yolu cənubdan bağladılar. Gecə naxçıvanlıların böyük bir dəstəsi Arazı keçdi və 
sübh tezdən Xarxat dağı tərəfdən ermənilərə hücum etdi. Daşnaklar silah və 
sursatlarını ataraq qaçırdılar. Mühasirə yarıldı. Ordubad şəhərinə ermənilərin 
hücumlarının Əylis kəndi tərəfdən qarşısının alınmasında yerli əhaliyə digər 
kəndlərin, o cümlədən Cəmaləddin, Nehrəm, Yaycı kəndlərinin sakinləri də kömək 
edirdi. 
Bütün istiqamətlərdə geri oturdulan ermənilər böyük itkilər verərək 
qaçırdılar. Ancaq Zəngibasarda 100 nəfərədək ölən və yaralanan oldu, həmçinin 
200 tüfəng və 2 pulemyot itirdilər. 1920-ci il aprelin 27-də “Azərbaycan” qəzeti 
yazırdı: “Ararat qoşunları tamamilə ruhdan düçüblər, fərarilik çoxalıb”. 
Qeyd etmək lazımdır ki, aprelin 9-da Tiflisdə Zaqafqaziya 
respublikalarının konfransı keçirildi. Konfransda ADR-dən Q. Ağayev,  O. 
Kriçinski,  F. Vəkilov; Gürcüstan Respublikasından Y. Gegeçkori,  Q. 
88 
 
Lordkinanidze, Q.Maxaradze; Ermənistan Respublikasından  A. Ohacanyan,  T. 
Bekzadyan və S. Xaçaturyan iştirak edirdilər. Azərbaycan nümayəndələri təklif 
etdilər ki, təkcə Qarabağda deyil, Ordubad, Naxçıvan və Böyük Vedi rayonunda da 
hərbi toqquşmalar dayandırılsın. Lakin ermənilər etiraz etdilər. Yəqin gümane 
dirdilər ki, hərbi üstünlük onlar tərəfdədir və yaxın günlərdə Naxçıvanı ələ 
keçirəcəklər. Lakin onların işğalçı niyyətləri həyata keçmədi. 
Belə bir fakt işğalçının iç üzünü lap aydın göstərir: 1920-ci il martın sonu 
– aprelin əvvəlində Naxçıvana beynəlxalq komissiya gəldikdə Naxçıvan 
könüllüləri hərbi əməliyyatları dayandırdılar, ermənilər isə yox. 
XI ordu tərəfindən Azərbaycan Demokratik Respublikası hökümətinin 
zorla devrilməsindən və Azərbaycanda sovet hakimiyyətinin elan olunmasından 
istifadə edən daşnak liderləri Naxçıvanı Azərbaycandan qopartmaq üçün daha bir 
cəhd edirlər. 1920-ci il mayın ortalarında bolşevik qoşunları tərəfindən Qarabağdan 
sıxışdırılan Dro və Nceyin quldur dəstələri Zəngəzura gəlirlər. Nizami erməni 
qoşunlarının hücumu qarşısında Kəlbəli xanın və Xəlil bəyin dəstələri Şahtaxtı 
stansiyasınadək geri çəkilməli olurlar. 
Amansız döyüşlərdən sonra erməni quldur dəstələri Şərura daxil oldu və 
yerli əhalini qəddarcasına qırdılar. Tutduqları ərazidə onlar yerli əhaliyə qarşı 
amansız terrora başladılar. Bu hərəkətləri ilə onlar Azərbaycanın bolşevik işğalı 
şəraitində özlərinin sərsəm planlarını həyata keçirmək üçün maksimum üstünlük 
əldə etmək, vəziyyətdən istifadə edərək bu əraziləri boşaltmaq məqsədilə 
müsəlmanların əksəriyyətini qırmaq, sonradan buraya erməniləri köçürtmək 
niyyətində idilər. Bir çox Naxçıvan kəndliləri daşnakların vəhşi qırğınından 
canlarını qurtarmaq üçün İrana – Cənubi Azərbaycana qaçırdılar. 
Elə bu vaxt XI ordu Naxçıvana yaxınlaşırdı. 1920-ci il iyunun 25-də 
komandarm Levandovski İranla sərhədə çıxmaq üçün hazırlıq əmri verdi, hərbi 
hissələr Naxçıvan – Culfa – Ordubad xəttinə çıxmalı idilər. 
Dilican istiqamətində daşnak hərbi hissələri üç polkun tərkibində hücuma 
keçib Uzuntala, Lalakənd, Tatlı və s. kəndləri tutdular. Daşnak nizami qoşunu 
general Baqdasarovun komandanlığı altında birləşmişdi, onun ştabı Dilicanda 
yerləşirdi. Zəngibasarı darmadağın etdikdən sonra Naxçıvana hərəkət etmək 
məqsədilə Davalı kəndinə irəlilədilər. 
Lakin türk ordusu Naxçıvan diyarını qırğından qurtardı. İyunun sonunda 
türklərin Bəyazid diviziyasının 9 minlik hissələri Cavid bəyin komandanlığı altında 
Naxçıvan diyarının ərazisinə daxil oldular və iyulun 2-də diviziyanın ön hissəsi (3 
min nəfər) Şahtaxtı – Naxçıvan rayonuna gəldi. İyulun 7-də XI ordununGorus 
kəndində yerləşən səhra ştabına türk zabitləri gələrək Naxçıvana hərəkət edən 
daşnak qoşunlarına qarşı birgə vuruşmağı təklif etdilər. 
Bu məlumatları alan Levandovski əmr verdi: “Türk hərbi hissələrinə 
münasibətdə, ən yaxşı qonşuluq münasibətləri və sıx əlaqələr saxlamaqda, 
Mərkəzdən göstəriş alana qədər Ermənistan Respublikasına qarşı onlara fəal 
89 
 
yardımdan çəkinmək lazımdır”
194
. 32-ci diviziyanın rəisi Şteyqerə Gorus rayonunu 
əldə saxlamaq,  İrəvan və ... Naxçıvan tərəfdən bütün yolları təmin etmək əmr 
olunmuşdu. Yəni özünün strateji vəzifəsini yerinə yetirən bolşevik rəhbərliyi 
naxçıvanlılara kömək etməyə cəhd göstərmirdi, bunu türk komandanlığının 
öhdəsinə buraxmışdı. 
İyulun sonunda Dro Gorus rayonunda avantüraya əl atdı. Bazarkən və 
Angelaaut kəndləri ərazisində bolşevik hərbi hissələrinə hücum edən daşnaklar 
müəyyən vaxt Naxçıvanla Gorusun əlaqəsini kəsdilər. Lakin tezliklə gəlib çatan XI 
ordunun 28-ci atıcı diviziyası onları bütövlüklə darmadağın etdi. Həmin 
diviziyanın rəisi Nesterovski öz qoşunlarına verdiyi 11 avqust 1920-ci il tarixli 
əmrində qeyd edirdi: “Gorus – Enlelyayurd rayonunda məğlub edilmiş  daşnak 
quldur dəstələrinin əsas hissələri dağıdılmışdır və yalnız Dro və Nceyin 
dəstələrinin qalıqları Kuşibulaq rayonunda qruplaşırlar”
195
. 
1920-ci il iyulun 27-də bolşevik süvariləri Kotlyayev və Sturnovun 
komandanlığı altında Naxçıvana daxil oldular. Naxçıvanın bolşevik qoşunları 
tərəfindən tutulması onların Azərbaycandakı hərbi kompaniyasının qanunauyğun 
nəticəsi idi. Qeyd etmək lazımdır ki, bu şəhərin tutulmasının zəruriliyi Hərbi-
İnqilab Şurasının XI orduya hələ 1920-ci ilin mayında göndərilmiş əmrində qeyd 
edilmişdi. Sonra, iyunda İrəvanda RSFSR nümayəndəsinin daşnak höküməti ilə 
Ermənistan və Azərbaycan SSR arasındakı mübahisəli rayonlar haqqında apardığı 
nəticəsiz danışıqlar başa çatdı. 
İyunun 19-da G. K. Orconikidze V. İ. Lenin və G. V. Çiçerinə göndərdiyi 
teleqramda qeyd edirdi ki, “Naxçıvan artıq bir neçə aydır ki, üsyançı 
müsəlmanların əlindədir. Bütövlükdə, məncə Azərbaycanın nümayəndəsini 
Moskvaya çağırmaq və onunla birlikdə Azərbaycan və Ermənistana aid mübahisəli 
məsələləri həll etmək lazımdır”
196
. 
Öz qoşunları qarşısına Naxçıvanı və Zəngəzuru tutmaq vəzifəsi qoyan 
bolşeviklər daşnakların razılığını gözləmədən “Naxçıvanın azad edilməsi” 
haqqında əmr verdilər. XI ordu hissələrinə əmr verilmişdi ki, sərhədi keçmək belə 
lazım gəlsə daşnakları amansızcasına məhv etsinlər. Daşnakların Naxçıvana yürüş 
planı iflasa uğradı. 
Beləliklə, 1920-ci il iyulun 28-də Naxçıvana sovet höküməti gətirildi, 
lakin bu hökümət yalnız Naxçıvan şəhərində və onun ətrafında fəaliyyət göstərirdi. 
Elə həmin gün tərkibinə M. Bəktaşov, Q. Səlimov, A. Kazımov, F. 
Maahmudbəyov və Q. Babayevin daxil olduğu Naxçıvan İnqilab Komitəsi sovet 
hökümətinin qurulmasını elan etdi. Naxçıvan Azərbaycan SSR, onun vasitəsilə 
                                                          
194 Интернациональная помощь XI Армии в борьбе за победу советской власти в  Азербайджане. 
Документы и материалы, 1920 – 1921 гг. Б. 1989, с. 89 - 90 
195 Yenə orada, s. 104 – 105. 
196 Дж. Кулиев. Борьба коммунистической партии за осуществление ленинской политики в 
Азербайджане, Баку, 1970, с. 556 – 557. 
90 
 
RSFSR ilə möhkəm hərbi-iqtisadi ittifaqda olan Sovet Sosialist Respublikası elan 
edildi. 
1920-ci il avqustun 11-də XI ordunun 28-ci atıcı diviziyası Ermənistanla 
sərhəd xəttini bağladı. Daşnak quldur dəstələrinin qalıqları məhv edilirdi. 
Bununla belə Naxçıvanda hələ də 8 minə qədər türk əsgəri qalmışdı, 
inqilab komitəsinin tərkibində türk komandanlığının nümayəndəsi Cavid bəy var 
idi. Naxçıvan diyarının mərkəzində möhkəmlənən bolşeviklər öz təsir dairələrini 
genişləndirir, eyni zamanda tədricən özləribə məxsus cəza tədbirləri görürdülər. 
1920-ci il avqustun sonunda Naxçıvan İnqilab Komitəsinin qərarı ilə Milli 
Komitənin keçmiş üzvləri həbs olunub Bakıya göndərildilər. O cümlədən 
Cəfərqulu xan və Rəhim xan Naxçıvanskilər. Rəhim xanın oğlu Təbrizdə yaşayan 
İsgəndər xan da Naxçıvandan sürgün edildi. Naxçıvan diyarının faktiki başçısı 
Kəlbəli xan Naxçıvanski də vətəni tərk etməli oldu
197
. 
Araz-Türk hökümətinin bir çox görkəmli xadimləri, yerli inzibati 
idarələrin məmurları və zabitlər bolşevik liderləri tərəfindən Naxçıvanda cəzaya 
məruz qaldılar, məhv edildilər. 
Avqustda bolşeviklər daşnakları Şahtaxtıdan, sentyabr-oktyabrda isə 
bütün Ordubad qəzasından qovdular. Şərur qəzası 1920-ci ilin dekabrında 
bolşeviklər tərəfindən tutuldu. Avqustda İrəvanda olan polkovnik Stoks erməni 
hökümətinə bildirdi ki, Naxçıvanı bolşeviklər verməklə o böyük səhv etdi. 
Beləliklə, 1920-ci ilin iyul-dekabrında bütün Naxçıvan diyarı bolşeviklər 
tərəfindən işğal edildi və müvəqqəti olaraq sovet respublikalarına qeyri-müəyyən 
dövlət suverenliyi verildi. Böyük bolşevik imperiyasının bir hissəsinə çevrilən 
Naxçıvan yenidən özünün çoxəsrlik regional müstəqilliyini itirdi. Naxçıvan SSR-in 
yaranması ilə Naxçıvanın əhəmiyyətli hadisələr və daşnak basqınlarına qarşı 
qəhrəman mübarizələrlə zəngin müstəqil inkişaf dövrünə son qoyuldu. Regionun 
siyasi, iqtisadi, coğrafi nadirliyi hakimiyyətin tez-tez dəyişən xarakterini, diyarın 
statusunu şərtləndirirdi. Belə ki, hələ indiyə qədər əldə olan ədəbiyyatda Araz-Türk 
Respublikası mövcudluğunun xronoloji çərçivəsinə və regionun ADR-in 
tərkibindəki statusunu müəyyələşdirən həmin çərçivələrə heç bir münasibət 
bildirilməmişdir. 
Bizə elə gəlirdi ki, Araz-Türk Respublikası – Naxçıvan general-
qubernatorluğu tarixi zəncirində iki anı dəqiqləşdirmək lazımdır. Birincisi, 
Naxçıvanda general-qubernatorluğun özünün xüsusi statusu var idi. General-
qubernator Cəmillinskinin hakimiyyəti burada məhdud idi və heç bir vəchlə 
Qarabağ, Qazax və ADR-in digər general-qubernatorluqlarının səlahiyyət və 
                                                          
197 Əldə olan məlumatlara görə Cəfərqulu xan və Rəhim xan güllələnməmiş, Rusiya qarşısında 
xidmətləri nəzərə alınmaqla ömürlük həbsə məhkum edilmiş və Şuşa həbsxanasında mehtər işləmiş, 
1943-cü ildə elə burada acından ölmüşlər. Kəlbəli xan Cənubi Azərbaycana müraciət etmiş, sonra 
İstanbul və Tehranda yaşamış, mühacirətdə Azərbaycan milli demokratik hərəkatın xadimləri ilə 
əməkdaşlıq etmişdir (Bax: K. Rəhimov, S. Sadıxov. Göstərilən əsəri, s. 82) 
91 
 
hüquqları ilə müqayisə edilə bilməzdi. Yerli feodal əyanlarının general-
qubernatorun hakimiyyət və səlahiyyətlərini məhdudlaşdırmaq  cəhdlərinə ADR 
höküməti çox zəif reaksiya verirdi. Bizə elə gəlir ki, ADR burada formal 
nümayəndə rolunda çıxış edirdi. 
İkincisi, Kəlbəli xan və onun tərəfdarlarının səyləri nəticəsində 
Naxçıvandakı general-qubernatorluq 1920-ci ilin martında faktiki olaraq ləğv 
edilmiş və Naxçıvan yenidən dövlət müstəqilliyi qazanmışdı. Təsadüfi deyildir ki, 
o günlərdə Naxçıvan, Şərur, Vedibasar və Ordubad rayonu nümayəndələrinin iclası 
“qəti olaraq ADR-ə birləşmək” cəhdini ifadə edirdi, yəni diyarın Azərbaycan 
tərkibində olmasının formallığı regionun bütün əhalisi tərəfindən hiss edilirdi. 
Lakin Naxçıvan SSR-in elan olunması belə hələ bir neçə ay Ermənistanda 
hakimiyyətdə qalan daşnakların diyarı öz xeyirləri üçün qoparmaq kimi sərsəm 
ümidlərini üzməmişdi. Regionun statusunu qəti surətdə müəyyənləşdirən hadisələr 
yaxınlaşırdı. 
 
 
 
 
  
92 
 
 
SÖZARDI 
 
“Hər bir adam azadlığı sevir, ancaq bir fərqlə, ədalətli 
 adam bu  azadlığı hamı üçün arzulayır, ədalətsiz adam  
isə yalnız özü üçün. 
K. Berne”. 
 
70 il bundan əvvəl, demək olar ki, elə indi də Azərbaycanın bütün 
ictimaiyyəti, bütün xalqı Qars və Araz-Türk Respublikasının yarnmasını görkəmli 
hadisə hesab edir, o zaman bu hökümətlərin fəaliyyətini maraq və rəğbətlə izləyir, 
bu dövlətlərin qurulmasına və daha da inkişaf etməsinə hər cür kömək göstərməyə 
çalışırdılar. Təsadüfi deyildir ki, Azərbaycan Respublikası Xarici İşlər Nazirliyinin 
1919-cu ilin oktyabrında yaxın keçmişin xarici həyatının mühüm hadisələri 
haqqında tərtib edilmiş informasiyasında müsəlman əhalinin, o cümlədən Cənub-
Qərbi Zaqafqaziyanın vilayətlərindəki “müsəlman əhalinin oyandığı” qeyd 
edilirdi
198
. Elə həmin ilin dekabrında tərtib edilən Zaqafqaziya konfederasiyasının 
yardılması layihəsinin “Qafqaz Respublikaları arasında ərazi münaqişələri” 
bölməsində qeyd edilirdi ki, türk ordusunun məcburi gedişindən sonra “yerli əhali 
qalxdı və xüsusi parlament seçərək müstəqil çıxış etdi. Bu parlament Qarsda sayca 
Qafqazda beşinci olan Cənub-Qərbi Qafqaz Respublikasının müstəqilliyini elan 
etdi. Azərbaycan höküməti bu respublikanın tanınmasını rəsmiləşdirməyə çalışırdı, 
lakin əbəs yerə. Belə ki, gürcü və ermənilər Qafqazın bu rayonunun 
müsəlmanlarının hər hansı müstəqil çıxışını tanımaqdan imtina etdilər. Bütün 
bunları türk hiyləsi hesab edən ingilis höküməti Qars parlamentinin üzvlərini həbsə 
alaraq həmin respublikanı məhv etdi...”
199
. 
Azərbaycanın Xarici İşlər Nazirliyinin gəldiyi bu nəticələr bir sıra 
sənədlərdə təsdiq edilir, bu sənədlər haqqındaAzərbaycan hökumətinin o zaman 
heç təsəvvürü belə yox idi. Gürcüstan Respublikasının baş naziri N.Jordaniya 
1919-cu ilin mayında Britaniya hərbi qüvvələrinin generalı Uokkerlə etdiyi 
söhbətində bu münasibətdə bu iddialarını ona bildirmişdi: “...Qars respublikasına 
münasibətdə biz güman edirdik ki, - buna əsasımızda var idi (?) – bu respublika 
qanuni əsasla Ermənistana veriləcəkdir. Bununla belə, adını çəkdiyim ərazidə yeni 
yalançı bir dövlət yaranmışdır və bilavasitə  İngiltərənin himayəsi altında olduğunu 
açıq-aşkar elan edir. Uokker – Mən bu barədə heç nə eşitməmişəm. 
Jordaniya – General, Sizə məlumat verməyiblər, lakin Gürcüstan 
hökümətində dəqiq sənədlər vardır. Biz bu hökümətin başçısı Atabəyovun 
                                                          
198 Azərbaycan Respublikası MDƏYTA, f. 970, siy. 1, iş 144, v. 1 – 3. 
199 Yenə orada, iş 215, v. 8 – 9 arx. 
93 
 
məktubunu ələ keçirmişik, həmin məktubda o, həmfikirlərinə mənim indi Sizə 
dediklərimi xəbər verir. Bu qanunsuz hökümət nizami qoşun yaratmışdır, burada 
həm türk, eləcə də rus zabitləri xidmət edirlər. Biz məlumat almışıq ki, artvinliər 
ingilis general-qubernatorunun təyin etdiyi vəzifəli şəxsi qəbul etməmiş və 
demişlər ki, dairəyə rəisi Qars höküməti göndərəcəkdir. 
Uokker – Siz dünyanın hər yerindən məlumat və teleqram ala bilərsiniz, 
lakin mən qəti olaraq bildirirəm ki, bu yalandır”
200
. Bəs bu cənabları nə 
qorxudurdu? Öz müqəddəratını təyin etməyə can atan, digər qitədən gələn 
gəlmələrin diqtəsi ilə, özlərini qədim və dahi cənablar adlandıran qonşuların zülmü 
altında yaşamaq istəməyən xalqın azadlıqsevərliyi, azad düşünmə qabiliyyəti! Çox 
gümün ki, dünya kimi qədim olan “parçala və hökm et!” ifadəsi onların şüuruna 
hakim kəsilmişdi. Yoxsa məşhur Lord Kerzon vəcdlə təsdiq etməzdi ki, “...Türkiyə 
müsəlmanları ilə digər Şərq ölkələrinin müsəlmanları arasında bir zolaq yaratmaq 
zəruridir; belə bir zolaq yeni erməni dövləti formasında xristian icması ola bilər”
201
. 
Lakin hər bir ölkədə, qaragüruhçuların və cəhalətpərəstlərin sayından asılı 
olmayaraq, ümumbəşəri sülh arzulayan aydın ağıllar vardır. L. Kerzonun bu 
“hikmətli” sözlərinə cavab olaraq oxucuya yaxşı məlum olan Lloyd Corc cavab 
verdi: “...mən belə düşünürəmki, “Böyük Ermənistan” yaradılması Hindistan və 
bütün dünya müsəlmanları arasında arzuolunmaz əhval-ruhiyyə doğuracaqdır. 
Bundan başqa bu, etnik prinsipə zidd olardı”
202
. 
Bununla belə daşnak respublikasının cinayətkar və iyrənc siyasəti 
Zaqafqaziya xəritəsindən gənc suveren respublikaların silinməsinə gətirib 
çıxardı.Yüksək himayədarlarının köməyi ilə respublikaları ələ keçirən daşnak 
Ermənistanı yerli əhalini elə qəddarlıqla məhv etdi ki, özü də tarix tərəfindən 
cəzalandırıldı. Axır ki, gec də olsa haqq öz yerini tutdu. 
Maraqlıdır ki, daşnaklar öz qorxulu cinayətlərini etiraf etmədilər, Qars 
vilayətinin itirilməsində Sovet hakimiyyətini və Türkiyəni təqsirləndirdilər. 
Daçnak partiyasının ideoloqu A. Arteruni 1932-ci ildə “15 il qırmızı qamçı altında” 
məqaləsində yazırdı: “Siyasi nöqteyi-nəzərdən sovet hakimiyyəti xalqımızı 
birləşmiş və müstəqil Ermənistanın mövcudluğunun mümkünlüyünü şərtləndirən 
bütün amillərdən məhrum edərək erməni məsələsinə ölümcül zərbə vurdu... Sovet 
hakimiyyəti Türkiyə ilə ittifaqda saysız qurbanlar verməkdən (qurbanlar doğrudan 
da çox verilmişdi, lakin kim vermişdi? – A. H) və fövqəlbəşər səylərdən (bu səylər 
nizami hərbi hissələrin dinc əhali əleyhinə edilən hərəkətlərinə yönəlmişdi – A.H) 
yorulmuş erməni  xalqının qurduğu Ermənistan Respublikasının binasını dağıtdı. 
Zəifləmiş Ermənistanı ələ keçirən sovet hakimiyyəti Türkiyənin erməni xalqına 
qarşı etdiyi ədalətsizliyi təsdiqlədi...”
203
. 
                                                          
200 Девториани. «Дни господства меньшевиков в Грузии» 1931, с. 52 - 54 
201 Л. Чорч. «Правда о мирных переговорах», 1957, т. 2, с. 427. 
202Л. Чорч  «Правда о мирных переговорах», 1957, т. 2, с. 438. 
203 “Araçe” qəzeti, 9 dekabr 1932, № 2030 
94 
 
Təəssüf ki, tarix erməni millətçilərinə dərs olmamışdır. Məşhur polyak 
tarixçi və hüquqşünası Adam Mixnik keçmiş sosializm həmrəyliyi ölkələrini 
bürümüş böhranı nəzərə alaraq bu yaxınlarda yazırdı: “...ötmüş dövrlərin iblisləri 
tədricən meydana çıxır; yenidən şovinizm, populizm və dözülməzlik özünü 
göstərir”. Lakin indiki halda “Böyük Ermənistan” ideyası nəinki özünü göstərir, 
əksinə yenidən qüvvətlənir və bu ideyanın həyata keçirilməsinə cəhd edilir. O 
dövrdə Qars və Araz-Türk Respublikalarının məhv edilməsi, qanuni Azərbaycan 
torpaqlarının qoparılması uğrunda mübarizəsində olduğu kimi siyasi yalan, böhtan, 
ikiüzlülük, alçaqlıq və məkrə əl atan erməni şovinistləri indi də elə həmin 
himayədarlarına arxalanaraq tarixin yeni birmərhələsində köhnə, naftalin iyi verən 
səbəblərdən Azərbaycanla misli görünməmiş münaqişəni genişləndirmişlər. 
Belə bir şəraitdə Qars və Araz-Türk Respublikalarının tarixinin bütün 
hadisələrini bilməmək, bu respublikaların boğulmasında daşnak Ermənistanın və 
ona hər cür imkan yaradan qüvvələrin çirkin rol oynadıqlarını yadda çıxarmaq səhv 
olardı. 
Qars və Araz-Türk Respublikalarının faciəli taleyi ilə bağlı tarixi 
hadisələri bugünkü siyasi çarpışmalar prizmasından keçirərək təhlil edərkən bu 
fikrə gəlirsən ki, öz dövlətini yaratmaq cəhdində ifadə olunmuş azadlığı həmişə 
məhv etmək olar, lakin xalqın nəsildən nəslə ötürülən azadlıqsevər ruhunu heç 
vaxt! 
  
95 
 
Mündəricat 
 
Ön söz............................................................................. .............................3 
Qars respublikasının yaranması və sübutu..................................................5 
Araz-Türk respublikasının yaranması  və 
 dövlətçiliyinin qorunması üçün  
silahlı mübarizəsi......................................................................................43 
Sözardı....................................................................................................117 
  
96 
 
Aydın Hacıyev 
H 31    Qars və Araz-Türk respublikalarının tarixindən. B., Azərnəşr, 1994, 124 
səh. 
 
Kitab Qars və Araz-Türk respublikalarının faciəli taleyindən, tarixi örnək 
qazanmağın zəruriliyindən bəhs edir. Antanta ölkələrinin, xüsusilə də Böyük 
Britaniyanın müdafiə etdiyi Ermənistanın təcavüzünə qarşı bu respublikaların 
göstərdikləri müqavimətdə Türkiyə və Azərbaycanın oynadıqları rol işıqıandırılır. 
Kitabda yaxın vaxtlara qədər ictimaiyyətə tanış olmayan arxiv materiallarına 
əsaslanan tarixi faktlar ilk dəfə dərc olunur. 
 
h 0503010000-15      11-94 
                M-651 (07)-94 
 
SBN 5-552-01402-2 
 
BBK 9(M)7 
  
  
97 
 
Hacıyev Aydın Nazim oğlu 
 
QARS və ARAZ-TÜRK 
RESPUBLİKALARININ TARİXİNDƏN 
 
Bakı – Azərnəşr – 1994 
 
Bədii redaktoru T. Məlikov 
Texniki redaktoru Z. Nəcəfova. 
Korrektorları L. Məmmədov,  M. Sasani 
İB №5662. 
Yığılmağa verilmişdir 02. 11. 93. Çapa 
imzalanmış 14. 02. 94. Formatı 84 × 108 
1/
32 . 
Mətbəə kağızı № 2. Ədəbi qarnitur. Yüksək çap 
üsulu ilə. Şərti çap vərəqi 6,72. Şərti rəngli surəti 
7,04. Uçot nəşr vərəqi 6,8. Tirajı 5000. Sifariş 647. 
 
 
Azərbaycan Respublikası Mətbuat və 
İnformasiya Nazirliyi. 
Azərbaycan Dövlət Nəşriyyatı, Bakı, - 370005 
Hüsü Hacıyev küçəsi, № 4. 
“Qızıl Şərq” icarə mətbəəsi. Bakı, Həzi 
Aslanov küçəsi,№ 80. 
