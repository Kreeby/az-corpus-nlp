1 
 
MİNAXANIM TƏKLƏLİ  
MEHMET RIHTIM 
 
 
 
 
 
 
 
 
 
 
 
 
QAFQAZ İSLAM 
ORDUSUNUN 
XRONOLOGİYASI 
 
 
 
 
 
 
 
 
 
 
 
 
 
 
 
 
NURLAR 
BAKI-2008 
 
2 
 
Elmi redaktoru: 
Dr. Firdövsiyyə Əhmədova 
 
 
 
 
 
Minaxanım, TƏKLƏLİ, Mehmet RIHTIM:  
 
QAFQAZ İSLAM ORDUSUNUN XRONOLOGİYASI 
 
 
 
 
 
 
 
 
 
Bakı, “NURLAR” Nəşriyyat-Poliqrafiya Mərkəzi, 2008, 104 səh. 
 
 
 
 
 
Kitab Azərbaycan dövlətinin müstəqillik qazanmasında və istiqlalının 
saxlanılmasında mühüm rolu olan Qafqaz İslam Ordusunun mücadilə hərəkatı 
tarixinin tədqiqinə həsr olunmuşdur. Bu məqsədlə ordunun qurtuluş fəaliyyəti 
araşdırılmış xronoloji üslubda ardıcıllıqla, sistemə salınmışdır. 
 
 
 
 
 
 
ISBN: 9952-450-49-1 
 
© “NURLAR”, 2008 
 
  
3 
 
BÖYÜK MÜBARİZƏNİN SALNAMƏSİ 
 
Qafqaz İslam Ordusunun fəaliyyət hərəkatı Azərbaycanın istiqlal tarixində 
və bunun kimi də milli müqəddəratının həllində mühüm rolu olan bir hadisədir. 
Kitabın hazırlanmasında məqsəd Qafqaz İslam Ordusunun keçdiyi şərəfli yolun 
salnaməsini müəyyənləşdirib bərра etmək; bu şanlı ordunun fəaliyyətinin 
başlanğıcından son ana kimi (30 oktyabr 1918-Mudros sülhündən sonra; dekabrın 
3-də sonuncu qatar Azərbaycandan çıxanadək) mərhələ-mərhələ, imkan daxilində 
günbəgün, diqqətlə araşdırmaq, bu şərəfli yolu bütünlüklə göz önünə gətirməkdir. 
I Dünya müharibəsinin başlanması və müharibənin məhrumiyyətləri, həm 
də Rusiyadakı hakimiyyət çevrilişləri Qafqazlarda, о cümlədən Azərbaycanda öz 
dərin təsirini göstərməkdə idi. Bir yandan da Osmanlı - Rusiya qoşunlarının üz-üzə 
dayandıqları Qafqaz cəbhəsi çox yaxında idi. Buna görə də öz milli taleyi uğrunda 
mübarizə meydanına girən Azərbaycandan istər Osmanlı türk cəbhəsi 
komandanlığına, istərsə də dövlətə tez-tez müraciətlər olurdu. Ermənilərin 
müsəlmanlara; Azərbaycanın paytaxtı Bakıda, ardınca digər bölgələrdə başladığı 
soyqırımlar Osmanlı dövlətini nəhayət qardaş xalqlara bir an gecikmədən hərbi 
yardıma keçməyə sövq etdi. Təcili olaraq Mosul cəbhəsindən göndərilən ilk 
yardımın ardınca mükəmməl hərbi yardım olaraq nəzərdə tutulan Qafqaz İslam 
Ordusu hissələri Azərbaycana yetişir. Nuri paşa komandanlığı altında ilk dəstələr 
Cənubi Azərbaycan - Naxçıvan - Qarabağ yolu ilə Gəncəyə daxil olduğu tarixlə 
eyni günlərdə Tiflisdə Milli Şura Azərbaycanın istiqlal bəyannaməsini elan edir. 
Ölkədə möhkəmlənmiş bolşevik-daşnak qüvvələrinə, habelə sonra gələn 
ingilis müdaxiləçiləriylə qarşı-qarşıya gələn Qafqaz İslam Ordusunun Gəncədən 
başlayan mücadilə yolu Bakıya istiqamətlənmişdi. Tərkibi ermənilərdən ibarət olan 
Kommuna qoşunlarını Bakıyadək sıxışdıran Türk-İslam Ordusu Azərbaycanın 
əsarətdə qalan kənd və şəhərlərini bir-birinin ardınca azad edərək Bakıya 
yaxınlaşır. 15 sentyabrda böyük qurbanlar bahasına nəhayət azad edilən Bakıdan 
sonra bu xilaskar qoşunun yolu Dərbəndədir. 
Kitabda bu əlamətdar hadisələr xronoloji dəqiqliklə və səliqə ilə tərtib 
olunmuş, bunlarla bir sırada Qafqaz İslam Ordusu qurtuluş hərəkatındakı görkəmli 
şəxsiyyətlərin də həyatlarındakı mühüm tarixlər nəzərə alınmışdır. 
Kitabın Qafqaz İslam Ordusunun Qafqazdakı qurtuluş hərəkatı tarixinin 
öyrənilməsində müəyyən yeri olacağına əmin olmaq mümkündür. 
 
  
4 
 
QAFQAZ İSLAM ORDUSUNUN FƏALİYYƏTİ XRONOLOGİYASI 
 
1 noyabr 1914: Rusiya Osmanlı imperatorluğuna müharibə elan etdi. 
Bunun ardınca onu İngiltərə və Fransanın 5 noyabr 1914-dəki hərb elanları təqib 
etdi. Rusiyaya lazım olan bəhanə tapılmışdı: İki Alman hərb gəmisi ingilis 
donanmasının təqibindən qurtularaq Türkiyəyə doğru qaçmış və 10 avqust 1914-də 
Çanaqqala boğazına girmişdi. Gəmi heyətinin rəhbəri admiral Sişon gizli bir 
surətdə səy göstərərək türkləri bu hərbə qatmaq istəyirdi. Öz vəzifəsini icra 
etməkdə olan admiral Sişon 27 oktyabr (ekim) tətbiqat bəhanəsiylə Qara dənizə 
gəldi və tarixdə “Qara dəniz olayı” deyə anılan hadisələrə səbəb oldu. 
1 noyabr 1914: Rus ordusu Qafqaz istiqamətində Osmanlı dövlətinin 
sərhədlərini keçdi. Qars, Ərdəhan və Batum ətrafında döyüşlərdə hər iki tərəf 
böyük itki verdi. 
10 noyabr 1914: Qafqaz cəbhəsində hərbi əməliyyatlar qızışır. Qafqaz 
cəbhəsinə yola düşərək Tiflisdə qarşılanan Rus çarı II Nikolay Qars və Sarıqamış 
cəbhələrində imperiyanın Qafqaz Ordusunun əsgər və zabitləri ilə görüşür. Onun 
gəlişində məqsəd orduda ruh yüksəkliyi yaratmaq idi. Azərbaycan türklərinin 
Rusiyadan narazılığı güclənir. 
9 dekabr 1914-18 yanvar 1915-ci il: Sarıqamış əməliyyatı. Türkiyənin 
hərbi naziri Ənvər paşa və onun ərkani hərbi Qafqaz cəbhəsindəki döyüşlərə 
ümidlə baxırdılar. Hərbi əməliyyat üçün buraya 90 minlik canlı qüvvəni birləşdirən 
3-cü türk ordusu göndərilmişdi. Qələbəyə böyük inam bəsləyən Ənvər paşa döyüş 
əməliyyatlarına şəxsən özü komandanlıq edirdi. Plana əsasən rus ordusuna əsas 
zərbə Sarıqamış ətrafında endirilməli idi. Güclü şaxta və çovğun şəraitində gedən 
döyüşlərdə türk ordusu böyük itkilər verdi və məğlub oldu. 
Yanvar 1915: Zaqafqaziyada artıq hər birində 1000-1200 atıcısı və ya atlı 
döyüşçüsü olan altı erməni könüllü bölükləri yaradıldı. Onlar rus ordusu tərkibində 
vuruşurdular. 
Fevral 1915: Gələcəkdə Azərbaycan Xalq Cümhuriyyətinin qabaqcıl   
liderlərindən olan Fətəli xan Xoyskinin qardaşı oğlu Arslan xan Xoyski sərhəddi 
gizlicə keçərək Ərzurumda Ənvər paşayla görüşmüş və müstəqil Azərbaycan 
dövləti qurmaq naminə bir hərəkət planı təqdim etmişdi. Bu cəsarətli plana görə 
Osmanlı ordusu Cənubi Azərbaycana girməli və bunun ardıncada Şimali 
Azərbaycanda və Dağıstanda Difai tərəfdarları geniş müstəqillik hərəkatına 
başlamalı idilər. 
7 mart 1917: 52 deputatdan ibarət Bakı Deputatları Soveti formalaşdı. 
Sovetin tərkibi qeyri-azərbaycanlılardan ibarət idi. Bakı Sovetinə qiyabi olaraq 
S.Şaumyan sədr seçildi.  
Martın sonu 1917: Gəncədə Nəsib bəy Yusifbəyli başdan olmaqla və 
Şəfi bəy Rüstəmbəyli, Həsən bəy Ağayevin iştirakı ilə “Türk Ədəmi mərkəziyyət” 
partiyası yaradıldı. Partiya Rusiya məkanında federalist respublika ideyasını irəli 
5 
 
sürürdü. Həmin ilin iyununda Türk Ədəmi mərkəziyyət Müsavat partiyası ilə 
birləşdi. 
15-20 aprel 1917: Bakıda Qafqaz Müsəlmanlarının qurultayı keçirildi. 
Qurultay Qafqaz müsəlmanlarının Müvəqqəti hökumətə, habelə müharibəyə və 
Rusiyanın digər xalqlarına münasibəti məsələlərini müzakirə etdi. Muxtariyyət 
ideyası ilk dəfə açıq şəkildə bu qurultayda qoyuldu. 
1-11 may 1917: Moskvada Ümumrusiya müsəlmanlarının qurultayı 
çağırıldı. Qurultay demokratik “Rusiya daxilində millətlərə ərazi-milli 
muxtariyyət” şüarı altında keçirildi. Qurultayda əsas məruzə ilə çıxış edən 
M.Ə.Rəsulzadə ərazi muxtariyyətinin tələb edilməsinin zəruriliyini tutarlı dəlillərlə 
sübut etdi. 
Oktyabr 1917: Qafqaz türklərindən bir heyət öz dövlət müstəqilliyinə 
malik olmaq işində Osmanlı dövlətindən yardım istəmək məqsədi ilə 6-cı ordunun 
bulunduğu Mosula gəldi. 6-cı ordu komandanlığı vəziyyəti yerində öyrənmək üçün 
gələn heyətlə birlikdə üç zabitini ora göndərdi. Göndərilən zabitlərdən tegmən 
Müzəffər əfəndi Mosula döndükdə Qafqazlarda vəziyyəti şərh etdi. Nuri Paşa 
Azərbaycana yola düşmə ərəfəsində onunla görüşmüşdü. 
7 noyabr (25 oktyabr) 1917: Petroqradda çevriliş nəticəsində bolşeviklər 
hakimiyyətə gəldilər. Oktyabrın 25-26-da burada keçirilən II Sovetlər qurultayında 
Sülh və Torpaq haqqında dekretlər qəbul edildi. Lenin başda olmaqla Sovet 
totalitar rejiminin əsası qoyuldu. 
2 noyabr 1917: Bakı Sovetinin konfransı açıldı. Konfransda Bakıda Sovet 
hakimiyyəti qurulduğunu elan etdilər. İcraiyyə komitəsinin sədri vəzifəsinə 
S.Şaumyan seçildi. 
15 noyabr 1917: Qafqazın əsas siyasi qüvvələrini təmsil edən Menşevik, 
Müsavat, Daşnaksutyun və sağ eserlər (sosialist inqilabçılar) Rusiyada qurulan 
bolşevik hökumətini tanımayaraq regionu idarə etmək üçün Müstəqil Zaqafqaziya 
hökuməti (Zaqafqaziya Komissarlığı) qurdular. 
11 dekabr 1917: Zaqafqaziya Komissarlığı (Transqafqaz) tərəfindən 
müsəlman hərbi birləşməsinin yaradılması barədə dekret verilmişdir. Korpusun 
komandiri vəzifəsinə general leytenant Əli ağa Şıxlınski təyin edilmişdir. 1918-ci 
ilin əvvəllərinədək korpusun qərargahı Tiflisdə yerləşirdi.     
16 dekabr 1917: Xalq Komisarları Soveti Cənubi Qafqazdakı vəziyyəti 
müzakirə edib Stalinin təklifi ilə Stepan Şaumyanı Qafqazın fövqəladə komissarı 
təyin etdi. Hakimiyət məsələsini ciddi həll etmək üçün bolşeviklər və ermənilər 
Bakıda hərbi cəhətdən möhkəmlənmək üçün əməlli addım atdılar: Q.Korqanovun 
başçılığı ilə yaradılmış hərbi komitə Tiflisdən Bakıya gətirildi.  
18 dekabr 1917: Nəhayət 1914-cü il oktyabrın 29-da başlayan Osmanlı-
Rusiya müharibəsinə 1917-ci il dekabrın 18-də Ərzincan müqaviləsinin 
imzalanması ilə son qoyuldu. 
6 
 
19 dekabr 1917: Zaqafqaziya Komissarlığı Qafqazdakı rus ordusunun 
tərxis olunması və bu əsasda milli qoşun hissələrinin təşkil edilməsi haqqında 
sərəncam imzaladı. 
26 dekabr 1917: Qafqaz cəbhəsi baş komandanlığının əmrinə (26.12.1917) 
əsasən tərkibində üç piyada diviziyası, atlı briqadası və ərazi alaylan olan erməni 
qol-ordusu (korpusu) yaradıldı. 
29 dekabr 1917: Rus əsirliyindən qurtularaq Türkiyəyə gəlib 29 dekabrda 
VI ordu komandanı ilə görüşən Avstraliyalı bir mayor yapılacaq bir hərəkat üçün 
Qafqazın durumunun çox əlverişli olduğunu çatdırdı. Həmin mayor İstanbulda 
Ənvər Paşa ilə görüşdü. Onun anlatdıqları Ənvər Paşanı necə təsirləndirmiş olacaq 
ki, Ənvər Paşa “Azərbaycan türklərinin düşmənə qarşı təşkilatlanmağa və 
savaşmağa istəkli olduğu, ancaq onları təşkilatlandıracaq və idarə edəcək əsgəri 
liderlərin bulunmaması səbəbiylə hərəkətə keçmədikləri qənaətinə gəldim” dedi. 
31 dekabr 1917: Stepan Şaumyan Petroqraddan “Qafqazın fövqəladə 
komissarı” olaraq Bakıya göndərildi. 
9-12yanvar 1918: Şəmkir stansiyasında Transqafqaz hökumət Milli Hərbi 
Şurası qüvvələri cəbhədən geri qayıdan rus əsgərlərinin Bakıda bolşeviklərə 
xidmət edəcəyini nəzərə alıb onları tərkisilah etdi. 
14 yanvar 1918: Türkiyə Transqafqaz hökuməti ilə sülh danışıqlarına 
başlamağa təşəbbüs etdi. Türk komandanlığının general Odeşelidzeyə göndərdiyi 
həmin tarixli məktubunda xəbər verilirdi ki, Ənvər paşa sülh bağlamaq üçün 
Müstəqil Qafqaz hökuməti ilə hansı şəkildə əlaqə yaradılması ilə maraqlanır. 2 gün 
sonrakı məktubda Türkiyə hökuməti Transqafqaz komissarlığını Brest-Litovskda 
aparılan sülh danışıqlarına dəvət edirdi. 
Yanvar 1918: Nağı bəy Şeyxzamanlı və əsirlikdən azad olunmuş türk 
ordusu zabiti Hüsaməddin (Tugsavul) Osmanlı dövlətindən hərbi yardım istəmək 
məqsədilə Gəncədən yola çıxdılar. Tiflisdə Cəmiyyəti Xeyriyyənin sədri doktor 
Xosrov bəy Sultanov onlara Cəmiyyəti Хеуriyyə vəsiqələri verir; bu sənədlə 
nümayəndələr bütün Qafqaz cəbhəsini gəzib dolanmaq  səlahiyyətlərinə malik 
olurdular. 
Fevral 1918: İstanbulda Hərbi nazirlikdə təşkil olunmuş komissiyada 
Qafqaz İslam Ordusunun qərargahı üçün 20 nəfərlik bir tərkib seçilib 
müəyyənləşir. 
18 fevral  1918: Müttəfiqlərin qərarına uyğun olaraq Bakını tutmaq üçün 
Bağdaddan hərəkətə keçən ingilis generalı Denstervill öz məiyyəti ilə fevralın 18-
də Ənzəliyə çatdı. 
22 fevral 1918: Güney Qafqazdan Ümumrusiya Müəssislər məclisinə 
seçilmiş deputatların yığıncağında Zaqafqaziya Seyminin yaradılması və 
hakimiyyətin bu orqana verilməsi haqqında qərar qəbul edildi. 
7 
 
23 fevral 1918: Müsavat, Menşevik, Daşnaksutyun partiyaları aksiyalarının 
nümayəndələrindən ibarət olan Zaqafqaziya Seymi öz işinə başladı. Zaqafqaziya 
Seymində Azərbaycanın siyasi partiyalarının 44 nümayəndəsi var idi. 
26 fevral 1918: Seymin Azərbaycan fraksiyası Azərbaycan və onun 
ətrafındakı vəziyyəti dərindən təhlil etdi. Qafqaz cəbhəsindən qayıdan erməni hərbi 
birləşmələrinin Bakıda dayanması, ingilislərin Cənubi Azərbaycana doğru hərəkət 
etməsi nəticəsində Bakı üçün yaranan təhlükəni götür-qoy etdilər. 
1 mart 1918: Almaniya Orduları Baş Qərargahından mayor Gienanth 
Alman Orduları Baş İdarəsinə olan məlumatında (1. 03.18.) etibarlı mənbələrdən 
Ənvər paşanın qardaşı Nuri paşanın Trablus Qərbə (Libiyaya) geri dönməyəcəyini, 
onun əvəzinə gizli bir vəzifə ilə Qafqaza gedəcəyini öyrəndiyini bildirirdi. 
3 mart 1918: Şaumyan Stalinə bu tarixdə yazdığı məktubda Bakının sürətlə 
hərbiləşdirilməsinin zəruriliyini vurğulayaraq Qafqaz Ordusunun Bakıda 
mərkəzləşməsini, hərbi donanmanın yenidən gücləndirilməsini təklif edirdi. 
Daşnakları silahlandırmaq barədə həmin məktubda yazırdı: “xahiş edirəm, 
daşnaklar üçün top məsələsini elə rəsmiləşdirərsiniz ki, məsələnin qəti həlli burada 
məndən asılı olsun”. Bakıda bu zaman dünya müharibəsi cəbhələrindən qayıdan 8 
min silahlı erməni toplanmışdı. Bununla bərabər Qafqaz cəbhəsindən, habelə 
İrandan dönən rus əsgərləri də Bakıya yığışmışdılar. Mart qırğını ərəfəsində 
Bakıda 20 minlik düşmən qüvvəsi cəmləşmişdi. 
12 mart 1918: Rus və erməni qüvvələrinin əlində olan Ərzurum Kazım 
Qarabəkir paşanın komandanlığı altında türk ordusu tərəfindən azad edildi. 
14 mart 1918: Trabzon konfransı  açıldı. Osmanlı dövlətinin Qars, Ərdəhan 
və Batum üzərindəki tələbləri Sovet Rusiyası tərəfindən əməli şəkildə qəbul 
edilməyincə III ordu komandanı Vehib Paşa Ənvər Paşanın əmriylə erməni 
birlikləri üzərinə hücuma keçdi və 1914-cü il türk-rus sərhədlərinə ulaşdı. Türk 
ordusunun irəliləyişi qarşısında 3 mart 1918-ci ildə Sovet Rusiyası Brest-Litovsk   
Andlaşmasını imzaladı. Bu müqaviləyə görə Qars, Ərdəhan və Batum Türkiyəyə 
qaytarıldı. Brest-Litovsk müqaviləsinin tələblərinin tətbiqi üçün Vehib Paşa erməni 
və gürcü birliklərinə nota verərək (10 mart 1918) onların bu vilayətlərdən 
çəkilməsini istədi. Fəqət gürcülər Batumun, ermənilər Qarsın Osmanlı dövlətinə 
verilməsinə razı olmadılar. Odur ki, Qars, Ərdəhan və Batumun müqəddəratına 
dair məsələyə Trabzon görüşməsində baxılmalı idi. 
Nuri paşa Azərbaycana gəlmək üçün səhər tezdən İstanbuldan Mosula yoloa 
düşdü.  
23 mart 1918: Rus orsdusu Cənubi Azərbaycandan çıxarıldı. Lakin general 
N.Baratov və kazak alayı komandanı polkovnik L.Biçeraxov özünün 800-900 
nəfərlik Kuban və Terek kazakları ilə hələlik orada idi. 
24 mart 1918: Denstervillin planına uyğun olaraq Biçeraxov qüvvələri 
Qəzvini tutdu. 
8 
 
25 mart 1918: Tüm generallıq verilməklə Qafqaz İslam Ordusu 
komandanlığına yüksələn, eyni zamanda padişah Mehmet Reşat tərəfindən Qafqaz 
İslam Ordusu komandanı olduğu və Qafqazlarda padişah adına əsgəri və siyasi 
fəaliyyətdə buluna biləcəyini bildirən fərman verilən Nuri Paşa Mosula gəldi. 
Onun tərəfindən seçilən 20 zabit də İstanbuldan Mosula yetişdi. 
28 mart 1918: Lənkərana yola düşməkdə olan və şəxsi heyəti 
müsəlmanlardan ibarət olan “Evelina” gəmisi bolşeviklər tərəfindən tərkisilah 
edildi. Mürtəce Bakı Soveti hökuməti silahları qaytarmasına söz versə də bunun 
əksinə olaraq qarşıda gözlənilən döyüşlərə rəhbərlik etmək uçün bolşeviklər 
inqilabi müdafiə komitəsi yaratdılar. Komitəyə S.Şaumyan, A.Çaparidze 
Q.Korqanov, İ.Suxartsov, S.Saakyan, M.Yolçiyan daxil oldu. 
 30 mart-1 aprel 1918: Erməni bolşevik birləşmələri Bakıda 20000 
müsəlmanı qətl etdilər. Eyni tarixlərdə bir çox qəzalarda bu soyqırımlar həyata 
keçirildi. Şamaxı qırğınında qətl edilən 8000 kişidən 1653-ü qadınlar, 695-i uşaqlar 
idi. Ermənilər İrəvan bölgəsində 206 kəndi silib yox etdilər. 150 min adam qaçqın 
idi. Beləliklə qanlı mart qırğınlarında erməni-bolşevik cəlladları 50000-dən artıq 
türkün qanını axıtdı. 
2 aprel 1918: Bakıdakı mart qırğını barədə Seymə məlumat verildi. Mart 
hadisələrindən sarsılmış Azərbaycan fraksiyası Bakıda bolşevik təcavüzünə qarşı 
təcili tədbirlər görülməsini tələb etdi, əks təqdirdə seymi baykot edəcəklərini elan 
etdilər. 
3 aprel 1918: Türk qoşun birləşmələri tərəfindən Ərdəhan azad olundu. 
3 aprel 1918: Aprelin 3-ü ilə 16 arası Şamaxı şəhəri və ətraf kəndlərə 
ermənilər hücum etdi. Ermənilər yaşayan Mədrəsə kəndindən Şamaxı topa tutuldu. 
Erməni milli birliklərinə Stepan Lalayev başçılıq edirdi. Qanlı əməliyyatlar 
nəticəsində Şamaxı və onun 58 kəndi alovlar içində yandırıldı Bakı Sovetinin 
erməni qoşunları tərəfindən 7 min adam öldürüldü. Həmin ilin iyun ayında 
Kommuna ordusunun Gəncəyə istiqamət alan birləşmələri əhalinin salamat qalmış 
hissələrini də qana qərq etdilər. 
5 aprel  1918: Osmanlı dövlətinin hərbiyyə naziri Ənvər paşa Qafqaz İslam 
Ordusunun təşkili və vəzifəsinə dair təlimatnaməni təsdiq etdi. Bu yeni yaradılacaq 
ordunun qarşısında dayanan vəzifələrinin fəaliyyət istiqamətlərini müəyyənləşdirən 
sənəd idi. 
8 aprel 1918: Nuri paşa Mosuldan Azərbaycana yola çıxdı. Onunla bərabər 
VI ordudan 149 zabit, 488 gizir və əsgər qüvvəsi müəyyənləşib yola salındı. Səfər 
zamanı ərzaq və s. çətinlikləri nəzərə alıb bütün qüvvə 20-30 nəfərlik dəstələrə 
bölünmüşdü. 
14 aprel 1918: III Ordu komandanı Vehib paşanın komandanlığı altında 
Batum azad edildi. Türkiyə 40 ildən sonra yenidən Batumu özünə qaytardı. 
9 
 
22 aprel 1918: Müstəqil Zaqafqaziya Federativ Respublikası yaradıldı. 
Transqafqazın müstəqil respublika elan edilməsi onun beynəlxalq münasibətlərin 
subyekti olması yolunda mühüm addım idi. 
22 aprel 1918: Ənvər paşa Azərbaycan nümayəndələrini Trabzonda qəbul 
etdi. Azərbaycan iki qardaş olan Azərbaycan və Osmanlı türklərinin gələcək 
qarşılıqlı münasibəti barədə Türkiyənin siyasətini müəyyən edən Ənvər paşanın 
fıkrini bilmək istəyirdi. 
25 aprel 1918: Qars erməni və rus qüvvələrindən azad edildi. 
25 aprel 1918: S.Şaumyan başda olmaqla Bakı Xalq Komissarları Soveti 
yaradılması ilə bolşeviklərin mart ayından başlayaraq hakimiyyət uğrunda 
mübarizəsi uğurla həll olunub tamamlandı. 
1 may 1918: Aprelin 21-də Bakı bolşevik təşkilatı və Bakı  Sovetinin Quba 
qəzasına göndərdiyi hərbi dəstələr aprelin 23-də sovet hakimiyyəti qurulduğunu 
elan edərək Hərbi inqilab komitəsi yaratdılar. Mayın 1-də Azərbaycanlılara qarşı 
quldur Hamazaspin və Korqanovun başçılıq etdiyi cəza dəstələri soyqırıma 
başladılar. Qubada qətl-qarətlər 9 gün davam etdi. Təkcə soyqırımın 1-ci günü 713 
nəfər müsəlman öldürülmüşdü. Hücumun 2-ci günü 1012 nəfər, ümumən 3 min 
dinc sakin qəddarlıqla qətlə yetirilmişdi. 
9 may 1918:Nuri paşa heyətiylə bərabər Təbrizə daxil olur.  
11 may 1918: Batumda Osmanlı dövləti ilə Zaqafqaziya Seyminin 
nümayəndələrinin iştirakı ilə (45 nəfərlik nümayəndə heyəti göndərilmişdi) 
keçirilən konfrans başlandı. 
12 may1918: Nuri paşa və heyəti mayın  12-də Təbrizdən hərəkət edərək 
həmin ayın 20-də Araz çayına çatdı və heyət çayı sal ilə keçdi. Ermənilər 
tərəfindən tez-tez hücumlar edilən Naxçıvan və Ordubad bölgələrində hərbi və 
mülki quruculuq işləri görmək üçün minbaşı Xəlil bəyi məiyyətindəki zabitlərlə 
həmin bölgəyə göndərdi. 
14 may 1918: Azərbaycan nümayəndələri Batum konfransında Mavərayi 
Qafqaz sülh heyəti başçısından Bakı Xalq Soveti qoşunlarının Gəncəyə doğru 
hərəkətinin qarşısını almaq üçün türk qoşunlarının Mavərayi Qafqaz ərazilərinə 
keçməsinə razılıq verməsini tələb etdilər. 
14 may  1918: Bakı istiqamətində hərəkət edən ingilis qoşunlarına qarşı 
mübarizə üçün türk qoşunlarının Qafqaza buraxılması haqqında Türkiyə təmsilçisi 
Xəlil bəy nota təqdim etdi. 
16 may 1918: “Vozrojdenie” qəzeti (16 may 1918) yazırdı ki,Vehib paşa 
Mavərayi Qafqazı, о cümlədən xüsusən Azərbaycanı bürüyən anarxiyam nəzərdə 
tutaraq demişdi ki, Bakını tutmaq və müsəlmanları xilas etmək üçün türk 
ordusunun göndərilməsi zəruridir. 
20 may 1918: Nuri paşanın bölüyü Azərbaycanın Zəngəzur bölgəsinə daxil 
oldu və əhali tərəfindən sevinc və rəğbətlə qarşılandı. 
10 
 
22 may 1918: Q.Korqanovun Xalq Komissarları Sovetinə göndərdiyi həmin 
tarixli məktubunda qeyd edilirdi ki, kommuna ordusunun sayı 18 mindir; onun 13 
mini, əsasən də zabitlərinin isə demək olar ki, hamısı ermənidir. Orduya rəhbərlik 
H.Avetisovun, N.Qazaryanın, Hamazasbın əlində idi. 
24 may 1918: Nuri paşa Cəbrayıl-Ağdam-Tərtər xətti ilə Yevlaxa gəlmiş 24 
mayda Yevlaxda böyük qarşılanma mərasimi olmuşdu. 
25 may 1918: Mayın 24-ü axşamı Yevlaxdan yola düşən Nuri paşa mayın 
25-də Gəncəyə daxil olur. Onun Gəncə əhalisi tərəfindən böyük ehtişamla 
qarşılanmasını  M.Ə.Rəsulzadə belə təsvir edirdi: О zaman müdhiş bir anarşiyə 
məruz, digər tərəfdən də bolşevik təcavüzü ilə təhdid olunan Gəncə Nuri paşanı 
göydən enmiş xilaskar bir mələk kimi tələqqi etmişdi”. 
26 may 1918: Azərbaycanda baş vermiş mart hadisələri Türkiyəyə də gəlib 
çatmışdı. Türkiyənin Batum konfransında sülh nümayəndə heyətinin başçısı Xəlil 
bəyin Transqafqaz sülh heyətinin başçısına təqdim etdiyi (26.05.1918) 
memorandumda deyilirdi: Bakı və ətrafında yüz minlərcə türk və müsəlmanlar 
özlərinə inqilabçı deyən vicdansız quldurların qanlı pəncəsində inləyir... Bu 
anarxiyanın Dövləti-Aliyeyi-Osmaniyyənin əhalisi ilə eyni irq və dinə mənsub bir 
əhalinin asayişinə dəxi əlaqəsi vardır. 
26 may 1918: Transqafqaz Seyminin sonuncu iclası keçirildi. Seymin 
buraxılması ilə əlaqədar yaranmış böhranlı siyasi vəziyyəti müzakirə etmək üçün 
sabahı gün Azərbaycan nümayəndələri iclas keçirməyi qərarlaşdırdılar. 
27 may 1918: Tiflisdə Zaqafqaziya seyminin müsəlman fraksiyasının 
fövqəladə iclasında Azərbaycan Milli Şurası - ümümxalq seçkisi yolu ilə seçilmiş 
deputatlardan  ibarət  qanunvericilik səlahiyyətinə malik ali hakimiyyət orqanı olan 
parlament yaradılmışdı. Məhəmməd Əmin Rəsulzadə Milli Şuranın sədri təsdiq 
olunmuşdur. 
27 may 1918: Rusiya bolşeviklərinin Bakı şöbəsinin orqanı olan “Bakinski 
raboçi” qəzetinin həmin günkü sayında (№ 108 (224)) türk qoşunlarının Qarakilsə-
Ağstafa-Bakı şosesi ilə hərəkət etdiklərini, imzalanmış sazişə əsasən Qafqaz İslam 
Ordusunun Bakı və Culfa dəmir yolu ilə sövq edilməsinə başlayacaqlarını xəbər 
verirlər. 
28 may 1918: 1918-ci il mayın 28-də Tiflisdə Azərbaycan Milli Şurası 
Azərbaycanın dövlət müstəqilliyi haqqında “İstiqlal bəyannaməsi”ni qəbul etdi. Bu 
sənəd Azərbaycan millətinin varlığını bütün dünyaya bəyan etdi. Beləliklə, ilk 
konstitusiya aktı olan bu əqdnamənin qəbulu ilə Azərbaycan dövlətçiliyi Xalq 
Cümhuriyyəti şəklində qəbul olundu. M.Ə.Rəsulzadə bu barədə yazırdı: “28 may 
1918 Bəyannaməsini nəşr etməklə Azərbaycan Şurayi-Millisi, sözün siyasi mənası 
ilə bir Azərbaycan millətinin varlığını təsbit etmişdir. Belə ki, Azərbaycan kəlməsi 
sadə coğrafi, etnoqrafi və linqvist bir kəlmə olmaqdan çıxaraq siyasi bir aləm 
olmuşdur.” 
11 
 
28 may 1918: Bakıda hakimiyyəti ələ keçirmiş S.Şaumyanın başçılıq 
etdiyi daşnak-bolşevik rejiminin Azərbaycanın türk-müsəlman əhalisinə həyata 
keçirdiyi kütləvi soyqırımının qarşısını almaq, torpaqlarını azad etmək və 
Azərbaycan xalqını dövlət müstəqilliyini qorumaq üçün Osmanlı dövlətinin qoşunu 
və Azərbaycan könüllü qüvvələrindən təşkil edilmiş hərbi struktur olan Qafqaz 
İslam Ordusu yaradılmışdır. 
28 may 1918: “Bakinski raboçi” qəzetinin bugünkü sayında (№ 109(225)) 
Nuri paşanın 30 zabiti 25 atlı əsgəri ilə Yevlaxda duz-çörəklə qarşılanması 
mərasimini təsvir edərək qarşılayanlar adından injiner Bebitovun salamlamasını 
Nuri bəyin qısa cavab nitqindən sonra Gəncəyə yola düşdüyü xəbər verilir. 
2 iyun 1918: III Ordu komandanı Vehib paşa Nuri paşanı Gəncəyə çatması 
münasibəti ilə təbrik edir və tərkibi qarışıq (çeşidli) olan mürəttəb bir dəstəni 
Qazax yolu ilə Gəncəyə göndərəcəyini çatdırırdı. 
 2 iyun 1918: 5-ci Qafqaz piyada firqəsinin Bakıya yola düşməsi barədə Ш 
Ordu komandanı Vehib paşanın məlumatında “Azərbaycan hökumətinin mənə 
müraciətlə onların bolşevik təcavüzündən qorunması, təhlükəsizlik və asayişinin 
təmin olunması, Bakı və ətrafının bolşeviklərdən təmizlənməsi və Azərbaycan 
ərazisi daxilindəki dəmiryolu xətlərinin təminat altına alınması və fəaliyyət 
göstərməsi məsələlərindəki istək və xahişlərini dərhal qəbul edərək ən cəsur və 
hərbi qabiliyyəti çox yüksək olub, həmişə şan-şərəf tacı geymiş bir firqəni dərhal 
yola saldım. Lazım olsa bu qüvvələri gücləndirəcəyəm” bildirirdi. 
Azərbaycandan Batum konfransının nümayəndəsi Xosrov bəy Sultanov 
mətbuat təmsilçilərinə verdiyi müsahibədə bolşevizmlə mübarizədə türklərdən 
kömək istədikdə onlar bunun Zaqafqaziya hökumətinin xahişindən sonra mümkün 
ola biləcəyini çatdırdılar. Zaqafqaziya hökuməti isə Türkiyənin müsəlmanlan 
mühafizə etməsini insani vəzifə hesab edir. Türklərin gəlişi anarxiyanı yatirib 
ermənilərlə münasibətlərin yaxınlaşmasına səbəb olacaqdır, deyə göstərir. 
(“Hümmət” qəzeti 2 iyun 1918). 
2 iyun 1918: III Ordu komandanı Mehmet Vehib paşanın hərbi  nazir Ənvər 
paşaya Azərbaycana təcili əlavə hərbi yardım göndərmək barədə teleqramı. 
2 iyun 1918: Şaumyan hökuməti neft müəssisələrinin milliləşdirilməsi 
haqqında dekret verdi. Leninə teleqramında (7 iyun) bununla Gəncəyə doğru 
hücuma hazırlıqların gedişində belə dekretləri verməklə Rusiya Sovet respublikası 
üçün neftin necə böyük əhəmiyyət kəsb etməsini duyduğunu qeyd edirdi. 
2 iyun 1918: III Ordu komandanının əmrinə əsasən Qazaxdan başlayaraq 
Gəncəyədək olan dəmiryolu xəttini süvari minbaşısı komandanı altında olan 
mürəttib 2-ci süvari alayı qorumalı idi. 
4 iyun 1918: Bakı Xalq Komissarları Soveti Hərbi və Dəniz işləri komissarı 
Q.Korqanov 1-ci Qafqaz Qırmızı Korpusunun Zaqafqaziya dəmiryolu boyunca 
Hacıqabuldan qərbə doğru hücuma keçməsi barədə 8 saylı əmri imzaladı. 
12 
 
4 iyun 1918: 5-ci Qafqaz firqəsinin tərkibində olan 9-cu Qafqaz alayı 
Qazağa doğru hərəkət əmri alıb saat 04.30-da Gərgərdən, saat 6.00-da isə 1336 
nəfərlik canlı qüvvəsi Nikolayevkadan yola çıxdı. 
4 iyun 1918: Batumda “Sülh və dostluq haqqında” Osmanlı-Azərbaycan 
müqaviləsi imzalandı. Azərbaycanın taleyində mühüm rol oynayan Batum 
müqaviləsinin əsasında M.Rəsulzadə və M.Hacınski xarici hərbi müdaxiləyə son 
qoymaq və daxili asayişi qorumaq məqsədilə hərbi yardım barədə Türkiyəyə 
müraciət etdilər. Müqavilənin şərtinə görə Beşinci Qafqaz firqəsi Azərbaycana 
göndərildi. Həmin diviziya və general leytenant Əli ağa Şıxlinskinin komandanlığı 
ilə əsası hələ 1917-ci ildə qoyulan Azərbaycan hərbi qüvvələri (Müsəlman 
korpusu) Qafqaz İslam Ordusu ilə vahid strukturda birləşdirildi. Bu struktura 
rəhbərlik Nuri paşaya həvalə olundu. 
4 iyun 1918: Cəmil Cahid bəyin rəhbərliyi altında Cəlaloğlu yolu ilə 
Gəncəyə doğru hərəkətə keçən 9-cu piyada alayında 61 nəfəri topçu olmaqla 1336 
nəfər var idi. 
4 iyun 1918: Minbaşı Zihni bəyin komandanlığı altında mürəttəb süvari 
alayı saat 14-də Cəlaloğludan Qazax istiqamətində hərəkət etdi. 
6 iyun 1918: Bakı XKS adından S.Şaumyan Gürcüstan hökumətindən 
Türkiyə qoşunlarını öz ərazisindən Azərbaycana buraxmamasını tələb etdi. Məhz 
buna görə də iyun ayının 10-da Borçalı istiqamətindən Azərbaycana doğru hərəkət 
edən türk qoşunları alman-gürcü qoşunları ilə üz-üzə dayandı. Kiçik bir əməliyyat 
keçirməklə Türkiyə qoşun hissələri general Kressin başçılıq etdiyi alman-gürcü 
dəstələrini geri oturtdu və xeyli sayda əsir aldı. 
6 iyun 1918: Qrup komandanının iyunun 2-də verdiyi əmrə əsasən Zihni 
bəyin komandanlığı altında 2-ci mürəttəb süvari alayı iyunun 6-da artıq 
Azərbaycan ərazisində idi. 
6 iyun 1918: Qazaxa ayrı-ayrı bölüklər halında və ayrı-ayrı yollardan girən 
Zihni bəyin komandanlığı altında mürəttəb 2-ci süvari alayı tərəfindən Ağstafa və 
qərbindəki stansiyalar ələ keçirilmişdir. 
6-7 iyun 1918: Azərbaycana yardıma qoşan və Qafqaz İslam Ordusunun 
özəyini təşkil edən V Qafqaz piyada firqəsi Mürsəl paşanın komandanlığı altında 
Batum-Dilican yolu ilə Qazaxa daxil olur. Diviziyada 330 zabit, 7403 əsgər, 
həmçinin 1939 qoşqu və minik heyvanı var idi. 
7 iyun 1918: Baş komandanlığın əmri ilə 3-cü və 2-ci ordulardan Şərq 
Orduları qrupu təşkil edildi; V Qafqaz firqəsi müstəqmən III Orduya tabe idi. 
7 iyun 1918: Cəlaloğludan hərəkət edən (iyunun 4-u) 9-cu piyada alayı 
iyunun 7-də Qazaxa çatdı. 
7 iyun 1918: Şərq Orduları qrupu komandanının 5-ci Qafqaz firqəsinin 
özünün təkmil qüvvəsi və qərargahı ilə Cəlaloğludan ayın 8-də səhər Qazaxa doğru 
hərəkətə keçməsi barədə əmri verildi. 
13 
 
7 iyun 1918: Stepan Şaumyan Bakı Sovetinin həmin günü iclasında 
çıxışında deyirdi: “Daşnaksutyun” partiyasının məlumatına görə türklərin Qara 
dənizdən İrana qədərki cəbhə boyunca cəmi 18-20 min yorğun, başıpozuq qoşunu 
var. Onlar belə bir qüvvə ilə Bakıya gəlib çıxmaq üçün Zaqafqaziyanı əllərində 
saxlaya bilməzlər. “Bakinski raboçi” 11 iyun 1918 №112 (228) 
7 iyun 1918: 9-cu Qafqaz alayı 7 iyun saat 12.30-da Qazax qəsəbəsinə 
çatmışdır. Alay bütün atlı əhali və bölgənin adlı-sanlı adamları tərəfindən şəhərdən 
xeyli uzaqda çox təntənəli surətdə qarşılanmışdır. Qəsəbə Osmanlı bayraqları və 
zəfər tağları ilə bəzədilmişdi. 
7 iyun 1918: 9-cu Qafqaz alayı Qazaxa çatmaqla bərabər mürəttəb süvari 
alayını əmrinə götürərək ona “Gəncə dəstəsi” adı verilmişdir. 
8 iyun 1918: Həsən bəyin 13-cü alayla gücləndirilən qüvvəsi Kürdəmir 
uğrunda Qarasaqqal stansiyasında və şərqinə toplanmış düşmənlə bütün günü 
döyüşmüşsə də düşmən məğlub edilmədiyindən Həsən bəyin dəstəsi döyüşü davam 
etdirməyi sabaha saxlayıb gecəni Qarasaqqal ilə İbrahimbəyli kəndi arasında 
keçirmişdir. 
9 iyun 1918: Firqə qərargahı 8-dən 9-a keçən gecəni Ağkığıda, 9-dan 10-a 
keçən gecəni də Ləmbəlidə keçirdi. Buradan atlı çapar ilə əvvəlcə yola çıxan 
mürəttəb süvari alayı və 9-cu alay istisna olmaqla 5-ci Qafqaz firqəsi, firqə 
qərargahı, teleqraf taqımı, orkestr bölüyü, 10-cu Qafqaz alayı 26-cı tabur, istehkam 
bölüyü, dağ topçu taburu, II qədəmə ilə 13-cü Qafqaz alayı, artilleriya taburu, 
səhiyyə bölüyü, səyyar xəstəxana, mətbəx taqımının 12.06.1918-cı ildə Ağstafaya 
çatacağı haqqında Qazaxa Qafqaz İslam Ordusuna rəsmi məktub göndərdi. 
9 iyun 1918: Təqviyyə qüvvəsi kimi göndərilən 9-cu alaya daxil olan 
Gəncə dəstəsi qatarlarla saat 4.30-da Qazaxdan hərəkət edərək saat 22.20-də 
Gəncəyə çatmışdır. Burada onların qarşılanma mərasimi olmuş, Türk İslam Ordusu 
komandanı Nuri paşa qarşılanmada iştirak etmişdir. 
10 iyun 1918: Türk İslam Ordusu komandanlığı еrməni məhəlləsinin 
tərkisilah edilməsi qərarını qəbul etdi və bu barədə “Gəncə dəstəsi” komandirinə 
şifahi əmrlər verdi. 
10 iyun 1918: Qafqaz İslam Ordusunun əsas gücünü təşkil edəcək olan 5-ci 
Qafqaz firqəsi birlikləri Gəncəyə daxil oldu. 
10 iyun 1918: Tiflisdə mayın 28-də Azərbaycan Xalq Cümhuriyyətinin elan 
olunması xəbəri Bakıya çatan kimi Şaumyan onun üzərinə yürüşü planladı. İyunun 
10-da Bakı Sovetinin qoşunlarının (I Qafqaz Qırmızı Korpusu adlanır) Hacı 
Qabuldan Gəncəyə hərəkatı başlandı. Korpusun komandiri Qazarov, qərargah rəisi 
Avetisov, 1-ci atıcı briqadanın komissarı Quloyan, 2-ci briqada komandiri Ter-
Sarkisov, 3-cü briqadanın komissarı A.Mikoyan, 4-cü briqada komissarı 
A.Qabisev, topçu komissarı Sarkisyan, siyasi qüvvələr komissarı T.Şaumyan idi. 
Bakı Soveti qoşunlarının baş komandanı Hərbiyyə və Dəniz işləri komissarı 
14 
 
Q.Korqanov təyin olundu. Erməni Milli Şurasının qoşunu da daxil olan bu orduda 
ermənilər sayca üstünlük təşkil edirdilər. 
11 iyun 1918: Erməniləri tərkisilah edərkən 18 türk əsgəri şəhid oldu. 
Onların bəzisinin meyidi eybəcər hala salınmışdı (bəziləri hələ canını tapşırmamış 
onların qulaqlarını, dodaqlarını, burunlarını kəsmişdilər, hətta bir əsgərin sinəsində 
tonqal da qalamışdılar). Nuri paşanın tapşırığı ilə həmin əsgərlərin cəsədləri yerli 
müsəlmanlardan və qoşundan gizlədildi və kimsə əzabkeş əsgərləri görməsin deyə, 
yalnız üçüncü gün səhər saat 5-də Şah Abbas məscidinin qarşısındakı meydanda 
onları basdırdılar. (“İttihad” qəzeti (25 may 1919 № 9) Əbdüləli bəyin 
xatirələrindən). 
11 iyun 1918: Şaumyanın “ilk uğurları” barədə Leninə teleqramı: bizim 
qoşunlar Sığırlı stansiyasını tutmuşlar. Qoşunlarımız irəli hərəkət edir. 
12 iyun 1918: Bakı Soveti qüvvələri Kürdəmiri işğal edib Göyçaya 
yaxınlaşdılar. 
12 iyun 1918: 11 iyun gecəsi Ağstafadan qatarla hərəkət edən 28-ci tabur 
və bir Şnayder dağ topçu dəstəsi, 27-ci taburdan bir piyada bölüyü 12 iyunda saat 
13-də Gəncəyə daxil oldu. 
12 iyun 1918: Səhər Qafqaz İslam Ordusunun komandanı Gəncə 
qəsəbəsində olan erməni taburu komandirinə göndərdiyi məktubunda Osmanlı 
ordusunun gəlməsiylə ümumi təhlükəsizliyin qorunması, habelə Osmanlı hökuməti 
ilə ermənilər arasında sülh əldə edilməsi ilə əlaqədar olaraq erməni əhalisinin öz 
silahlarını təhvil vermələrinin lazım olduğunu bildirdi. 
13 iyun 1918: Bolşevik orqanı olan “Bakı Şurasının Əxbarı” qəzeti həmin 
tarixli sayında (№50) xəbər verirdi ki, Moskvadan Bakı Soveti qoşunlarına 
göndərilən zirehli maşınları gətirən Qırmızı Ordu komandirləri “Mapselyoza” 
marşı ilə qarşılanmış, yaxın zamanda Bakının müdafiəsi üçün hərbi təyyarələr də 
göndəriləcəkdir. 
14 iyun 1918: Batumda Azərbaycanla Türkiyə arasında “Sülh və Dostluq” 
müqaviləsinə əlavə daha 2 saziş imzalandı. 
14 iyun 1918: Nazim bəy Müsüslü cəbhəsinə gələrək Qafqaz İslam 
Ordusunun Baş Ərkani hərb rəisliyinin icrasına başlayır. Bu münasibətlə Nuri 
paşaya “Allahın birliyinə sığınaraq bu cinahda rəhbərliyi öz üzərimə götürdüm” 
deyə məlumat verir. 
14 iyun 1918: Baş qərargah rəisinin erməni bolşevik qüvvələrinin 
Kürdəmiri və qərbindəki bir neçə kəndi, о cümlədən Qarabucaq stansiyasını işğal 
edib yandırması barədə məlumatı. 
14 iyun 1918: Qafqaz İslam Ordusu komandanlığından Şamaxı hərəkatının 
sürətlə tamamlanması-düşmənin məhvi və əsarətinin tezliklə bitməsi məqsədi ilə 
bir qüdrətli dağ batareyası ilə 38-ci alayın, Ləzgi süvari alayınınsa Yevlaxdan 
Kürdəmirə nəql edildiyi, Kürdəmirə 250 sandıq piyada mərmisi və 600 atım top 
sursatının göndəriləcəyi bildirildi. 
15 
 
15 iyun 1918: Göyçayda mövqe tutan Qafqaz İslam Ordusu hissələrinə 
hücum təşəbbüsündə olan Molla İsaqlı və Sultankənddə toplaşan düşmənə qarşı 
10-cu alayın 30-cu taburu uğurlu əməliyyat həyata keçirdi. 
15 iyun 1918: Baş qərargah rəisi Nazim Mehmet bəy raportunda 
Azərbaycan korpusundan olan Müsüslüdəki rus və gürcü teleqrafçılarının həmin 
gecə fərarilik etdiyini, çox ehtimal ki, buna aclığın səbəb olduğunu bildirir. 
15 iyun 1918: Qaraməryəm-Göyçay yolunun erməni quldurları tərəfindən 
kəsilməsi, müsəlmanların yolda yaxalanması, şimal-qərbindəki erməni kəndləri 
olan Sultankənd, Molla İsaqlı, Kalakert kəndlərindəki erməni quldurlarının 
müqavimət göstərdikləri haqqında baş qərargah rəisinin məlumatı. 
16 iyun 1918: Gəncənin erməni məhəllələrinin mühasirəsinə artıq lüzum 
qalmadığından blokada xətti ləğv edildi. 
16 iyun 1918: Bakı  Xalq Komissarları  Sovetinin bolşevik-daşnak  quldur 
dəstələrindən ibarət Qafqaz Qırmızı Ordusunun Hamazaspın komandir olduğu 3-cü 
briqadası azərbaycanlılardan, gürcü və dağıstanlılardan ibarət dəstənin üzərinə 
hücuma keçdi. Turk hərbi qüvvələri bölgəyə gəlib çatmadığından müdafiə dəstələri 
geri çəkilmək məcburiyyətində qaldılar və bolşevik qoşunları Qaraməryəmi ələ 
keçirdilər. 
16 iyun 1918: Azərbaycan Milli Şurası və hökuməti Tiflisdən Gəncəyə 
köçdü. 
16 iyun 1918: Bakıda yayımlanan bolşevik orqanı olan “Bakinski raboçi” 
qəzeti “Borba” (“Mübarizə”) adlı menşevik qəzetinə istinadən Gəncədə Nuri 
paşanın və Nazim paşanın hər yerdə şadyanalıqla, böyük coşqu ilə 
qarşılanmalarını, yerli əhalinin asayişini qorumalarını, əhalinin onları gözləri 
üstündə saxladığını; guya onların burada söz azadlığını ləğv etmələrini, eləcə də 
onları hər yerdə müşayiət edənlərin bəylər, hampalar olduğunu xəbər verməkdədir. 
Nazim paşanın Gəncəyə, Azərbaycana gəlişini özünün ikinci ömrü sandığını kin və 
qəzəb içində yazır. 
16 iyun 1918: Bakı Sovetinin iclasında eser və daşnakların ingilisləri 
Bakıya dəvət etmək haqqında təklif etdiyi qətnaməni bolşevik üzvləri rədd etdilər. 
17 iyun 1918: 10-cu alayın 28-ci taburu səhər tezdən Qaraməryəmin 
qərbindəki düşmənə kəşfiyyat hücumu etmək üçün Göyçay - Qaraməryəm yolu ilə 
hərəkətə keçmişdir. Düşmən isə qabaqdan və yandan sürəkli hücuma keçməklə 
əlverişsiz mövqedən geri çəkilmək istəyən taburun yolunu kəsmişdir. İstidən və 
susuzluqdan taqətdən düşmüş tabur döyüşçülərini qaniçən ermənilər para-para 
etmişdi. Veysəlli kəndi üzərindən köməyə göndərilən 29-cu tabur da hər iki 
tərəfdən mühasirəyə düşərək ağır itkilərlə geri çəkilməli olmuşdur. 
17 iyun 1918: Qısa, lakin qanlı Qaraməryəm döyüşündə Qafqaz İslam 
Ordusunun 115 nəfər əsgər və zabiti şəhid olmuş, 121 nəfər yaralanmışdır. 
18 iyun 1918: İyunun 17-dən 18-ə keçən gecə Gəncədən qatarla yola düşən 
Qafqaz İslam Ordusu komandanı Nuri paşa, Əli ağa Şıxlinski və Ərkani hərb rəisi 
16 
 
səhər tezdən Müsüslü cəbhəsinin arxasında qatardan endi. Buradan Göyçaya gələn 
komandan Nuri paşa axşam qaranlığı çökərkən meydanda camaata xitabən deyirdi: 
“Azərbaycanı və azərbaycanlıları düşməndən qurtarmaq üçün Osmanlı ordusu 
məmləkətinizə gəldi. Bu orduya canla-başla yardım etməniz lazımdır. Silahla 
yardım edə bilinmirsə, heç olmazsa, əsgərlərin ərzaq və sularını daşıyın. Bu qızmar 
istidə döyüşən zabit və əsgərlərdən bir çoxları susuzluqdan ölmüşlər. 
18 iyun 1918: Qafqaz İslam Ordusu komandanı Nuri paşa Mürsəl paşaya 
cəbhədə bilavasitə komandanlığı ələ alması, ordu və firqə (diviziya) qərargahının 
Gəncədən Göyçaya daşınması barədə əmr verdi. 
18 iyun 1918: Qaraməryəm uğursuzluğundan sonra S.Şaumyan Moskvaya 
Qafqaz İslam Ordusunun itkilərinin 500 olduğunu yazmışdı. Bu “qələbə” 
münasibətilə Korqanovun sərəncamına Moskvadan zirehli döyüş maşını 
göndərildi. 
19 iyun 1918: Nuri paşa ordu Baş Qərargah rəisi Nazim bəyin nəzərinə 
ermənilərin Qutqaşen bölgəsində 20-dən artıq müsəlman kəndini yandırdığını 
çatdırır və buna görə də Qutqaşen üzərinə ordudan bir qol ayırıb göndərməyi tələb 
edir. 
19 iyun 1918: 13-cü Qafqaz alayının bəzi hissələri və dağ topçu taburu 
Agstafadan qatarla Gəncəyə gəlmişdir. Buradan 25-ci tabur Ucar stansiyasına, 46-
cı taburun 3-cü bölüyü və alayın makinalı tüfəng bölüyündən dörd ağır tüfəng, bir 
Şnayder top taqımı və bir istehkam birliyindən ibarət bir müfrəzə Şəkiyə İsmayıl 
Həqqi bəyin əmrinə verilmək üçün Yevlax stansiyasına göndərilmişdir. 
19 iyun 1918: Qafqaz İslam Ordusu komandanlığından Şərq Orduları 
qrupuna göndərilən şifrəli məktubunda Şamaxı, Göyçay, Qayabaşı istiqamətindəki 
erməni kəndlərində toplaşan 2000-3000-lik düşmən qüvvəsinin Göyçaya 
yaxınlaşması və onların şərqə doğru püskürdülməsi üçün 5-ci Qafqaz firqəsi hərbi 
birləşmələri tərəfindən hücum olunduğu, bu zaman silah-sursat çatışmazlığının hiss 
olunduğu bildirilir. 
19 iyun 1918: Nazim bəy Ramazanovun dəstəsi Kür çayı ilə irəliləyən 
düşmənin qarşısını kəsmək üçün Mollakəndin 6 km şimalındakı gəmi 
dayanacağına çatdı. 
20 iyun 1918: Türk İslam Ordusu komandanının əmrindən sonra iyunun 20-
si axşamı Göyçay qəsəbəsində Sadıq ağa və qardaşı Həzrət bəyin evində Gəncədən 
köçürülmüş 5-ci Qafqaz firqəsinin qərargahı təşkil edildi. 
20 iyun 1918: Cəbhədə vəziyyətlə bilavasitə tanış olduqdan sonra qərargah 
rəisi tərəfindən komandan Nuri paşaya Qazaxda toplaşan 800 milis (könüllü xalq 
ordusu) atlısının, habelə Göyçay, Ağdaş, Bərdə atlılarının və Gəncədə toplanacaq 
atlı və piyadanın döyüş mövqelərinə göndərilməsi təklif olundu. 
21 iyun 1918: 5-ci Qafqaz firqəsi (diviziyası) komandanı Mürsəl paşa 
cəbhəyə lazım olan silah-sursatı: bir piyadaya 500 hesabı ilə 3000 sandıq mauzer 
17 
 
sursatı, 4000 atım qüdrətli və Şnayder mərmisi göndərilməsi lazım olduğunu 
çatdırır. 
21 iyun 1918: Komandan Nuri paşa təklifləri qəbul etdiyini, bu məqsədlə 
46-cı taburu tam tərkibdə, 26-cı taburun iki bölüyünü, Gəncədəki Şnayder və 
qüdrətli dağ toplarını, 9-cu alayın makinalı tüfəng bölüyünü, toplanacaq 
könüllüləri göndərmək qərarında olduğunu bildirirdi. 
22 iyun 1918: Diviziya qərargahından ordu komandanlığına 400-ə qədər 
düşmən əsgərinin Qaraməryəmin qərb yamaclarında çadır qurmaqla məşğul olduğu 
xəbər verildi. 
23 iyun 1918: Müsüslü cəbhəsindən kəşfiyyatçı milis süvarilərimiz Ərəb 
Mehdibəy kəndinə yaxınlaşdığı vaxt düşmən atəşinə məruz qalmış, bununla həmin 
kəndlərdə düşmənin mövcudluğu təsdiq edilmişdi. Kürdəmir stansiyasına əsgər 
gətirən üç qatarın gəldiyini müşahidə etmişlər. Müşahidələr raportla ordu 
komandanlığına bildirilmişdir. 
23 iyun 1918: Bakı Xalq Komissarları Soveti cəbhəni möhkəmlətmək 
məqsədilə 1893-1897-ci illər arası doğulanlar üzrə Bakının bütün millətlərindən 
səfərbərlik elan etdi. 
24 iyun 1918: 26-cı taburun Göyçaya gələn bölükləri Cavad məntəqəsinə 
minbaşı Nazim bəy Ramazanovun ixtiyarına yola salındı. 
25 iyun 1918: Ordu komandanlığından Cavanşir məntəqəsinə toplanan 
könüllülərin Yevlaxdan, 200 atlı və 200 piyada könüllülərininsə Qazaxdan qatarla 
Bərgüşad stansiyasına göndəriləcəyi xəbər verildi. Bu əlavə qüvvələrin 27 iyun 
axşamı cəbhəyə yetişəcəyi təxmin olunurdu. 
26 iyun 1918: Azərbaycan Xalq Cümhuriyyəti hökumətinin 1918-ci il 26 
iyun tarixli qərarı ilə milli ordunun formalaşdırılmasına başlanmış və əsasən 
azərbaycanlılardan ibarət olan Müsəlman korpusu Əlahiddə Azərbaycan korpusu 
adlandırılmış, Azərbaycanda xilaskarlıq missiyasını həyata keçirən Qafqaz İslam 
Ordusunun tərkibinə daxil edilmişdir. Əlahiddə Azərbaycan korpusunun 
komandanı Əli ağa Şıxlinski təyin edilmişdi. Bununla da Cümhuriyyət ordusunun 
əsası qoyulmuşdur. Azərbaycan Milli Ordusunun ilk hərbi birləşmələri xalq 
könüllü dəstələri ilə birlikdə Nuri paşanın rəhbərlik etdiyi Qafqaz İslam Ordusunun 
tərkibində bolşevik-daşnak hərbi qüvvələrinə qarşı döyüşlərdə iştirak etmişdi. 
26 iyun 1918: Bankədən hərəkətə keçən 2000-dən artıq düşmən qüvvəsi 
Kür çayının hər iki sahilində keçdikləri kəndləri talan və qətliam edərək Salyana 
yaxınlaşdıqda minbaşı Nazim bəy Ramazanov bir bölük piyada, makinalı tüfəng 
taqımı, bir dağ topu taqımı, 73 milis süvarisindən ibarət qüvvəsi ilə gəmilərlə 
Salyana irəliləmiş, qəsəbəni müdafiə halında möhkəmlətmişdir. Düşmənin 
bugünkü hücumu təsirsiz qalmışdır. (N.Ramazanovun raportundan). 
26 iyun 1918: Nazim bəy Ramazanovun dəstəsi Salyan yaxınlığında 
düşmənin dəstələri ilə 200 piyada və süvari 6 top, beş makinalı tüfəng, iki zirehli, 
dörd nəqliyyat gəmisindən ibarət düşmən qüvvəsi ilə döyüşə girdi. 
18 
 
26 iyun 1918: Denstervill Biçeraxovla danışıqlar aparmaq üçün Ənzəliyə 
gəldi, onların sazişi baş tutdu; gəmilərlə Bakıya yola düşəcək Biçeraxov ordu 
hissələrinin gələcək planı müzakirə edildi. 
27 iyun 1918: Səhər saat 6-da düşmənin üç tabur piyadası Göyçay-
Qaraməryəm şosesindən, iki bölüyə qədər piyadası şimal istiqamətindən 10-cu 
Qafqaz alayının önünə və sol cinahına doğru irəliləmiş və döyüş başlamışdır. Lək-
Çıplaq və Qaraxıdır məntəqələrində cəmləşən milis süvariləri və piyadalarının 
Veysəlli üzərindən Alxasova istiqamətinə irəliləyərək düşmənin yan və arxa 
hissələrinə keçmələri əmr olundu. Onlara 42-ci bölüyü ilə bərabər gələn minbaşı 
Zihni bəyin komandanlıq etməsi tapşırıldı. 
27 iyun 1918: Bakı Xalq Komissarı Sovetinin Azərbaycan Xalq 
Cümhuriyyətini məhv etmək üçün Gəncə istiqamətində hərəkət edən bolşevik-
daşnak dəstələrindən ibarət 1-ci Qafqaz qırmızı korpusunun qüvvələrinə qarşı iyun 
ayından Müsüslü və ətrafında mövqe tutan qüvvələr vahid komandanlıq altında 
birləşdirildi və “Müsüslü dəstəsi” (müfrəzəsi) adlandı. Qafqaz İslam Ordusunun 
əmri ilə Həbib bəy Səlimov dəstənin komandiri təyin edildi. Müsüslü dəstəsində 1-
ci tatar süvari alayı, 1-ci, 2-ci bölükləri, 2-ci süvari alayının 1-ci bölüyü, Qarayazı 
süvari bölüyü, Göyçay əsgər bölüyü, Ağdaş və Xaldandan toplanmış könüllü 
dəstələri vuruşurdu. 
28 iyun 1918: Sabahkı hücuma hazırlıq məqsədilə 13-cü Qafqaz alayı Bığır 
kəndinin (Göyçay) şimalına, yəni 1-cu alayın sağ cinahına keçirildi. Minbaşı Zihni 
bəyin komandası altında könüllü süvarilər də Bığır altına toplandı. 
29 iyun 1918: Xəlil paşa (Kut) istefaya gedən Vehib Mehmet paşanın 
yerinə Şərq Orduları qrupuna komandan təyin edildi. 
29 iyun 1918: Şərq Orduları komandanı Xəlil paşa Nuri paşaya yazırdı: 
Ərkani-hərb rəisi Nazim bəy oraya döndü. Bütün tələblərinizə əməl ediləcəkdir. 9-
cu Orduda 80 sandıq mauzer sursatı ilə 800 atım top mərmisi Dilican yolu ilə 
Qazaxa vürud etdi. Bunlar Ağstafadan qatarla Ucara göndəriləcəkdir. 
29 iyun 1918: Bakıdan göndərilən düşmən qüvvələrinin qarşısını almaq 
üçün istehkamçı dəstəsi Sığırlı-Qarasu stansiyaları arasındakı Kürdəmir-Bakı 
dəmiryolu relslərini sökərkən Nazim bəyin dəstəsindən bu döyüşdə üç nəfər şəhid 
olmuşdur. 
29 iyun 1918: 5-ci Qafqaz firqəsinin 26-cı taburunun bölükləri Cavada 
daxil oldu. 
29 iyun 1918: Səhər tezdən Göyçay-Qaraməryəm cəbhəsində döyüş 
başlandı. Bu, 5-ci Qafqaz firqəsinin özünün tam tərkibində girişdiyi ilk döyüş idi. 
Diviziya komandanı Mürsəl paşanın məlumat üçün verdiyi raportda 10-cu və 13-cü 
alayların şiddətli hücumu ilə önündəki düşmən hər tərəfdən geri çəkilir və 
dəstələrimiz tərəfindən təqib olunduğu göstərilir. 
29 iyun 1918: Səhər tezdən Qafqaz İslam Ordusunun 10-cu və 13 alayın 
döyüşçüləri Qaraməryəmdə möhkəmlənən düşmənin müqavimətini qırdılar. 
19 
 
Qırmızı ordu hissələrinin məğlubiyyəti ilə başa çatan döyüşlərin sonunda 
Qaraməryəmi azad etdilər. 
29 iyun 1918: Salyan altında müdaxiləçilərə qarşı vuruşan dəstələrin 
arxasına keçməyə cəhd edən düşmənin bu cəhdini könüllü atlı dəstələri boşa 
çıxarmışdır. Sabahısı günə doğru düşmənin hücumu tam dayandırılmışdır. 
30 iyun 1918: Səhər sübh vaxtı Bakı Soveti qoşunları Bozavand və 
Kırdadul erməni kəndləri ilə birləşərək Tatevos Əmirovun başçılığı altında şimal 
tərəfdən qəflətən Göyçaya hücum etmiş, vahiməyə düşən yerli əhali üzü cənuba 
Ucar stansiyasına doğru axışmaqda idi. Bütün qüvvələrin cəbhədə bulunması 
səbəbiylə Göyçayda Ağdaş və ətrafının komandanı minbaşı Ehsan bəy öz 
qüvvələrilə nizami birlik yarada bilmirdi. Qaraməryəm cəbhəsində ehtiyatda 
dayanmış 25-ci tabur minbaşı Əhməd Həmdi bəyin əmrinə verilərək ona düşmənin 
qarşısını kəsmək tapşırıldı. 
30 iyun 1918: Nuri paşanın həmin tarixdə Şərq Orduları qrupuna 
göndərdiyi raportdan: bugünkü hərb vəziyyətimiz əndişə vericidir. Bolşeviklər 
irəliləyir, çox təcili yardım gəlməzsə, nəticə qorxulu olacaqdır. Bizə dərhal qüvvət 
göndərməniz xahiş olunur. 
30 iyun 1918: Ordu Ərkani hərb rəisi Nazim bəyin müfəssəl raportundan 
Ağdaşda toplanmış süvari qüvvələrinin, ayrıca Gəncə könüllülərinin Həqqi 
əfəndinin rəhbərliyi altında qatardan Ucarda endirilərək Göyçaya doğru hərəkət 
etməkdə olduğu, firqə cəbhəsindən 25-ci taburun və topçu taqımının cəbhəyə təcili 
çatmaları və bunun nəticəsində düşmənə hər iki cinahdan şiddətlə təsir etmələrinə, 
habelə Göyçayın özünün yandırılmasına, talan edilməsinə mane olduğu aydın olur. 
30 iyun 1918: Səlyan cəbhəsində düşmənin  hücumları dayandırılmış, bir 
düşmən gəmisinə tuşlanan atəşlə gəmi vurulmuşdur. Bu döyüşdə 10-cu alayın 30-
cu taburu 4-cü bölük komandiri yüzbaşı Zühdü əfəndi ilə bərabər altı nəfər şəhid 
olmuş və 30 nəfər yaralanmışdır. 
30 iyun 1918: Düşmən Qaraməryəmdən geri oturduldu. Lakin Göyçayın 
şimalındakı erməni kəndlərinə nəzarət edilmədən düşməni təqib edərək bu 
mövqelərdən çox da uzaqlaşmaq olmazdı. Firqə komandanının əmrində bu cəhətlər 
nəzərə alınmışdı: Qaraməryəm-Qarayazı xəttinin ələ keçirilməsindən sonra 
düşmənin Kürdəmirdən geri çəkiləcəyi, Göyçayın vəziyyətinin düzəldiləcəyi, 
Göyçayın şimalından şərqə qaçan düşmən qüvvələrinin geri çəkilmə xəttinin 
kəsilərək əsir alınacağı nəzərdə tutulur. Vəziyyət əlverişli olduğu təqdirdə Müsüslü 
dəstəsi hücuma keçəcəkdir. 
1 iyul 1918: 4 günlük gərgin vuruşma cəbhənin taleyini həll etdi. Göyçay 
altındakı döyüşdə bolşevik daşnak qüvvələrinin Gəncəyə yüruşünün qarşısı alındı. 
Qafqaz İslam Ordusunun Bakı istiqamətində hərəkəti başlandı. 
1 iyul 1918: Axşam Bakıda Şaumyan hökuməti Göyçayın Əmirov 
qüvvələrilə təkrar tutulmasına aid teleqram aldı. 
20 
 
1 iyul 1918: Qafqaz İslam Ordusu qüvvələrinin irəli hərəkətinə müvafiq 
olaraq 5-ci firqə qərargahı Göyçaydan Qaraməryəmə doğru şose yolu üzərindəki 
Qarayazı kəndinə köçdü. 
2 iyul 1918: Əvvəlcədən İvanovka istiqamətində Kürdmaşı kəndində   
yerləşdirilmiş 10-cu Qafqaz alayından bir tabur piyada və iki dağ topu İvanovkaya 
doğru hərəkətə keçmişdir.Yolu üzərindəki düşmən qüvvələrini əzərək irəliləyən 
dəstəni İvanovka əhalisi ağ bayraqla qarşılamışdı. 
2 iyul 1918: Bu gün saat 14.30-da artıq ermənilər yaşayan Bozavand və 
Kirdadul kəndləri tutulmuş, buradakı quldur dəstələri Əmirvan və Bəylərkənd 
istiqamətinə çəkilmişdi. 
2 iyul 1918: Bir neçə günlük döyüşlərdə əhvali ruhiyyəsi pozulan düşmən 
geri çəkilmiş, milis süvariləri onları qovaraq təqib etmişdilər. Bu döyüşlərdə 
düşmən tərəfində Bankə ətrafındakı malakan və “xaxol” deyilən ruslar, 
ukraynalılar da olmuşdu. Vuruşmaların gedişində hərbi birləşmələrdən 3 nəfər 
şəhid olmuş, 2 nəfər yaralanmışdı; könüllülərdən 10 nəfər şəhid olmuş, 15 nəfər 
yaralanmışdı. 
3 iyul 1918: İyulun 3-dən 4-ə keçən gecəni Kürdmaşıdan hərəkət edən 10-
cu Qafqaz alayı yolu üzərində pərakəndə düşmən qüvvələrini dəf edərək gecə saat 
10.15-də Gənzə kəndini ələ keçirmiş buradakı düşmən Gürcüvan istiqamətinə 
qaçmışdır. 
4 iyul 1918: İyulun 1-dən bu günədək (4 gün ərzində) 5-ci firqə 47 şəhid 
vermiş, 75 nəfər itgin düşmüş, 102 döyüşçü yaralanmışdı. 
 5 iyul 1918: Göyçay dəstəsi ermənilərin möhkəmləndiyi Əmirvan kəndini 
vuruşaraq ələ keçirmiş, qaçan düşməni könüllü qüvvələrlə hər iki tərəfdən əhatə 
etməklə dağıtmışdır. 
5 iyul 1918: Divizyanın sol cinahı Padara qədər irəliləmiş olduğu halda 
düşmən hələ Kürdəmir cəbhəsində müqavimət göstərməkdə inadkarlıq edir. Döyüş 
səhərə yaxın Padar dərəsi və Kalaqaylı yamaclarında başlandı. Döyüşdə 13-cü və 
10-cu alayın taburları iştirak edirdi. Mürsəl paşa günortaya yaxın cəbhədə idi. 
5 iyul 1918: Biçeraxov Bakı Xalq Komissarları Sovetinə müraciət edib, 
türk qoşunlarına qarşı birgə əməliyyat aparmağa hazır olduğunu bildirdi və 
Biçeraxov dəstələri (1300 nəfərlik qüvvə) 5 iyulda Ələt stansiyası yaxınlığında 
sahilə çıxarıldı. 
5 iyul 1918: Biçeraxov Bakı Soveti ordusuna rəhbərlik etmək üçün 4 
təyyarə, 8 zirehli maşın, radiostansiya və 1500-ə yetişən canlı qüvvəsi ilə Yevlaxa 
doğru hərəkət etdi. 
6 iyul 1918: Saat 3-də hücum əməliyyatı başlandı 13-cü alay düşməni 
Ağsuya doğru sıxışdırırdı. Ağsudan çıxan yanğın düşmənin qəsəbədən geri 
çəkildiyini göstərirdi. l3-cü alayın manqaları Ağsuya daxil olmuş, 10-cu alay isə 
Ağsudan Şamaxı yolu ilə qaçan düşməni elə sıxışdırmışdı ki, düşmən bel 
21 
 
qayışlarını ataraq fərar etmişdi. Qaçan düşməndən külli miqdarda silah-sursat 
qənimət götürülmüşdü. 
7 iyul 1918: Həsən bəyin dəstəsi saat 11-də Qarasaqqal stansiyasını ələ 
keçirmiş buradan Kürdəmir üzərinə hərəkətə keçmişdi. Lakin düşmən Kürdəmirdə 
350-yə dək piyada, 3 makinalı tüfəng 2 topdan ibarət qüvvəsi ilə müqavimət 
göstərmiş, Göydəlləklidən 100-ə qədər süvarinin döyüşə qoşulmasından sonra 
hücumu dayandırmış və döyüşü çox şiddətlənmişdi. Düşmən 250 nəfərlik əlavə 
təqviyyə dəstələrilə də Həsən bəyin dəstəsinə qarşı əks-hücuma keçmişdi. Dəstə 
cinahlarının təhlükəyə düşəcəyindən çəkinərək döyüşə-döyüşə əvvəl 
İbrahimbəyliyə, gecə 22.30-da Musabəyli kəndinə çəkilmişdir. Dəstə 5 nəfərlik 
şəhid, 12 nəfər yaralı itkiləri vermişdir. 
7 iyul 1918: Vəfat edən sultan V Mehmet Rəşadın yerinə keçən VI Mehmet 
Vahidəddin Qafqaz İslam Ordusu komandanlığına göndərdiyi məktubunda 
(7.07.18) müzəffər türk ordusuna müvəffəqiyyətlər arzulayır, xeyir-dua verirdi. 
8 iyul 1918: Səhər tezdən Muğanın şərq yamaclarından Şamaxı 
istiqamətində hücuma keçən 10-cu alay qərargaha göndərdiyi raportda 30-cu 
taburunun qarşısındakı düşməni məğlub etmişkən 29-cu alayın sursatı qurtardığı 
üçün Şərədil yamaclarına çəkildiyi, habelə döyüşdə düşməndən başqa ətrafdakı rus 
malakan kəndlərinin də iştirak etdiyi göstərilir. 
8 iyul 1918: Firqənin 08.07.1918 il tarixli əmrində 13-cü alayın (dəqiq 
olaraq: 4-cü taburu, könüllü bölüyü, iki top taqımı, top batareyası) iyulun 7-dən 8-ə 
keçən gecə Ağsudan hərəkət edən Həsən bəyin dəstəsiylə (dəstə tərkibi: 46-cı 
tabur, mürəttəb və milis süvari alayları) birlikdə Kürdəmirə hücum etmələri 
göstərilirdi. 
9 iyul 1918: Karrar stansiyası istiqamətinə göndərilən 13-cü alay saat 5-də 
verdiyi öz raportunda Qarasaqqal stansiyası ətrafında mövqe tutan düşmən 
topçusunun atəş etməməsi səbəbindən həmin topların geri çəkildiyi bildirsə də 
qərargahdan 13-cü alayın sursat vəziyyəti böhranlı görüldüyündən hələlik müdafiə 
vəziyyəti alınmasına əmr verildi. 
9 iyul 1918: Ağsu və ətraf kəndlərinin əhalisi böyük xof içində Padara 
doğru qaçmaqdadır. Onları qorxuya salan Ağsunun şərqində qərbə doğru böyük bir 
düşmən süvari alayının hərəkətə keçməsi olmuşdu. Cəbhəni gəzən ordu 
komandanlığı zabitləri əhalini sakitləşdirib yerlərinə qaytara bildilər. 
9 iyul 1918: Kürdəmir-Ağsu şosesi ilə hərəkət edən düşmənin zirehli 
avtomobilləri manqa xətlərini top və makinalı tüfənglərlə atəşə tutmaqdadır, lakin 
13-cü alayın əmrində olan Azərbaycan topçu taqımı onları tezliklə susdura bildi. 
Osmanlı toplarına nisbətən onların səhra toplarının mərmi ehtiyatı çox üstün idi. 
Kəllərə qoşulu olan toplar yoldan kənara çıxa bilməsə belə onların atəşləri düşmən 
toplarını susdurmağa və zirehli avtomobillərini qaçırmağa kifayət edirdi. 
9 iyul 1918: Komandanlıqdan verilən məlumata görə Qafqaz İslam 
Ordusunun çatışmamazlıqlarını tamamlamaq üçün 9-cu ordudan göndərilən 350 
22 
 
nəfər süvari əsgərin Qazaxa çatdığı, iyunun 10-da onların Bərgüşad stansiyasına 
sövq ediləcəyi bildirilir. 
10 iyul 1918: Ordu komandanlığının əmrinə görə 13-cü alay Müsüslü 
dəstəsi ilə birlikdə Kürdəmiri tutmalı idi. Gecə saat 2-də başlayan hücum 
qarşısında düşmən geri çəkilsə də Şilyan keçidində ciddi müqavimət göstərmişdir. 
9-cu ordudan göndərilən sıravi əsgərlər (onların fişəngli üçatılan fransız tüfəngi var 
idi) dərhal ehtiyat qüvvə kimi Qaraqoyunluya sövq edildi. 
10 iyul 1918: Yeni bölüklərlə gücləndirilən 13-cü alay var gücü ilə 
Kürdəmirə can atırdı; artıq saat 17.30-da alay Kürdəmir bağçalarına daxil olmuşdu. 
Kürdəmir qəsəbəsi böyük olmaqla, dağınıq halda salındığından və hər tərəf bağ-
bağça olduğundan buradakı düşməni geri çəkilməyə vadar etmək elə də asan 
deyildi. Kürdəmirin tutulması ilə qatarla geri çəkilən düşmən tamamilə əsir düşə 
bilərdi. Çox yerdə əlbəyаха döyüşlər gedirdi. 13-cü alayın yaralılarını daşımağa 
kifayət qədər nəqliyyat vasitəsi yox idi. Yaralılar Qarasaqqal stansiyasına 
çıxarılırdı. Üç gün iki gecə fasiləsiz döyüşlərə görə yorğun düşən qoşun hissələri 
Kürdəmirin şərqindəki düşməni təqib edərək gecəni burada keçirdi. 
11 iyul 1918: Qafqaz İslam Ordusu qüvvələrinin Kürdəmir cəbhəsində 
vəziyyəti belə idi: Kürdəmir-Bakı dəmiryolu ayrıca xətt olmaqla Müsüslü dəstəsi 
onun cənubunda, 13-cü alay Maqsud bağının yaxınlığında, Müsüslü dəstəsinin 
süvariləri və mürəttəb süvari alayı, bir də könüllü süvari alayı Kanar stansiyası və 
Qarasaqqal kəndi istiqamətində idilər. 
12 iyul 1918: Düşmən zirehli qatardan və 8 topdan da atəş etdiyindən, 
habelə ərazi düzənlik olduğundan dəstə Qarasaqqal stansiyasına üç kilometrdən 
çox yaxınlaşa bilməmişdi. Axşamçağı Qarasaqqaldakı düşmən 13-cü alaydan 
göndərilən bir tabura qədər piyada ilə qovulmuş və bu stansiya ələ keçirilmişdir. 
Bu döyüşdə igid Həsən bəy (46-cı taburun komandanı) şəhid oldu. 
13 iyul 1918: Şaumyan V.İ.Lenin çəkdiyi teleqramda “Rusiyadan ciddi bir 
yardım gəlməzsə,vəziyyəti düzəltmək mümkün olmayacaqdır. Cəbhədə 
vəziyyətimiz fənadır. Düşmənin qabağını saxlamağa yalnız bizim qüvvələrimiz 
kifayət etmir. Rusiyadan ciddi yardım göndərilməsi lazımdır. Yardım göndərilməsi 
ilə bağlı bütün nüfuzunuzdan istifadə edin. Vəziyyət çox qarışıqdır” deyə xəbər 
verirdi. 
14 iyul 1918: 6.7.1918-də Gümrüdən hərəkət edən 38-ci alayla 65 zabit 247 
əsgər, 701 qoşqu və minik heyvanı, 2092 tüfəng, 16 ağır makinalı tüfəng, 4 
qüdrətli dağ taqımı və bir dağ batereyası bu gün Azərbaycan ərazisinə - Qazaxa 
çataraq həmən Qafqaz İslam Ordusu sərəncamına daxil olur. 
14 iyul 1918: Şaumyan yenidən cəbhəyə - Qırmızı Ordu  Komandanlığına 
gəldi; ordu hissələrinin döyüş bacarığı ilə tanış oldu. Bu Qafqaz İslam Ordusunun 
Karrar stansiyasını bolşevik-daşnak qüvvələrindən azad etdiyi gün idi. 
23 
 
15 iyul 1918: Cəbhədə düşmənin diqqətə layiq heç bir hərəkəti müşahidə 
olunmamışdı. 15-dən 16-a keçən gecə 13-cü alay Ağsuya göndərilmiş, Ağsudakı 
25-ci tabur isə Müsüslü dəstəsinə verilmişdi. 
16 iyul 1918: Şərq cəbhəsi komandanlığının tərkibində Cənub qrupu 
yaradıldı. Onun bazasını Müsüslü dəstəsinə daxil olmuş 10-cu alayın 26-cı taburu, 
5-ci Qafqaz firqəsinin istehkam bölüyü, 38-ci alayın bir taburu, zirehli qatar, 
Azərbaycan könüllülərinin hissə və bölmələri təşkil edirdi. Qrup Gəncə-Bakı dəmir 
yolu boyunca irəliləməli idi. Cənub qrupuna Kürdəmir döyüşlərində Həbib bəy 
Səlimov rəhbərlik edirdi. Bakı altında döyüşlər zamanı Həbib bəy Gəncəyə 
çağırıldı, onun yerinə Cəmil Cahid bəy təyin edildi. Bakıya həlledici hücum 
ərəfəsində Cənub qrupu şəhərin cənub-qərbində (sahil boyunca) mövqe tutmuşdu. 
16 iyul 1918: Axşam 38-ci alaydan bir tabur piyada, alayın makinalı tüfəng 
bölüyü və qüdrətli dağ batareyası Kürdəmirə çatdırılmış və stansiyada endirilmişdi. 
Ordu tərəfindən 38-ci alayın 3-cü taburunu Gəncədə saxlamaq, 2-ci taburunu 
Müsüslü dəstəsinin əmrinə vermək, 1-ci taburunun isə firqə ehtiyatı kimi Şimala 
göndəriləcəyi qərarlaşdırıldı. 
16-18 iyul 1918: Döyüşləri vahid plan əsasında həyata keçirmək  üçün  və  
həmçinin  ordu qüvvələrinin daha çevik və səmərəli idarəsinə nail olmaq məqsədi 
ilə Şərq cəbhəsi komandanlığı yaradıldı. Qafqaz İslam Ordusu komandanlığının 
əmri ilə Bakıya gedən şose yolu ilə hərəkət edəcək hissə və bölmələr bir taktiki 
qrupda birləşdirildi. V Qafqaz firqəsinin komandanı Mürsəl paşa Şərq cəbhəsi 
komandanı təyin edildi. 
17 iyul 1918: 17 iyul axşamı Gəncədə Fətəli xan Xoyskinin rəhbərlik etdiyi 
ikinci hökumət kabinəsi təşkil edildi. 
17 iyul 1918: Cəbhələrdə kəşfiyyat fəaliyyətləri aparılmışdır. Qafqaz İslam 
Ordusu qoşun birləşmələrinə səmərəli xidmət göstərmək məqsədilə Səhiyyə bölüyü 
Qaraqoyunluya çıxarılmış və öz işinə başlamışdır. 
18 iyul 1918: Ordu komandanlığı tərəfindən Azərbaycan ordusunun təşkili 
üçün Qafqaz İslam Ordusundakı zabitlərdən təlim və tərbiyəyə şövqü olan fəal 
zabitlərin 22.07.1918-il tarixdə Gəncədə olması üçün ezam edilməsi əmr olundu. 
18 iyul 1918: Qafqaz İslam Ordusunun Şamaxı və Kürdəmirdən sonra Bakı 
istiqamətində ordu üçün suyu necə əldə etməsilə əlaqədar olaraq ordu 
komandanlığından Hacıqabul stansiyasındakı su anbarının düşmən tərəfindən 
dağıdılmadan ələ keçirilməsinin gərək olduğu qərarlaşdırıldı. 
18 iyul 1918: 38-ci alayın ikinci taburu da Kürdəmirə gəlmiş və Cənub 
qrupunun əmrinə verilmişdir. Gəncə stansiyasından yola salınan 198 sandıq 
piyada, 112 sandıq qüdrətli və 97 sandıq Şnayder dağ mərmisi saat 11.30-da 
qatarla Kürdəmirə çatdırılmış və Ağsuya daşınmışdır. 
19 iyul 1918: Azərbaycanda  yaranmış  mürəkkəb və gərgin şəraiti nəzərə 
alaraq hökumət bütün Azərbaycan ərazisində hərbi vəziyyət elan etdi. 
24 
 
19 iyul 1918: Bugünkü hücum nəticəsində Şimal qrupunun qarşısındakı 
düşmən Mədrəsəyə, daha sonra Mədrəsədən də şərqə çəkilmişdir. Çəkilən düşmən 
qüvvəsi 800-1000-ə qədər piyada və topdan ibarətdir. Şimal qrupu Şamaxı yolunu, 
bölgədəki düşməni atəş altında tutmalı; ətrafdakı malakan kəndlərini nəzarətdə 
saxlamalı idi. 
19 iyul 1918: Qafqaz İslam Ordusu Şamaxı istiqamətində hücuma keçdi. 
Lakin Qırmızı Ordunun Şamaxı yoluyla çəkildiyini görüb onların arxasına keçib 
mühasirəyə salmaq üçün Mədrəsə kəndinə istiqamət alaraq buradan Acıdərə 
yüksəkliyindən keçib Mərəzəyə çıxdı. (20.07.1918) 
19 iyul 1918: Sarıtsindən Bakıya Petrovun yaxşı silahlanmış, tərkibində atlı 
eskadronu, matros bölüyü, atlı kəşfiyyatçı dəstələri olan 800 nəfərlik hərbi 
birləşməsi daxil oldu. 
19-22 iyul 1918: Şamaxı əməliyyatı. Qafqaz İslam Ordusunun Şimal 
qrupunun Şamaxı şəhərini S.Şaumyanın başçılıq etdiyi Bakı Sovetinin bolşevik 
daşnak qüvvələrindən azad etmək uğrunda keçirdiyi hərbi əməliyyat Ağsu və 
Kürdəmirin azad olunmasından sonra əməliyyat üçün münasib şərait yarandı. Bakı 
uğrunda həlledici hücuma başlamaq üçün Şamaxı əsas dayaq bazası olduğundan 
ordu komandanlığı bu məntəqənin tezliklə alınmasını zəruri hesab edirdi. 
20 iyul 1918: Petrov Bakının hərbi komendantı təyin olundu. İrəliləməkdə 
olan Qafqaz İslam Ordusuna qarşı hər kəsi səfərbər olmağa səslədi; onun 
intibahnamələri çağırış ruhundaydı: “Dayan! Oxu! Onda bilərsən ki, qorxaqsan, ya 
yox. Sənə müraciət edirəm, ideya qardaşlarım!” Bunlar əbəs idi. Bakının 
müsəlman əhalisi gözünü xilaskar türk ordusunun yoluna tikmişdi. 
20 iyul 1918: Türk İslam Ordusu Şimal qrupu qüvvələri Şamaxıdan keçərək 
onun şərqindəki Çuxanlı-Məlikçoban xəttinə çıxdı. Düşmən qüvvələri Şamaxıda 
mühasirəyə düşmək təhlükəsi ilə üzləşdiklərindən təcili Mərəzəyə doğru geri 
çəkildilər. 
20 iyul 1918: Abdulla Şaiqin Qafqaz İslam Ordusunun xilaskar yürüşünə 
həsr edilmiş “Neçin böylə gecikdin” şeiri:  
Sənsiz qəlbim qırıq, sönük, 
çeynənmiş, xırpalanmış, 
Ömür şüşəm daşa dəymiş, 
həyatım parçalanmış. ... 
Şu vətənin öksüzləri, 
gəlinləri, dulları 
Yolunuzu bəkləməkdən 
bənizləri sararmış. 
Heç gəlmədin, о şən, 
gülər ürəkləri qəm almış 
Sən gəlməsən, dolumsanmış 
ürəklər heç şad olmaz. 
25 
 
 
“Açıq söz” qəzeti 13 zilhiccə 1334 sayında çap olunmuşdur. 
20 iyul 1918: Bakı istiqamətində mühüm  strateji əhəmiyyətə malik olan 
Şamaxı azad edildi. III briqadanın komissarı A.Mikoyan və Şamaxı bölüyü 
komandiri Qazarov raportlarında güclü yağışlar altında geri çəkildiklərini xəbər 
verirdi. 
20 iyul 1918: 5 iyulda İrandan Ələtə gələn Biçeraxov qüvvələri Kürdəmir 
döyüşlərində 300 nəfər itki vermişdi. 
20 iyul 1918: Biçeraxov komandanlıqdan imtina edərək onu Avetisova 
təhvil verdi. 
21 iyul 1918: Ordu komandanlığından verilən əmr üzrə Şimal qrupu 
hərəkətə keçmiş və Mərəzənin qərbində düşmənlə çarpışmadan sonra saat 13.30-da 
kəndi ələ keçirmişdir. Düşmən cəbhəsində vuruşan 200 nəfərlik Hilmilli və Qız 
Meydanı (Alekseyevka) malakan kəndliləri geri dönüb qayıtdıqda onlar bir bölük 
piyada əsgər müşayiətində kəndlərinə göndərildi. 
21 iyul 1918: Qafqaz İslam Ordusu komandanı Nuri paşanın Bakının təcili 
ələ keçirilməsi barədə əmri alındı. 
21 iyul 1918: “Bakinski Raboçi” qəzeti həmin sayında (№ 143(259) 
“Moskvadan kömək” başlığı altında Leninin tapşırığı və göstərişi üzrə Petrovun 
780 nəfərlik qüvvəsi ilə Bakıya köməyə gəldiyini xəbər verir. 
22 iyul 1918: Cənub qrupu dəstələri tərəfindən Sığırlı stansiyası bu gün saat 
13.30-da ələ keçirilmişdir. 
22 iyul 1918: Qafqaz İslam Ordusu komandanı Nuri paşa 5-ci Qafqaz 
firqəsi komandanı Mürsəl paşaya düşməni Hacıqabuldan çıxarıb şərqə atmaq üçün 
Şimal qrupundan bir dəstə ayırmasını, həmçinin bu hücumda Əhməd Həmdi bəyin 
dəstəsinin də iştirak etməsini tələb etdi. Belə ki, Əhməd Həmdi bəyin dəstəsinin 
Hacıqabul dəmiryolunu dağıtmasının gərəkliyi lazım bilinirdi. 
22 iyul 1918: Türk ordusu Ələtə çıxmışdır. 
22 iyul 1918: Şimal qrupunun hissə və bölmələri Mərəzə ətrafında baş 
verən döyüşdə bolşevik-daşnak qüvvələrini əzdilər. Düşmən Cəngiyə qədər 
qaçaraq orada müdafiə mövqeləri qurmağa çalışdılar. Bununla Şamaxı və ətrafı 
azad edildi və Bakı istiqamətində hücumu genişləndirmək üçün əlverişli mövqe 
tutuldu. 
23 iyul 1918: Geri çəkilən düşmən stansiyalardakı su anbarlarını, dəmiryolu 
relslərini, xətt üzərindəki körpüləri dağıdırdı. Lakin Hacıqabuldakı su anbarının 
susuz çöllə irəliləyən qoşun üçün fövqəladə əhəmiyyəti var idi. Odur ki, ordudan 
bu istiqamətdə həmin məqsəd üçün əlavə kömək olaraq 38-ci alayın 3-cü 
taburunun göndərilməsi rica edilirdi. 
24 iyul 1918: Alınan kəşfiyyat məlumatlarına görə düşmənin Qarasu 
stansiyasında (Hacıqabula yaxın) bir zirehli qatarı və bir bölük süvarisi vardır. 
26 
 
25 iyul 1918: Ordudan alınan şifrəli əmrdə Bakıya qarşı qəti hücuma 
başlamaq üçün iyulun 26-da ümumi hərəkata keçmək lazım olduğu göstərilirdi. 
25 iyul 1918: Bolşevik hökumətinin iradəsinin ziddinə olaraq eser-daşnak 
və menşeviklər Bakı Sovetində səsvermə keçirərək ingilis qüvvələrinin Bakıya 
dəvət edilməsi barədə qərar qəbul etdilər. 
25 iyul 1918: Qafqaz İslam Ordusunun Bakıya yürüşünü dayandırmaq  
üçün  Çiçerin Almaniyanın  diplomatik nümayəndəsinə 4014 №-li nota verdi. 
26 iyul 1918: Cənub qrupunun piyada qoşun hissələri Qarasu stansiyasını 
almış və bununla Cavad məntəqəsindəki Əhməd Həmdi bəyin dəstəsi ilə əlaqə 
yaratmışdır. 
26 iyul 1918: Bakı altında Biləcəridə mövqe tutmuş Biçeraxov Qafqaz 
İslam Ordusu tərəfindən sıxışdırıldığını görüb cəbhəni buraxaraq Dərbəndə getdi. 
27 iyul 1918: Bu gün Cənub qrupunun süvariləri saat 11-də Hacıqabul 
stansiyasını ələ keçirmiş və düşmən Pirsaat stansiyasına geri çəkilmişdir. 
27 iyul 1918: Şaumyan Leninə teleqramında bildirirdi ki, ordular Bakıya 
qədər geri çəkilmişdir; bizə qarşı içində alman təlimatçıları olan nizami türk ordusu 
vuruşur. Bakını xilas etmək Rusiya üçün zəruridir. 
28 iyul 1918: Şimal qrupu birlikləri Cəngi poçtu mövqeyini ələ keçirmişlər. 
Elə buradaca irəliləməyə başlayan Şimal qrupu 200 süvari və 20 piyadadan ibarət 
bir bolşevik dəstəsi ilə qarşılaşmış, onu məğlub edərək bir zirehli avtomobil, 2 top 
ələ keçirmişdir. 
28 iyul 1918: Ələ keçirilən zirehli avtomobildə əsir düşən ingilis zabitinin 
ifadəsindən Biçeraxov qüvvələrinin artıq Hacıqabuldan çəkilib Biləcəri altında 
bulunduğu, əvvəl ingilislərin köməyindən imtina edən bolşeviklərin indi bu ittifaqa 
meyil etməkdə olduğu və habelə Bakıdakı ermənilərin bolşeviklərdən ayrılaraq 
türklərlə sülhə getmək fikrində olduqları aydın olmuşdur. 
28 iyul 1918: Qafqaz İslam Ordusu qüvvələri Biləcəriyə çatmışdır. 
29 iyul 1918: Ordu komandanlığına verilən raportdan aydın olur ki, Qafqaz 
İslam Оrdusunun irəli hərəkəti başlayandan dəmiryolunda Müsüslüdən Hacıqabula 
qədər irili-xırdalı 22 körpü bu və ya digər dərəcədə yenidən tikilmiş və qismən 
təmir edilmiş, 8 stansiyanın yol dəyişdiriciləri və bir çox yerləri yenilənmişdir. 
29 iyul 1918: Verilən əmr üzrə 29.07.1918 il saat dörddə hərəkətə başlayan 
Şimal qrupu Atbatan mövqeyinin qərb yamaclarında iki taburdan çox piyada, 200 
süvari, iki top və üç zirehli avtomobildən ibarət bir düşmən müqavimətinə rast 
gəlmişdir. Şimal qrupu döyüşə başlamış və düşməni qovaraq saat 12.30-da 
mövqeləri ələ keçirmişdir. 
30 iyul 1918: Şimal qrupunun hücumu qarşısında Sumqayıt stansiyası 
istiqamətində geri çəkilən düşməni təqib edərkən Xırdalanın qərbində susuz və isti 
çöldə Bakıya Quba dağlarından çəkilib gətirilən təmiz və ləziz suyun хəzinəsinə 
təsadüf edilir. 
27 
 
30 iyul 1918: Sovet Rusiyasından Bakıya göndərilən qüvvələrə mane olmaq 
məqsədilə Bakı-Dərbənd dəmiryolunun dağıdılması üçün mürəttəb 2-ci süvari alayı 
göndərildi. 
30 iyul 1918: İyulun 30-dan 31-ə keçən gecə Сənub qrupunun qarşısındakı 
düşmən qüvvələri Bakıya geri çəkildiyi sırada Qobunun şərq yamacındakı qoşun 
hissələrimizlə atışma baş verdi. 
30 iyul 1918: Osmanlı dövləti Hərbiyyə naziri Ənvər paşanın Bakı Sovetinə 
göndərdiyi bəyannaməsində (30 iyulda oxundu) dediyi “qəhrəman türk ordusu 
Bakıya girərkən xristian xalq müqavimət göstərməzsə, onlar müsəlmanlarla 
birlikdə bütün haqlardan istifadə edəcəklər. Əks təqdirdə biz bu gözəl və zəngin 
şəhəri hücumla alacağıq” sözləri böyük həyəcan yaratdı. 
30 iyul 1918: Səhərə yaxın Şimal qrupu yenidən hücuma keçərək 
Bibiheybətin cənubi-şərq təpələrində erməni-rus qüvvələrilə döyüşə girmişlər. 
Türk-İslam qoşun hissələrinin qarşısında dayana bilməyən bolşeviklər Qobu 
kəndinin şimalından Sumqayıt tərəflərə çəkilmişdir. 
30 iyul 1918: Bakının 10 km. qərbindəki Qobu kəndi ələ keçirildi. 
30 iyul 1918: Cənub qrupu tərəfindən bu gün Nəvahi və Ağbulaq 
stansiyalan ələ keçirildi. 
31 iyul 1918: Şimal qrupu birlikləri tərəfindən Heybət stansiyasının 2 km. 
şimal-qərbindəki 905 m. yüksəklikdəki təpə ələ keçirildi. 
31 iyul 1918: 38-ci piyada alayının 1-ci taburu Sumqayıt stansiyası 
ətrafında müdafiəyə çəkilən bolşevik-daşnak qüvvələrinə qarşı hücuma keçib 
onların müdafiəsini yardı və düşməni Bakıya doğru geri çəkilməyə məcbur etdi. 
31 iyul 1918: Günortadan sonra 38-ci alayın 1-ci taburu tərəfindən 
Sumqayıt stansiyası tamamilə ələ keçirildi. 
1 avqust 1918: Bakıya 2 km. məsafədə bulunan (bu gün şəhər hududları 
içərisində qalan) Salhanı və Qışla təpələri ələ keçirildi. 
1 avqust 1918: Heybət-Biləcəri dəmiryolunun şərqində müdafiə mövqeyi 
tutan düşmənə qarşı səhər tezdən hücum başlandı. Şiddətli vuruşmalar nəticəsində 
736 rəqəmli Qurd qapısı gədiyi ələ keçirildi. Bolşevik-daşnak birləşmələrinin bu 
mühüm məntəqəni yenidən əllərinə salmaq üçün ardıcıl hücumları bacarıqla dəf 
olundu. 
1 avqust 1918: Şərq cəbhəsinin Ərkani hərbi (qərargahı) axşamçağı 
Hökməli kəndində yerləşdirildi. 
1 avqust 1918: 60-cı tabur hücum edərək Hacı Həsən kəndini ələ keçirdi. 
1 avqust 1918: Bakıda Şaumyanın Sovet hakimiyyətinin  süqutundan  sonra 
antimilli oyuncaq hökumət olan “Sentrokaspi diktaturası” yaradıldı. (Sentyabrın 
15-ədək mövcud olmuşdur) Partiya mənsubiyyətinə görə daşnaklardan, sağ eser və 
menşeviklərdən təşkil olunmuş Diktaturanın hərbi qüvvələri isə əsasən Bakı 
Kommunası dövründə formalaşdırılmış erməni-rus birliklərindən ibarət idi. 
Hökumət Qafqaz İslam Ordusunun Bakıya doğru irəliləməsinin qarşısını almaq 
28 
 
üçün L.Biçeraxovun və ingilis qüvvələrinin İrandakı komandanı L.Denstervillin 
köməyinə əl atdılar. Diktaturanın hərbi komissarı əvvəl Markaryan, sonra isə 
Baqratuni; qoşun komandanı Avetisov idi. 
2 avqust 1918: Qafqaz İslam Ordusu komandanının əmri ilə təşkil olunmuş 
yerli alayların 1-ci alay Qazax alayı; 2-ci alay Qarabağ; 3-cü alay Zaqatala; 4-cü 
alay Ağdaş alayı-adlandırılması qərara alındı. 
2 avqust 1918: Qafqaz İslam Ordusu komandanı Nuri paşa III ordu 
komandanına avqustun 5-də Bakını hücumla tutmaq barədə 2 avqustda əmr 
verdiyini bildirir. 
2 avqust 1918: Bakının şimalındakı kəndlərin silahlı əhalisini düşmənə 
qarşı döyüşlərə cəlb etmək məqsədilə Ləzgi alayı komandirinin əmrində bir süvari 
Ləzgi bölüyü lazimi təlimatla kəndlərə göndərildi. 
3 avqust 1918: Axşam Gəncədən dəmiryolu ilə hərəkət etdirilən 27-ci 
taburun iki bölüyünün Hacıqabuldan təcili cəbhəyə göndərilməsi bildirildi. 
3 avqust 1918: Qoşun Ərkani hərbinin Xırdalan stansiyasında yerləşdiyini 
düşmənin öyrəndiyinə görə qərargah avqustun 3-dən 4-ə keçən gecə buradan Qobu 
kəndinə köçürüldü. 
3 avqust 1918: Qafqaz İslam Ordusunun 5-ci firqə (diviziya) komandanı 
Mürsəl paşa Bakı Soveti və Erməni Milli Şurasına şəhəri təslim haqqında 
ultimatum verdi. Lakin Biçeraxovun yardımına ümid bəsləyən düşmən Mürsəl 
paşaya cavab vermədilər. 
4 avqust 1918: Daşnakların təhriki ilə “Sentrokaspi diktaturası” İngilisləri 
Bakıya dəvət etdi; avqustun 4-də ilk olaraq polkovnik Stoksun rəhbərliyi altında 
300 nəfərlik ingilis hissəsi Bakıya daxil oldu. 
4 avqust 1918: Batumdan bir silah-sursat qatarının Poylu stansiyasına 
gəldiyi xəbəri alınmışdır. 
4 avqust 1918: Ağsunun şimalında və Gürcüvan ətrafında erməni quldurları 
tuğyan etdiyindən onların cəzalandırılması üçün Gəncədən qaimməqam Muxtar 
bəy Kürdəmirə hərəkət etdirilmişdir. 
5 avqust 1918: Birinci Bakı hücumu. Sübh saat 4.25-də türk qoşunun 
hücumu qarşısında erməni, rus və ingilislərdən meydana gələn Bakını “müdafiə” 
edən qüvvələr geri çəkilmək məcburiyyətində qalmışdılar. Şəhərə hakim olan Bayıl 
təpələri də ələ keçirilmişdi. Şəhərin xristian əhalisi xof və dəhşət içində qaçmağa 
qalxmışdı. Artıq düşmənin 1-ci müdafiə xətti qırılmış, 2-ci xəttə girişilirdi. Bakının 
qurtuluşu yaxınlaşmaqda idi. Lakin topçuların irəliləyən qoşun hissələrinə verdiyi 
atəş dəstəyi getdikcə azalmağa başlamış və günortadan sonra tamam kəsilmişdi. 
Beləliklə, top mərmisi ehtiyatının olmaması üzündən hücum başa çatdırıla bilmədi. 
Bol silah-sursatla təchiz olunmuş düşmənin top və makinalı tüfəng atəşləri 
qarşısında türk birlikləri Heybət-Biləcəri dəmiryolunun qərbindəki xəttə çəkilməyə 
məcbur oldular. 
29 
 
5 avqust 1918: 5 avqust hücumu da daxil olmaqla ümumən Bakı 
ətrafındakı döyüşlərdə doqquz zabit, yüz otuz doqquz sıravi əsgər şəhid olmuş, 
zabitlərdən on doqquzu, sıravi əsgərlərdən dörd yüz qırx dördü olmaqla yaralı 
olmuşdur. 
5 avqust 1918: Milli istiqlal şairi Əhməd Cavadın Xəlil paşaya həsr etdiyi 
şeir: 
Bən röyada nazlı yarın 
Tellərini örmüşdüm. 
Bu sevincli zamanların 
Röyasını görmüşdüm... 
 
“Azərbaycan” qəzeti, 14 təsrini əvvəl (oktyabr) 1918- ci il sayında çap 
olunmuşdur. 
6 avqust 1918: Cəbhənin müxtəlif yerlərində atışma davam etmişdir. 60-cı 
tabur biri zabit, ikisi əsgər olmaqla üç şəhid və altı nəfər yaralı vermişdir. 
6 avqust 1918: Ordu baş qərargah rəisi Nazim ön cəbhədə olaraq buradan 
ordu komandanı Nuri paşaya 5-ci firqənin indiyədək canlı qüvvəsinin yarısını 
itirdiyini xəbər verməklə yanaşı, həmçinin Gəncədə saxlanılan zabitləri döyüşən 
qoşuna göndərməyi və köməyə hazırlanan 15-ci tümənin (diviziyanın) mükəmməl 
şəkildə göndərilməsini xahiş edir. 
7 avqust 1918: M.Rəsulzadə İstanbuldan Azərbaycan hökumətinə “Hansı 
yolla olursa olsun, Bakı təcili alınmalıdır” xəbərini verir. 
7 avqust 1918: Həmin tarixli məktubu ilə Hərbiyyə naziri Ənvər paşa Nuri 
paşanın sərəncamına Qarakilsədən Ağstafaya min sandıq güllə, 5 min ədəd top 
mərmisindən ibarət silah-sursat göndərildiyini bildirir. 
7 avqust 1918: Süvari qüvvələri Xırdalanla Novxanı kəndləri arasındakı 
Masazır kəndini ələ keçiriblər. 
7 avqust 1918: Şərq Orduları qrupu komandanının 3 saylı əmri ilə 
“Azərbaycan məntəqəsində olan bütün zabitlərin fəxri olaraq bir dərəcə yüksək 
rütbə daşıması” məlumatı çatdırıldı. 
7 avqust 1918: Gecə yaralıları arxa cəbhəyə daşıyan qatara Puta Ələt 
arasında atəş açılmış, 13 əsgər şəhid olmuşdur. 
8 avqust 1918: Qafqaz İslam Ordusunun hücumunu dəf etmək üçün 
Mərkəzi Xəzər hökuməti rəhbərləri və ingilis qüvvələri komandanlığı birlikdə 
toplantı keçirdi. İngilislərin Bakıya qoşun çıxarmağa tələsmədikləri hiss olundu. 
8 avqust 1918: Qafqaz İslam Ordusunun iaşəsini, habelə silah-sursat 
ləvazimatını təchiz etmək üçün ordunun Mənzil Müfəttişliyinə qaimməqam Şefik 
bəy təyin olunduğu barədə əmr alındı. 
8 avqust 1918: Sovet Rusiyasının Xarici İşlər komissarı Q.V.Çiçerin 
Osmanlı dövlətinin səfiri Qalib Kamal bəylə görüşərək Bakıya türk ordusunun 
30 
 
hücumunun dayandırılmasını tələb etdi. Səfir Rusiyadakı vəziyyətin qarışıq 
olduğundan müqavilə şərtlərinə əməl etməyin çətinliklərini bildirdi. 
8 avqust 1918: Alman səfiri Mirbax öldürüldükdən sonra Moskvada 
təhlükəsizliyinin təmin edilməsinin çətin olduğunu bildirən Qalib Kamal bəy 
Moskvadan çıxdı. (8.Vin.l8) Beləliklə, İstanbulla Moskva arasında diplomatik 
münasibətlər kəsildi. 
10 avqust 1918: İngilis ordu hissələri qərargahı Qafqaz İslam Ordusunun 
top atəşindən gizlənmək məcburiyyətində qalıb “Prezident Kryüqer” gəmisinə 
keçirildi. 
12 avqust 1918: Erməni xalqının “milli qəhrəmanı” kimi  tanıdığı general  
G.Baqratuni Mərkəzi Xəzər Diktaturası hökumətində hərb komissarı təyin edildi. 
13 avqust 1918: Ordudan göndərilən gizli əmrdə yeni təqviyyə 
qüvvələrinin təyinatı və onların yerləşdirilməsi ilə bağlı Qarakilsədən yola salınan 
1200 döyüşkən canlı qüvvəyə malik olan 107-ci alayın Şərq cəbhəsi 
komandanlığının əmrində olmaqla Salyan məntəqəsinə və Ələt-Puta sahil hissəsinə 
sövq edilməsi xəbər verildi. 
13 avqust 1918: Şəhərdən gizlicə çıxan Bakı kommunası üzvlərinin yüklü  
19 gəmidən ibarət karvanı Nargin adası yaxınlığında həbs olunub Bakıya 
həbsxanaya gətirildi. 
13 avqust 1918: Qafqaz İslam Ordusunun Maştağa kəndi ətrafında döyüşən 
hissə və bölmələrindən təşkil edilmiş Maştağa hərbi dəstəsi adlı xüsusi taktiki qrup 
yarandı. Bunda məqsəd məntəqədəki nizami bölmələrin, eləcə də Bakı ətrafındakı 
kəndlərin könüllü dəstələrlə yerli əhali nümayəndələrinin ümumi səylərini 
birləşdirmək və Bakının azad olunması uğrunda onların fəaliyyətlərinin 
səmərəliliyini artırmaq idi. 
13 avqust 1918: Qafqaz İslam Ordusunun komandanı Nuri paşanın əmri ilə 
ordunun struktur sabitliyini və vahid rəhbərliyi saxlamaq məqsədilə Azərbaycan 
korpusu ləğv olundu; bu korpusun tabeliyində olan bütün hissələr bir-başa İslam 
Ordusu komandanlığına tabe etdirildi. 
15 avqust 1918: Mərdəkanda Ləzgi süvari alayı tərəfindən biri çavuş və 
digəri sürücü olmaqla bir minik avtomobilində iki ingilis əsir götürülmüşdür. 
15 avqust 1918: Düşmənin əsgər çıxardığı Ələt limanı istehkamçılar 
bölüyü tərəfindən dağıdılaraq yandırıldı.  
16 avqust 1918: Denstervilli gətirən “Prezident Kryuger” gəmisi Ənzəlidən 
yola çıxdı. 
17 avqust 1918: Denstervilli Bakı limanında Mərkəzi Xəzər Diktaturası 
hökumətinin 5 nəfərlik nümayəndə heyəti qarşıladı. Onun qərargahı “Yeni 
Avropa”da, ordunun digər xadimləri isə “Metropol” hotelində yerləşdirildi. 
17 avqust 1918: Düşmən (Şimali Stafford taburunun bir bölüyü və 600 
nəfərlik erməni-rus qoşunu) Fatmayiyə sürəkli hücuma keçmiş, onun bir kilometrə 
qədər cənubundakı yamaclarda irəliləməyə müvəffəq olmuşdu. Onu mütləq 
31 
 
darmadağın etmək əmri verilmiş, qızğın döyüşlər başlamışdı. 38-ci alaydan 5 nəfər 
şəhid olmuş, 20 nəfər yaralanmışdı. 
17 avqust 1918: General L.Denstervillin komandası altında Britaniya 
qoşunu Bakıya girdi. Gəmidən düşüb Bakının müdafiə xətlərini tədqiq edən 
general Çanaqqalanı xatırlayaraq “Bakını türklərin hücumundan fələk də qurtara 
bilməz” deyə təəssüratını dilə gətirdi. 
18 avqust 1918: Dan söküləndə general Denstervill Bakının müdafiə xəttini 
ətraflı təftiş etdi. 
19 avqust 1918: Rusiyanın Almaniyadakı səlahiyyətli nümayəndəsi 
Almaniya Xarici İşlər Nazirliyinə verdiyi A.491 №-li notasında türk ordularının 
Bakı üzərinə hücumunu dayandırmağı tələb etdi. 
20 avqust 1918: General Denstervill Biçeraxov ilə birlikdə hərəkət planını 
hazırlamaq üçün “Prezident Kryüqer” gəmisi ilə Dərbəndə hərəkət etmişdi. Lakin 
ertəsi gün limana yaxınlaşarkən bir bolşevik gəmisinin atəşinə uğramış və general 
Bakıya dönmüşdü. 
20 avqust 1918: RSFSR hökuməti Almaniyaya yeni etiraz notası göndərir. 
Notada türklərin Bakını tutmasının əsl fəlakət olacağı, Bakı neftinin Rusiyanın 
xalq təsərrüfatı üçün həyati əhəmiyyətli olduğu göstərildi. 
20 avqust 1918: Bu günə olan məlumata görə Gürcüstanda 214 alman 
zabiti və 5050 əsgəri var idi. 
21 avqust 1918: Qafqaz İslam Ordusu komandanlığından 21 avqustda 
alınan məktubda Batum-Tiflis yolu ilə təqviyyə qüvvətləri, habelə ağır toplar 
göndərildiyi xəbər verilir. 
Qeyd: sənədlərdən aydın olur ki, təqviyyə gücü olan 15-ci tümənin qatarla 
Gürcüstan ərazisindən keçməsi üçün gürcülər türklərdən Abaztuman yaylağını 
istəmişdir. Bu kənd onlara verildikdən sonra onlar yolu açmışdılar. 
23 avqust 1918: Mərəzədən sonraki hərəkatda biri zirehli olmaqla üç 
avtomobili pusquya salıb ələ keçirən 19-cu süvari bölüyünün zabit kəşfiyyat qolu 
komandiri Ermenekli Mehmet Emin əfəndinin mükafat olaraq rütbəsi bir dərəcə ilə 
bərabər, ona qundaqlı bir parabellüm tapanca hədiyyə olundu. Kəşfiyyat qolu 
süvari əsgərlərinə isə 100 lirə hədiyyə edildi. 
23 avqust 1918: On beşinci firqənin Azərbaycana yardıma göndərilməsinə 
23 avqusta əmr verildi. Diviziya (firqə) Osmanlı dövlətinin Hərbi naziri Ənvər 
paşanın əmrinə əsasən Xəlil paşanın komandanlıq etdiyi Şərq Orduları qrupundan 
(9-cu ordudan) alınaraq Qafqaz İslam Ordusuna daxil edildi. Azərbaycana 
yetişəndə onun tərkibində 38-ci, 56-cı, 106-cı piyada alayları, topçu bölməsi, cəmi 
157 zabit, 7636 əsgər olmalı idi. Firqə Qarakilsə-Qazax yolu ilə Azərbaycana 
çatmalı və qatar vasitəsilə Bakıya yetişməli idi. Bakının azad olunması zamanı ona 
Biləcəri tərəfdə mövqe tutmaq və hücuma keçmək tapşırığı verildi. 
32 
 
24 avqust 1918: Qafqaz İslam Ordusunun Bakını azad etmək uğrunda 
cəhdləri gücləndi. Həmin gün axşamı Denstervill silah-sursat ardınca Ənzəliyə 
yola düşdü. 
26 avqust 1918: Türk İslam Ordusunun Binəqədi istiqamətindən güclü 
hücumu başlandı. Səhər 13-cü Qafqaz alayı top atəşləriylə maneələrlə 
möhkəmləndirilmiş Yanardağın qərbindəki Sarıtəpəyə hücum edərək buradaki 
erməni, rus, ingilis əsgərlərini süngü və bomba hücumu ilə mövqelərindən 
çıxarmış, saat 11.40-da təpəni ələ keçirmişlər. 
26-31 avqust 1918: Qafqaz İslam Ordusu şəhər ətrafındakı strateji 
əhəmiyyətli mövqeləri ələ keçirmək üçün Binəqədi ərazilərində keçirdiyi döyüş 
əməliyyatında V Qafqaz firqəsinin 10-cu və 13 -cü piyada alayları, Azərbaycan 
könüllü və süvarilərinin “Maştağa dəstəsi”, 38-ci alayın bölmələri, qarşı tərəfdə 
Şimali Stafford və Uorçester alayının bir bölüyü, Biçeraxov alayının iki bölüyü və 
Sentrokaspi qüvvələri iştirak edirdi. Yanardağ və Binəqədi məntəqələrində cərəyan 
edən döyüşdə 3 zabit, 23 əsgər şəhid, 2 zabit, 70 əsgər yaralı olmaqla, cəmi 98 itki 
verilmişdir. 
Avqust 1918: Avqustun son günlərində ordu komandanı Nuri paşanın əmri 
ilə Şərq cəbhəsi komandanlığının tərkibində üç taktiki qrup - Şimal, Qərb, Cənub 
qrupları yaradıldı. 
27 avqust 1918: Bakıdakı ingilis qüvvələrinə arxadan yardımın qarşısını 
almaq məqsədi ilə türklər Təbrizdən Qəzvin istiqamətinə hücum etdilər. 
Denstervill bunu “türklərin müdrikliyi” kimi izah etməyə məcbur oldu. 
27 avqust 1918: Türkiyə ilə müttəfiq olmasına rəğmən Almaniya 
Azərbaycana münasibətdə fərqli siyasət yeridirdi. Buna görə də bu sahədə Rusiya 
ilə ümumi maraqlarıyla bağlı olaraq 3 aya qədər çəkən danışıqlardan sonra 
Berlində Almaniya ilə Sovet Rusiyası arasında Brest müqaviləsinə əlavə məxfi 
saziş imzalandı. Bu sazişin 4-cü maddəsinə görə Almaniya Rusiya torpaqlarının 
başqa bir dövlətin əlinə keçməsini dəstəkləməyəcəkdir. (Burada Bakının türklərin 
əlinə keçməsi nəzərdə tutulmuşdur). Oğrunca aparılan bu sövdələşməyə görə 
Rusiya da Bakıya sahib olduqda Almaniyaya neft verəcəkdi. 
28 avqust 1918: Bakının şimal-qərbindəki Xırdalan kəndi ərazisində Palçıq 
vulkanı (Çirkli vulkan) deyilən yerdə türk qüvvələri ingilisləri ağır məğlubiyyətə 
düçar etdi. 
29 avqust 1918: Şimali Qafqaz Ordusu komandanı Yusif İzzət paşa 
İstanbuldan Batuma gəldi. 
29 avqust 1918: Şərq Orduları qrupu komandanı Xəlil paşa siyasi 
mülahizələr baxımından Bakı əməliyyatının tezliklə başa çatdırılmasının 
zəruriliyini bəyan etdi. 
31 avqust 1918: Binəqədi, Digah, Məhəmmədli kəndləri azad edildi. 
31 avqust 1918: Gündüz saat 11-də Bakıda Sovet hakimiyyəti iflasa uğradı. 
33 
 
1 sentyabr 1918: Bağdaddan bir günlüyə Bakıya müşavirə üçün dəvət 
edilən Lyuin və Denstervill Bakının müdafiəsinin daha faydasız olduğu qərarına 
gəldilər. 
1 sentyabr 1918: Denstervillin Bağdaddakı ingilis qüvvələri baş 
qərargahına göndərdiyi teleqrafdan: ingilis təqviyyə qüvvələrinin Bakıya 
gəlmələrindəki gecikmə düşmənin üstünlüklər əldə etməsinə səbəb olmuş, 
qoşunlarımız son müdafiə xəttinə çəkilməyə məcbur olmuşdur. Bakıda 900 nəfərlik 
ingilis qüvvələrinə və güvənə biləcəyim 1000 nəfər rusa malikəm. Bakı 
qüvvələrinin qalan qismi faydasızdır. 
1 sentyabr 1918: General Denstervillin xatirələrindən: Sübh saat 6-da türk 
qüvvələri Digahda möhkəmlənən rus, erməni və ingilis birliklərinə hücum etdilər. 
Ruslarla ermənilər öz mövqelərində bir saatacan qala bildilər. Sonra isə öz yerlərini 
buraxıb təcili qaçdılar, bununla Varviçkşir ingilis bölüyünü hər iki yandan açıq 
qoydular. Vuruşa-vuruşa geri çəkilən ingilis bölükləri 4 zabit və 67 kiçik zabit və 
əsgər itirdi. 
2 sentyabr 1918: Əlimərdan bəy Topçubaşov Batumdan Fətəli xan 
Xoyskiyə məktubunda bolşeviklərlə müqavilə bağladığına görə fon Kress vasitəsilə 
Almaniya hökumətinə təcili etiraz etməli olduğunu göstərirdi. 
3 sentyabr 1918: İkinci Bakı hücumunda mütləq nəticə əldə etmək məqsədi 
ilə 15-ci diviziyadan 56-cı və 36-cı, Qafqaz diviziyasından 106-cı alayları 15-ci 
diviziyanın komandiri Süleyman İzzət bəyin rəhbərliyi altında Qafqaz İslam 
Ordusu əmrinə girmək üçün Gümrüdən yola düşdü. 
3 sentyabr 1918: Qafqaz İslam Ordusunun bir qrup zabiti yüksək hərbi 
hazırlığa və döyüş şücaətinə görə Osmanlı dövlətinin orden və medalları ilə təltif 
edilmişdir. 
6 sentyabr 1918: Bakının düşmənlərdən azad edilməsində yardıma 
göndərilən 15-ci Qafqaz firqəsi Ağstafaya yetişdi. Həmin gün ordu komandanı 
Nuri paşa Azərbaycan hökuməti üzvləri ilə Gəncədə 15-ci firqəni qarşıladı. 
6 sentyabr 1918: Müttəfiqi olan Türkiyənin regiondakı siyasəti ilə 
razılaşmayan və türk ordusunun Bakıya yürüşünün qarşısını almağa çalışan 
Almaniyanın Rusiya ilə imzaladığı gizli sazişin təsirinin zəiflədilməsi və 
Almaniyanın Azərbaycanın iqtisadiyyatina münasibətinin dəyişdirilməsi üçün 
Tələt paşa 1918-ci il sentyabrın 6-da Berlinə gedərək Almaniyanın hökumət 
qəzetlərilə danışıqlar apardı və imzalanması arzu edilən yeni saziş layihəsi təqdim 
etdi. Bu layihəyə görə Bakı azad edilərək Azərbaycanın paytaxtına çevrilməli idi. 
7 sentyabr 1918: Nuri paşanın əmrinə cavab olaraq 15-ci Qafqaz firqəsi 
Bakıya yola salındı. 
9 sentyabr 1918: 15-ci   piyada  tüməni   qaimməqam (yarbay) Süleyman 
İzzət bəyin komandanlığı altında Qafqaz İslam Ordusuna qoşulmaq üzrə 9 
sentyabrda Bakı cəbhəsinə ulaşdı. 15-ci tümənin mövcudu 191 zabit, 5541 əsgər, 
34 
 
Bakı cəbhəsində olan 15-ci və 5-ci tümənin toplam mövcudluğu 11.564 əsgər və 
448 zabitdən ibarət idi. 
9 sentyabr 1918: Şərq Orduları qrupu komandanı Xəlil paşa Bakıya 
hücumu təşkil etmək üçün ön cəbhəyə gələrək Mürsəl paşanın Putadakı 
qərargahında dayandı. 
10 sentyabr 1918: Nuri paşa Bakının azad edilməsinə rəhbərliyi bilavasitə 
öz üzərinə götürdü. 
10 sentyabr 1918: 10 sentyabr tarixli əmr ilə Şərq cəbhəsi komandanlığı və 
ona məxsus Şimal qrupu ləğv edilmiş, cəbhədəki bütün birliklərin hərəkatı 
bilavasitə Qafqaz İslam Ordusu komandanlığına həvalə edilmişdir. 
10 sentyabr 1918: Ordu komandanlığının əmrinə görə Azərbaycan 
milislərindən (Xalq ordusu) meydana gələn 4-cü alaya Halim Pertev bəy rəhbərlik 
edəcəkdi. 
10 sentyabr 1918: Bakıya hücum ediləcək ərazilərdə tədqiqat aparmaq 
üçün Şərq Orduları qrupu komandanı Xəlil paşa və Qafqaz İslam Ordusu 
komandanı Nuri paşa Bakı altna gəldilər. 
12 sentyabr 1918: Azərbaycan Hərbi Nazirliyinin təşkilati işlərini qaydaya 
salmaq və kadr heyətləri hazırlamaq üçün yerli zabitlərin fəaliyyətlərini 
nizamlamaq məqsədi ilə Osmanlı Hərbiyyə Nazirliyində  təcrübə keçməsi  barədə 
12.09.18 il tarixli 2/4455.34 saylı əmri  
12 sentyabr 1918: Şərq Orduları qrupu komandanı Xəlil paşa Bakının azad 
olunması haqqında əmr verdi. 
13 sentyabr 1918: Düşməndə şimaldan hücum edəcəyimiz fikrini yaratmaq 
məqsədilə qoşun hissələrimizin hamısı Yanardağ-Binəqədi ərazisində toplanmışdı 
(Nuri paşanın xatirələrindən) 
13 sentyabr 1918: Qafqaz İslam Ordusunun komandanlığı döyüşən 
diviziyalara göndərdiyi 13.09.18 il tarixli əmri ilə 14 sentyabr saat 02-də Bakıya 
qarşı hücumun başlayacağını bildirirdi. 
13 sentyabr 1918: Bu günə olan məlumata görə Bakıya qəti hücumda 
iştirak etmək üçün təxminən 8000 Osmanlı əsgəri və 6000-7000 nəfərə qədər 
Azərbaycanın yerli qüvvəsi toplanmışdı. 
14 sentyabr 1918: Gecə saat 2-də 5-ci Qafqaz tüməni Heybət-Biləcəri 
dəmiryolu istiqamətində irəliləməyə başladı. 1-ci Bakı müdafiə xətti 3.00-da, 2-ci 
Bakı xətti 6.00-da ələ keçirildi. Salahanı və Salyan qışlalarında hücuma hazır 
düşmən topçu atəşiylə dağıdıldı. Hücumun baş qəhrəmanı olan 56-cı alay Bakıya 
hakim təpələri ələ keçirib qarşısındakı düşməni təqib edərək irəliləyirdi. 15-ci alay 
sərt Biləcəri yamaclarını tutmuşdu, həmin alaya mənsub Maştağa dəstəsi 
Sabunçunu ələ keçirmişdi. Azərbaycan könüllüləri Keşlə stansiyasını tutmuşdu 
Açıq savaşdan qaçan ermənilər şəhər daxilində məhəllə, ev davası yaratdılar. Sanki 
mart soyqırımını təzələmək istəyirdilər. 
35 
 
14 sentyabr 1918: General Denstervill və Mərkəzi Xəzər Diktaturası 
hökuməti Bakı коmissarları Bakıdan qaçır. 
15 sentyabr 1918: “Azərbaycan” qəzetinin ilk sayı çap edilmişdir 
(Gəncədə). Bu sayda Bakının azad edilməsi haqqında xəbərlər dərc edilmişdir. 
Azərbaycan Xalq Cümhuriyyəti adına Qafqaz İslam Ordusunun komandanı Nuri 
paşa həzrətlərinin teleqramı: Bismillahir rəhmanir rəhim! Bakı şəhəri 15.09.18 saat 
9-a işləmiş igid ordu hissələri-miz tərəfindən azad olundu. Qafqaz İslam Ordusu 
komandanı FerikNuri 
15 sentyabr 1918: AXC hökuməti sədri Fətəli xan Xoyskinin qəhrəman 
Nuri paşaya təbriki: Qafqaz İslam Ordusunun komandanı səadətli Nuri paşa 
həzrətlərinə. Təhti-komandanızda olan igid türk əsgərləriniz tərəfindən 
Azərbaycanın paytaxtı olan Bakının düşmənlərdən xilas edilməsi münasibətilə 
millətim zatil-həmiyyəti-pərvəranələrinizə və dünyanın ən nəcib və cəsur əsgəri 
olan türk oğullarına minnətdar olduğumu ərz etməklə iftixar edirəm,əfəndim. 
Heyəti-vükəla rəisi Fəthəli xan “Azərbaycan” qəzeti 15.09.18. 
16 sentyabr 1918: Şəhər ətrafında, hərbi qışla meydanında (indiki BDU 
ərazisi) qoşun birliklərinin rəsmi-keçidi yapıldı. 
17 sentyabr 1918: Bakı Qafqaz İslam Ordusu tərəfindən azad edildikdən 
sonra Azərbaycan Xalq Cümhuriyyəti hökuməti Gəncədən Bakıya köçdü. 
18 sentyabr 1918: Şəhər ətrafında dayanmış Qafqaz İslam Ordusu qoşun 
hissələri Bakıya daxil oldu. İndi şəhərin əsl sahibi olan azərbaycan türkləri onu 
xilaskar kimi böyük hərarətlə qarşıladı. 
18 sentyabr 1918: Qafqaz İslam Ordusunun komandanı Nuri paşanın Bakı 
şəhəri əhalisinə silahların təhvil verilməsi haqqında əmri: Bu gün axşam saat 6 
üçün milliyyətindən asılı olmayaraq bütün şəhər əhalisi yivsiz lüləli ov tüfəngləri 
istisna olmaqla, bütün odlu və soyuq silahları təhvil verməlidirlər. 
20 sentyabr 1918: Etdikləri cinayətlərin qorxusundan Bakıdan qaçmış 26 
Bakı Komissarlarının Krasnovodskda həbs olunaraq Ağcaqum çölündə ingilislər 
tərəfindən güllələndikləri söylənilir. 
20 sentyabr 1918: Bakının azad olunmasını təcavüzkar hərəkət aktı kimi 
qiymətləndirən Rusiya Xarici İşlər naziri Çiçerinin notası (notada Bakı haqqında 
“Rusiya respublikasının mühüm şəhərlərindən birinin zəbt olunub məhv edilməsi” 
deyə bəhs olunurdu) sabahısı günü 21 sentyabrda qəzetlərdə dərc olundu. 
20 sentyabr 1918: Milli hökumətin Bakı əhalisinə müraciəti: Paytaxtı olan 
Bakıya təzə varid olmuş Azərbaycan Hökuməti Cümhuriyyəti bununla şəhərdə və 
ətrafda yaşayan ümum əhaliyə din və millət fərqi qoymadan əmr edir ki, 
Azərbaycan hökumətinin təhti-təbiyyəsində yaşayan heç bir millətə təfavüt 
qoyulmayaraq caniləri, qarətkarları, qatilləri və camaatın asayişini pozanları 
hökumət böyük cəzaya, edama varıncaya qədər düçar edəcəkdir. Türk Azərbaycan 
hökumətinin şan və şərəfinə yaraşmaz ki, onun paytaxtında günahsız adamların 
haqq və hüququna təcavüz olunsun. 
36 
 
21 sentyabr 1918: Türkiyədə nəşr olunan “Yeni gün” qəzetinin 21 eylül 
sayında “Azərbaycan tamamiyyəti mülkiyyəsini təmin etdi” başlıqlı Bakının türk 
qüvvələri tərəfindən tutulması ilə bağlı təfsilatlı böyük bir məqalə çıxdı. 
Qafqaz İslam Ordusunun Qarabağ hərəkatı başladı. Nuri paşa Qarayazı və 
Ləzgi süvari alaylarının Yevlaxa və oradan da Bərdəyə yola düşmələrinə əmr 
verdi. Onun sonrakı 23 sentyabr tarixli əmri ilə digər hərbi hissələrin də yola 
salınmasına başlandı. Qafqaz İslam Ordusunun Qarabağ hərəkatı qüvvələrinə 
Cəmil Cahid bəy komandanlıq edirdi. Qarabağ hərəkatına 1-ci Azərbaycan 
diviziyası, 9-cu və 106-cı türk alayları, milli könüllü bölmələr, zirehli avtomobillər 
daxil idi. 
22 sentyabr 1918: 15-ci firqə özünün tam tərkibində Dağıstana doğru  
hərəkətə  başladı. Orada uğurlu döyüşlər keçirən firqə Dağıstanda milli qüvvələrin 
hakimiyyətinin yaranmasına yardımçı oldu. 
25 sentyabr 1918: Bakı şəhəri  azad edildikdən sonra Qafqaz İslam Ordusu 
komandanlığının əmri ilə Azərbaycan diviziyalarının  yaradılmasına  başlanıldı; 2-
ci Azərbaycan piyada diviziyasının təşkili barədə əmr verildi. 
1 oktyabr1918: Qafqaz İslam Ordusu komandanı Nuri paşa oktyabrın 1-də 
15-ci tümənə Dağıstana hərəkətə keçmək əmri verdi. 15-ci tümənə və ona kömək 
edəcək Dağıstan könüllülərindən ibarət qüvvəyə Şimali Qafqaz Ordusu komandanı 
Yusif İzzət paşa rəhbərlik edirdi; ordunun qərargah rəisliyinə İsmayıl Həqqi bəy 
(Berkok) təyin edilmişdi. Dağıstanın Biçeraxov qüvvələrindən azad edilməsilə həm 
də AXC-nin şimal sərhədlərinin təhlükəsizliyi təmin olunurdu. 
1 oktyabr 1918: Qarabağda vəziyyətin gərginliyi üzündən Nuri paşa 
Ağdama gəldi. Çünki sentyabrın sonlarında Cəmil Cahid bəyin komandanlığı 
altında Qarabağa girən qüvvələrə etina etməyən ermənilər Azərbaycan hökumətini 
tanımayacaqlarını və silahlarını verməyəcəklərini bəyan etmişdilər. Nuri paşa vaxt 
itirmədən türklərin öz torpağı olan Qarabağa qüvvə şövq edilməsini əmr etdi. 
2 oktyabr 1918: Baş komandanlıq qərargah rəisi Ənvər paşanın Şərq 
Orduları qrupu komandanı Xəlil paşaya yaxında gözlənilən sülhün məhdudlaşdırıcı 
şərtləri qarşısında Azərbaycan və Şimali Qafqaz hökumətlərini gücləndirmək və 
Azərbaycana təcili silah göndərilməsi barədə məxfi sərəncamı. 
4 oktyabr 1918: Həmin gün qüvvələrimiz Ağdamdan Şuşaya doğru 
hərəkətə başladı və elə həmin gün Əsgəran ətrafında güclü döyüş baş verdi 
Əsgəran boğazının təbii şəraitindən istifadə edən ermənilər burada möhkəm 
müdafiə postları qurmuşdular. Üzbəüz döyüşdə bu mövqeləri yarıb keçmək çətin 
olacağından 2-ci piyada alayı və bir süvari alayı Kətik-Daşbaşı istiqamətinə 
göndərildi. 9-cu Qafqaz piyada alayı isə Ağbulağa tərəf hərəkət edərək bu 
məntəqəni ələ keçirdi və ermənilərin geriyə yolunu kəsdi. Həmin alayın 25-ci 
taburu cənubdan Əsgərana doğru hərəkət etməklə ermənilərin müqaviməti 
tamamilə qırıldı və bununla Şuşa yolunda əsas müqavimət səddi aradan qaldırıldı. 
37 
 
5 oktyabr 1918: Nuri paşa Qubaya gəldi. Xalq bayram günündə olduğu 
kimi bəzənmiş şəhər küçələrinə çıxmışdı. Yollara xalça, atlas döşənmişdi. Qubada 
xalqın xilaskar kimi qarşıladığı Nuri paşa öz nitqində 19 yaşdan 24 yaşa kimi 
cavanları əsgəri xidmətə çağırdı. 
6 oktyabr 1918: Əsgəranla Şuşa arasında olan Əyri kənd ətrafında döyüş 
baş verdi. Ətrafdakı Xramort, Xanabad, Daşbaşı, Aranzəmin, Qarakənd erməniləri 
daxil olmaqla burada xeyli erməni qüvvəsi toplanmışdı. 1-ci Azərbaycan 
diviziyasının sərəncamında olan topların  sürəkli  atəşindən  sonra həmin qüvvələr 
qaçıb dağıldılar. 
6 oktyabr 1918: 1918-ci ilin sentyabrında Bakı Türkiyə və Azərbaycan 
hərbi hissələrindən ibarət Qafqaz İslam Ordusu tərəfindən azad olunduqdan sonra 
AXC Bakıya köçdü və oktyabrın 6-da Fətəli xan Xoyski 2-ci hökumətdə dəyişiklik 
etdikdə Səhiyyə nazirliyi yaradıldı və Xudadad bəy Rəfibəyli Səhiyyə naziri təyin 
olundu. 
6 oktyabr 1918: Azərbaycan Cümhuriyyətinin Hərbiyyə Nəzarəti təşkil 
edilmişdir. İlk dəfə bu vəzifəyə İsmayıl bəy Ziyadxan təsdiq olunmuşdu. 
6 oktyabr 1918: Dərbənd  azad edilmişdir.  Əvvəlcə bir zirehli qatar, sonra 
56-cı və 38-ci alaylar Dərbənd cəbhəsinə yeridilmişdi. Xaçmaz mühafizə dəstəsi də 
15-ci piyada tüməninin sərəncamına verilmişdi. Oktyabrın 5-də 56-cı alayla 
Dərbənddəki Biçeraxov qüvvələri arasında qanlı döyüş oldu. Ertəsi gün 38-ci 
piyada alayı da döyüşə qoşuldu. Günortaya yaxın Dərbənd şəhəri bütünlüklə ələ 
keçirildi. 
6-7 oktyabr 1918: Ənvər paşa Şərq Orduları qrupu komandanlığına 6-7 
ekim (oktyabr) tarixli əmrində “Görünüşdə Azərbaycan və Şimali Qafqazdakı 
qüvvələrimizi çəkməyə məcbur olacağız. Belə bir halda Azərbaycan ilə Şimali 
Qafqazın öz qüvvəsinə dayanması lazım gələcəkdir. Bundan dolayı Qafqazda 
qalacaq qüvvələr Azərbaycan və Şimali Qafqaz qüvvələri olaraq qalmaq üçün 
indidən bu qüvvələr silahlandırılmalı və yeni təşkilat şəklində 
qüvvətləndirilməlidir. 
8 oktyabr 1918: Qafqaz İslam Ordusu hissələri Şuşaya daxil oldu.   
Əsgəran keçidində ciddi məğlubiyyətə uğrayan düşmən artıq özünü göstərməməyə 
çalışırdı. Təntənəli qarşılanma mərasimi Gövhər Ağa məscidində oldu. Şuşada 
Qafqaz İslam Ordusunun hissələrinin rəsmi-keçidi təşkil edildi. Şəhərdə əhalinin 
əmniyyəti və asayişini qorumaq məqsədilə postlar quruldu. 
10 oktyabr 1918: Rusiya Xarici İşlər naziri Çiçerin yeni notasında 
(10.10.1918.) türk hökumətindən Brest Litovskda müəyyən  edilmiş  yerlərədək  
çəkilməyi, hücum vaxtı baş verən itkilərin əvəzini bütünlüklə ödəməyi tələb edirdi. 
11 oktyabr 1918: Azərbaycan Xalq Cümhuriyyəti hökuməti tərəfindən 17 
yaşına çatmış hər bir gəncin hərbi mükəlləfiyyətli hesab edilməsi barədə qanun 
verildi. 
38 
 
13 oktyabr 1918: Şimali Qafqaz Cümhuriyyəti rəsmi elan edildi. 
Mərasimdə Cümhuriyyətin başçısı Əbdulməcid Çermoyev, Nuri paşa və Yusif 
İzzət paşa iştirak edirdilər. 
13 oktyabr 1918: “İttihad və Tərəqqi” partiyası mənsublarından olan Tələt 
paşa kabinəsi rəsmən istefa vermək məcburiyyətində qaldı. Beləliklə, Hərbiyyə 
naziri olan Ənvər paşanın da vəzifəsi sona çatırdı. 
18 oktyabr 1918: “Azərbaycan” qəzetinin 18.10.18 il sayında “Ə” 
imzasıyla gedən “Nuri paşa həzrətləri şərəfinə böyük ziyafət” adlı məqalədə Bakı 
şəhəri əhalisi tərəfindən Qafqaz İslam Ordusu komandanı Nuri paşanın şərəfinə 
verilən vida ziyafətindən, baş nazir Fətəli xanın Azərbaycan türklərinin əsarət 
zülmündən qurtulmasında tökülən Osmanlı türklərinin qanına işarə ilə dediyi “nə 
bu qan, nə bu qan tökülən mübarək yerlər heç vaxt unudulmaz və xatirdən çıxmaz” 
tarixi sözlərindən, habelə həmin axşam söylənilən çıxışlardan söz açılır. 
21 oktyabr 1918: Şərq Orduları qrupu ilə birlikdə Qafqaz İslam Ordusu və 
Şimali Qafqaz ordusunun ləğv edilməsi. 
23 oktyabr 1918: Tələt paşa hökumətinin istefa etməsindən sonra yeni 
hökumət quran Əhməd İzzət paşa Qafqaz İslam Ordusuna göndərdiyi 23 oktyabr 
tarixli əmri ilə Qarabağ hərəkatının dayandırılmasını tələb etdi. 
24 oktyabr 1918: Bakıda “Türk Ədəbiyyatı-lisanı və türk cərəyani-əfkari” 
mövzusunda konfrans keçirilmişdir. 
30 oktyabr 1918: B.Britaniya (admiral Kaltorn) və Türkiyə (Rauf Hikmət 
və  Sədulla bəy) nümayəndələri arasında İngiltərənin Mudros limanında (Ege 
dənizi, Lemnos adası) dayanmış “Aqamemnon” krayserində sülh imzalanmışdı. 
Mudros barışığının şərtləri türk ordusunun danışıqsız təslim olmasını, Türk 
ordusunun İrandan, Kilikiyadan, Cənubi Qafqazdan, o cümlədən Azərbaycandan 
və Dağıstandan çıxarılmasını nəzərdə tuturdu. Mudros barışığının 11-ci maddəsinə 
əsasən, Azərbaycan İngiltərənin nüfuz dairəsi elan edildi. 
1 noyabr 1918: Cümə günü Müsəlman Qafqaz Ordusunun baş komandanı 
(indi sabiq) Nuri paşa kütləvi axtarışlar, qarətlər və müsəlmanlar arasında, xüsusən 
də nəyə görəsə Bakı hadisələrində iştirak etməkdə günahkar bilinən qaçqın 
bakılıların arasında həbslər aparan Avetisovun dəstəsinin biabırçı davranışı barədə 
məlumatları türk komandanlığına  çatdırmaq üçün Lənkəran cəmiyyəti tərəfindən 
vəkil edilmiş deputat Teymur bəy Bayram  Əli  bəyi  qəbul  etmişdir. Teymur bəy 
lənkəranlıların dözülməz dərdinə və müsibətlərinə, Avetisov dəstəsinin törətdiyi 
başıpozuqluğa son qoymağa kömək göstərməyi xahiş etmişdir. 
4 noyabr 1918: Hərbiyyə nazirliyinin 4.11.18 tarixli 113 №li əmrilə: l. 
Şimali və Cənubi Qafqaz orduları mülqadır. 2.Azərbaycan Şimali Qafqaz və sair 
İslam hökumətləri ərazisindəki əsgər və zabitlərdən arzu edənlər Osmanlı 
hökuməti ilə heç bir münasibətdə bulunmamaqla həmin hökumətlərin 
xidmətlərində qala bilərlər. 3.Bunlar ordudan tərxis olunurlar. Lakin zabitlər üç il 
ərzində geri dönüb təkrar orduya xidmətə daxil ola bilərlər. 4.Bunlar qalacaqları 
39 
 
yerdə hökumətlə özləri müqavilə bağlamalıdırlar. 5.Zabitlər, kiçik zabitlər və 
əsgərlər orada olduqları zaman ərzində Osmanlı təbəəsi ola bilməzlər. 6.Orada 
qalacaq olan əsgər və zabitlər orduda xidmət edəcəklərini bir bəyannamə ilə ən 
böyük rütbəli komandana bildirəcək, komandan həmin bəyannaməni Hərbiyyə 
Nazirliyinə göndərəcəkdir. Azərbaycanda (eləcə də digər Qafqaz bölgələrində) 
xidmət etməli olan Qafqaz İslam Ordusu əsgər və zabitlərin hüquqlan ifadə edilir. 
6 noyabr 1918: Qafqaz İslam Ordusu hissələri oktyabrın 20-dən Petrovsk-
Port (indiki Mahaçqala) istiqamətində hərəkətə keçdilər. Biçeraxovun qüvvələri 
geri çəkilərək, şəhərin darvazası rolunu oynayan Tərki dağında müdafiə mövqeyi 
tutmuşdular. Oktyabrın 27-si Petrovsk-Port şəhəri cənub və qərb tərəfdən 
mühasirəyə alındı. Dağıstanın azad olunması uğrunda döyüşlərdə albay Akif bəyin 
komandanlıq etdiyi Azərbaycan alayı da iştirak edirdi. Noyabrın 5-də Tərki dağına 
hücum başlandı. Biçeraxov qüvvələrinə 2 hərb gəmisi də yardım göstərirdi. Lakin 
noyabrın 6-dakı hücuma davam gətirə bilməyən düşmən şəhəri tərk edib qaçdı. 
Beləliklə, Petrovsk-Port şəhəri azad olundu. 
8 noyabr 1918: Qafqaz İslam Ordusunun başlatdırdığı Qarabağ hərəkatı 
sona çatmış, qısa bir zaman ərzində Şuşanın keçidi olan Əsgəran boğazı erməni 
quldurlarından təmizlənmiş, Şuşa qalasında bulunan 20 min Azərbaycan türkü 
Andronikin pəncəsindən qurtulmaqla gözlənilən soyqırımdan da xilas olmuşdu. 
11 noyabr 1918: Feriq Yusif İzzət paşa Temirxan-Şurada yeni təşəkkül 
etdiriləcək ordunun təşkilatına dair bir təlimatnamə hazırladı. 
11 noyabr 1918: Mudros sülhündən sonra türk qüvvələri Naxçıvanı tərk 
etməli oldu. Lakin onların dəstəyi ilə qurulan Araz Türk Cümhuriyyəti burada 
erməni təcavüzünə imkan vermədi. 
11 noyabr 1918: Kompyen meşəsində, marşal Foşun vaqonunda Almaniya 
ilə barışıq imzalandı; Birinci Dünya müharibəsi başa çatdı. 
12 noyabr 1918: Şimali Qafqaz Cümhuriyyəti ordusundan əskəri 
mükəlləfiyyətlə əlaqədar olaraq Temirxan-Şurada (indi Buynaksk) 12 kasım günü 
Qafqaz Cümhuriyyəti tabeliyində bulunan hər bir nəfərin hərbi mükəlləfiyyəti 
olduğu və bu mükəlləfıyyətin on səkkiz yaşın tamam olduğu gün başlayıb qırx beş 
yaşında sona çatacağı barədə əmr verildi. 
16 noyabr 1918: Milli Şura beş aylıq fasilədən sonra yenidən fəaliyyətə 
başladı. 
17 noyabr 1918: Tomson hərbi dəstələri Bakıya daxil oldu. Az sonra 
Tomson elan etdi ki, Fətəli xanın başçılığı ilə yaradılmış Azərbaycan hökumətini 
ölkə daxilində yeganə qanunu hakimiyyət orqanı hesab edir. 
20 noyabr 1918: Şimali Qafqaz Ordusunun təşkili üçün hazırlıqlar davam 
edərkən Hərbiyyə naziri və Ərkani hərbiyyə ümumiyyə rəisi Feriq Cevat imzasıyla 
Şimali Qafqaz Ordu Komandanı Yusif İzzət paşaya aşağıdakı əmr çatdırıldı: 
“Dövlətin siyasi vəziyyəti Azərbaycanda və Şimali Qafqazda bulunan qitaəti 
Osmaniyyənin sürətlə məmaliki Osmaniyyəyə nəqillərini qətiyyətlə icab etdirir. 
40 
 
Əvvəlcə verilən əmr üzrə qitaətin nəqli məmləkətin varlığı adına lazımdır. Bu əmri 
aldığınızı bir vasitə ilə Hərbiyyə nəzarətinə bildirməyinizi rica edirəm”. 
24 noyabr 1918: Azərbaycan hökuməti ilə Qafqaz İslam Ordusu arasında 
müqavilə imzalandı. Bu müqavilənin şərtinə görə Azərbaycan ordusunda xidmətə 
girəcək türk əsgəri Azərbaycan hökumətinin təbəəsi olacaqdı. Azərbaycan 
Hərbiyyə nazirliyi Şimali Qafqazda və Azərbaycanda qalıb xidmət etmək üçün 
5887 saylı əmri verdi. 
29 noyabr 1918: Şimali Qafqazdakı Osmanlı qoşun hissələrini daşıyan son 
qatarlar Biləcəri stansiyasından keçir. Beləliklə Şimali Qafqaz ərazisi Qafqaz İslam 
Ordusu tərəfindən tamamilə təxliyyə edilməkdədir. 
29 noyabr 1918: Qafqaz İslam Ordusunun şərəfinə və onların yola 
salınması münasibətilə Gəncədə ziyafət verildi. Ziyafətdə Əhməd Ağaoğlu, 15-ci 
tümən komandanı Süleyman İzzət bəy və Nuri paşa nitq söyləmişdilər. 
3 dekabr 1918: Şimali Qafqaz məntəqəsində bulunan Qafqaz İslam Ordusu 
qüvvələrini aparan ən sonuncu qatarın Biləcəri stansiyasından keçdiyi bildirilir. 
7 dekabr 1918: Azərbaycan parlamenti təntənəli bir şəraitdə açıldı. Fətəli 
xan Xoyski hakimiyyəti parlamentə təhvil verdi. 
12 dekabr 1918: Hərbiyyə naziri və Ərkani hərbiyyəi ümumiyyə rəisi Feriq 
Cevat paşanın imzasıyla Gəncədə bulunan Yusif İzzət paşaya göndərilən teleqrafda 
vəzifəsinə son verildiyi və İstanbula dönməsinin təmənni edildiyi bildirildi. 
18 dekabr 1918: Tomson elan etdi ki, Fətəli xanın başçılığı ilə yaradılmış 
Azərbaycan hökumətini ölkə daxilində yeganə qanunu hakimiyyət orqanı hesab 
edir. Onu tanıdığını və onu tanıyacağını bəyan etdi. Özü ilə bərabər gətirdiyi 
erməni əsgərlərini və Biçeraxov kazaklarını Bakıdan çıxardı. 
13 yanvar 1918: Azərbaycan Xalq Cümhuriyyəti hökuməti Daxili İşlər 
Nazirliyi təklifi üzrə Şuşa, Cavanşir, Cəbrayıl və Zəngəzur qəzaları əsasında 
müvəqqəti general-qubernatorluq yaradılması haqqında qərar çıxardı. Bu vəzifəyə 
yanvarın 19-da Xosrov paşa bəy Sultanov təyin olundu. 
13 may 1918: “İttihad” qəzeti Nuri paşanın ingilislər tərəfindən həbsi ilə 
bağlı olaraq Qarabəy Qarabəyovun etiraz dolu məqaləsini çap etdi: Biz Azərbaycan 
müsəlmanları həyatı və xilası üçün Nuri paşaya borcluyuq. Azərbaycanı bolşevik-
daşnak birləşmələrindən təmizləmiş Nuri paşanın təhqir olunmasını yolverilməz 
hesab edirik. 
27 iyun 1919: Rus imperiyasını bərpa etməyə çalışan general Denikin 
təhlükəsi qarşısında Azərbaycanla Gürcüstan arasında hərbi-müdafiə aktı 
imzalandı. 
15 aprel 1920: Fətəli xan Xoyski rus sovet ordusunun Azərbaycan 
sərhədinə yaxınlaşması səbəbiylə əlaqədar Rusiya Xarici İşlər komissarı Çiçerinə 
nota göndərdi. 
27 aprel 1920: İşğalçı Sovet qoşunları Azərbaycan Xalq Cümhuriyyətinin 
ərazilərinə təcavüz edərək onun hüquqlarını kobudcasına pozdu. Müstəqil 
41 
 
Azərbaycan dövlətini ləğv edən Qırmızı Ordunun müdaxiləsi Sovet 
tarixşünaslığında “inqilab” kimi xarakterizə edilirdi. Aprelin 27-də Azərbaycanın 
sərhədlərini keçən 11-ci Qırmızı Ordu aprelin 28-də Bakını, ardınca bütün 
Azərbaycanı işğal etdi. 
26 may 1920: Rus Sovet işğalçılarına qarşı Gəncə üsyanı başlandı. Üsyana 
zahirən səbəb Azərbaycan diviziyası zabitlərinin XI Qızıl Ordu qərargahından 
göndərilmiş zabitlərlə əvəz olunması oldu. 31 mayda dönə-dönə arxadan 
möhkəmləndirilən düşmən üsyanı yatırtdı. 13 min nəfərdən çox vətənpərvər şəhid 
oldu. 
29 may 1920: Aprel işğalından sonra Azərbaycanda sovet-bolşevik rejiminə 
qarşı baş vermiş qüvvətli xalq üsyanlarından biri (29 may-13 iyun) Qarabağ xalq 
üsyanı başlandı. Üsyanın rəhbəri və istiqamətverici qüvvələri AXC ordusunun 
zabitləri və hərbi qulluqçuları idi. Qafqaz İslam Ordusunun keçmiş komandanı 
Nuri paşa və polkovnik Zeynalov üsyana rəhbərlik edirdilər. İyunun 10-da Qırmızı 
Ordu qüvvələri üsyançılara qarşı bütün cəbhə boyu hücuma keçdi. İyunun 13-də 
Şuşa müdafiəçilərinin də müqaviməti qırıldı. 
15 mart  1921: Türkiyə siyasi və dövlət xadimi, Osmanlı Dövləti baş naziri, 
Azərbaycandan İstanbula yardım xahişlərilə gəlmiş  nümayəndələri  Ənvər paşa ilə 
birlikdə qəbul edərək hərbi yardım göstərilməsi fikrini müdafiə etmiş, 
Azərbaycanın müstəqilliyinin möhkəmlənməsi, Bakının Azərbaycanın paytaxtına 
çevrilməsi yolunda coşqun fəaliyyət göstərən Tələt paşa mühacirətdə olduğu 
Berlində Soqomon Tayleryan adlı erməni terrorçu tərəfindən qətlə yetirilmişdir. 
4 avqust 1922: Böyük ictimai və siyasi xadim, Osmanlı Hərbiyyə naziri, 
Azərbaycana yardıma göndərilmiş Qafqaz İslam Ordusunun əsas təşkilatçısı və 
ilhamçısı Ənvər paşa indiki Tacikistan ərazisində Abi-Dərya çayı kənarında 
bolşevik qüvvələrilə döyüşdə şəhid olmuşdur. 
15 may 1945: Qafqaz İslam Ordusunun əsas tərkibini təşkil edən 5-ci 
Qafqaz firqəsinin komandanı, Azərbaycanın xüsusən Bakının azad edilməsində 
fövqəladə hünər göstərən Bakı Mürsəl paşa İstanbulda vəfat etmişdir. 
2 mart 1949: Hərbi  xidmətdən  ayrılandan  sonra İstanbulda hərbi təyinatlı 
məhsullar istehsal edən Dəmir-tökmə fabriki açaraq burada silah-sursat istehsalı ilə 
məşğul olan Nuri paşa fabrikdə naməlum səbəblər üzündən baş verən partlayışda 
həlak olmuşdur. 
 
 
 
 
 
 
 
 
42 
 
MİNAXANIM TƏKLƏLİ 
MEHMET RIHTIM 
 
 
 
QAFQAZ İSLAM ORDUSUNUN 
 XRONOLOGİYASI 
 
 
 
 
Texniki redaktor:   Rauf Kərimov  
Bədii redaktor:   Elnur Əhmədov  
Korrektor:   Suğra Osmanova 
 
 
 
 
 
Yığılmağa verilmişdir: 15.09.2008. 
Çapa imzalanmışdır: 23.10.2008. 
Nəşrin ölçüsü: 60x90 1/16. 
Fiziki çap vərəqi: 6,5. 
Sifariş: 196. Sayı: 500 ədəd. 
Müqavilə qiyməti ilə. 
 
 
 
 
 
 
NURLAR 
Nəşriyat Poliqrafiya Mərkəzi 
 
Bakı, Az1122, Zərdabi pr. 78 /  
Tel: 4977021 Faks: 4971295 /  
E-poçtu: office@nurprint.com 
 
