1 
 
AZƏRBAYCAN ELMLƏR AKADEMİYASI 
ARXEOLOGİYA VƏ ETNOQRAFİYA İNSTİTUTU 
 
 
 
 
 
FƏRHAD İBRAHİMOV 
 
 
 
 
 
 
BAKIDA  
METALİŞLƏMƏ  
TARİXİ 
 
(IX – XVII əsrlər) 
 
 
 
 
 
 
 
 
 
 
 
 
 
 
 
BAKI – ELM – 1995 
 
2 
 
 
Redaktorları: tarix elmləri doktoru Q. M. Əhmədov, 
                      tarix elmləri namizədi F. L. Osmanov 
 
 
 
 
 
 
 
 
 
 
İbrahimov F. Bakıda metalişləmə tarixi  (IX—XVII əsrlər). —  
Bakı: Elm, 1995.— 88 s. 
 
ISBN  5—8066—0625—2 
 
 
Monoqrafiya sənətkarlığın aparıcı sahələrindən biri olan metalişləməyə həsr 
olunmuşdur. Bu əsərdə qədim Bakı ərazisindən tapılan şəhər əhalisinin məişət və 
təsərrüfatında geniş istifadə olunmuş çoxlu miqdarda müxtəlif metal əşyalar, o 
cümlədən əmək alətləri, silahlar və s. öz əksini tapmışdır. Monoqrafiyada 
İçərişəhərdən əldə edilən metal məmulatından hazırlanmış əşyaların geniş çeşidli 
olması, onların təsərrüfat və məişət həyatında böyük rol oynaması müəyyən 
edilmişdir. 
Klassiklər insanın həyat və fəaliyyətində əmək alətlərinin aparıcı rolunu 
xüsusilə qeyd etmişlər. Bu cəhətdən monoqrafiyada haqqında danışılan dəmirdən 
düzəldilmiş əmək alətlərinin orta əsrlərdəki əməli əhəmiyyəti nəzəri cəlb edir. 
Bununla yanaşı arxeoloji tədqiqatlar nəticəsində əldə olunan əlvan və 
qiymətli metallardan hazırlanmış bədii tərtibatlı bəzək əşyaları haqqında da əsərdə 
ətraflı məlumat verilir. 
 
 
 
 
İ 0504000000—393   Sifarişlə 
  55 (07)-95 
© «Elm» nəşriyyatı,1995. 
 
  
3 
 
Görkəmli tədqiqatçı, hörmətli alim,  
gözəl insan, xeyirxah müəllimim  
Ömər Şirəli oğlu İsmizadənin  
əziz xatirəsinə ithaf edirəm. 
 
G İ R İ Ş 
 
Azərbaycanda xalq sənətkarlığının qədim bir tarixi vardır. Zəmanəmizə 
qədər gəlib çatmış sənət nümunələri bunu bir daha təsdiq edir. Xalqın içərisindən 
çıxmış mahir ustalar müxtəlif yüzilliklərdə çoxlu sənət növlərini davam etdirməklə 
hamını heyran edən sənət nümunələri yaratmış, onları təkmilləşdirib nəsilbənəsil 
davam etdirmiş və  əsrlərdən-əsrlərə ötürmüşlər. 
Qədim daş dövründən başlamış son orta əsrlərə qədərki dövrün sənət 
əsərlərini yalnız arxeoloji qazıntıların sayəsində öyrənmək mümkün olur. Bu 
əsərdə oxucular qazıntı nəticəsində aşkar olunan IX — XVII yüzilliklərdə qədim 
Bakının şəhər həyatı və xalq sənətkarlığı nümunələri ilə tanış olacaqlar. 
Azərbaycanın paytaxtı Bakı şəhərinin zəngin bir tarixi vardır. Abşeron 
yarımadasının cənubunda yerləşən bu şəhər qərbdən Qobustan coğrafi rayonu, 
şərq, şimal və cənubdan isə zəngin balıq sərvətlərinə malik olan Xəzər dənizi ilə 
həmsərhəddir. Quru subtropik iqlimi olan Abşeron və onu əhatə edən Xəzər 
dənizinin sahil zolağı neft və təbii qaz ehtiyatları ilə zəngindir
1
. 
Xəzərdə ən böyük liman sayılan Bakı daim dənizlə əlaqəli olmuşdur. 
Şəhərin iqtisadi həyatının canlanmasına səbəb olan amillərdən biri də məhz onun 
liman şəhəri kimi əhəmiyyətinin yüksəlməsidir. 
Bakı hələ qədim zamanlardan Yaxın Şərq, Orta Asiya və digər qonşu 
ölkələrlə həm dəniz, həm də karvan yolu vasitəsilə iqtisadi, mədəni və ticarət 
əlaqələri saxlamışdır. Bakı xüsusilə özünün zəngin nefti və duzuna görə 
məşhurlaşmışdır. Alban tarixçisi Moisey Kaqankaytuklu (VII əsr) ölkənin təbii 
zənginliklərindən danışarkən Albaniyada taxılın bolluğundan, ipək, pambıq, neft, 
duz və digər sərvətlərdən söhbət açır, dağlarından qızıl, gümüş, mis və s. 
çıxarılması haqqında məlumat verir
2
. 
Bakı və onun təbii zənginlikləri haqqında ərəb alim və səyyahlarının 
əsərlərində xeyli məlumatlara təsadüf olunur. Ərəb müəlliflərindən X əsrdə 
yaşamış Məsudi yazır: «Bakıda ağ və başqa növ neft vardır, ağ neft heç bir yerdə 
deyil, yalnız Bakıdadır. Bu zəngin neft olan torpaqda yerin altından vulkan 
şəklində heç vaxt sönməyən od püskürmələri çıxaraq yuxarı qalxır».
3
 
                                                          
1 Gül. Q. Azərbaycan SSR fiziki coğrafiyası, Bakı. 1976. s. 29. 44. 
2 Моисей Каганкатвации. История Агван, пер. К.Патканова, СПб, 1961, с.5. 
3 Масуди. Луга золота и рудники драгоценных камней. Перевод Н.Н.Караулова. СМОМПК, вып. 
XXXVIII,Тифлис, 1908.  
4 
 
Bakının zəngin neft və duzundan ilk növbədə ölkənin daxilində geniş 
istifadə olunurdu. Mənbələrin məlumatına görə Beyləqanda satılan neft və duz 
Bakıdan gətirilirdi.
4
 
Orta əsrlər Bakısının müasir dövrə qədər əzəmətini saxlamış qala divarları, 
tarixi memarlıq abidələri onun orta əsrlərdə inkişaf etmiş ticarət, sənətkarlıq və 
mədəniyyət mərkəzlərindən biri olmasına dəlalət edir. Möhtəşəm Qız qalası 
şəhərin qala divarları ilə birlikdə Bakının müdafiəsində uzun müddət mühüm rol 
oynamışdı. Orta əsrlərdə nəinki Azərbaycanda, hətta Yaxın Şərqdə ticarət və 
sənətkarlıq mərkəzlərindən biri kimi məşhur olan Bakı XV əsrdə Şirvanşahların 
paytaxtı buraya köçürüldükdən sonra daha böyük siyasi, iqtisadi və mədəni 
əhəmiyyət kəsb etmişdir. Şəhərin beynəlxalq ticarət yolları üstündə yerləşməsi də 
onun yüksəlməsinə təsir göstərən amillərdən olmuşdur. 
Şəhər ərazisində orta əsrlərin müxtəlif dövrlərinə aid çoxlu yerüstü zəngin 
memarlıq abidələri—Qız qalası, Şirvanşahlar sarayı kompleksi, çoxlu məscidlər, 
karvansaralar, hamamlar və s. bakılıların yaratdığı nadir sənət abidələrindəndir. 
Bakının dənizə və quruya açılan beş darvazasının olması haqqında da 
mənbələrdə məlumat vardır. Şəhərin şimal tərəfdən Şamaxı, qərbdən isə Salyan 
darvazaları quru ilə əlaqə üçün əsas yol olmuşdur. Darvazalar tağbənd formada 
tikilmişdir. Şamaxı darvazasının tağbəndi, üstündə isə ərəb əlifbası ilə inşaat yazısı 
və qabarıq şəkildə şəhərin rəmzi olan öküz başı, şir rəsmləri həkk olunmuşdur. 
Qala divarlarının şimal tərəfində 1954-cü ildə aparılan bərpa işləri zamanı 
tapılan yazılı daşdan məlum olmuşdur ki, Bakının qala divarı 1120—1149-cu 
illərdə hakimlik etmiş Şirvanşah II Mənuçöhrün göstərişi ilə tikilmişdir
5
. 
Əhəng daşından hörülmüş nəhəng qala divarlarının üstü diş-diş şəkildə 
çıxıntılar və mazqallarla tamamlanır. Tarixi mənbələrin məlumatına görə şəhərin 
vaxtilə üç cərgə qala divarı olmuşdur. Son dəfə bərpa edilən müasir divar, 
tədqiqatçıların fikrincə, qalanın ikinci divarıdır. İçərişəhərin qala divarlarının xarici 
tərəfində təhlükə zamanı su ilə doldurmaq üçün müdafiə əhəmiyyətli dərin xəndək 
də qazılmışdır. Yeri gəlmişkən qeyd etməliyik ki, arxeoloji qazıntılar Bakının qala 
divarının qaya üstündə tikilməsini dəfələrlə təsdiq etmişdir. 
Şəhərin yaranmasını, onun inkişafını, sənətkarlıq mərkəzi kimi 
formalaşmasını əsaslandıran, ona zəmin yaradan təbii zənginliklər, coğrafi 
yerləşmə, habelə başqa ictimai amillərlə yanaşı, onun qala divarları, qala darvazası, 
həmçinin digər memarlıq abidələrindən əsərin girişində qısa şəkildə olsa da 
danışmaqda məqsəd şəhərin iqtisadi həyatında metalişləmənin rolunu və arxeoloji 
                                                          
4Миклухо-Маклай Н.Д. Географическое сочинение XIII века. Учение записки Ин-та 
востоковедения. М – Л., 1954, с. 236; Müq. et. Буниятов З.М. Государство Атабеков 
Азербайджана. 1978, с. 199.  
5Hüseynov Ə. Bakı şəhərinin tarixinə dair qiymətli sənəd. Azərbaycan tarixinə dair materiallar. 
Azərbaycan Tarixi Muzeyinin əsərləri, V c., 1962, s. 68 — 72. 
 
5 
 
qazıntılar nəticəsində tapılan metaldan əmək alətləri, silahlar, tikinti-inşaat 
materialları, habelə məişət, insəsənət və bəzək məmulatının məhz təsadüfən deyil, 
inkişaf etmiş bir şəhərin məhsulu olduğunu, həm də yerli sənətkarların yüksək 
yaradıcılıq qabiliyyətinin göstəriciləri kimi nəzərə çarpdırmaqdır. 
Qeyd etməliyik ki, şəhərin tarixi yazılı mənbələrin azlığı üzündən çox zəif 
öyrənilmişdir. Məhz buna görə də Bakının qədim tarixi, maddi mədəniyyəti, 
incəsənəti və memarlığının ətraflı tədqiqi üçün İçərişəhərdə geniş arxeoloji qazıntı 
işləri aparılır. 
Qeyd etməliyik ki, şəhərin zəngin yerüstü memarlıq abidələri kimi, 
arxeoloji qazıntılar nəticəsində torpaq altından üzə çıxarılan müxtəlif sahələrə aid 
minlərlə maddi mədəniyyət nümunələri, o cümlədən çoxlu miqdarda metal əşyalar 
Bakının keçmiş həyatı haqqında çox şey deyə bilir. 
Bakının arxeoloji tədqiqinə Azərbaycanda Sovet hakimiyyəti qurulduqdan 
sonra başlanmışdır. Burada  1924—1925, 1938—1939, 1944—1946-сı illərdə 
yalnız qısamüddətli qazıntı işləri aparılmışdı, 1962-ci ildən isə geniş tədqiq olunur. 
Bakının inkişaf tarixini və maddi mədəniyyətini diqqətlə araşdırmaq üçün 
arxeoloji tədqiqatlar həm şəhərin yerləşdiyi təpənin zirvəsində, həm yamaclarında, 
həm də ətəklərində aparılmışdır. Qazıntılar göstərmişdir ki, əsrlər boyu İçərişəhər 
ərazisində intensiv həyat nəticəsində 5—6 m qalınlığında mədəni təbəqə 
yaranmışdır. Burada yaşayış qala divarları tikiləndən çox-çox qabaq başlamışdır. 
Arxeoloji tədqiqatlar Abşeronda hələ tunc dövründə insan məskənlərinin mövcud 
olduğunu sübut etmişdir. Bu da Bakıda yaşayışın qədim dövrlərdən başladığını 
söyləməyə əsas verən amillərdən biridir. V—VI əsrlərə aid Sasani dəfinələrinin 
tapılması Bakının həmin dövrlərdə böyük yaşayış məntəqəsi olduğunu söyləməyə 
imkan verir. Görünür, əvvəllər kiçik yaşayış məntəqəsi olan Bakı özünün təbii 
sərvətlərinin zənginliyinə və əlverişli yerdə olmasına görə daha sürətlə inkişaf 
etmiş, getdikcə ticarət və sənətkarlıq mərkəzinə çevrilə bilmişdir. 
Qədim Bakının adının mənşəyi məsələsinə gəldikdə bu hələ də mübahisəli 
qalmaqdadı. Tədqiqatçılar elmi araşdırmalara əsaslanaraq Bakı istilahını müxtəlif 
şəkildə izah edirlər. Həmin fikirlərin içərisində tarixçilərdən S. Aşurbəyli və Ə. 
Hüseynzadənin mülahizələri daha çox maraqlıdır. Tədqiqatçı, tarix elmləri doktoru 
S. Aşurbəyli tarixi araşdırmalara əsaslanaraq Bakı termininin qədim tayfa adı ilə 
bağlı olduğunu söyləyir
6
. Ə. Hüseynzadə isə Bakı istilahı ilə əlaqədar olan bütün 
fikirləri elmi şəkildə təhlil edir və XI əsrin məşhur türk alimi Mahmud Kaşqarinin 
qədim türk dilinin lüğətinə əsaslanaraq təpə adı ilə əlaqələndirir
7
. 
Azərbaycanın orta əsrlər tarixinin bir sıra məsələlərini tədqiq etmək üçün 
başqa orta əsr şəhərlərilə yanaşı, Bakının da şəhər həyatının, xüsusilə 
                                                          
6 Ашурбейли С.Б. Очерк истории средневекового Баку. Баку, 1964, с. 43-46.  
7 Гусейнзаде А.О. О происхождении топонима Баку. Советская Тюркология, № 3, Баку, 1970, с. 
82-84.  
6 
 
sənətkarlığının öyrənilməsi böyük əhəmiyyət kəsb edir. Ümumiyyətlə şəhərlər 
ölkənin iqtisadi, ictimai və siyasi həyatında mühüm rol oynadığından onlarsız 
ölkədə məhsuldar qüvvələrin inkişafını, sənətkarlığın vəziyyətini,    formalaşmasını 
və xalqın mədəni  səviyyəsini   araşdırmaq    qeyri-mümkündür. 
Orta əsr şəhərlərinin inkişafına nəzər salarkən onların sənətkarlıq və ticarət 
mərkəzi kimi formalaşdığını aydın görmək olur. Karl Marks şəhərlərin yaranması 
prosesində məhz sənətkarlığın rolunu yüksək qiymətləndirir
8
. 
Bakıda aparılan qazıntılar zamanı əldə olunan zəngin materiallar içərisində 
metal məmulatı xüsusi yer tutur. Ümumiyyətlə, Azərbaycanda metalişləmə 
sənətinin qədim bir tarixi vardır. Arxeoloji qazıntılar nəticəsində aşkar edilən metal 
məmulatı nümunələri bu peşənin burada hələ eradan əvvəl IV — III minilliklərdə 
yaranıb sonralar  sürətlə  inkişaf  etdiyini  göstərir
9
. 
Zəngin təbii sərvətlərə malik olan Azərbaycan torpağı qədim zamanlardan 
başlayaraq bütün orta əsrlər və sonrakı dövrlərdə metallurgiyanın inkişafı üçün 
təbii zəmin yaratmış və ölkədə metalişləmə sənətinin geniş yayılmasına təsir 
göstərmişdir. Arxeoloji tədqiqatlar Azərbaycanın orta əsr şəhərlərində inkişaf etmiş 
sənət sahələri içərisində metalişləmənin özünəməxsus yer tutduğunu bir daha 
təsdiq etmişdir. Xüsusilə, orta əsr şəhər sənətkarlığında aparıcı sahələrdən biri kimi 
metalişləmə feodal şəhərlərinin formalaşması və inkişafında böyük rol oynamışdır. 
Bu baxımdan Bakıdan əldə olunan metal məmulatının öyrənilməsinin əhəmiyyəti 
böyükdür. 
Qeyd etməliyik ki, bu mövzuda hələlik ümumiləşdirici bir məqalə belə 
yazılmamışdır. Yalnız arxeoloji qazıntıların hesabatlarında
10
, bəzi   monoqrafiya
11
 
və məqalələrdə
12
, həmçinin məlumat xarakterli məcmuələrdə
13
 Bakı metalı 
haqqında çox qısa məlumata təsadüf olunur. İçərişəhərdəki arxeoloji tədqiqatlar 
                                                          
8 Маркс К., Энгельс Ф. Сочинения, т. IV, с. 41.  
9 Иессен А. А., Деген-Ковалевский Б. Е. Из истории древней металлургии Кавказа. Изв. ГАИМК, 
120-ci бур. 1935, с. 20; Кашкай М. А., Селимханов И. Р. Химическая характеристика браслетов из 
Мингечаурских погребении с сильноскорченным костяком. Аz. SSR ЕА Məruzələri, 1955, № 3. с. 
201—203; Абибуллаев О. А. К вопросу о древней металлургии Азербайджана. Труды Азерб. 
экспедиции, т. II, МИА СССР, № 125. М—Л., 1965. с. 66. 
10 İsmizadə Ö. Ş., İbrahimov F. Ə., Qədirov F. V., Minkeviç-Mustafayeva N. V., Fomenko V. P. Bakı 
arxeoloji ekspedisiyasının hesabatları, 1962—1968-ci illər. Azərbaycan EA Tarix İnstitutunun elmi  
arxivi,  inv. 7498   (0,37),   (h-26/1), 0—09, №  18. 
11 Исмизаде О. Ш. Историко-археологические исследования города Баку (VIII—XVII вв.). 
Azərbaycan EA Tarix İnstitutunun elmi arxivi, fond 1. siyahı 16. iş 6994. 
12 Бартольд В.В. Отчет об осмотре древнего мусульманского кладбища в г. Баку. Изв. Импер. 
археол. комис. вып. 16, С. Петербург, 1905, с. 117-119; Левиатов В.Н. Археологические раскопки 
близ дворца Ширваншахов в г. Баку, МКА, т. I, Baku, 1949, s. 115; İsmizadə Ö. Ş. 1966-cı ildə 
İçərişəhər ərazisində aparılan arxeoloji tədqiqat işlərinin nəticələri haqqında. AMM, VIII cild, Bakı, 
1976, s.179. 
13 Асланов Г.М. , Голубкина Т.Н., Садыхзаде Ш.Г. Каталог золотых и серебряных предметов и 
археологических раскопок Азербайджана. Баку, 1966, с. 23, 30.  
7 
 
nəticəsində xeyli miqdarda müxtəlif metal əşyalar aşkar edilmişdir. Metalın təkrar 
istehsalını da nəzərə alsaq, Bakıda metal məmulatının daha zəngin olduğu 
qənaətinə gələ bilərik. Tapıntıların əksəriyyəti bütöv, müəyyən miqdarı isə qırıq 
hissələrdən ibarət olub qara, əlvan və qiymətli metallardan (dəmir, mis, tunc, 
gümüş və qızıl) hazırlanmışdır. Onların içərisində əmək alətləri, silahlar, məişətdə 
və təsərrüfatda istifadə olunan əşyalar və çoxlu bəzək şeyləri vardır. 
Metal məmulatı təsnif olunarkən onların həm təsərrüfat, məişət əhəmiyyəti, 
həm də sənətkarlıq məhsulu kimi cəhətləri əsas götürülmüşdür. 
Məlum olduğu kimi, metalişləmə sənəti feodal şəhərlərinin sosial-iqtisadi 
və təsərrüfat həyatında böyük rol oynamış, məhsuldar qüvvələrin və istehsal 
münasibətlərinin inkişafına əsaslı təsir göstərmişdir. 
Təəssüflə qeyd etməliyik ki, şəhər sənətkarlığında aparıcı rol oynayan bu 
sənət haqqında tarixi mənbələrdə elmi məlumatların olmaması əsərin daha ətraflı 
tarixi səpkidə yazılmasına imkan vermir. Lakin Bakının orta əsr tarixilə bağlı olan 
bu mövzunun şəhərin həyat tərzini, sənətkarlığın səviyyəsini və ümumiyyətlə 
dövrün iqtisadi inkişafını öyrənmək üçün xüsusi əhəmiyyət kəsb etdiyini nəzərə 
alaraq tədqiqini lazım bildik. 
Bakının orta əsr metalişləmə sənətinə həsr edilmiş bu əsər xronoloji 
cəhətdən IX—XVII əsrləri əhatə edir. Əsərin bu səpkidə yazılmasında məqsəd 
öyrəndiyimiz dövrdə Bakıda şəhərin iqtisadi həyatında həlledici rol oynamış 
metalişləmə sənətini ümumiləşmiş və yığcam şəkildə oxuculara çatdırmaqdır. 
 
  
8 
 
ƏMƏK ALƏTLƏRİ 
 
Maddi nemətlərin yaradılmasında mühüm rol oynayan əmək alətləri xalqın 
məşğuliyyətini, ictimai, iqtisadi həyatını öyrənməkdə tədqiqatçılara yaxından 
kömək edir. Bakıda aparılan arxeoloji qazıntılar nəticəsində xeyli əmək alətləri 
tapılmışdır. Onların bir hissəsi əkinçilik və bağ-bostan təsərrüfatını, digər hissəsi 
məişət və təsərrüfatın başqa sahələrinin, həmçinin bu sahələrdə işlədilən istehsal 
alətlərinin inkişaf səviyyəsini öyrənmək cəhətdən əhəmiyyətlidir. Məlum olduğu 
kimi, əmək alətləri istifadə olunduğu dövrlərin istehsal münasibətlərini və ictimai 
quruluşu öyrənmək üçün başlıca mənbə kimi böyük qiymətə malikdir. 
Klassiklər keçmiş ictimai iqtisadi formasiyaları xarakterizə etmək üçün 
məhz istehsal alətlərinin əhəmiyyətini yüksək qiymətləndirirlər. Onlar yazırlar: 
«Nəsli kəsilmiş heyvan növlərinin qalmış sümüklərinin quruluşu onların bədən 
quruluşunu tədqiq etmək üçün nə qədər əhəmiyyətlidirsə, əmək vasitələrinin 
qalıqları da aradan qalxmış olan ictimai-iqtisadi quruluşları tədqiq etmək üçün eyni 
dərəcədə qiymətlidir. İqtisadi dövrlərin fərqi həmin dövrdə nə istehsal edilməsində 
deyil, necə və hansı əmək vasitələrilə istehsal edilməsindədir» (K. Marks.  Kapital, 
I cild, Bakı, 1969, s. 186). 
Qeyd etməliyik ki, Bakıda orta əsrlərdə işlədilən, müxtəlif növ əmək 
alətlərinin, şübhəsiz, yalnız cüzi bir hissəsi arxeoloji qazıntılar nəticəsində 
tapılmışdır. Onların içərisində həm sənətkar alətlərinə—çəkic, maşa, isgənə, zindan 
və s. həm də təsərrüfat və məişətdə işlədilən alətlərə—toxa, bel, çin, balta, bıçaq, 
çapacaq, dəhrə, oymaq, biz, qıyıq və s. təsadüf edilir. 
Yuxarıda qeyd edilən əmək və təsərrüfat alətləri, habelə məişətdə işlədilən 
bəzi əşyalar dəmirdən düzəldilmişdir. Göstərilən alətlərin hazırlanmasında əsasən 
isti döymə üsulundan geniş istifadə olunmuşdur. Dəmiri yalnız qızdırılmış halda 
döyüb yastılamaq, uzatmaq, əymək, qatlamaq və s. mümkün olur. Soyuq döymə 
adətən dəmir döyülüb müəyyən formaya salındıqdan sonra tətbiq edilir.  Dəmir  
alətlər  yalnız dəmirçi  körüyünün  vasitəsilə qızdırılır  və alətin  xarakterindən asılı 
olaraq lazım olan texniki iş üsulları—deşmə, qatlama, əymə, kəsmə,  qaynaqetmə  
və s. tətbiq edilir. İşlək hissəsinin möhkəmliyi vacib olan alətlər dəmir və poladdan 
hazırlanır. Polad  istehsalının  mürəkkəbliyi  ilə əlaqədar olaraq orta əsrlərdə 
qənaət məqsədilə ondan yalnız alət və silahların işlək  hissəsində istifadə olunurdu. 
Etnoqrafik məlumatlara görə XIX—XX əsrin əvvəllərində kütləvi tətbiq olunan bu 
üsuldan,  şübhəsiz, orta əsrlərdə də istifadə edilmişdir
14
. 
 
                                                          
14 İbrahimov F. Ə. Azərbaycanda kustar metalişləmə sənətində kəsər alətlərin hazırlanması 
texnologiyasına dair. Azərb. SSR EA ТИАИЕКМТ, Bakı, 1966, s. 12 — 13. 
 
9 
 
SƏNƏTKAR ALƏTLƏRİ 
 
Çəkiсlər. Ən mühüm sənətkar alətlərindən olan dəmir çəkiclərin  bəziləri  
bütöv  qalmış,  bəziləri  isə qırılmışdır. Dəmir  çəkic  metalişləmədə  zərb üçün 
yararlı olan yeganə alətdir. Onlar iş xüsusiyyətlərinə və həcminə görə    
müxtəlifdir. İşlək hissələri dairəvi, kvadrat və düzbucaqlı  şəkildə düzəldilir. 
Forması dairəvi olanlar əksəriyyəti təşkil edir. Ustanın çox işlətdiyi əsas 
çəkiclərdən biri dəmiri    döyüb yastılamaq, enlətmək və uzatmaq üçün istifadə 
etdiyi alətdir. 
Bakıdan  tapılan  çəkic  bu cəhətdən  diqqəti    xüsusilə cəlb edir. 
İçərişəhərdə I qazıntı sahəsində 4,4 m dərinlikdən aşkar edilən bu çəkic təbəqə 
materiallarına görə XI—XII əsrlərə aid edilir (I tablo, 1).  Çəkic    bütövdür. 
Nisbətən yaxşı qalmışdır. Onun uzunluğu  17, qalınlığı 5,5, eni isə 7,5 sm olub, 1,6 
kq ağırlığındadır. Bu sənətkar alətinin zərb üçün olan bir tərəfi dairəvi, digəri isə 
dördbucaqlıya oxşardır. Onun işlək hissələrinin müxtəlif olması çəkicdən yeri 
gəldikcə istənilən məqsəd üçün istifadə etmək imkanı  verir. Onun ortasında 
diametri 3X3 sm olan dairəvi deşik vardır. Deşiyin içərisini pas örtdüyündən onun 
ikitərəfli olub-olmadığını söyləmək  çətindir. Əgər dəstək yeri ikitərəfli deşik 
deyilsə onda  çəkicin sapının da dəmirdən düzəldiyi ehtimalı yaranır.                                                                                        
Bəhs etdiyimiz bu çəkic müasir kustar dəmirçilərin çəkiclərinə oxşardır. 
Belə ki, müasir dəmirçi çəkiclərindən birinin zərb üçün olan hissələri Bakı 
çəkicində olduğu kimi bir tərəfi dairəvi, digər tərəfi isə dördküncdür.
15
 Arxeoloji 
tapıntı ilə müasir dəmirçi çəkicinin oxşarlığı bu alətin uzun əsrlər bir o qədər də 
böyük dəyişiklik olmadan xalqın sənətində yaşadığını göstərir. 
1969-cu ildəki qazıntılar zamanı XIV—XV əsrlərə aid maddi mədəniyyət 
qalıqları ilə birlikdə tapılan dəmir çəkic isə nisbətən pis qalmışdır. Onun formasını 
dəqiq bərpa etmək çətindir. Üzərini qalın pas örtməsinə baxmayaraq, yalnız ümumi 
formasını müəyyən etmək olur. Çəkicin uzunluğu 16,5, eni 6, qalınlığı isə 5 sm-dir. 
Onun zərb üçün olan hər iki tərəfi dördkünclüdür. Diametri 3X4 sm olub, ağzı bir 
az xaricə doğru qabarıqdır. Çəkicin dəstək yerinin izi qalmışdır. Yan tərəfdən 
baxdıqda çəkic açıq qövs şəklini xatırladır. Formasına görə bu çəkic daha çox 
müasir misgərlərin çəkicinə oxşayır
16
. Lakin müasir misgərlərin çəkicinin dəstək 
yeri küpün bir tərəfində olduğu halda, bu çəkicinki orta hissədədir. Bu isə, görünür, 
çəkiclərin təkmilləşməsi ilə əlaqədardır.                          
İçərişəhərdə 1976-cı il arxeoloji tədqiqatları nəticəsində XIV—XV əsrlərə 
aid üst təbəqədən tapılan bir ədəd dəmir gürz qırığı da maraqlıdır. Üstünü qalın pas 
təbəqəsi örtdüyündən bu gürzün formasını dəqiq müəyyənləşdirmək çətindir. Lakin 
                                                          
15 Quliyev H., Tağızadə N. Metal və xalq sənətkarlığı. Bakı.1968, s. 63, XIII tablo. 8. 
16 Yenə orada. s. 33, II tablo. 
 
10 
 
qalığa əsasən demək olar ki, bir tərəfi dördkünc, digəri isə dairəviyə yaxındır. 
Onun orta hissəsində dəstəyinin izi qalmışdır. Güclü korroziyaya uğradığından 
parçalanma qorxusu olduğu üçün dəstək yerini təmizləmək mümkün olmadı. Qeyd 
etməliyik ki, çəkici və quruluşu onun gürz olduğunu  söyləməyə əsas  verir. 
Bakıda Şirvanşahlar sarayının həyətində aparılan arxeoloji qazıntılar zamanı 
4 metr dərinlikdən başqa bir gürz də tapılmışdır. Onun uzunluğu 15, eni 10, 
qalınlığı isə 8 sm-dir. Tədqiqatçı V. N. Leviatov qazıntıya həsr etdiyi hesabatda 
gürzün quruluşu haqqında ətraflı məlumat vermir
17
. Haqqında danışdığımız gürzün 
ölçüləri və çəkici onun dəmirçi sənətkara məxsus orta həcmli zərb aləti olduğunu 
göstərir. Gürz XII—XIII əsrlərə aid edilir
18
. 
Dəmirçi maşası. Bakıda Şirvanşahlar sarayının həyətində 1939-cu ildə 
aparılan qazıntı nəticəsində qeyd etdiyimiz gürz ilə birlikdə dəmir maşanın bir 
parçası da tapılmışdır
19
. Onun uzunluğu 45 sm-dir. V. N. Leviatov qeyd edir ki, bu 
maşa kömür götürmək üçündür
20
. Təəssüflə qeyd etməliyik ki, hesabatda dəmir 
maşanın nə şəkli, nə də haqqında başqa məlumat verilməmişdir. Bu cəhətdən 
maşanı etnoqrafik materiallarla müqayisə edib haqqında ətraflı məlumat vermək 
imkanımız azdır. Lakin qeyd etməliyik ki, dəmir maşa kömür götürmək üçün 
məişətdə işlənməklə bərabər dəmirçi sənətkara məxsus alət kimi daha qiymətlidir. 
Dəmir maşa qızdırılmış dəmiri ocaqdan götürüb zindan üstündə əşya hazırlamaq 
üçün lazım olan ən yararlı alətlərdən biri sayılır. Bizə elə gəlir ki, dəmir maşanın 
gürzlə birlikdə tapılması və etnoqrafik materiallardan məlum olan ölçü ilə bu 
maşanın uyğunluğu onun məhz dəmirçi sənətkara məxsus alət olduğunu söyləməyə 
daha çox əsas verir
21
. 
İskənə. 1967-ci ildə İçərişəhərdə arxeoloji qazıntılar  zamanı üç ədəd dəmir 
iskənə  tapılmışdır. İskənə
22
 üstünə çəkic zərbləri  vurmaq yolu ilə metalı    kəsmək 
üçün işlədilən alətdir. Belə alətlər əslində iki cür olub biri metalı isti, digəri isə 
soyuq şəkildə kəsmək üçün işlədilir. Adətən metalı isti halda kəsmək üçün 
iskənədən əsasən dəmirçi, soyuq şəkildə isə misgər, zərgər və çilingərlər istifadə 
edirlər.  Bakıdan tapılan isgənələr öz  quruluşlarına   görə     bir-birindən fərqlənir. 
Onlardan biri 1975-ci ildə 10-cu qazıntı sahəsindən   2,8 m  dərinlikdən tapılmışdır   
(I  tablo, 6). En  kəsiyi    lentvarı  formadadır.   Çox   paslandığından  uc  hissəsi   
xeyli  ovxalanıb tökülmüşdür.  Onun başlığı   dördbucaqlı formaya yaxın olub, 
                                                          
17 Leviatov V. N. Göstərilən əsəri, s. 115. 
18 Yenə orada. 
19 Leviatov V. N. Göstərilən əsəri, s. 115. 
20 Yenə orada. 
21 Quliyev H., Tağızadə N. Göstərilən əsər. s. 63. XIV tablo.  12. 
22 Metalı   kəsmək üçün  işlədilən  bu alət  bəzi ədəbiyyatda  «metalkəsən qələm», bəzisində isə sadəcə 
«metal qələm» kimi də işlənmişdir. Lakin «Azərbaycan dilinin orfoqrafiya lüğəti» və «Rusca-
azərbaycanca lüğət»də isə iskənə yazılmışdır. Həm lüğətlərə, həm də etnoqrafik məlumatlara əsasən bu 
termin əsərdə iskənə kimi işlədilir.  
 
11 
 
ölçüsü  1,5X2 sm-dir.  İskənə uca doğru getdikcə bir az ensizləşir. Belə ki, onun 
zərb vurulan başlıq hissədə eni 2 sm, uc tərəfdə isə 1 sm-dən bir qədər çoxdur. 
Kəsər hissəsi qırıldığından onun ucluğunu dəqiq müəyyən etmək mümkün olmadı. 
Sağ qalmış uzunluğu isə 13,8 sm-dir. 
1969-cu ildə 11-ci qazıntı sahəsindən aşkar edilən iskənənin də en kəsiyi 
lentvarıdır (I tablo, 4). Lakin əvvəlkindən xeyli qalındır. Nisbətən yaxşı qalmış bu 
alətin zərb hissəsi dördbucaq formadadır. İskənə uca doğru getdikcə nazilir. Zərbə 
vurulan tərəfdə eni 1,5 sm, ucluqda isə 0,5 sm-dir. Onun ümumi uzunluğu 12,5 sm-
dir. Bu iskənə ağzının kiçikliyinə görə çox güman ki, metalın soyuq halda 
kəsilməsində işlədilən çilingər alətidir. Qazıntının II mədəni təbəqəsindən əldə 
olunan bu alət saxsı məmulatına əsasən XIV—XV əsrlərə aid edilir. 
Şəhərin cənubunda yerləşən XIV—XV əsrlərə aid ikimərtəbəli 
karvansaranın bərpası ilə əlaqədar aparılan qazıntılar zamanı tapılan dəmir iskənə 
də diqqəti cəlb edir (I tablo, 2). Bu, əvvəlkilərdən quruluşuna görə fərqlənir. 
Başlığı dairəvi formada olub yuxarıya doğru azca qabarıqdır. Onun papağa yaxın 
hissəsinin en kəsiyi dairəvidir. Lakin  uca  doğru getdikcə lentvarı şəkil alaraq həm 
də genəlir. Zərb vurulan tərəfinin eni 1,5 sm olduğu halda, uca yaxın enlənib 2,5 
sm-ə çatır. İskənənin kəsər tərəfi qırıldığından ölçüsünü tam vermək mümkün 
olmadı. Onun qalmış uzunluğu isə 9 sm-dir. Əvvəlkilərdən fərqli olaraq bunun ağzı 
çox enlidir. Bu da yəqin ki, iş xüsusiyyəti ilə əlaqədardır.  Ondan mis təbəqələrini 
kəsmək üçün istifadə olunduğunu söyləmək mümkündür. 
Arxeoloji qazıntılar zamanı iskənələr Beyləqandan da tapılmışdır. Onlardan 
biri kiçik, digəri isə böyükdür. Beyləqan alətləri IX—XIII əsrlərə aid edilir
23
. Belə 
alət Dvin qazıntıları zamanı da aşkar olunmuşdur
24
. 
Zindan. Bakı qazıntılarından hələlik dəmir zindan tapılmamışdır. Lakin 
haqqında danışdığımız metal ilə işləyən sənətkarları bu alətsiz təsəvvür etmək 
olmaz. Ona görə də etnoqrafik materiallara əsasən zindan haqqında ümumi  
məlumat  verməyi lazım bildik.   Metalişləmənin müxtəlif  sahələrində  işlədilən  
zindandan  əşyaları  döyüb yastılamaq, uzatmaq, genəltmək və s. üçün istifadə 
olunur. Etnoqrafik məlumatlara görə zindanlar müxtəlif olur.  Bəzi  zindanlar  
dördtilli  kəsik piramida   formasında olub işlək səthi 25X25 sm, hündürlüyü 15 
sm-dir. Belə alət nisbətən iri əşyalar döymək üçündür. Onların bəzisi isə 
buynuzludur. Həmin zindanlardan alət və məişət əşyalarını əymək, qatlamaq, 
ümumiyyətlə müxtəlif formalara salmaq üçün istifadə olunur. Göstərilən 
zindanlardan başqa nalbəndlərin də nal və mıx hazırlamaq üçün ayrıca zindanları 
olur. 
                                                          
23 Ибрагимов Ф. А. Металлообрабатывающее ремесло в средневековых городах Азербайджана в 
IX—X I I I  вв. Автореф., Баку 1969, с. 9; ƏhmədovQ. M.Orta əsr Beyləqan şəhəri, Bakı, 1979. s. 54. 
24 Кафадарян К. Г. Город Двин и его раскопки. Ереван, 1952, с. 158 — 290. 
 
12 
 
Bakıda  1974-cü il qazıntıları zamanı maraqlı bir tunc qab qırığı əldə 
olunmuşdur. Qabın qulpu və ağzının bir hissəsindən ibarət olan bu tapıntı    diqqəti 
xüsusilə cəlb edir. Onun ağzı bərabərində üfüqi istiqamətdə düzəldilmiş qulpu 
xüsusi formaya malikdir. Qıraqları girintili-çıxıntılı olan bu qulpun üzərində beş 
ədəd dairəvi deşik vardır. Həmin qab tökmə üsulu ilə hazırlanmışdır. Qeyd 
etməliyik ki, belə bir qabın bütöv halda tapılmış oxşarları Qəbələ
25
 və 
Beyləqandan
26
 da məlumdur. Bakı qabı onlara əsasən bərpa edilmişdir (III tablo, 
10). Onun təxmini bərpa olunmuş diametri 5 sm-dir.  Hər üç qab quruluşu etibarilə 
eyni olub yalnız qulplarının formasına görə bir qədər fərqlənirlər. Onların eyni 
məqsəd üçün istifadə olunmasına şübhə yoxdur. Qulpunun əks tərəfindəki 
çıxıntının nov şəklində düzəldilməsi bu qabların yalnız tökmək üçün  işlədildiyini    
sübut edir. Məhz bu xüsusiyyət onun sənətkar aləti olduğunu təsdiq edir. Arxeoloji  
qazıntılar nəticəsində gildən kəsik konus formalı sənətkar aləti də  tapılmışdır
27
. Bu 
bir növ kiçik qırsqala (tiql) oxşardır. Gildən düzəldilmiş belə bir zərgər aləti   
Qəbələdən  də aşkar edilmişdir
28
. 
 
TƏSƏRRÜFAT VƏ MƏİŞƏT ALƏTLƏRİ 
 
Bakı qazıntılarından sənətkar alətlərilə bərabər xeyli təsərrüfat və məişət 
alətləri də aşkar edilmişdir. 
Çapacaq. 1966-cı ildə İçərişəhərdə aparılan arxeoloji qazıntılar zamanı 
tapılan dəmir çapacaq orijinal quruluşa malikdir
29
. Çapacağın sulğuncu və tiyəsinin 
uc hissələri qırılmışdır (I tablo, 3). Sulğuncun en kəsiyi lentvarı formadadır. 
Görünür, onun hər iki tərəfinə ağac dəstək bənd edilmişdir. Bu dəmir alətin üzərini 
qalın pas örtmüşdür. Güclü korroziyaya uğramağına baxmayaraq, çapacaq öz 
formasını saxlamışdır. İri və ağır düzəldilmiş bu çapacaq məişətdə işlədilən əsas 
alətlərdən biridir. Bəhs etdiyimiz çapacaq orijinal quruluşuna və həcminə görə çox 
ehtimal ki, heyvanın ətini parçalayıb ayırmaq üçün istifadə edilən qəssab 
alətlərindən biri olmuşdur. 
Məişətdə çapacaqdan hələ antik dövrdə istifadə edilmişdir. Belə ki, antik 
dövrə aid Nüydi abidəsindəki qazıntılardan bir neçə çapacaq nümunəsi tapılmışdır. 
Nüydi çapacaqları e. ə. II və eramızın I əsrlərinə aiddir
30
. 
                                                          
25 Qədirov F. V. Qəbələ şəhərində zərgərlik sənətinə dair «Azərb. SSR EA Xəbərləri» (tarix, fəlsəfə və 
hüquq seriyası), 1983, № 2, s. 71 — 73. 
26 Əhmədov Q. M.  Göstərilən əsəri, s.  54, 33-cü şəkil «b». 
27 İbrahimov F. Ə. Örənqalada Böyük şəhərin şimal-qərb qala divarındakı arxeoloji qazıntılar. Azərb. 
EA TİEA, fond 1, siyahı 13, iş 5365. 
28 Qədirov F. V. Göstərilən əsəri. 
29 Исмизаде О. Ш. О  результатах  археологического исследования территории «Ичари Шахар» в 
1966. АММ, VIII cild, Bakı, 1976, s.  179. 
30 Алиев И., Османов Ф. Л. Бассейн рек Геокчай-Гирдманчай-Ахсучай в античное время. 
Советская археология, № 1, М.,  1975, с. 190. 
13 
 
Həmin çapacaqların sulğuncunun quruluşundakı forma fərqinə baxmayaraq, 
onlardan məişətdə eyni məqsəd üçün istifadə olunmuşdur. Çox güman ki, orta 
əsrlərə aid olan çapacağın quruluşundakı müəyyən dəyişiklik sonrakı texniki 
təkmilləşmə ilə əlaqədardır. 
Dəhrə. İçərişəhərdəki qazıntılar zamanı bir neçə dəhrə qırıqlarına da təsadüf 
olunmuşdur. Onların içərisində yalnız birinin qırığı diqqəti cəlb edir (I tablo, 5). 
Onun 15 sm uzunluğunda uca yaxın hissəsi salamat qalmışdır. Dəhrənin uc 
tərəfdən eni 2, ortaya yaxın isə 3,5 sm-dir. Məişətdə qədim zamanlardan 
başlayaraq, dəhrədən bir kəsər aləti kimi istifadə edilmişdir. Ondan kənd 
təsərrüfatında — bağçılıqda, əkin yeri təmizləməkdə, ağac budamaqda, kol 
qırmaqda və bu kimi işlərdə geniş istifadə edilmişdir. Etnoqrafik müşahidələrə 
əsasən demək olar ki, özünün qədim formasını saxlayan bu alət indi də öz 
əhəmiyyətini itirməmiş, hər bir ailənin məişətində istifadə olunan əsas kənd 
təsərrüfatı alətlərindən biri kimi qalmaqdadır. 
Qədim dövrə aid dəmir dəhrələr Azərbaycanın müxtəlif rayonlarından 
tapılmışdır. Bu səhətdən İsmayıllı
31
 rayonunun Tircan kəndi yaxınlığından tapılan 
dəmir dəhrə diqqəti cəlb edir. O, formasına görə müasir dəhrələrdən fərqlənmir. 
Tədqiqatçı Ö. Ş. İsmizadə həmin alətlərin qədimdə kənd təsərrüfatında və məişətdə 
işlədilən əsas əmək alətlərindən biri olduğunu qeyd edir
32
. Orta əsrlərə aid belə 
dəhrə nümunəsi Gürcüstandan da  məlumdur
33
. 
Bıçaqlar. Arxeoloji tapıntılar içərisində bıçaqlar çoxluq təşkil edir. Bu isə 
başqa əmək alətlərinə nisbətən bıçağın daha çox vəzifə daşıması ilə əlaqədardır. 
Dəmir bıçaqlardan orta əsrlərdə universal alət kimi məişətdə, sənətkarlıqda, 
ovçuluqda, hərbi sahədə və s. işlərdə geniş istifadə edilmişdir. İri bıçaqlar isə 
bağçılıq təsərrüfatında (ağac budamaqda və s.) geniş tətbiq olunmuşdur. 
İnkişaf etmiş orta əsrlərdə dəmir bıçaqların istehsal texnologiyası daha da 
təkmilləşmişdir. Başqa kəsər alətlər kimi dəmir bıçaqların da ağzını polad təbəqə 
qaynaq edilməklə onun işlək qabiliyyəti dəfələrlə artırılmışdır. 
Qazıntılardan əldə olunan bıçaqlar güclü korroziyaya uğradığından 
tiyələrinin formasında müəyyən dəyişikliklər əmələ gəlmişdir. Onlar həm də uzun 
müddət istifadədə olduğundan tiyələrinin kəsər tərəfi iş zamanı yeyilərək 
nazilmişdir. Lakin qeyd etməliyik ki, qazıntılardan tapılan orta əsr bıçaqlarının 
qalmış formaları müasir kustarların hazırladığı bıçaqlardan bir o qədər də kəskin 
fərqlənmir. Tədqiqat nəticəsində tək-tək hallarda bıçaqlar bütöv tiyə, əksər hallarda 
                                                                                                                                      
 
31 Исмизаде О. Ш. Археологические находки  в  Исмаиллинском  районе. Изв. Азербайджанского  
филиала АН  СССР, № 4,  1941, с. 25—28. 
32 Исмизаде О. Ш. Ялойлутепинская культура, Бакы, 1956, с. 25, XI табло, I. 
33 Gürcüstan materialları ilə Gürcüstan Tarix Muzeyində XI — XIII əsrlərə aid Dmanisi və Qudarexi 
materialları nümayiş etdirilən zalda tanış olduq. 
 
14 
 
isə ya tiyəsinin və ya sulğuncunun tiyə ilə birlikdə qırığı tapılır. Əldə edilən 
bıçaqların əksəriyyətinin sapı saxlanılmamışdır. Bəzi bıçaqların sulğuncunda ağac 
izinin qalması isə bıçaqların dəstəyinin əsasən ağacdan düzəldiyini söyləməyə əsas 
verir. Lakin qazıntılar zamanı heyvan buynuzundan hazırlanmış bıçaq dəstəyi 
yarımfabrikatların və kiçik bıçaq (II tablo, 1) dəstəyinin tapılması bıçaqların 
sapının həm də sümükdən düzəldilməsini təsdiq edir. 
Bakı qazıntılarından tapılan bıçaqlar ölçülərinə görə kiçik, orta və böyük 
həcmdə olub formalarına görə müxtəlifdirlər. Onların bir qrupunun tiyəsinin sivri 
ucu kəsər tərəfə (II tablo, 3, 5, 8), digər qrupununku isə arxaya əyləmli (çevrilmiş) 
düzəldilmişdir (II tablo, 4, 6, 7,). Az təsadüf olunan başqa bir qrupu isə formaca bir 
növ xəncərə oxşayır.  Həmin  bıçaqların tiyəsi hər  iki tərəfdən uca doğru getdikcə 
sivriləşir (II tablo, 10). Görünür, belə bıçaqlardan həm də soyuq silah kimi istifadə 
olunmuşdur. 
Dvindən tapılan bu növ bıçaqların da hərbdə istifadə edildiyi ehtimal 
edilir
34
. Bıçaqların sulğuncunun en kəsiyi dairəvi və ya dördtilli olub uca doğru 
getdikcə sivriləşir ki, bu da onların dəstəyə saplanmasını asanlaşdırır. 
Ümumiyyətlə, bıçaqlar sənətkarlığın müxtəlif sahələrində geniş istifadə edilən 
alətlərdəndir. Tapıntılar bakılıların iqtisadi həyatında bu sənətkarlığın xüsusi yer 
tutmasını göstərən dəlillərdən biri kimi mühüm əhəmiyyət kəsb edir. 
Bizlər. Məişətdə və bəzi sənətkarlıq sahələrində işlədilən alətlərdən biri də 
bizdir. Papaqçı, pinəçi, dabbağ və palanduzçunu bu alətsiz təsəvvür etmək çətindir. 
Arxeoloji qazıntılar nəticəsində belə metal alətlərin əksər hallarda qırıqları tapılır. 
Dəmir bizlərin antik dövrdə Azərbaycanda geniş yayıldığı Nüydi qazıntılarından 
bəllidir
35
. 
Bakıdakı qazıntılar zamanı bir ədəd dəstəksiz biz tapılmışdır (III tablo, 1). 
Dəmirdən düzəldilmiş bu alətin ucu qırılmışdır. Bizin uc və uca yaxın tərəfinin en 
kəsiyi dairəvi, qalan hissəsininki isə lentvarıdır. Bu hissənin üstündə ağac izləri 
aydın bilinir. Göründüyü kimi, onun dəstəyi ağacdan olmuşdur. Çox güman ki, 
dəstəyin içərisində möhkəm durmaq, burulmamaq üçün bizin tiyəsi yastı 
düzəldilmişdir. Müasir dövrdə məişətdə geniş işlədilən belə alətlərin dəstəyi də 
ağacdandır. Onun qalmış uzunluğu 6 sm-dir. Eyni ilə buna oxşar bir biz 
Beyləqandan XII—XIII əsrin əvvəllərinə aid mədəni təbəqədən tapılmışdır
36
. 
Bakıdan tapılan digər biz isə əvvəlkindən fərqlənir. Onun dəstək hissəsi 
güclü korroziyaya uğradığından qopub tökülür (III tablo, 2). Tiyəsinin en kəsiyi 
dairəvi olan kiçik hissəsi qalmışdır. Ucu qırıldığından ölçüsünü bərpa etmək 
mümkün olmadı. 
                                                          
34 Kafadaryan K.Q. Göstərilən əsəri, s.290.  
35 Osmanov F.L. Орудия производства из раскопок Нюди ―Azərb. SSR EA Xəbərləri‖ (tarix, fəlsəfə 
və hüquq seriyası) 1984, № 1, s. 66-74. 
36 Örənqala, çöl qeyd siyahısı № 197, 1959-cu il.  
15 
 
Bakıdan 1970-ci ildə tapılan bizin tiyəsi nisbətən yaxşı qalmışdır (III tablo, 
3, 4). Onun qalmış uzunluğu 7 sm-dir. En kəsiyi dairəvi olan məftilə oxşar tiyə uca 
doğru getdikcə sivriləşir. Bu bizin dəstəyi də yəqin ki, ağacdan olmuşdur. 
Oymaqlar. Arxeoloji qazıntılar nəticəsində əmək alətlərinin işlənilməsi 
üçün rahatlıq yaradan yardımçı əmək vasitələri də aşkar olunmuşdur. Onlardan mis 
oymaqları qeyd etmək olar. Bakıdan bir neçə oymaq nümunəsi tapılmışdır (III 
tablo, 5—9). 
Mis təbəqədən döymə üsulu ilə düzəldilmiş bu oymaqların gövdələri silindr 
şəklində olub, əsasən müasir oymaqların formasına oxşardır. Bakı oymaqlarının 
quruluşundakı fərq ucluq hissəsinin müxtəlif formada düzəldilməsindədir. Tikiş 
zamanı iynə və ya qıyığın keçirilməsinə kömək etmək üçün oymaq üzərinə 
düzülmüş batıq nöqtələr də müxtəlifdir. Onların bəziləri saya, bəziləri isə rombvarı 
şəkildə düzülmüşdür. Barmağa keçirilən hissəsinin diametri 1,8—2 sm-dir. 
Oymaqların bəzisinin ağzının qıraqları köbər şəklində üstünə qatlanmışdır. 
Oymaqlardan bir neçəsinin oturacağı oval, qalanlarınınkı isə konusvarı formada 
düzəldilmişdir. Oturacağı ovalvarı olanlardan birinin həm gövdəsi, həm də üzəri 
batıq nöqtələrlə (III tablo, 5), digərinin isə gövdəsi rombvarı, oturacağı isə batıq 
nöqtələrlə naxışlanmışdır (III tablo, 6). 
Ucluğu konusvarı formada düzəldilən iki ədədinin üzəri nisbətən səliqəsiz 
nöqtələnmişdir (III tablo, 8). Belə ucluqlu bir oymaq seçilir. Bunun yalnız orta 
hissəsi batıq nöqtələrlə simmetrik şəkildə düzəldilmişdir (III tablo, 9). Oymağın 
həm oturacağı, həm də ağzının qırağı hamardır. 
Mis oymaqlar Azərbaycanın başqa orta əsr abidələrindən də tapılmışdır
37
. 
  
                                                          
37 Örənqala, çöl qeyd siyahısı № 23, 1960-cı il.  
16 
 
SİLAHLAR 
 
Orta əsrlərdə tez-tez baş verən xarici basqınlar və daxili feodal ara 
müharibələri şəhər sənətkarlığında silah istehsalının xüsusi yer tutmasına səbəb 
olmuşdur. Silahların hazırlanmasına mahir ustalar cəlb olunur və kütləvi şəkildə 
müxtəlif növ silahlar istehsal edilirdi. Ona görə də orta əsr abidələrindən arxeoloji 
qazıntılar nəticəsində başqa maddi mədəniyyət qalıqları ilə birlikdə xeyli silah 
növləri də aşkar edilir. 
Bakı qazıntılarından tapılan silah nümunələri şəhər sənətkarlığı və həmin 
dövrün döyüş texnikası haqqında müəyyən təsəvvür yaratmağa imkan verir. Bakı 
silahlarını əsasən iki qrupa bölmək olar: hücum və müdafiə silahları. 
Məlum olduğu kimi orta əsrlərdə hücum silahlarından ox-yay, nizə, xəncər, 
qılınc, hərbi bıçaq, döyüş yabası, toppuz; müdafiə silahlarından isə zireh, dəbilqə, 
qalxan və s. geniş yayılmışdır. 
 
HÜCUM SİLAHLARI 
 
Bu silah növünə aid olan ox-yay hələ ibtidai icma dövründə geniş 
yayılmışdır. Bəlli olduğu kimi, qədimdə ovçuluqda istifadə olunan bu silah 
sonralar əsl döyüş alətinə çevrilmişdir. 
Klassiklər ox və kamanın ixtirasını yüksək qiymətləndirmişlər. F. Engels 
yazır: «Barbarlıq üçün dəmir qılınc və mədəniyyət üçün odlu silah nə idisə, 
vəhşilik dövrü üçün də kaman və ox eyni şey idi»
38
. 
Məlum olduğu kimi, bu silahın metal ucluğundan başqa qalan hissəsi 
ağacdan düzəldildiyi üçün uzun müddət torpaqda qaldıqda çürüyür. Beyləqandan 
tapılan XII—XIII əsrin əvvəllərinə aid şirli qablar üzərindəki ox-yayla ov səhnələri 
bu cəhətdən diqqəti cəlb edir
39
. Təsvirdə kaman və ox qabı aydın seçilir. 
Arxeoloji qazıntılar zamanı Bakıdan tapılan ox uclarının çoxunun 
formasının saxlanılması onların haqqında müəyyən fikir söyləmək işini 
asanlaşdırır. Lakin əksər hallarda tiyəsi və bəzən isə sulğuncunun uc tərəfi qırılmış 
olur. Görünür, bu hissələr nazik olduğu üçün və uzun müddət torpaqda qaldığından 
güclü paslanma nəticəsində ovulub tökülür. Belə vəziyyət Bakıdan tapılan ox 
uclarının bütöv ölçüsünü söyləmək işini çətinləşdirir. 
Ox ucları formalarına və ölçülərinə görə müxtəlifdirlər. Onların bir 
qrupunun ucluğu yarpaqvarı (IV tablo, 2—8), digərininki isə rombvarıdır (IV 
                                                          
38 Marks K., Engels F. Seçilmiş əsərləri, II c., Bakı., 1953. s.184. 
39 Якобсон А. Л. Художественная  керамика  Байлакана, МИА СССР, № 67, М.—Л., 1959, с. 262, 
IX табло; Иессен А. А. Пять чаш из Байлакана. Исследования по истории культуры народов 
Востока. М.—Л., 1960, с. 94, рис. 5. 
 
 
17 
 
tablo, 10—12). Yarpaqvarı formalar çoxluğu təşkil edir. Onların en kəsiyi ovaldır. 
Sulğunclarının en kəsiyi isə dairəvi olub uca doğru getdikcə sivriləşir. Lakin 
yarpaqvarı formaların bir qrupunun sulğuncu əvvəlkilərdən fərqli olaraq qısadır 
(IV tablo, 3, 4, 5). Tiyəsi rombvarı formalı olanların da en kəsiyi ovaldır. Yarpaq 
və rombvarı formalı ox uclarının ən kiçiyi 4, 5, ən böyüyü isə 9 sm 
uzunluğundadır. 
Bəhs etdiyimiz ox uclarının oxşarları həm Azərbaycanın orta əsr 
şəhərlərindən
40
 və həm də qonşu Ermənistan
41
, Gürcüstan
42
 və Orta Asiyadan
43
 da 
məlumdur. 
Bakıdan tapılan silahların içərisində bir qrup ox ucları da vardır ki, onlar öz 
quruluşlarına görə əvvəlkilərdən fərqlənirlər (IV tablo, 13—15). Bu növ ox 
uclarının sulğuncu uzundur. Tiyəsi isə yumru olub konusvarı formada uca doğru 
getdikcə sivriləşir. Onların bir neçəsinin həm tiyəsi, həm də sulğuncunun en kəsiyi 
dairəvidir. İçərisində sulğuncu tilli olanlar da vardır ki, bu da müasir tüfəng 
süngüsünün formasını xatırladır. Bəhs etdiyimiz bu ox uclarının uzunluğu 8,5—14 
sm-dir. Qeyd etməliyik ki, sulğuncu uzun olan belə ox uclarının mənşəyi 
qədimdir
44
. 
Bakıdakı arxeoloji qazıntılar zamanı qalın göndən iki ədəd—yarpaqvarı (IV 
tablo, 1) və rombvarı (IV tablo, 11) şəkildə kəsilib düzəldilmiş ox ucu formaları 
aşkar edilmişdir. Bu tapıntılar çox ehtimal ki, sənətkar tərəfindən əvvəlcədən 
nəzərdə tutulmuş şəkildə ox ucu forması hazırlamaq üçün ülgü rolunu oynamışdır. 
Qazıntı zamanı ox ucu ülgülərinin tapılması isə həmin dövrdə Bakıda bu növ 
silahların kütləvi hazırlandığını təsdiq edir. 
Maraqlı cəhətlərdən biri yuxarıdakı təsvirdən aydın olduğu kimi, Bakıdan 
tapılan ox uclarının göstərilən ülgülər formasında—yarpaqvarı və rombvarı şəkildə 
olmasıdır. Bu fakt həmin növ ox uclarının Bakıda hazırlanmasını söyləməklə 
bərabər orta əsrlərdə geniş yayıldığını da ehtimal etməyə əsas verir. Bakı 
qazıntılarından əldə edilən rombvarı ülgünün eyni oxşarı olan ox ucunun 
Ermənistandan tapılması da diqqəti cəlb edir
45
. 
Qeyd etməliyik ki, belə rombvarı ox ucu həm orta əsr
46
, həm də qədim
47
 
abidələrdən məlumdur. Bakıdan tapılan rombvarı ülgü yalnız bir tərəfinin—ucunun 
azca uzadılmış şəkildə olması ilə onlardan fərqlənir. 
                                                          
40 İbrahimov F. Ə. Göstərilən əsəri. s. 11. Müq. et. Əhmədov Q. M. Göstərilən əsəri, s. 54. 
41 Абрамян В. А. Ремесла в Армении в IV — XVIII вв. Ереван, 1956, рис. 23. 
42 Gürcüstan materialları ilə Gürcüstan Dövlət Tarix Muzeyində "XI-XIII əsrlərə aid Dmanisi və 
Qudarexi materialları nümayiş etdirilən zalda tanış olduq. 
43 Литвинский Б. А. Среднеазиатские железны, наконец, стрел, СА № 2. 1965. 
44  Qazıyev S. M. Mingəçevirdən tapılmış bəzi silahlardan. AMM. II cild. 1951, s. 13, III tablo, 14, 15. 
45 Abramyan V. A. Göstərilən əsəri, 23-cü şəkil. 
46 Örənqala çöl qeydləri. 
47 Qazıyev S. M. Göstərilən əsəri, s. 14, III tablo, 22. 
 
18 
 
Nizələr. Orta əsrlərdə geniş yayılmış silah növlərindən biri də nizələrdir. 
Azərbaycanın orta əsr şəhərlərindən arxeoloji qazıntılar nəticəsində xeyli, həm də 
müxtəlif formalı nizə ucluqları əldə edilmişdir. Lakin Bakıdakı tədqiqatlar 
nəticəsində cəmi bir neçə nizə ucluğu tapılmışdır. Onlardan yalnız ikisinin forması 
yaxşı qalmışdır. Bu nizə uclarının hər ikisi konusvarıdır. Biri kiçik konus 
şəklindədir (V tablo, 1). Onun uzunluğu 4,5 sm, ağac sap keçirilən hissəsinin 
diametri 1,7 sm-dir. 
Bəhs etdiyimiz nizənin eyni oxşarı Beyləqan qazıntıları zamanı 
tapılmışdır
48
. Onlar yalnız ölçüsünə görə bir-birindən fərqlənir. Beyləqandan 
tapılan nizə ucluğunun uzunluğu 11 sm-dir. IX—XIII əsrlərə aid belə konusvarı 
nizə ucları Dvin qazıntılarından da məlumdur
49
. 
1976-cı ildə 11-ci qazıntı sahəsindən tapılan digər nizə ucu isə əvvəlkindən 
fərqli olaraq uzadılmış konusu xatırladır (V tablo, 2). Onun həm sivri uc hissəsi, 
həm də küp tərəfinin ağzı qırılmışdır. Qalmış uzunluğu 15 sm, ağzının diametri isə 
3 sm-dir. Nizə ucluğunun qırılan hissələrini də nəzərə alsaq, onun xeyli böyük 
olduğunu görərik. Nizənin borusu ilə ucluğunun birləşdiyi yerə enli halqavarı 
sağanaq qaynaq edilmişdir. Görünür, nizə iri olduğu üçün onun boru ilə ucluğunu 
möhkəmlətmək və ya sınmış ucluğu boruya yapışdırmaq məqsədilə belə edilmişdir. 
Böyük nizə ucları Beyləqandan da tapılmışdır
50
. Onların bəziləri konusvarı, 
bəziləri isə yarpaqvarı formadadır. 
Nizə uclarının dəstəyi ağacdan olmuşdur. Uzun müddət torpaqda 
qaldığından ağac çürümüş və qazıntı zamanı yalnız metal ucluqlar tapılmışdır. 
Adətən ağac dəstəklər nizənin borusuna keçiriləndən sonra möhkəm olmaq üçün ya 
mıx və yaxud dəmir sağanaq vasitəsilə sıxılıb bərkidilir. 
Qılınc və xəncərlər. Orta əsrlərdə döyüş silahı kimi qılınc və xəncərdən 
geniş istifadə edilmişdir. Lakin təəssüflə deməliyik ki, Bakıda aparılan arxeoloji 
qazıntılar nəticəsində belə silahlara az təsadüf olunur. Tədqiqat zamanı əldə 
edilənlər əsasən kiçik qırıqlardan ibarətdir. Güclü korroziyaya uğrayaraq pis 
vəziyyətdə qalmış bu qırıqlar həmin növ silahlar haqqında müqayisəli şəkildə geniş 
danışmağa imkan vermir. 
1967-ci ildəki qazıntılar zamanı qədim mədəni təbəqədən 4,3 metr 
dərinlikdən bir ədəd xəncər tiyəsi tapılmışdır (V tablo, 5).Onun hər iki tərəfi iti 
                                                          
48 İbrahimov F. Ə. IX — XIII əsrlərdə Azərbaycan şəhərlərində metalişləmə sənəti, Azərb. EA TİEA, 
fond 1, siyahı 15, iş 6600, s. 91. VIII tablo, 4. 
49 Абрамян В. А. Оружие средневековой Армении, тр. ГИМ Армении, том II, 1949; yenə onun: 
Ремесла в Армении в IV—XVIII вв., Ереван, 1956. 
50 İbrahimov F. Ə. Göstərilən əsəri, s. 91, VIII  tablo,  1, 5, 6.  
 
19 
 
olub uca doğru getdikcə sivriləşir. Sulğuncunun ucu qırılmışdır. Qalmış uzunluğu 
22 sm-dir. Üzərini pas örtsə də formasını saxlamışdır
51
. 
Tapılan qılınc hissələri əsasən tiyələrinin kiçik qırıqlarından ibarətdir. 10—
15 sm uzunluğunda və 5—6 sm enində tapılan hissələr isə belə silahların bütöv 
formasını bərpa etməyə imkan vermir. 
Orta əsr Ani
52
 şəhərindən əldə olunan X—XI əsrlərə aid dəmir qılınc bu 
cəhətdən diqqəti cəlb edir. Qılınc dəstəyi ilə birlikdə bütöv tapılmışdır. Onun 
tiyəsinin hər iki tərəfi iti olub xəncər kimi uca doğru getdikcə sivriləşir. Dəstək ilə 
sulğuncun birləşdiyi yer kəmər şəklində çıxıntılıdır. Sulğuncun uc hissəsi isə 
yumru düzəldilmişdir. Bu tapıntı tədqiqat dövründə qılıncın formasını bərpa etmək 
üçün çox qiymətlidir. Çox güman ki, Bakıdan tapılan qılınc da belə formada 
olmuşdur. 
Orta əsrlərdə əlbəyaxa döyüş silahı kimi əsasən qılınc və xəncərdən istifadə 
olunmuşdur. IX əsrdə Xürrəmilərin əsasən qılınc və xəncərlə silahlanmaları 
haqqında mənbələrdə məlumat vardır
53
. Orta əsr Beyləqan şəhərinin naib və 
mutofisi Məsud ibn Namdar bir döyüş səhnəsini təsvir edərkən döyüşçülərin qılınc 
və xəncərlə silahlanmasını xüsusi qeyd edir
54
. 
Bakıda arxeoloji qazıntılar nəticəsində aşkar edilən XIV—XVII əsrlərə aid 
məzar daşlarının üzərində ox, kaman, qalxan və s. silahlarla yanaşı, qılınc və 
xəncər rəsmləri də təsvir edilmişdir
55
. Döyüşçülərə aid edilən bu  başdaşılarındakı  
silahlar içərisində qılınc və xəncərin olması faktı həmin dövrdə ordu heyətində bu 
növ silahlardan kütləvi şəkildə istifadə edilməsi haqqındakı tarixi mənbələrin 
məlumatını təsdiq edir. Bu silahlar adətən dəstəklə birlikdə hazırlanır və dəstəyinin 
üzərinə ağac və ya sümükdən sap bərkidilir. Belə dəmir dəstək Beyləqandan 
tapılmışdır
56
. 
1938—1939-cu illərdə Şirvanşahlar sarayının həyətində Seyid Yəhya 
Bakuvinin məqbərəsi yanında aparılan arxeoloji qazıntılar zamanı 4 metr 
dərinlikdə aşkar edilən quyudan xeyli metal alətlər tapılmışdır. Onların içərisində 
dəstəyi əqiqdən bəzədilmiş qılınc və ya xəncərə aid dəstək də vardır. Onun üzəri 
parlaqdır. Dəstəyinin üstü qiymətli daşdan olan bu qılınc və ya xəncər çox güman 
                                                          
51 İsmizadə Ö. Ş., Qədirov F. V. 1967-ci ildə Bakıda aparılan arxeoloji  qazıntının hesabatı. Azərbaycan 
EA  Tarix İnstitutunun elmi arxivi, 0—09;   № 18: 0—09/2; № 19. 
52 Абрамян В. А. Ремесла в Армении...,. 25-ci şəkil. 
53 «Azərbaycan tarixi». I cild, 1958, s. 115. 
54 Масуд йбн Намдар. Сборник рассказов, писем и стихов. Факсимиле текста,-предисловие и 
указатели В. М. Бейлиса. М., 1970; Azərbaycan EA Tarix İnstitutunun elmi arxivi, fond 1, siyahı 14, 
iş 6126 (tərcümə V.M. Beylisindir), s.  174 а —  175 а,  142 —  143. 
55 İsmizadə Ö. Ş., Ciddi H. Ə. Bakı, Qız qalası yaxınlığındakı abidədən tapılan məzar daşları haqqında, 
AMM, VIII cild, Bakı, 1976. 
56 İbrahimov F. Ə. Göstərilən əsəri s. 94; Örənqala çöl qeydi, №  371, 1961: Əhmədov M, Göstərilən 
əsəri, s.  53. 
 
20 
 
ki, zadəganlara, ümumiyyətlə, yüksək rütbəli hərbçilərə məxsus olmuşdur. 
Tədqiqatçı V. N. Leviatov maddi mədəniyyət qalıqlarına əsasən bu tapıntıları 
XIII—XIV əsrlərə aid edir
57
. 
Azərbaycanda xəncər və qılınc istehsalının son zamanlara qədər davam 
etdirilməsi xalqın bu silahlardan əsrlər boyu geniş istifadə etdiyini göstərir. 
Hərbi bıçaqlar. Bakıda aparılan arxeoloji qazıntılardan çoxlu bıçaq aşkar 
edilmişdir. Bu, heç də təsadüfi deyildir. Məlum olduğu kimi, universal bir alət olan 
bıçaqlardan müxtəlif məqsədlər üçün geniş istifadə edilir. Bakıdan tapılan 
bıçaqların bir qrupu isə təsərrüfat və məişət bıçaqlarından fərqlənir. Onlar öz 
formalarına görə xəncəri xatırladır. Belə bıçaqlardan biri 1967-ci ildə I qazıntı 
sahəsindən tapılmışdır. Bıçaq ilk baxışda xəncərin formasını xatırladır. Lakin onun 
bir tərəfi iti, digəri isə nisbətən qalındır. Bıçağın tiyəsi uca doğru getdikcə eyni 
bərabərdə sivriləşir. Onun eni 2,5 sm-dir (V tablo, 3). 
1968-ci ildə əldə olunan digər dəmir bıçaq da əsasən əvvəlkinə oxşardır. 
Yalnız ölçüsünə və ucunun daha iti olmasına görə fərqlənir. Uzunluğu 19, eni isə 2 
sm-dir. 
Şəhərdəki 11-ci qazıntı sahəsindən 1969-cu ildə aşkar edilən bıçaq diqqəti 
xüsusilə cəlb edir (V tablo, 4). Onun həm tiyəsinin, həm də sulğuncunun ucu 
qırılmışdır. Əvvəlkilərdə olduğu kimi, bir tərəfi iti, digəri isə qalındır. Lakin 
bıçağın tiyəsinin orta hissəsində zolaq şəklində bir az qabarıq formada olması və 
uca yaxın tərəfdə konusvarı şəkil alması onu əvvəlkilərdən fərqləndirir. Onun 
qalmış uzunluğu 16, eni 2 sm-dir. Təsvir etdiyimiz bıçaqların sulğuncunun en 
kəsiyi dairəvi olub, uca doğru getdikcə nazikləşir ki, bu da onların sapa 
keçirilməsini asanlaşdırır. Bıçaqların sapı ağac və ya sümükdən olmuşdur. 
Qeyd etməliyik ki, təsvir etdiyimiz bıçaqların forması xəncərə bənzəyir. 
Bizə elə gəlir ki, onlardan soyuq silah kimi istifadə olunmuşdur. Belə bıçaqlar həm 
Azərbaycanın orta əsr şəhərlərindən
58
, həm də Ermənistanın Dvin
59
 şəhərindən 
tapılmışdır. Tədqiqatçı K. Q. Kafadaryan da onların hərb bıçağı olduğunu ehtimal 
edir. 
Qeyd etməliyik ki, xəncər tipli hərbi bıçaqların mənşəyi qədimdir. 
Mingəçevirdən bu növ xeyli bıçaq tapılmışdır
60
. Tədqiqatçılar həmin bıçaqların 
xəncər rolu oynadığını göstərərək, xəncərin belə bıçaqların sonrakı inkişafı ilə 
əlaqədar olaraq yarandığını göstərirlər
61
. 
Toppuzlar. Arxeoloji qazıntılar nəticəsində hələlik Bakıdan toppuz tipli 
silaha təsadüf edilməmişdir. Lakin 1964-cü ildə Bakıda Qız qalası yaxınlığındakı 
                                                          
57 Leviatov V. N. Göstərilən əsəri, s. 131. 
58 İbrahimov F.  Ə. Göstərilən əsəri, s. 97, X tablo,  1, 2, 6; Örənqala çöl siyahısı № 110, 1963-cü il. 
59 Kafadaryan K. Q. Göstərilən əsəri, s. 290. 
60 Qazıyev S. M. Göstərilən əsəri, s. 11. 
61 Yenə orada, s. 12. 
 
21 
 
arxeoloji qazıntılar zamanı tapılan başdaşıları
62
 bu məsələnin həllinə kömək edir. 
Qəbirlərin yanında yerləşən bu başdaşılarının üzərində xeyli yazı və zəngin 
naxışlar vardır. Başdaşıları Abşeronun əhəng daşından hazırlanmışdır. Müxtəlif 
naxış və yazılar həkk etmək üçün bu növ daşlar əlverişli sayılır
63
. Orta əsr 
ustalarının sənətkarlıq məharətini nümayiş etdirən bu gözəl sənət əsərləri abidənin 
dövrünü aydınlaşdırmaq    cəhətdən də qiymətlidir. 
Qeyd etməliyik ki, haqqında danışılan kişilərə məxsus iki başdaşının 
üzərində çoxlu, həm də müxtəlif növ silah rəsmi vardır. Onlardan yəhərli at rəsmi 
olan daşda qılınc, xəncər, toppuz, digərində isə ox, kaman, qılınc və qalxan təsvir 
edilmişdir. Tədqiqatçılar üzərində at və çoxlu silah şəkli olan bu qəbirlərdə dəfn 
edilənlərin döyüşçü olduğunu güman edirlər
64
. Biz də belə hesab edirik ki, 
başdaşılarından biri atlı, digəri isə piyada döyüşçüyə aiddir. Silahların içərisində 
toppuzun olması isə orta əsrlərdə Bakıda bu silah növündən də istifadə edildiyini 
göstərir. Toppuzun yalnız atlı döyüşçüyə aid olan başdaşında təsviri isə maraqlıdır. 
Görünür, toppuzu bütün döyüşçülər deyil, ancaq süvarilər və ya başçılar gəzdirə 
bilərmiş. 
Arxeoloji qazıntılara əsasən məzar daşları XIV— XVII əsrlərə aid edilir
65
. 
 
MÜDAFİƏ SİLAHLARI 
 
Qeyd etməliyik ki, Bakıdakı arxeoloji qazıntılar zamanı hücum 
silahlarından savayı, müdafiə silahlarına aid xeyli qırıqlar da tapılmışdır. Müdafiə 
silahları nazik təbəqəli materialdan hazırlandığı üçün tez paslanaraq formasını 
dəyişmişdir. 
Ümumiyyətlə, Azərbaycanın orta əsr şəhərlərindəki arxeoloji qazıntılar 
nəticəsində müdafiə silahlarının qalıqlarına az təsadüf olunur. Bu da, şübhəsiz, 
həmin materialların torpaqda pis qalması ilə əlaqədardır. Lakin bunlar orta əsrlərdə 
Bakıda müdafiə silahları haqqında faktik material əsasında danışmağa imkan 
verməsə də, belə silahların varlığını inkar etmir. Şübhəsiz, şəhərdə gələcəkdə 
aparılacaq arxeoloji tədqiqatların nəticəsində müdafiə silahları da aşkar 
ediləcəkdir. 
                                                          
62 İsmizadə  Ö. Ş., Ciddi H.Ə. Göstərilən əsər, s. 187.  
63 Nemətova M. S.  Şirvanın   XIV —  XVI əsrlər tarixinin     öyrənilməsinə dair, Bakı, 1959; yenə 
onun: Nuxa Xan qəbiristanlığındakı başdaşıların kitabələri haqqında. «Azərb. SSR EA Xəbərləri», № 6, 
1961, s.  19. 
64 İsmizadə  Ö. Ş.,  Ciddi H. Ə.  Göstərilən əsər, s.196. 
65 Yenə orada, s. 187, 197. 
 
 
22 
 
Hazırda isə müxtəlif mənbə və materiallara əsaslanaraq, Bakının orta əsr 
müdafiə silahları haqqında ümumi fikir söyləmək mümkündür. Müdafiə silahlarına 
zireh, qalxan, dəbilqə və s. daxildir. 
Zireh. Döyüşçünü hücum silahlarının zərbəsindən qoruyan bu geyim kiçik 
dəmir təbəqələrdən düzəldilir. Məftil vasitəsilə bir-birinə bağlanmış təbəqələr 
torpaqda uzun müddət qala bilmir, korroziya nəticəsində ovulub parçalanır. Buna 
görə də arxeoloji qazıntılardan tapılan belə xırda qalıqlar onların formalarını 
müəyyən etməyə çətinlik törədir. Belə zireh qalığının qismən yaxşı saxlanılmış bir 
parçası Örənqaladan tapılmışdır
66
. Bunun nadir tapıntı kimi böyük əhəmiyyəti 
vardır. 
Maraqlıdır ki, Beyləqandan tapılan bir şirli qab üzərində atlı döyüşçünün 
əynində də zireh təsvir olunmuşdur
67
. Şübhəsiz, bütün bunlar orta əsrlərdə başqa 
şəhərlərdə olduğu kimi, Bakıda da istifadə olunmuş belə silahların formasını 
aydınlaşdırır. 
Qalxan. Bakıdan tapılan məzar daşları üzərindəki təsvirlərə əsasən qalxan 
haqqında da müəyyən fikir söyləmək olar. Qeyd edildiyi kimi, XIV—XVII əsrlərə 
aid edilən bir başdaşı üzərində silahlar içərisində qalxan da təsvir edilmişdir. 
Qalxan rəsmi pis saxlandığına görə forması yaxşı bilinmir. Lakin bu təsvir orta 
əsrlərdə həmin növ silahdan Bakıda istifadə olunduğunu söyləməyə əsas verən 
faktik dəlildir. 
Dəbilqə. Arxeoloji qazıntılar nəticəsində Bakıdan dəbilqə tapılmamışdır. 
Lakin tarixi mənbələrin məlumatına görə orta əsrlərdə müdafiə silahı kimi 
dəbilqədən istifadə edilməsi məlumdur. Azərbaycanın inkişaf etmiş orta əsr 
şəhərlərindən olan Beyləqanın mustofisi Məsud ibn Namdarın əsərində döyüş 
səhnələri təsvir edilirkən qılınc, xəncər, ox-kaman, nizə və s. hücum silahları ilə 
yanaşı, müdafiə silahlarından qalxan və dəbilqənin də adı çəkilir
68
. 
XVI əsrə aid bir məxəzdə 1580-ci ildə Bakıda olmuş ingilis səyyahının yerli 
əsgərlərin əynində polad və gümüşlə bəzədilmiş zirehli paltarlara valeh olması 
haqqında məlumat vardır
69
. 
Ümumiyyətlə, Azərbaycanda müdafiə silahı kimi dəbilqə çox qədimlərdən 
məlumdur
70
. Bizə elə gəlir ki, inkişaf etmiş orta əsr sənətkarlıq şəhəri olan Bakıda 
da müdafiə silahı kimi dəbilqədən geniş istifadə olunmuşdur. 
 
                                                          
66 Ибрагимов Ф. А. Металлообрабатывающее ремесло в средневековых городов Азербайджана в 
IX — XIII вв. Автореф. Bakı, 1969, s. 12, müq. et. Əhmədov Q. M. Orta əsr Beyləqan şəhəri. Bakı, 
1979, s. 53. 
67 Əhmədov Q. M. Göstərilən əsəri, s. 53, 19-cu şəkil «a», Örənqala çöl qeydi, № 25, 1959-cu il. 
68 Masud ibn Namdar. Göstərilən əsəri, s. 174 a/42, 175 a/43, 177  a/45, 176  b/45;  müq.  et:  Əhmədov 
Q. M. Göstərilən əsəri. 
69 Rasim Əfəndi. Azərbaycan dekorativ-tətbiqi   sənətləri. Bakı, 1976, s. 65. 
70 Osmanov F. L., İbrahimov F. Ə. Nüydidən tapılmış antik dövr alban silahları. «Azərb. SSR EA 
Xəbərləri» (tarix, fəlsəfə və hüquq seriyası), 1976, № 4, s. 56 — 57. 
23 
 
MƏİŞƏT TƏSƏRRÜFAT ƏŞYALARI VƏ İNŞAAT MATERİALLARI 
 
Bakıdakı arxeoloji qazıntılar nəticəsində məişət, təsərrüfat və inşaatda 
işlədilən bir sıra avadanlıq tapılmışdır. Torpaqda uzun müddət qalmasına 
baxmayaraq, bu materiallar öz formalarını saxlamışdır ki, bu da onların orta 
əsrlərdə məişət, təsərrüfat və inşaatın hansı sahəsində işlədilməsini müəyyən 
etməyə kömək göstərir. Təsərrüfat və məişət ehtiyaclarının ödənilməsi üçün xalqın 
yaratdığı bu sənət nümunələri dövrün insəsənət və mədəniyyətinin  səviyyəsini 
öyrənmək cəhətdən də qiymətlidir. 
Etnoqrafik materiallarla müqayisədə həmin avadanlığın çoxu özünə analoji 
paralellər tapır ki, bu da həmin maddi mədəniyyət qalıqlarının xalqın məişətində, 
təsərrüfat və tikinti texnikasında uzun əsrlər istifadə olunduğunu göstərir. Məhz bu 
vəziyyət arxeoloji yadigarların xalqın həyatında əsrlər boyu tutduğu mövqeyi daha 
geniş və ətraflı işıqlandırmağa kömək edir. 
 
MƏİŞƏT VƏ  TƏSƏRRÜFAT ƏŞYALARI 
 
Çıraqlar. Xalqın məişətində işlədilən əşyaların bir qrupunu çıraqlar təşkil 
edir. Orta əsr abidələrindən arxeoloji qazıntılar nəticəsində tapılan çıraqların 
əksəriyyəti gildən hazırlanmışdır
71
. Bu da gil çıraqların məişətdə geniş yer 
tutduğunu göstərən əsas əlamətlərdən biridir. Bununla yanaşı arxeoloji qazıntılar 
zamanı xeyli metal çıraqlara da təsadüf olunur. Metal çıraqların az tapılmasını 
nəzərə alaraq onların hər biri haqqında ayrıca məlumat verməyi lazım bilirik. 
Bakıda Şirvanşahlar sarayının həyətində 1938—1939-cu illərdə aparılan 
arxeoloji qazıntılar zamanı 3,5 metr dərinlikdən bir ədəd bədii formalı metal çıraq 
tapılmışdır
72
. Onun ümumi uzunluğu 18, hündürlüyü isə 8,5 sm-dir. Çırağın şarvarı 
formaya yaxın olan gövdəsinin bir tərəfində boru şəklində lüləsi vardır (VI tablo, 
1). Lülə gövdədən başlayıb uca doğru getdikcə daralaraq tədricən yuxarı 
qaldırılmış və qurtaracağında fitil üçün en kəsiyi dairəvi olan deşik düzəldilmişdir. 
Çırağın şarvarı gövdəsi üzərində düzəldilən boğazı isə silindr formasındadır. 
Boğazı yuxarı qalxdıqca azca yana doğru genişlənir. Onun qulpunun bir ucu  
gövdəsinə, digəri isə ağzının qırağına yapışdırılmışdır. Çırağın çıxıntılardan ibarət 
dörd ayağı vardır. Onların ikisi gövdəsinin, ikisi isə boru formalı lüləsinin ortasına 
birləşdirilmişdir. 
Çırağın belə düzəldilməsi onu bir növ zoomorf şəklə salmışdır. Bu tunc 
çırağın həm gövdəsi, həm də lüləsinin üzərində başdan-başa müxtəlif heyvan 
fiqurları düzəldilmişdir. Burada iki at, iki öküz, pişik cinsindən olan on dörd 
                                                          
71 Əhmədov Q. M. Azərbaycanın şirsiz saxsı məmulatı. Bakı, 1959. s. 97. 
72 Leviatov V. N. Göstərilən əsəri, s. 136. 
 
24 
 
heyvan başı və iki insan sifəti təsvir olunmuşdur. Fiqurlar çırağın gövdəsi üzərində 
qeyri-münasib şəkildə yerləşdirilmişdir. Çıraq mum qəlibdən istifadə olunmaqla 
tökmə üsulu ilə hazırlanmışdır. Əvvəl mumdan əşyanın modeli düzəldilir, sonra 
həmin modelin əsasında tunc tökmək üçün gil forma hazırlanır. Mum əridilərək 
formadan çıxarılır və yerinə ərinmiş halda olan tunc tökülür. Əşyanı qəlibdən 
çıxarmaq mümkün olmadığından qəlib hər dəfə sındırılır. Beləliklə, hər dəfə yeni 
əşya üçün yeni model və qəlib düzəldilir. Məhz buna görə də belə əşyalar baha 
qiymətləndirilir və şübhəsiz, həmin dövrdə belə əşyalardan yalnız yüksək təbəqəyə 
mənsub adamlar istifadə edirdilər. 
Çırağın tam oxşarı hələlik tapılmamışdır. Lakin bəhs etdiyimiz formada bir 
metal çıraq Azərbaycan Dövlət Tarix  Muzeyinin arxeoloji fondunda saxlanılır
73
.  
Bəzi detallarını nəzərə almasaq, quruluşuna görə bir-birinə oxşardır (VI tablo, 2). 
Çıraq tökmə yolu ilə hazırlanmışdır. Zoomorf tipdə olan bu çırağın da dörd ayağı 
vardır. Onlardan ikisi gövdənin, ikisi isə lülənin orta hissəsinə bərkidilmişdir. Bu 
çırağın gövdəsi, lüləsi, qulpu və boğazı birincidə olduğu kimidir. Onlar yalnız 
üstündəki bəzəklərinə görə fərqlənirlər. Əvvəlki çırağın üstündə çoxlu müxtəlif 
heyvan fiqurları olduğu halda, bu çırağın gövdəsi üzərində nəbati naxışlar, 
lüləsində isə təkə rəsmi təsvir edilmişdir. Birinci çıraq ilə oxşar cəhətlərini nəzərə 
alaraq onun əvvəlki çıraqla eyni dövrə aid olduğunu ehtimal edirik. 
Metal çıraqlar həm Azərbaycanın orta əsr şəhərlərindən
74
, həm də qonşu 
ölkələrdən
75
 məlumdur. Qeyd etməliyik ki, quruluşuna görə Bakı çırağından 
fərqlənən Qəbələ və Taraz şəhərlərindən tapılan çıraqlar həm də çoxlüləlidir. 
Tədqiqatçı T. N. Seniqova Taraz çıraqlarını X—XIII əsrlərə aid edərək, onların bir 
hissəsini atəşpərəstliklə əlaqələndirir. S. M. Qazıyev isə beşlüləli Qəbələ çırağının 
buxurdan olduğunu söyləyir
76
. Bizim fikrimizcə, hər iki çıraqdan çilçıraq kimi 
istifadə olunmuşdur. 
Arxeoloji qazıntılar nəticəsində tapılan istər gil, istərsə də metal çıraqlarda 
yanacağın hansı növündən istifadə edilməsi maraqlıdır. Bu cəhətdən Bakıda neft 
emal edilməsi haqqında ərəb mənbələrinin məlumatı diqqəti cəlb edir. Tarixi 
                                                          
73 Azərbaycan Dövlət Tarix Muzeyinin arxeoloji fondu, inv. № 1102. Bu çıraq haqqında R. Əfəndiyevin 
«Azərbaycanın bədii sənətkarlığı» (Bakı, 1966-cı il) adlı kitabında məlumat verilmişdir. Müəllif bu 
çırağın XII əsrə aib olub, Bakıdan tapıldığını söyləyir. 
74 Osmanov F. L. Qəbələnin metal məmulatı haqqında. Azərbaycan tarixi məsələləri. Bakı. 1966, s. 41; 
İbrahimov F. Ə. Göstərilən əsəri, s. 153; Əhmədov Q. M. Orta əsr Beyləqan şəhəri, Bakı, 1979, s. 55, 
33-cü şəkil, «i». 
75 Сенигова Т. Н. Осветительные приборы Тараза и их связь с культом огня. СА, № 1, 1968, с. 
208; Pope A. Survey of Persian Art, III, London and Nou-Jork, 1936, s. 2487.  
76 Qazıyev S. M. Qəbələdə aparılmış arxeoloji tədqiqat və qazıntıların yekunları. AMM VI cild, 1965. 
s.153, III tablo,  1. 
 
25 
 
mənbələrin məlumatına görə hələ X əsrdə Bakıda neft çıxarılırmış
77
. Məhz bu fakt 
həmin dövrdə çıraqlarda yanacaq kimi yalnız neftdən istifadə edildiyini göstərir. 
Etnoqrafik məlumatlara görə neftlə yanan lüləli çıraqlardan son zamanlara 
qədər geniş istifadə edilmişdir ki, bu da «qara çırağ»ın xalqın məişətində uzun 
əsrlər mühüm rol oynadığını göstərir. 
Şamdan. Şirvanşahlar sarayı həyətindəki qazıntılar zamanı quyunun 
dibindən 4 metr dərinlikdən metal şamdan aşkar edilmişdir
78
 (VI tablo, 3). Bu 
arxeoloji tapıntı həmin dövrdə metal çıraqlarla yanaşı şamdandan da istifadə 
olunduğunu göstərir. Şamdan mis təbəqədən döymə üsulu ilə düzəldilmişdir. Onun 
ümumi hündürlüyü 25 sm-dir. Bu şamdanın gövdəsi dairəvi formanı xatırladır. 
Oturacaqla gövdə arasındakı sahə isə xaricə doğru qabarıq düzəldilmişdir. Onun 
oturacağının altı dalğavarıdır. Şamdanın 10 sm uzunluğunda olan borusunun en 
kəsiyi dairəvidir. Borunun ağzının kənarları yana doğru qatlanmışdır. Onun 
gövdəyə yaxın hissəsindəki qabarıq çıxıntı dilimli şəkildədir. Xarici görünüşü 
etibarilə çox gözəl hazırlanmış bu şamdan orijinal quruluşa malikdir. Maddi 
mədəniyyət qalıqlarına əsasən şamdan XII—XIII əsrin əvvəllərinə aid edilir
79
. 
Tədqiqatçı Leviatov bu tapıntının vəzifəsini dəqiq aydınlaşdırmamışdır. 
Onun bir neçə xüsusiyyətlərini—borusunun uzunluğunu və içərisinin boşluğunu, 
həmçinin xüsusi quruluşa malik olması kimi cəhətlərini əsas götürərək bu alətin 
şamdan olmasını inkar edir
80
. 
Lakin təsvir və rəsmdən göründüyü kimi, bu alət əsl şamdan formasındadır. 
Bunu oxşar arxeoloji tapıntılar da təsdiq edir. Belə şamdanlardan üç ədədi 
Türkmənistanın Şexr-İslam orta əsr şəhərindən tapılmışdır
81
. XII—XIV əsrlərə aid 
edilən bu şamdan 32 sm hündürlüyündədir. O, yalnız borusunun girintili-çıxıntılı 
və oturacağının üçayaqlı düzəldilməsinə görə Bakı şamdanından fərqlənir. 
Tədqiqatçı Y. Ataqarrıyev XII—XIV əsrlərdə belə şamdanların Orta Asiyada geniş 
yayıldığını qeyd edir. Formaca bunlara oxşar olub, X—XIII əsrlərə aid edilən bir 
mis şamdan Ani qazıntılarından da tapılmışdır
82
. Göründüyü kimi, eyni dövrə aid 
arxeoloji qazıntılardan aşkar edilən analoji materiallar da Bakıdan tapılan bu 
əşyanın həqiqətən şamdan olduğunu bir daha təsdiq edir. 
Ərsin. İçərişəhərdəki arxeoloji qazıntılar zamanı üç ədəd ərsin aşkar 
edilmişdir. Dəmirdən düzəldilmiş bu alətlərin hər üçünün dəstəyi qırılmışdır. 
Onlardan biri təndirin içərisindən tapılmışdır (VII tablo, 1). Ərsinin 1,5 sm 
                                                          
77 Məsudi. Göstərilən əsəri, s. 50-51; Худуд-аль-Алем. Рукопись Туманского с введением В. 
Бартольда. Л.. 1930, л. 33; Крачковский И. Ю. Вторая записка Абу Дулафа в географическом 
словаре якута. «Azərb. SSR EA Xəbərləri», 1944, № 8. с. 72. 
78 Leviatov. V. N. Göstərilən əsəri, s. 137. 
79 Leviatov V. N. Göstərilən əsəri, s. 139.  
80 Yenə orada, s. 137. 
81 Атагаррыев   Е.  Материальная   культура  Шехр-Ислама.  Ашхабад 1973. с. 64 — 66. 
82 Абрамян   В. Л.  Ремесла  в Армении. Ереван,  1956, 18-ci şəkil. 
 
26 
 
uzunluğunda qalmış qulpunun en kəsiyi lentvarıdır. Tiyəsinin eni isə 5,5 sm-dir. 
Tapılma şəraiti onun təndir ərsini olduğunu göstərir. Təndir ərsinlərinin isə qulpu 
uzun olur. İlk orta əsrlərə aid Mingəçevirdən bütöv tapılan ərsinin uzunluğu 63 sm-
dir. Bu ərsinin bir başı  qarmaqlıdır. Ərsinin tiyəsinin eni 5,5 sm-dir
83
.  
Böyük ərsin Beyləqan qazıntıları zamanı da tapılmışdır
84
. Onun bir tərəfi 
qırılmışdır. Qalığının uzunluğu 31 sm-dir. 
Etnoqrafik məlumatlara görə təndir ərsininin dəstəyinin uzunluğu 70—80 
sm olur
85
. Belə ərsinlərdən bəzisinin bir başı qarmaqlı düzəldilir. Bəzən isə ərsin 
ayrı, qarmaq da ayrı hazırlanır. Bu cür ərsin təndirdən çörəyi qazıb çıxarmaq və 
təndirin divarlarındakı qalıqları təmizləmək üçün işlədildiyinə görə təndir ərsini 
adlanır. 
Digər iki ədəd ərsinin tiyəsi də əvvəlkinə oxşayır (VII tablo, 2, 3). Onların 
həm qulpu qırılmış, həm də güclü korroziyaya uğradığından tiyəsinin bir tərəfi 
ovxalanıb tökülmüşdür. Qulpu saxlanılmadığından onların təndir və ya xəmir ərsini 
olduğunu söyləmək çətindir. Təndir və xəmir ərsinlərinin tiyə hissəsi eyni formada 
olduğu üçün onları yalnız sapının uzun-qısalığına görə ayırmaq mümkündür.  
Xəmir ərsininin dəstəyi kiçik olur və onun ucuna asmaq üçün bəzən halqa 
salınır. Xəmiri yığmaq, kəsmək və s. məqsədlər üçün işlədildiyinə görə bu alətə 
xəmir ərsini deyilir. Xəmir ərsini Beyləqandan tapılmışdır
86
. Onun dəstəyinin ucu 
oval formada düzəldilmişdir. Uzunluğu 18 sm-dir.  
Bəhs etdiyimiz hər iki ərsindən hal-hazırda da geniş istifadə olunur ki, bu da 
həmin alətlərin xalqın məişətində uzun müddət işlədildiyini göstərir. 
Həvəngdəstə. 1978-ci il tədqiqatları zamanı 13-cü sahədən bir ədəd həvəng 
dəstəyi tapılmışdır (VII tablo, 4). Bu alət tuncdan tökmə yolu ilə hazırlanmışdır. 
Onun döymək üçün olan hissəsi enli olub, ortası bir az qabarıqdır. Əks tərəfi 
ovalvarı formada yumrudur. İş vaxtı əlin sürüşməməsi üçün ortaya yaxın hissəsi 
qabarıq düzəldilmişdir. Bəhs etdiyimiz belə metal dəstəkdən müasir dövrdə xalqın 
məişətində duz, ləpə, qorğa və müxtəlif ədviyyat əzmək üçün geniş istifadə olunur. 
Bu kimi dəstəklərə arxeoloji qazıntılar zamanı da çox təsadüf edilir. Bakıdan 
tapılan həvəng dəstəyi kimi alət orta əsr  Beyləqan şəhərindən də məlumdur.
87
 
IX—XIII əsrlərə aid belə həvəng dəstəklərinin oxşarı Ermənistanın Dvin
88
 və 
Türkmənistanın isə Şexr-İslam
89
 orta əsr şəhərlərindən əldə olunmuşdur. Orta 
                                                          
83 Vahidov R. M. Mingəçevir..., s. 31, I tablo, 4. 
84 Örənqala çöl qeydi № 3839/95. 1951-ci il. 
85 Atakişiyeva M. Göstərilən əsəri, s. 174. 
86 Якобсон А. Л. Археологические исследования на городища Оренкала в 1957 г, МИА СССР, А» 
133, М.—Л., 1965, с. 18, 9-cu şəkil ―s‖. 
87 Əhmədov Q. M. Orta əsr Beyləqan şəhəri, s. 54, 33-cü şəkil «j». 
88 Kafadaryan K. Q. Göstərilən əsəri, s. 169. 
89 Ataqarrıyev Y. Göstərilən əsəri, s. 68. 
 
27 
 
Asiyada başqa şəhərlərdən aşkar edilən belə həvəng dəstəkləri XI—XII əsrlərə aid 
edilir
90
. 
Metal qablar. Bakı qazıntılarından tapılan XII—XIV əsrlərə aid məişət 
əşyalarının bir hissəsini metal qablar təşkil edir. Bu qabların bir neçəsi ölçülərinə 
görə çox kiçikdir. Onlardan biri 1974-cü ildə 9-cu sahədə aparılan qazıntı zamanı 
tapılmış mis qabdır. Yarımşar formalı cama oxşar bu mis qabın hündürlüyü 4, 
ağzının diametri isə 5,5 sm-dir  (VII tablo, 5). Qabın çöl tərəfdən ağzının kənarı 
dörd cərgə qabarıq zolaqlarla naxışlanmışdır. Onun divarları nazikdir. Zərif 
hazırlanan bu qabın nə məqsəd üçün istifadə edildiyini dəqiq müəyyən etmək 
çətindir. Lakin incə zövqlə düzəldilməsi və simmetrik naxışlanması ondan həm də 
bədii əşya kimi istifadə edildiyini ehtimal etməyə əsas verir. 
1970-ci ildə başqa bir yarımşar formalı mis qab əldə olunmuşdur (VII tablo, 
6). Bu qab da nisbətən zərif hazırlanmışdır. 
Kiçik qablardan biri də silindr formalıdır. Bu qab 1971-ci ildə aşkar 
olunmuşdur (VII tablo, 7). Onun hündürlüyü 3,5, diametri isə 3 sm-dir. Nazik mis 
təbəqə halqa şəklində əyilərək ucları bir-birinə birləşdirildikdən sonra 
lehimlənmişdir. Onun ölçüsünə uyğun dairəvi formada kəsilmiş mis təbəqə isə 
qabın oturacağına lehim vasitəsi ilə yapışdırılmışdır. Qabın ağzı bir qədər içəriyə 
doğru yığcamdır. 
1964-cü ildə aşkar olunan mis cam əvvəlkilərə nisbətən xeyli böyükdür. 
Hündür oturacaqlı bu qabın ağzı çölə doğru əyməli formada düzəldilmişdir.
 Onun ağzının xaric tərəfində cızma üsulu ilə paralel batıq xətlərdən dairə 
çəkilmişdir. Bu mis qab əvvəlkilərdən fərqli olaraq xeyli qalındır (VII tablo, 8). 
1970-ci ilin qazıntı materialları içərisindəki mis dolça diqqəti cəlb edir (VII 
tablo, 9). Yastı oturacaqlı bu qabın gövdəsi bir qədər şişkin olub, yuxarı qalxdıqca 
daralır. Qulpunun bir tərəfi boğazına, digəri isə gövdəsinə yapışdırılmışdır. 
Qalınlığına və oxşar qablara əsasən qulpu bərpa edilmişdir. Qulpun əks tərəfində 
qabın ağzı novçalı formada düzəldilmişdir. 
Yeri gəlmişkən qeyd etməliyik ki, süddan formalı bir gümüş dolça Bakıdan 
təsadüfən tapılmışdır
91
. Həmin qabın quruluşu üzərində müxtəlif kompozisiyalı 
səhnələr yaratmaq üçün çox əlverişlidir. Buna görə də qabın üzəri əvvəlcə 
simmetrik şəkildə hissələrə bölünmüş, sonra müxtəlif texniki üsullarla xalı kimi 
zəngin naxışlanmışdır (XVII tablo, 1). Onun üstündə sifarişlə hazırlanması haqda 
yazı da vardır. Yazıda bu qabın Məhəmmədbağır adlı usta tərəfindən Cabbar bəy 
üçün hazırlandığı qeyd olunur. Qabın naxışlarının kompozisiyası və işlənmə 
                                                          
90 Литвинский Б.  А.  Средневековые  поселения  области  Нисы севернее Копетдага в IX — XV 
вв. Ташкент, 1950,  с. 94. 
91 Mustafayev A. N. Şirvanın maddi mədəniyyəti. Bakı. 1977. Həmin qab Azərbaycan EA Tarix 
İnstitutunun baş elmi işçisi A. Mustafayev tərəfindən ətraflı tədqiq olunur. Bizi qabla tanış etdiyi üçün 
ona təşəkkürümüzü bildiririk. 
 
28 
 
xüsusiyyətləri onun Şirvan sənətkarına məxsus olduğunu söyləməyə əsas verir. 
Belə bir mis qab Şamaxıdan da məlumdur
92
. XVI—XVII əsrlərə aid edilən Şamaxı 
qabı ilə bəhs etdiyimiz gümüş qabın quruluşunun oxşarlığı, həmçinin üzərindəki 
bəzi motiv və kompozisiyaların yaxınlığı yuxarıda deyilən fikri bir daha təsdiq 
edir. 
Qazıntılar zamanı metal qabın qırıqlarına da təsadüf olunmuşdur. Onlardan 
biri nazik divarlı mis qaba aiddir (VII tablo, 10). Ağzının kənarı qabın üstünə 
qatlanaraq lehimlənmişdir. Qabın qırıqları onun nəlbəkivarı formada olduğunu 
göstərir. Digər mis qabın bir parçası tapılmışdır. Ağzının kənarı yana doğru 
əyləmlidir. Formasını bərpa etmək mümkün olmadı (VII tablo, 11). 
1964-cü ildə Qız qalasının yanındakı arxeoloji qazıntılar zamanı uçurulmuş 
evin yerindən bir ədəd müasir çaynik formasında qab tapılmışdır (VIII tablo, 1). 
Onun üzəri bəzəklidir. Qaba diqqətlə nəzər yetirdikdə onun şərpuşdan kəsilib 
düzəldildiyi aydın olur. Belə ki, sərpuşun konusvarı formalı baş tərəfi kəsilərək 
çaynikin ağzı üçün yer açılmışdır. Alt hissəsinə isə dairəvi mis təbəqə qaynaq 
edilərək oturacaq düzəldilmişdir. Sərpuşun bir tərəfində deşik açılaraq, oraya lülək 
qaynaq edilmişdir (VIII tablo, 2). 
Beləliklə, gözəl incəsənət abidəsi olan sərpuş ehtiyac üzündən kobud 
çaynikə çevrilmişdir.  Qeyd etdiyimiz kimi sərpuşun üstü gözəl naxışlanmışdır. 
Onun səthi əvvəlcə simmetrik şəkildə zolaqlara bölünmüşdür. Enli zolaqların arası 
kəsmə və burma formalı naxışlarla bəzədilmişdir. 
Qabın ağzının qırağı ilə oturacağa yaxın hissədəki yarpaqvarı naxışlar bir-
birini təkrar edir. Sərpuşun aşağı hissəsi kəsilərkən naxışların çoxu qaynaq 
nəticəsində pozulmuş və yalnız rombvarı bəzəklərin izi qalmışdır. Burada diqqəti 
cəlb edən naxış qabın orta hissəsindəki enli zolaq üzərində simmetrik 
yerləşdirilmiş buta və günəş rəsmləridir. 
Qeyd etməliyik ki, sərpuş formalı qablar hələ inkişaf etmiş orta əsrlərdə 
geniş yayılmışdır
93
. Həmin dövrdə bu növ qabların üzəri də zəngin naxışlanmışdır. 
Son orta əsrlərdə isə bu qabların tam sərpuş formaları yaranmışdır. Məlum olduğu 
kimi son vaxtlara kimi davam edən sərpuşlar əsasən misdən düzəldilmişdir. Adətən 
bu qabların üzəri zərb üsulu ilə zəngin naxışlanır
94
. Bəhs etdiyimiz sərpuşun 
üzərindəki buta və günəş rəsmlərinin mənşəyi qədimdir. Bu rəsmlər xalq arasında, 
incəsənətdə geniş yayılmış bədii naxışlardandır. 
                                                          
92 Ciddi H. Ə., İbrahimov F. Ə. Şamaxıdan tapılmış zəngin naxışlı mis qab. «Azərb. SSR EA Xəbərləri» 
(tarix, fəlsəfə və hüquq seriyası), 1978, № 3, s. 72. 
93 Əhmədov Q. M. Azərbaycanın şirsiz saxsı məmulatı, s. 84, XV tablo, 5. 
94 Quliyev H., Tağızadə N. Metal və xalq sənətkarlığı. s. 43, IX tablo, 9; Rasim Əfəndi. Azərbaycanın 
dekorativ tətbiqi sənətləri, Bakı. 1976. s. 156 —  159. 
 
29 
 
1969-cu ildə 2-ci qazıntıdan əldə edilən son dövrlərə aid mis ləyən də 
nisbətən yaxşı qalmışdır. Onun içərisində süzülmək üçün düzəldilmiş hissənin 
olması ləyənin məişətdə istifadə olunduğunu göstərir  (IX tablo, 1—2). 
Metal qablardan danışarkən Bakı buxtasından arxeoloji qazıntılar 
nəticəsində tapılan XIII əsrə aid gümüş qabı da qeyd etməliyik
95
. Təəssüflə 
deməliyik ki, qab itirildiyindən haqqında məlumat vermək mümkün olmadı. 
Onu da qeyd etməliyik ki, İçərişəhərin qala divarından şimal tərəfdə indiki 
Hüsü Hacıyev küçəsində inşaat işləri zamanı çoxlu mis qırıntıları, misgərlik sənəti 
məhsulları və şlakları tapılmışdır
96
. Maraqlıdır ki, bu küçənin xalq arasında son 
vaxtlara qədər «Misgər məhəlləsi», «Zərgər palanı» adlandırılması da təsadüfi hal 
olmayıb, burada vaxtilə metalişləmənin müxtəlif sahələrinin varlığına işarə edir. 
Ümumiyyətlə, bu tapıntılar son orta əsrlərdə Bakıda metalişləmənin ardıcıl davam 
etdiyini göstərməklə yanaşı, onun həm də geniş yayıldığını təsdiq edir. Rasim 
Əfəndi bu materialları hətta XII—XV əsrlərə aid tətbiqi sənət əsərləri içərisində 
vermişdir
97
. 
Tərəzi gözləri. Bakının arxeoloji materialları içərisində maraqlı 
tapıntılardan biri də kiçik tərəzi gözləridir. 1967-ci ildə I qazıntıda 3,2 metr 
dərinlikdən aşkar edilən bu tərəzi gözləri təbəqə misdən döymə üsulu ilə 
hazırlanmışdır (IX tablo, 3, 4). Çox zərif düzəldilmiş bu tərəzi bir növ yarımşar 
formaya yaxındır. Diametri 5 sm olan tərəzi gözünün üç tərəfində kiçik dairəvi 
deşiklər vardır. Kiçik ölçüdə çox da dərin olmayan bu tərəzidən ehtimal ki, 
zərgərlikdə və ya əczaxanada istifadə edilmişdir. 
1974-cü ildə 9-cu, 1978-ci ildə isə 13-cü qazıntı sahələrindən mis tərəzi 
gözləri tapılmışdır. Hər ikisi əvvəlkinə nisbətən güclü korroziyaya uğramışdır.  
Lakin  buna baxmayaraq formaları bilinir. Onların da  kənarlarında dairəvi deşiklər 
vardır. Bu tərəzi gözləri nisbətən iridir. Onlardan birinin diametri 5, digərininki  isə 
8 sm-dir. Bəhs etdiyimiz tərəzi gözlərinin hər üçündəki deşiklər onlardan asılma 
yolu ilə istifadə edildiyini göstərir. Arxeoloji qazıntılar nəticəsində bu növ 
tərəzilərə aid metal qolları isə hələlik Bakıdan tapılmamışdır. Mingəçevirdən 
tapılan tərəzi qolları bu cəhətdən diqqəti cəlb edir
98
. Orta əsr tərəzisi haqqında 
ətraflı təsəvvür yaratmaq üçün bu tapıntıların əhəmiyyəti böyükdür. Tuncdan 
çubuq formasında hazırlanmış bu tərəzi qolları hər iki tərəfdən tərəzi gözlərini ip 
vasitəsilə asmaq üçün deşik düzəldilmişdir. Onun orta hissəsində müvazinəti  
tarazlamaq üçün düzəldilmiş çıxıntı həm də tərəzinin qulpu vəzifəsini daşımışdır. 
                                                          
95 Джафарзаде И. Археологические раскопки 1946 г. в Бакинской бухте. Изв. АН Азерб. ССР, 
1947. № 7. с. 9; Müq. et: Aşurbəyli S.B. Göstərilən əsəri, s. 80.  
96 Али-задe А. А. Социально-экономическая и политическая история Азербайджана XIII — XIV 
вв., Баку, 1956, с. 42; Rasim Əfəndi. Göstərilən əsəri, s. 25. 
97 Rasim Əfəndi. Göstərilən əsəri, s. 65. 
98 Zahidov R. M.  Mingəçevir...  s. 91,   I tablo, 5—6-cı şəkillər. 
 
30 
 
Onlardan birinin qulpunun ucunda dairəvi deşik vardır. Bir-birini tamamlayan hər 
iki tapıntı həm bütövlükdə tərəzi haqqında, həm də onun mənşəyi haqqında 
müəyyən fikir söyləmək imkanı yaradır. 
Qeyd etməliyik ki, orta əsr şəhərlərindəki arxeoloji qazıntılar nəticəsində 
belə tərəzi gözləri Beyləqandan
99
 və Qəbələdən
100
 də aşkar olunmuşdur. Mis 
təbəqədən döymə texnikası ilə düzəldilən bu tərəzi gözləri də Bakınınkına oxşar 
olub XII—XIII əsrlərə aid edilir. Belə bir tərəzi Ermənistandan da tapılmışdır
101
. 
O, IX—XIII əsrlərə aid edilir.  Həmin tərəzinin qolu da metaldan olub, formaca 
Mingəçevirinkinə yaxındır. Azərbaycan xalqının məişətində, alqı-satqı 
əməliyyatında eyni növ tərəzidən hazırda da xüsusilə kəndlərdə geniş istifadə 
edilir. 
Maraqlıdır ki, orta əsr tərəziləri formasında olan müasir tərəzilər həm metal, 
həm də ağacdan düzəldilir. Ağacdan hazırlanan tərəzilər adətən böyük olub, 
irihəcmli çəkilər üçün işlədilir. Bütün bunlar isə eyni formalı tərəzinin xalqın 
məişətində əsrlər boyu istifadə olunduğunu göstərməklə bərabər, onun ticarət 
sistemi haqqında xeyli məlumat verməyə imkan yaradır. 
Çəki daşları. Tədqiq olunan dövrdə hansı çəki daşının işlədilməsi haqqında 
dəqiq məlumat yoxdur. Arxeoloji qazıntılar nəticəsində tapılan xeyli əşyalar 
onların çəki sistemi ilə əlaqədar olduğunu ehtimal etməyə əsas verir. Bakının 
maddi mədəniyyəti içərisində metaldan çəki daşına oxşar nümunələr azdır. 
Onlardan biri diqqəti daha çox cəlb edir. Bu dəmir əşya 1976-cı il qazıntısı zamanı 
əldə edilmişdir. Silindr formasında olan bu tapıntının yanları dilimli şəkildə 
düzəldilmişdir (IX tablo, 5). Üzərini pas örtdüyündən üstündə müəyyən bir işarənin 
olub-olmadığını müəyyənləşdirmək mümkün olmadı. Bu əşyanın əlamətləri və 
həcmi onun çəki daşı olduğunu güman etməyə əsas verir. 1977-ci il qazıntısı 
zamanı 3,7 metr dərinlikdən əldə edilən kiçik gil əşyanın da çəki daşı olduğu 
ehtimal edilir
102
. 
Ümumiyyətlə, Bakı qazıntılarından çoxlu miqdarda aşkar edilən şar formal 
və müxtəlif həcmli daşların da çəkidə istifadə edildiyi şübhə yaratmır. Adətən 
çəkidə daşdan hər yerdə və hər zaman geniş istifadə edilmişdir. Təsadüfi deyildir 
ki, çəkidə istifadə edilən ağırlıq vasitəsi hansı materialdan olursa-olsun məhz onu 
«daş» adlandırırlar. Qeyd etməliyik ki, Azərbaycanın orta əsr abidələrindən çəki 
daşı hesab edilən xeyli materiallar da tapılmışdır
103
. 
                                                          
99 İbrahimov F. Ə. Göstərilən əsəri, s. 159; Müq. et: Əhmədov Q. M. Orta əsr Beyləqan şəhəri, s. 54. 
100 Qəbələ  tərəzisi  haqqında  şifahi  məlumat  verilmişdir. 
101 Аракельян Б.  Н. Города  и ремесла Армении  в  IX — XIII вв, т. II, Ереван, 1964. 
102 İsmizadə Ö. Ş., İbrahimov F. Ə. 1977-ci ildə Bakıda arxeoloji qazıntılar. Azərb. EA TİEA, 0—195. 
103 İbrahimov F. Ə. Göstərilən əsəri. s. 102, 161, XXIII tablo, 4— 15; Müq. et: Əhmədov Q. M. Orta əsr 
Beyləqan şəhəri, s. 54, 54-cü şəkil, «t», «i». 
 
31 
 
Etnoqrafik məlumatlara görə, Azərbaycanın rayonlarında metaldan 
düzəldilmiş çəki daşlarından xalqın məişətində indi də geniş şəkildə istifadə 
olunur. Belə müasir daşların əksəriyyəti şar formasında olub onların dairəvi qulpu 
vardır. Bu daşlar daha ağır olduğu üçün onlar iri çəkilərdə işlədilir. Arxeoloji 
qazıntılardan tapılan istər metal, istərsə də gil daşlar kiçikdir və çox güman ki, 
onlardan yüngül çəki işlərində istifadə olunmuşdur Ümumiyyətlə, orta əsr çəki 
sistemi haqqında mənbələrdə də müəyyən məlumatlara təsadüf olunur
104
. 
Zınqırovlar. Məişət ilə əlaqədar əşyalar içərisində zəng və zınqırovlar 
xüsusi yer tutur. İçərişəhərdəki arxeoloji qazıntılar nəticəsində xeyli zınqırov 
tapılmışdır. Onları formalarına görə iki qrupa bölmək olar: şar konusvarı və kəsik 
konus formalı. Bakı zınqırovlarının əksəriyyətini şarvarı gövdəlilər təşkil edir (IX 
tablo, 6, 8). Onlar həcmlərinə görə bir-birindən fərqlənirlər. Asmaq, tikmək və ya 
əl ilə tutmaq üçün qulpu vardır. Zınqırovların aşağı hissəsi yarılaraq içərisinə metal 
parçası salınmışdır. Onlardan iki ədədi içərisindəki metal qırığı ilə birlikdə əldə 
olunmuşdur
105
. Bu zınqırovların bir hissəsinin altı aypara, qövs formasında 
kəsilmişdir. Həmin aypara kəsiklərinin bəzisinin bir tərəfində (IX tablo, 7), 
bəzisinin isə hər iki tərəfində (IX tablo, 8) dairəvi deşiklər açılmışdır. 
Zınqırovların içərisində həcmcə kiçik olanları da vardır. Yuxarıda təsvir 
olunan zınqırovlardan fərqli olaraq, bunlardan bəzək üçün istifadə edilmişdir. 
Adətən belə şarvarı zınqırovlar qadın bəzəkləri içərisində asma kimi və ya uşaq 
paltarlarına tikilən bəzək kimi işlədilir. Zınqırov tipli bəzək əşyaları digər orta əsr 
şəhərlərindən də məlumdur
106
. 
Tədqiqatçı Y. Ataqarrıyev etnoqrafik məlumatlara əsaslanaraq, bu cür 
bəzəklərdən qadınların saça asmaq üçün istifadə etdiyini göstərir
107
. 
Yuxarıda haqqında danışdığımız zınqırovların oxşarları istər 
Azərbaycanın
108
, istərsə də qonşu respublikaların
109
 orta əsr şəhərlərindən 
tapılmışdır. 
Bakı tapıntılarının içərisində bir ədəd kəsik konus formalı zəng diqqəti cəlb 
edir (IX tablo, 9). Tökmə üsulu ilə düzəldilmiş bu zəngin üzərində batıq xətlərlə 
naxışlar çəkilmişdir. Zəngin üstünə asmaq üçün en kəsiyi lent formasında olan qulp 
yapışdırılmışdır. Bu cəhətdən XIII əsrin əvvəllərində Şirvanda hazırlanmış bir qab 
                                                          
104 Бунятое 3. М. Азербайджан в VII — IX вв.. Баку, с. 155; Сейфеддини М. А. Монетное дело и 
денежное обращение в Азербайджане XII — XV вв., Баку, 1978, с. 109 — 166. 
105 İbrahimov F. Ə., İsmizadə Ö. Ş., Fomenko V. P. 1971-ci ildə Bakıda V sahədə arxeoloji qazıntıların 
hesabatı. Azərb. EA Tarix İnstitutunun elmi arxivi, h-72. 
106 Атагаррыев Е. О некоторых средневековых женских украшения из Шехр-Ислама.  Изв. АН 
Туркменской ССР, №  1,   1965, с.  10. 
107 Атагаррыев Е. Материальная культура Шехр-Ислама, с. 72—73. 
108 İbrahimov F. Ə. Göstərilən əsəri, s. 163, Müq. et: Əhmədov Q. M. Göstərilən əsəri, s. 55. 
109 Kafadaryan K. Q. Göstərilən əsəri. s. 274; Лунина С. Б. Гончарное производство в Мерве X — 
начало XIII в., ТЮТАКЭ, т. II, Ашхабад, 1962, с. 363. 
 
32 
 
diqqəti xüsusilə cəlb edir. «Şirvan lüləyini» adlanan bu metal qab haqqında elmi 
ədəbiyyatda geniş məlumat vardır
110
. Qab — inək, onun üstündə qulpu əvəz edən 
şir və kompozisiyanı tamamlayan anasını əmən vəziyyətdə düzəldilmiş dana 
fiqurundan ibarətdir. «Şirvan lüləyini» tökmə üsulu ilə hazırlanmışdır. Hər üç fiqur 
bir dəfəyə tökülmüşdür ki, bu haqda inəyin boynunda yazı vardır. 
M. Dyakonov qab haqqında maraqlı fikirlər söyləmiş və onun Şirvanda 
istehsal olunduğu qənaətinə gəlmişdir. Qabın Şirvanın hansı şəhərində hazırlandığı 
isə hələlik məlum deyildir. 
Bizi daha çox maraqlandıran cəhət bu qabda inək və dananın boynundan 
asılmış Bakı tapıntısına oxşar kəsik konus formalı zəngdir. Dövrün bədii 
sənətkarlıq nümunəsi olan «Şirvan lüləyini»ndə inək və dananın boğazından 
asılmış zənglər Bakı tapıntısının vəzifəsini araşdırmaq üçün çox qiymətlidir. 
Tədqiq edilən dövrdə yaşamış Xaqani Şirvani və Nizami Gəncəvinin əsərlərində 
dəvə karvanlarının hərəkəti zamanı zənglərin ahəngli səs çıxarması haqqındakı 
məlumatları və arxeoloji qazıntılardan tapılan həmin dövrə aid zənglər bir-birini 
tamamlayır. Orta əsrlərdə heyvan və quşların boğazından asılmış zınqırovlardan 
müxtəlif məqsədlər üçün istifadə edilmişdir. Bu barədə ayrı-ayrı tədqiqat 
əsərlərində məlumat verilmişdir
111
 
Nal və mıxlar. Məişət və təsərrüfatla əlaqədar əşyalar içərisində nal və 
mıxlar xüsusi yer tutur. Bakı qazıntıları zamanı tapılan çoxlu dəmir nalları üç 
qrupa bölmək olar. Bunlar təkdırnaqlı,  cütdırnaqlı  heyvanların ayağını  nallamaq, 
ayaqqabıların dabanına vurmaq üçün düzəldilmişdir. Onların içərisində yarımdairə 
və dairəyə   yaxın formalıları təkdırnaqlı    heyvanlara  aiddir (X tablo, 1, 2). Belə 
nallarda adətən mıx üçün altı deşik olur. Açıq aypara formasında olan nallar isə 
cütdırnaqlı heyvanlar üçün düzəldilmişdir (X tablo, 3,4). Bunlar təkdırnaqlı 
heyvanların nallarının yarısı böyüklüyündə olur. Ona görə də hər birində mıx 
vurmaq üçün üç deşik açılmışdır. 
Dabanlı ayaqqabı (başmaq, çəkmə, çust və s.) nalları onlardan xeyli 
fərqlənir. Belə nallar da ölçülərinə görə müxtəlifdir (X tablo, 5—8). Onları 
ayaqqabıya bərkitmək üçün həm uclarında, həm də orta hissəsində ucu şiş çıxıntı 
kimi mıx düzəldilir. Məlum olduğu kimi, nallar işlək heyvanın ayağını qorumaq, 
ayaqqabı nalları isə onun davamlığını artırmaq üçün hazırlanmışdır. 
Qeyd etməliyik ki, Bakı qazıntılarından iki ədəd çox kiçik nal tapılmışdır 
(X tablo, 10). Bu kiçik miniatur nallar görünür, simvolik məna daşımışdır. 
Nalbəndlik hazırda da Azərbaycanın rayonlarında davam etdirilir. Dəmirçiliklə 
məşğul olan ustalar həm də nalbənd işi görürlər. Lakin orta əsrlərdə dövrün 
tələbatına uyğun olaraq nalbəndlik ayrıca sənət kimi məşhur olmuşdur. Dağlıq və 
                                                          
110 Дяконов М. М. Ширванский бронзовый водолей 1206 г., Памятники эпохи Руставели. Гос. 
Эрмитаж. Л., 1938, с. 247—254. 
111 İbrahimov F. Ə. Göstərilən əsəri, s. 165, Müq. et: Əhmədov Q. M. Göstərilən əsəri, s. 55. 
 
33 
 
dağətəyi zonalarda dairəvi nallar daha çox işlənmişdir. Arxeoloji qazıntılardan 
çoxlu miqdarda tapılan nalbəndlik məhsulları bu peşənin Azərbaycanın bütün orta 
əsr şəhərlərində inkişaf etdiyini göstərir. 
Qazıntılar nəticəsində tapılan çoxlu dəmir mıxların bir hissəsini kiçik 
həcmli mıxlar təşkil edir (XI tablo, 11—14). Belə mıxlar inşaat və məişətdə 
istifadə olunanlardan həm ölçüsünə, həm də formasına görə fərqlənir. Kiçik  
ölçülü,  baş  hissəsi nisbətən  iri,  özləri  isə qısa olan  mıxlar heyvanları nallamaq 
üçün istifadə olunmuşdur. Adətən qazıntılarda belə mıxlara daha çox təsadüf 
olunur. 
Haqqında danışdığımız nal və mıxların oxşarları həm Azərbaycanın  orta əsr 
abidələrindən
112
,həm də qonşu respublikaların orta əsr şəhərlərindən  tapılmışdır
113
. 
Daş bülövlər. Bakıdakı arxeoloji qazıntılar nəticəsində xeyli daş bülöv—
qart aşkar olunmuşdur. Kəsər alətlərin itilənməsi ilə əlaqədar olduğu üçün onları bu 
bölməyə daxil edərək haqqında yığcam məlumat verməyi lazım bilirik. Bülövləri 
formalarına görə əsasən üç yerə bölmək olar: düzbucaqlı, ovalvarı və silindrik. 
Düzbucaqlıların kəsiyi lent, ovalvarılarınınkı ellips, silindr şəklində olanlarınınkı 
isə dairəvidir. 
Düzbucaqlı formada olan boz rəngli daş bülövün bir hissəsi tapılmışdır. (V 
tablo, 6). Onun bir tərəfində dairəvi deşik vardır. Bülöv çox istifadə olunduğuna 
görə onun işlək tərəfi orta hissədən qırılmışdır. 
Ovalvarı və silindr formalı bülövlər isə çox tapılmışdır (V tablo, 7—8). 
İşlədildiyinə görə onların da orta hissələri yeyilmişdir. Qeyd etməliyik ki, 
metaldan, xüsusilə dəmirdən düzəldilən kəsər alətlərin yüksək işlək keyfiyyətinin 
təmin edilməsində daş bülövlərin əhəmiyyəti böyükdür. Qeyd etməliyik ki, bülöv 
daşı əsasən dəmir alət və silahların itilənməsində başlıca vasitə kimi məhz dəmirin 
məişətə daxil olduğu dövrdən daha geniş istifadə edilməyə  başlanmışdır.  Orta  əsr  
abidələrindəki qazıntılarda daş bülövlərə demək olar ki, tez-tez təsadüf olunur
114
. 
 
  
                                                          
112 İbrahimov F. Ə. Göstərilən avtoref. s.12  Osmanov F.L. Göstərilən əsəri, с. 37; Джафарзаде И. М. 
Историко-археологический очерк Старой Ганджи. Бакы, 1949, с. 84: Якобсон А. Л. Раскопки... с. 
142; Ciddi H.Ə. Göstərilən əsəri, XIV tablo.  
113 Кафадарян К. Г. Город Двин. с. 115; Абрамян В. А. Ремесла в Армении... с, 9-cu şəkil; 
Атагаррыев Е. Материальная культура Шехр-Ислама..., с. 70; Литвински Б. А.  Göstərilən əsəri, s.   
171. 
 
114 Əhmədov Q. M. Orta əsr Beyləqan şəhəri... s. 63, 45-ci şəkil, «a», «b», «v». 
 
34 
 
İNŞAAT  MATERİALLARI 
 
İçərişəhərdə aparılan qazıntılardan xeyli miqdarda metaldan inşaat 
ləvazimatı tapılmışdır. Bunlardan əsasən tikintidə köməkçi material kimi istifadə 
edilir. Belə materiallardan bəndləyici (çənbər),  mıx, cəftə, halqa, qırmaq və s. 
göstərmək olar. Qeyd etməliyik ki, orta əsrlərdə tikinti-inşaat işlərində, şübhəsiz, 
çəkic, balta, qələm, iskənə, mişar və s. kimi metal alətlərdən də geniş istifadə 
olunmuşdur. 
Arxeoloji qazıntılar nəticəsində tapılan inşaat materiallarının bir qrupunu 
dəmir bəndlər təşkil edir (XII tablo, 1—4). Güclü korroziyaya uğramalarına 
baxmayaraq, formalarını saxlamışdır. Onlar həcmlərinə görə müxtəlifdirlər. Dəmir 
bəndlərin bəziləri 15, bəziləri isə 12 sm uzunluğunda qalmışdır. Mənbələrin 
məlumatına görə inşaatda daha böyük bərkidicilərdən də istifadə olunmuşdur. 
Onların bir tərəfi qırılmışdır. Bərkidicilərin orta hissəsi yoğun olub, uclara doğru 
getdikcə nisbətən nazikləşir. Onlardan iki ədədi orta hissəsinin içəriyə doğru bir 
qədər qabarıq düzəldilməsinə görə başqalarından fərqlənir (XII tablo, 3—4). 
Bərkidicilərin içərisində «T» hərfi formasında nisbətən kiçik olanları da 
vardır. Şübhəsiz, bu növ tikinti materialından məqsədəuyğun şəkildə istifadə 
olunmuşdur (XII tablo, 5—6). 
Bu alətlər adətən daşı daşla, ağacı ağacla və ya onları bir-birinə 
birləşdirmək üçün işlədilir. Ağacları bərkidən zaman çənbərlərin mıx formalı ucları 
zərblə ağaca vurulur. Daşlarda isə əvvəlcə oyuqlar açılır və çənbərlərin ucları ora 
keçirilərək üstünə bərkidici məhlul doldurulur. 
XII—XIII əsrlərə aid Bakı buxtasındakı qala tikintisində metal bəndlərdən 
geniş istifadə olunmuşdur. Belə ki, bürc və qala divarının hörgüsündə küncdəki 
daşları bir-birinə möhkəm bağlamaq üçün işlədilən dəmir bəndlər son zamanlara 
qədər özünün möhkəmliyini saxlamışdır
115
. 
İnşaatda bərkidici kimi dəmirdən hələ qədim zamanlarda istifadə 
edilmişdir
116
. Bu cəhətdən tarixi mənbələrdə olan məlumatlar diqqəti cəlb edir. 
Ərəb tarixçisi və coğrafiyaşünası İbn əl-Fakeh Dərbənd istehkamı haqqında 
məlumat verərkən göstərir ki, «... Divarları 7 fərsəx olub, yonulmuş daşdan 
hörülmüşdür... Daşın hər birini 50 adam qaldıra bilməz... Bu daşlar bir-birinin 
üstünə qoyulub dəmir bəndlərlə  bərkidilmişdir»
117
. 
                                                          
115 Бретаницкий А. С, Датиев С. М., Ельцин Г. А., Мамиконов Л. Г., Мотис Д. А. Архитектура 
Азербайджана эпохи Низами. М., 1947, с. 96—101; Исмизаде О. Ш. Крепостное сооружение 
Бакинской Бухте. С А., № 1. М., 1966, с.   277 — 285. 
116 Məmmədzadə K. M. Azərbaycanda inşaat sənəti. Bakı, 1978, s. 19—20. 
117 Ибн ал'Факих. Книга о странах. Перевод Н. А. Караулова, ОМОМПК   вып. XXXI. отд. I. 1902, 
с. 23 — 26. 
 
35 
 
Yuxarıda bəhs etdiyimiz bərkidicilərin oxşarları Azərbaycanın orta əsr 
şəhərlərindən də tapılmışdır
118
. Dəmir bərkidicilərə Dvin qazıntıları zamanı da 
təsadüf edilmişdir
119
. 
İnşaat materialları içərisində dəmir mıxlar çoxluq təşkil edir. Onları 
başlığının dairəvi və çıxıntılı olmasına görə iki yerə bölmək olar. Mıxların 
içərisində başlığı dairəvi olanlar da həcminə görə fərqlənirlər. Belə mıxların 
uzunluğu 15—22, kiçik olanlarınınkı isə 3—5 sm-dir (XI tablo, 1—6). Başlığı 
çıxıntılı olan mıxlar isə həm iri, həm də kiçik ölçüdədir. Onların bəzilərinin başı bir 
tərəfə, bəzilərininki isə hər iki tərəfə çıxıntılıdır (XI tablo, 7—10). Bütün mıxlar 
uca doğru getdikcə sivriləşir. Qeyd etməliyik ki, həm iri, həm də kiçikölçülü bu 
mıxların əksəriyyətinin en kəsiyi dairəvi, bir qismininki isə dördkünc formadadır. 
Onların həm formaları, həm də ölçülərinin müxtəlifliyi ayrı-ayrı məqsədlər üçün 
hazırlandığını göstərir. 
Bəhs etdiyimiz iri mıxların əksəriyyəti əsasən tikintidə və təsərrüfatın 
müxtəlif sahələrində işlədilmişdir. Onların çoxunun üzərində ağac çürüntüsünün 
qalması da bunu bir daha təsdiq edir. Dəmir mıxlar döymə üsulu ilə hazırlanmışdır. 
Bakı qazıntılarından cəftə (irəzə, rəzgənə), halqa, qırmaq, siyirtmə və s. də 
tapılmışdır. Cəftələri iki qrupa bölmək olar. Onların bir qrupu dəmir çubuq kimi 
düzəldildikdən sonra bərabər qatlanaraq ucları sivriləşdirilir. Qatlanan tərəfi isə 
qıfıl keçirmək üçün halqavarı formaya salınır (XII tablo, 7—9). Digəri isə dəmir 
çubuğun bir ucunun döyülüb sivriləşdirilməsi, başqa ucunun isə deşilib halqa 
şəklinə salınması yolu ilə düzəldilir (XII tablo, 10). Cəftələr əsasən qapı, pəncərə, 
sandıq, mücrü və s. üçün işlədilir. 
Məişət və təsərrüfatın müxtəlif sahələrində istifadə olunan dəmir halqalar da 
tapılmışdır. Onlar həcmlərinə görə müxtəlifdirlər. Böyük halqaların diametri 10—
11, kiçiklərininki isə 4—5 sm-dir  (XII tablo, 11—15). 
Qazıntılardan bir ədəd də qarmaq tapılmışdır. Sual işarəsi formasındadır. 
Çox güman ki, zəncir və ya örgənin ucuna bağlanaraq istifadə olunmuşdur (XVI 
tablo, 5). 
Bakıdan əldə olunan cəftə, halqa və qırmaqların oxşarları Beyləqan
120
, 
Qəbələ
121
 və Gəncədən
122
 də aşkar edilmişdir. 
Siyirtmə. 1971-ci ildə İçərişəhərin Qoşaqala qapıları  yanında abadlıq işləri 
aparılarkən bir ədəd iri dəmir siyirtmə—qapı dalı aşkar edilmişdir
123
. Çox güman 
                                                          
118 Якобсон А. Л. Раскопки... с. 141, s. 141, şəkil «v»; Örənqala çöl qeydi 123 (1961), 70 (1964); 
İbrahimov F. Ə. Göstərilən əsəri, s. 103—106. XIII tablo, 1—19; Osmanov F. L. Göstərilən əsəri, s. 39, 
III tablo, 6; Ciddi H.  Ə.  Gülüstan  qalası, Bakı,  1967,  s.  115. 
119 Kafadaryan K. Q. Göstərilən əsəri, s. 273. 
120 Якобсон А. Л. Раскопки.,s. 141; Örənqala çöl qeydi, 159 (1960), 286, 335 (1961), 94 (1963) və s; 
İbrahimov F. Ə. Göstərilən əsəri, s. 110 — 111, XIV — XV tablolar. 
121 Исмизаде О. Ш. О раскопках Кабала..., с.  107,  121. 
122 Qədim Gəncə çöl qeydi, № 347, 349, 423; 1938—1940-cı illər. 
 
36 
 
ki, ondan vaxtilə böyük qala darvazasını arxadan bağlamaq üçün istifadə 
olunmuşdur. Siyirtmənin uzunluğu 80, eni 10, qalınlığı isə 7 sm-dir. Şəhərin 
tədqiqat dövründəki dəmir darvazası haqqında müəyyən təsəvvür yaratmaq üçün 
onun böyük əhəmiyyəti vardır. Məlum olduğu kimi, orta əsr şəhərlərinin qala 
darvazalarının qapıları möhkəm dəmirdən hazırlanırdı. 1683-cü ildə alman səyyahı 
Kempfer Bakıda olarkən şəhərin şimal divarındakı qoşa qapıların da dəmirdən 
olduğunu qeyd edir
124
. Mənbələrdə Yəzidiyyə—Şamaxı şəhərinin ətrafına 
yonulmuş daşdan hasar çəkilərək ona dəmir qapılar qoyulduğu haqqında məlumat 
vardır
125
. 
Orta əsr Gəncə şəhərinin son zamanlara qədər saxlanılmış darvazası da bu 
cəhətdən maraqlıdır. 1138-ci ildə gürcü çarı I Demetrenin Gəncədən hərbi qənimət 
kimi apardığı bu darvaza hazırda Helat monastırında saxlanılır
126
. 
Üzərində ərəb dilində kufi xətlə yazılmış kitabədən aydın olur ki, darvaza 
1063-cü ildə dəmirçi İbrahim Osman oğlu tərəfindən düzəldilmişdir
127
. XI əsrin 
dəmirçilik sənətinin inkişaf səviyyəsini öyrənmək üçün bu darvazanın böyük 
əhəmiyyəti vardır. Darvazanın iri dəmir çərçivəsi içərisində yerləşdirilmiş qalın 
dəmir təbəqələri böyük başlıqlı, papaqlı dəmir mismarlarla bir-birinə rəbt 
edilmişdir. Belə başı qabarıq iri mıxlardan darvazanın çərçivəsinin bəzədilməsində 
də geniş istifadə olunmuşdur. Orta əsr şəhərlərindən olan Beyləqanın şimal-qərb 
darvazasındakı qazıntılar zamanı qapı yerindən tapılan çoxlu iribaşlıqlı mıxlar da 
bunu təsdiq edir.
128
 
Qeyd etməliyik ki, iribaşlıqlı mıxlar Bakı qazıntıları zamanı da xeyli 
miqdarda tapılmışdır. Çox güman ki, onlardan inşaat işi ilə yanaşı tikintidə və yeri 
gəldikdə bəzək işlərində istifadə edilmişdir. 
 
  
                                                                                                                                      
123 Azərbaycan EA Tarix İnstitutunun elmi işçisi Rauf Əhmədov 1971-ci ildə həmin aləti Şirvanşahlar 
sarayına  təhvil vermişdir. 
124 Шеблыкин И. П. Краткий очерк истории дворца Ширваншахов в Баку. Баку, 1939, с. 4. 
125 Münəccimbaşı Tarix-e əl-Bab və Şirvan. V. F. Minorskinin tərtib etdiyi mətn. M., 1963, s. 14; Müq. 
et: Şərifli M. X. IX əsrin ikinci yarısı — XI əsrlərdə Azərbaycan feodal dövlətləri. Bakı, 1978, s. 289; 
Джидди Г. А. Средневековый город Шемаха IX — XVII в. Баку, 1981, с. 27. 41. 
126 Френ X. М. Железные (Ганджинские) ворота. Изв. Азерб. АК, вып. II, Баку, 1926; Еникалопов 
И. Железные ворота XI вв. Гелати. Изв. АН. Азерб. ССР (сер, общ, наук), № 5, 1948. 
127 Алескерзадe А. А. Подписи  архитектурных    памятников    Азербайджана эпохи Низами. 
ААЭН, М.—Б., 1947. 
128 İbrahimov  F.   Ə.  Göstərilən əsəri,s. 107-108.  
37 
 
BƏZƏK ƏŞYALARI 
 
Xalqın mənəvi zövqünü oxşayan, onun estetik təsəvvürlərini əks etdirən 
bədii sənətkarlıq nümunələri həm də dövrün iqtisadi, ictimai münasibətlərinin 
öyrənilməsində mühüm amillərdən biri sayılır. Tədqiq olunan dövrün 
sənətkarlığını, ticarət və mədəni əlaqələrini, habelə sinfi münasibət cəhətdən 
müxtəlif ictimai məsələləri müəyyənləşdirməkdə bəzək məmulatı qiymətli maddi 
mənbə kimi xüsusi əhəmiyyətə malikdir. Bakıda aparılan arxeoloji qazıntılar 
nəticəsində metaldan xeyli bədii sənətkarlıq nümunələri—bəzək şeyləri əldə 
olunmuşdur. Həmin metal bəzəkləri üzüklər, bilərziklər, sırğalar, asmalar, 
sancaqlar, toqqa  bəzəkləri  və s. qruplara  bölmək olar. 
Üzüklər. Bakının zərgərlik məmulatı içərisində böyük bir qrup təşkil edən 
üzüklər əsasən mis, tunc və gümüşdən hazırlanmışdır. Doğrudur, İçərişəhərdəki 
arxeoloji qazıntılar nəticəsində hələlik qiymətli metaldan—qızıldan olan üzüklərə 
təsadüf olunmamışdır. Lakin 1904-cü ilin yazında Bakıda aşkar edilmiş qədim 
müsəlman qəbiristanlığından mis bəzəklərlə yanaşı xeyli gümüş və qızıldan da 
bəzək əşyaları tapılmışdır
129
. Onların içərisində iki ədəd mis, üç ədəd isə gümüş 
üzük vardır
130
. Təəssüflə qeyd etməliyik ki, müəllif tapıntılara həsr etdiyi 
hesabatında üzüklər barədə məlumat verməmiş, yalnız sadalamaqla 
kifayətlənmişdir. Bəzəklər qəbir abidəsindən tapılan başqa materiallara əsasən 
XII—XIII əsrlərə aid edilir
131
. 
Bakıdan tapılan üzükləri qaşlı və qaşsız üzüklər kimi qruplaşdırmaq olar. 
Qeyd etməliyik ki, qaşlı üzüklər də öz növbəsində daş-qaşlı və metal qaşlı üzüklərə 
bölünür. 
Daş-qaşlı üzüklər. Bakı qazıntılarından tapılan üzüklərin xeyli hissəsinin 
qaşı qiymətli daşlardandır. Lakin onların bəzilərinin daşları tapılmamışdır. 
Üzərində qaşları qalanlara və tapılan ayrı-ayrı qaşlara əsasən bu dövrdə əqiq, 
firuzə, mirvari, dağ bülluru və s. mineral daşlardan daha çox istifadə olunduğunu 
göstərmək olar. Üzüklərin hamısı əsasən təkqaşlıdır. Onların dairəvi yuva kimi 
düzəldilən qaş yerləri üzüyün halqası üzərinə lehimlənmişdir. Belə üzüklərin 
sağanağının en kəsiyi dairəvi, lentvarı və ovalvarı şəkildədir. Onlardan biri tökmə 
texnikası ilə hazırlanmışdır. En kəsiyi yarımdairəvi olan bu üzüyün üzəri kəsmə 
texnikası ilə zəngin naxışlanmışdır (XIII tablo, 1). Halqasının üstü biri digərinin 
içərisində yerləşdirilmiş romb formalı naxışlarla, onlar arasındakı sahə isə üçbucaq 
fiqurlarla bəzədilmişdir. Onun halqasının diametri 1,8 sm-dir. Üzüyün qaşı 
                                                          
129 Бартольд В. В. Отчет об осмотре древнего мусульманского кладбища в г. Баку. Изв. 
Императорского археологического комиссии, вып. 16, СПб. 1905, с. 110 — 119. 
130 Yenə orada, s. 119. 
131 Yenə orada, s. 118—119. 
 
38 
 
qırılmışdır. Hazırlanma texnikasına və üzərinin zəngin naxışlanmasına əsasən onun 
daş-qaşlı üzük olduğunu güman edirik. 
Daş-qaşlı üzüklərdən ikisi məftildən düzəldilmişdir (XIII tablo, 2—3). 
Digər ikisinin sağanağı isə lentvarı formadadır (XIII tablo, 4—5). Onlar qaşlarının 
formasına görə də fərqlənirlər. Üzüklərin bəzisinin qaşı əvvəldə qeyd etdiyimiz 
kimi halqaya lehimlənmişdir. Bəzisininki isə qaş yerində qarmaqlar düzəldilməsi 
yolu ilə hazırlanmışdır (XIII tablo, 2). Belə üzüklərin qaşı adətən firuzə rəngli 
mineral daşdan olur. Arxeoloji qazıntılar zamanı üzüyün mineral daşdan olan 
qaşlarına çox təsadüf olunur. 
Qeyd etməliyik ki, üzüyün qiymətli qaşını qarmaqla saxlama texnikası ilə 
düzəldilmiş bir ədəd qızıl üzük Bakının yaxınlığındakı Qobustandan tapılmışdır
132
. 
Yazılıtəpə adlı orta əsr yaşayış yerindən əldə edilən bu üzük nadir incəsənət 
nümunəsidir (XIII tablo, 6). Üzüyün halqa hissəsi quyruqları üstə durmuş iki ilan 
fiqurundan düzəldilmişdir. İlanlar üzüyün tac formalı qaşını açılmış ağızlarında 
tutmuşlar. Yüksək zövqlə hazırlanmış bu üzüyün qaşı firuzədəndir. Onun qaş 
yerləşən tac hissəsinin ortası qabarıqdır. Mineral daşı saxlamaq üçün düzəldilmiş 
qarmaqlar qabarıq tərəfdən yuxarıda yerləşir. Onların arası kəsmə naxışlıdır. 
Qabarıq hissənin alt tərəfi isə yazını xatırladan xətlərlə bəzənmişdir. Üzüyün 
halqasının en kəsiyi dairəvidir. Onun sağanağının diametri 1,7, tac hissəsininki isə 
1,2X1,3 sm-dir. Yazılıtəpə orta əsr yaşayış yerindən əldə olunan maddi mədəniyyət 
qalıqlarına əsasən üzük X—XIII əsrlərə aid edilir
133
. Zəngin naxışlanmış və 
qiymətli daş-qaşdan hazırlanan bu incəsənət əsəri yəqin ki, yüksək zümrədən olan 
əyanlara—zadəganlara məxsus olmuşdur. 
Haqqında danışdığımız üzüklər orta əsr ustalarının daşların müxtəlif cür 
işlənməsi, cilalanması və başqa üsullarına yaxından bələd olmalarını göstərməklə 
yanaşı, həm də tədqiq olunan dövrdə zərgərlik sənətinin yüksək səviyyədə inkişaf 
etməsinə dəlalət edir. 
Metalqaşlı üzüklər. Bakıdan tapılan IX—XIII əsrlərə aid üzüklərin 
içərisində metalqaşlılar nisbətən çoxluğu təşkil edir (XIII tablo, 7—18). Üzüklərin 
bəzisinin halqa hissəsinin en kəsiyi lentvarı, bəzisininki isə dairəvidir. Onların bir 
hissəsi məftildən, bir hissəsi isə ensiz lentvarı təbəqədən hazırlanmışdır. Bu 
üzüklərin qaşları da müxtəlif cür düzəldilmişdir. Üzüyün halqasına nisbətən xeyli 
iri olan metal qaşlar düzbucaqlı, çoxbucaqlı (ulduzvarı), dairəvi və badamvarıdır. 
Qaşların bəziləri naxışlanmış, bəziləri isə sadədir. Naxışlı üzüklərdən bir neçəsinin 
qaşı düzbucaqlı formadadır. Onlardan birinin qaşı üzərinə qoşa romb zərb 
olunmuşdur. Bəzəkli görünmək üçün rombların içərisi düz xətlərlə hissələrə 
bölünmüşdür (XIII tablo, 7). Digərinin isə nisbətən hündür düzəldilmiş qaşının 
                                                          
132 Muradova F. M., Rüstəmov C. N. Yazılıtəpədə  arxeoloji  qazıntılar. AMM, XI c. Bakı, 1993, s. 98. 
133 Muradova F.  M.,  Rüstəmov C. N. Göstərilən əsər. s. 98. II tablo, 9-cu şəkil 
 
39 
 
üstünə dairə həkk edildiyindən ilk baxışda qaşlı üzüyü xatırladır (XIII tablo, 8). 
Düzbucaqlıya oxşayan üzüyün enli qaşının bir tərəfi qövsvarı çıxıntı şəklində 
düzəldilmişdir (XIII tablo, 9). Başqa bir düzbucaqlı qaşın üstünə isə qarşı-qarşıya 
duran üçbucaqlar vurulmuşdur (XIII tablo. 10). Üzüklərdən iki ədədinin qaşı 
çoxbucaqlı-ulduzvarı formadadır. Onlar naxışsızdır (XIII tablo, 11—12). Qaşı 
dairəvi olan metal üzüklər isə tam sadə formadadırlar  (XIII tablo, 13—14). 
Metal üzüklər içərisində qaşı badamvarı düzəldilənlər diqqəti daha çox cəlb 
edir. Belə üzüklərdən üç ədəd tapılmışdır. Onların hər üçünün qaşı naxışlıdır. Bu 
üzüklərdən birinin qaşı üzərindəki badamvarı fiqurun içərisinə paralel xətlər 
çəkilmiş və xətlər arasındakı sahəyə yazını xatırladan işarələr vurulmuşdur (XIII 
tablo, 16). Digər iki ədədinin qaşında isə yarpaq formada rəsm zərb olunmuşdur 
(XIII tablo, 17—18). Bəhs etdiyimiz üzüklərin metal qaşları üzərindəki naxışlar 
yaxşı qalmışdır. Çox güman ki, bu üzüklərdən möhür-üzük kimi istifadə 
olunmuşdur. Azərbaycan ərazisindən tapılan belə tip üzüklərin mənşəyi 
qədimdir
134
. Orta əsrlərə aid üzük-möhürlər isə Beyləqandan
135
 aşkar olunmuşdur. 
Onlardan birinin üstündə quş rəsmi təsvir olunmuş, digərininkində isə yazı vardır. 
Möhürlərin nə üçün istifadə edilməsi isə maraqlı məsələlərdən biri olub, 
tədqiqatçıların diqqətini cəlb etmişdir. R. M. Vahidov üzük möhürlərin birinci 
növbədə ayrı-ayrı şəxslərin hüququnu təmsil edən möhür kimi işləndiyini, həm də 
ondan bəzək əşyası kimi də istifadə edildiyini göstərir
136
. M. İ. Maksimova qeyd 
edir ki, möhürlər yazılı sənədləri təsdiq etməkdən başqa, qədimdə az yayılmış qıfıl 
və cəftələri də əvəz etmişdir. Ona görə də möhürlər o dövrdə az-çox əmlakı olan 
hər kəsin məişətində lazımlı bir əşya kimi mövcud olmuşdur
137
. Tədqiqatçı V. İ. 
Raspopova da Soqdadan aşkar edilən ilk orta əsrlərə aid çoxlu üzük möhürləri 
tapılma vəziyyətinə görə həm yuxarı təbəqə, həm də sadə şəhər əhalisinə aid 
edir
138
. Bu cəhətdən Bakıdan 1969-cu ildə 2-ci qazıntı sahəsindən tapılan metal 
möhür də diqqəti cəlb edir (XVI tablo, 4). Möhür—ucları kəsilmiş dördbucaqlı 
formalı tunc təbəqədən və ona qaynaq edilmiş, en kəsiyi oval formada dəstəkdən 
ibarətdir. Dəstəyin asılmaq üçün deşiyi vardır. Möhürün üstünə yazıya oxşar 
işarələr həkk olunmuşdur. Üst təbəqədən tapılan bu möhür son orta əsrlərə aiddir. 
Üzüklərin bir qrupunu təşkil edən halqalar müxtəlif formada düzəldilmişdir 
(XIII tablo, 22—29). Onların bəzilərinin ucları bir-birinə qaynaq edilmiş, 
bəzilərininki isə sadəcə olaraq ya bir-birinin üstünə qatlanmış və ya uc-uca 
                                                          
134 Пахомов E.. A. Доисламские печати и резные камни музея Истории Азербайджана. МКА. т. I. 
Баку. 1964. с. 104: Vahidov R.M. Göstərilən əsəri, s. 63. Бабаев И. А. Памятники глиптики 
Азербайджана античной эпохи и раннего средневековая. Aвтореф. канд. диссертации. 1965. Yenə 
onun: Qafqaz Albaniyasında qliptika əşyalarının istehsalına dair AMM, VII c., 1973, s. 208. 
135 Минкевич-Мустафайева Н. В., Рагимов А. В. Перстни с печатями из Байлакана,  ДАН  Азерб   
ССР, № 9.   1965. с. 89—91. 
136 Vahidov R. M. Göstərilən əsəri, s. 65. 
137 Максимова М. И. Геммы из некрополя Мцхеты-Самтовро ВГМГ, XVI в. Тбилиси. 1950. с. 238. 
138 Распопова В. И. Металлические изделия раниесредневекового Согда. Л., 1980, с. 116. 
40 
 
yaxınlaşdırılmışdır. Halqalardan birinin üstü qatlanaraq qaş kimi düzəldilmişdir 
(XIII tablo, 22). Yoğun məftildən hazırlanan bu halqanın ucları birləşdirilmişdir. 
Halqa formalı üzüklər içərisində bir ədədi onlardan fərqlənir. Bu üzük lent şəklində 
olub, ucları qaynaq edilmişdir (XIII tablo, 23). O bir növ müasir nişan üzüyünü 
xatırladır. 
Qeyd etməliyik ki, haqqında danışdığımız üzük halqaların çoxu məftildən 
düzəldilmişdir. Ümumiyyətlə, istər qədim və istərsə də orta əsrlərdə
139
 bəzək 
əşyalarının hazırlanmasında məftil əsas material kimi xüsusi rol oynamışdır. Bu da 
həmin dövrlərdə məftilçəkmə texnikasının inkişaf etdiyini göstərir. 
Bilərziklər. Bəzək əşyalarının bir qrupunu da bilərziklər təşkil edir. 
İçərişəhərdən tapılan bilərziklərin əksəriyyəti qırıqlardan ibarət olub, formasını 
dəqiq  müəyyən  etmək  mümkün deyil. Onların  içərisində bir neçə ədədi salamat 
qalmışdır. Bilərzikləri hazırlanma üsuluna görə iki yerə bölmək olar: Mis məftildən 
düzəldilən hər iki qrup bilərziyin en kəsiyi dairəvidir. Lakin bilərziklər bir-birindən 
yoğun və nazik məftildən hazırlanmasına görə fərqlənirlər. Yoğun məftildən 
düzəldilmiş hər iki bilərziyin uc hissələri qırıldığından onların formasını müəyyən 
etmək mümkün olmadı (XIV tablo, 1—2). Ola bilsin ki, uc hissələri müəyyən 
quruluşa malik olmuşdur. 
Nazik məftillərdən burma yolu ilə hazırlanmış bilərziklərdən bir ədədinin 
qırığı əldə edilmişdir (XIV tablo, 3). Adətən belə formalı bilərzik üçün bir neçə 
eyni diametrli məftillər götürülür və bir-birinin üstünə qoyularaq burulur. Sonra 
isitmə vasitəsilə məftillərin hamısı birlikdə tədricən əyilib dairəvi şəklə salınır. 
Bakıda qədim müsəlman qəbiristanlığından tapılan metal bəzək əşyalarının 
içərisində iki mis və bir gümüş bilərzik də vardır
140
. Tapıntılar haqqında verilən 
hesabatda materialları misdən olanların yalnız adı çəkilmiş, qızıl və gümüşdən 
olanlarının bəzilərinin isə adı sadalanmaqla bərabər şəkli də verilmişdir. Müəllif 
materialları xarakterinə və analogiyasına əsasən XII—XIII əsrlərə aid edir
141
. 
Gümüş bilərziyin şəkli qaldığı üçün haqqında müəyyən məlumat vermək 
imkanı yaranır. Bu gümüş bilərzik eynilə yuxarıda bəhs etdiyimiz burma üsulu ilə 
hazırlanan mis bilərzik kimi düzəldilmişdir (XIV tablo, 4). Lakin gümüş bilərzik 
dairəvi formada bütöv saxlanılmışdır. Arxeoloji tapıntılardan məlumdur ki, metal 
bilərziklər həm bütöv dairə formasında, həm də ucları bir-birindən xeyli aralı 
şəkildə hazırlanır
142
. Metal bilərziklər elə ustalıqla hazırlanmışdır ki, ilk baxışda 
onların bir-birinə lehimlə yapışdırıldığı güman olunur. Burma texnikası ilə 
                                                          
139 Исмизаде  О.  Ш.  О  ювелирном   ремесло  в    древней  Кавказской Албании. АММ, VII c., Bakı, 
1973. s. 277. 
140 İbrahimov  F.   Ə.   Örənqaladan   tapılmış   metal   bilərziklər və onların texnologiyasına dair. 
«Azərb. SSR EA Xəbərləri» (tarix-fəlsəfə və hüquq seriyası), 1967, № 2, s. 97. 
141 Bartold V. V. Göstərilən əsəri, s. 119. 
142 Bartold V. V. Göstərilən əsəri, s. 118. 
 
41 
 
düzəldilmiş bilərziklər Beyləqan
143
 və Qəbələ
144
 qazıntılarından da tapılmışdır. 
Qeyd etmək maraqlı olar ki, orta əsr şəhərlərindən burma texnikası ilə hazırlanmış 
çoxlu şüşə bilərziklər də aşkar olunmuşdur
145
. Ümumiyyətlə metaldan burma üsulu 
ilə düzəldilmiş bəzək şeylərinin mənşəyi qədimdir
146
. Məhz buna əsaslanaraq 
burma şüşə bilərziklərin də bu texnika əsasında hazırlandığını söyləmək olar. 
Qeyd etməliyik ki, bilərzik, üzük və başqa metal bəzəklərin 
hazırlanmasında məftildən çox istifadə olunmuşdur. Məftilçəkmənin mənşəyi 
qədimdir. 
Getdikcə öz sənətlərini təkmilləşdirən mahir ustalar gümüş və qızıldan 
metal saplar da düzəltmişlər. Bakıda Şirvanşahlar sarayının məqbərəsindəki qazıntı 
zamanı XV əsrə aid uşaq qəbrində belə saplarla toxunmuş nəbati təsvirli ipək parça 
tapılmışdır
147
. Arxeoloji materiallar orta əsr ustalarının məharətlə hazırladığı 
metaldan bəzək əşyalarına əsasən həmin dövrdə məftilçəkmənin dövrün texniki 
tələbləri səviyyəsində inkişaf etdiyini göstərir. Müxtəlif diametrli məftillərdən 
ibarət arxeoloji materiallara və etnoqrafik müşahidələrə əsasən orta əsrlərdə 
məftilçəkmə əməliyyatı bərpa edilmişdir
148
. 
Tədqiqatçı Ö. Ş. İsmizadə Albaniya ərazisindən tapılan məftildən 
hazırlanmış bəzəklərə əsaslanaraq, hələ eramızın əvvəllərindən məftilçəkmə 
texnikasının mövcud olduğunu göstərir
149
. 
Sırğalar. İçərişəhərdəki arxeoloji qazıntılar zamanı sırğalara az təsadüf 
olunmuşdur. Adətən nazik metal məftillərdən hazırlanan sırğalar güclü korroziya 
nəticəsində, uzun müddət torpaqda qaldığından tez parçalanır. Öyrəndiyimiz dövrə 
aid qazıntılardan formasını saxlayan sırğalar az tapılmışdır. Lakin qazıntılardan 
əldə edilən halqaların bəzilərinin üzük, bəzilərinin isə sırğa kimi istifadə edildiyi 
şübhə oyatmır. Belə ki, halqa formasında hazırlanıb ucları bitişdirilməyənlərin 
sırğa kimi işlənilməsi güman olunur. Belə sırğalar Qəbələdən və Beyləqandan da 
tapılmışdır
150
. İstər son orta əsrlər, istərsə də müasir dövrdə bu cür sırğalardan çox 
                                                          
143 İbrahimov  F.  Ə.  Göstərilən  əsəri, s.  99,  tablo  5,  7. 
144 İbrahimov F. Ə. Örənqaladan tapılmış metal bilərziklər və onların texnologiyasına dair. «Azərb. SSR 
EA Xəbərləri» (tarix, fəlsəfə və hüquq seriyası).  1967, № 2. s. 97. tablo 5, 7, 9, 10. 
145 Osmanov F.L. Qəbələnin metal məmulatı. Azərbaycan tarixi məsələləri, Bakı.1966, s.45, IV tablo, 4. 
146 Джафарзаде И. М. Историко-археологический очерк Старой Гянджи. Баку, 1949. с. 81; 
Osmanov F. L. Qəbələdən tapılan şüşə bilərziklər haqqında «Azərb. SSR EA Məruzələri», 1963. № 1. s. 
63—65; Фоменко В. П. Стеклянные изделия VIII—X вв. городища Оренкала. Azərb.   SSR   EA   
Xəbərləri» (ictimai elmlər   seriyası), . № 7.   1962 s. 38. 
147 Minkeviç-Mustafayeva N. V. Göstərilən əsəri; Aslanov Q. M. Qolubkina T. İ., Sadıqzadə Ş. Q. 
Göstərilən əsər, s. 6. 
148 İbrahimov F. Ə. Göstərilən əsəri. s. 98. 
149 İsmizadə Ö. Ş. Qədim Qafqaz Albaniyasında zərgərlik sənəti haqqında. AMM. VII cild, Bakı, 1973, 
s. 277. 
150 Osmanov F. L. Göstərilən əsəri, s. 42. IV tablo, 13. İbrahimov F.  Ə. Göstərilən əsəri. s. 186, XXVIII 
tablo.   12 - 16. 
 
42 
 
istifadə olunur. 1970-ci ildə İçərişəhərdən en kəsiyi lentvarı formada bir mis sırğa 
tapılmışdır. Dairəvi formalı bu sırğanın bir tərəfində qulaqcıq vardır. Çıxıntı 
şəklində olan həmin qulaqcığın orta hissəsində kiçik dairəvi deşik açılmışdır (XIV 
tablo, 5). Sırğanın bir tərəfində isə zərb üsulu ilə vurulmuş xətlərin yeri bilinir. 
1967-ci ildə tapılan məftildən düzəldilmiş halqa formalı sırğanın isə üstündə 
iki ədəd muncuq qalmışdır (XIV tablo, 6). Metaldan şarvarı muncuqlar keçirilmiş 
bu sırğanın oxşarları başqa orta əsr şəhərlərindən də məlumdur
151
. 
Qeyd etməliyik ki, Bakıda Şirvanşahlar sarayının məqbərəsində 1946-cı ildə 
aparılan qazıntılar zamanı bir cüt qızıl sırğa tapılmışdır
152
. Sırğaların asqı hissəsi 
halqa formasında olub, en kəsiyi dairəvidir. Məftildən düzəldilmiş halqanın aşağı 
tərəfinə romb formalı asma taxılmışdır. Onun ortasına yaxşı cilalanmış çəhrayı 
rəngli qiymətli daş qoyulmuşdur (XIV tablo, 7). Sırğanın bir tayının daşı 
tapılmamışdır. Sırğanın halqa hissəsinin diametri 1,1 sm-dir. Həmin sırğalar XV 
əsrə aid edilir
153
.  Qızıl sırğanın halqa hissələri yuxarıda qeyd etdiyimiz qazıntıdan 
tapılan mis halqalara formaca tam oxşardır. 
Bakıda qədim müsəlman qəbiristanlığından tapılan bəzəklər içərisində iki 
ədəd gümüş və bir ədəd qızıl sırğanın da adı çəkilir
154
. Hesabatda onlar haqqında 
çox qısa məlumat vardır. Müəllifin yazdığına görə iki ədəd gümüş sırğanın 
muncuqlardan ibarət asmaları olmuşdur. Gümüş sırğalar barədə bundan başqa nə 
məlumat verilir, nə də onların rəsmi göstərilir. Lakin yuxarıda verilən məlumatdan 
bəlli olduğu kimi sırğa Bakı qazıntılarından da tapılmışdır. Təəssüflə deməliyik ki, 
gümüş sırğanın təsviri geniş verilmədiyi üçün onun dəqiq oxşarını da araşdırmaq 
çətindir. Lakin bir ümumi cəhəti qeyd etməliyik ki, həm gümüş, həm də arxeoloji 
qazıntıdan tapılan mis sırğanın muncuqdan ibarət asmaları vardır. Bu da həmin növ 
sırğaların Bakıda geniş çeşiddə hazırlandığını göstərir. 
Gümüşlə birlikdə tapılan qızıl sırğa orijinal quruluşa malikdir. Şəkli 
verildiyi üçün onun forması, naxışları və hazırlanma texnikası haqqında müəyyən 
fikir söyləmək mümkündür. Bu qızıl sırğanın qulağa keçirilən hissəsi qarmaq və ya 
sual işarəsi formasında olub, üzərinə zərb üsulu ilə nöqtələr vurulmuşdur. Sırğanın 
başdan-başa nöqtələr və kiçik xətlərlə bəzədilmiş asma hissəsi isə ayparanı 
xatırladır. Ayparanın üstündə onun uclarını birləşdirən yarımdairə formasında 
zəncirvarı naxışlar vardır. Qulağa taxılan hissə asmanın ortasına bənd edilmişdir 
(XIV tablo, 8). Qızıl sırğa XII—XIII əsrlərə aid edilir
155
. 
                                                          
151 Якобсон А.  Л.  Раскопки  на Орен-Кала  в  1953—1955 гг.. МИА СССР № 67. М.—Л., 1959, с. 
140,  113-cü şəkil «j»; Osmanov F.L. Göstərilən əsəri, s. 42. 
152 Aslanov Q.  M., Qolubkina T.  İ., Sadıqzadə  Ş. Q.    Göstərilən əsəri, s. 23, IV tablo, 10.  
153 Yenə orada, s. 23. 
154 Bartold V. V. Göstərilən əsəri, s. 119. 
155 Yenə orada, s. 118—119. 
 
43 
 
Qeyd etməliyik ki, orta əsr şəhərlərindən arxeoloji qazıntılar nəticəsində 
buna oxşar mis sırğalar tapılmışdır
156
. Lakin onların qulağa keçirilən asma hissəsi 
Bakının qızıl sırğasındakı kimi, şar formalıdır. Sırğanın qulağa keçirilən hissəsi 
qızıl məftildən düzəldilmişdir. Onun asması isə təbəqə qızıldan döymə üsulu ilə 
hazırlanmışdır. 
XIII əsrə aid bir cüt belə sırğa Mingəçevirin III yaşayış yerindən 1949-cu 
ildə aşkar edilmişdir
157
. Mingəçevir sırğasının da yalnız qızıl məftildən düzəldilmiş 
qulaqdan asılan sual işarəsi formalı hissəsi tapılmışdır. Bütün bunlar bu növ 
sırğaların orta əsrlərdə geniş yayılmasını göstərməklə bərabər, həm də Azərbaycan 
zərgərlərinin qarşılıqlı mədəni əlaqələrini nümayiş etdirir. 
Asmalar. Bakıdan tapılan qadın bəzəkləri içərisində asmalar—medalyonlar 
xüsusi qrup təşkil edir. Asmalar boyunbağı ilə birlikdə, bəzən isə ayrı taxılır. 
Misdən və tuncdan ibarət olan bu bəzəklər döymə və tökmə texnikası ilə 
hazırlanmışdır. İçərişəhərdən əldə olunanların bir hissəsi mis təbəqədən döymə 
üsulu ilə düzəldilən medalyon şəkillidir (XIV tablo, 9—13). Nazik təbəqədən 
ibarət olan bu bəzəklərin bəzisinin uc tərəfləri qırılmışdır. Onlardan iki ədədinin 
orta hissəsində kiçik deşik vardır. Birində deşiyin ətrafına batıq dairə çəkilmişdir. 
Təbəqə şəklində olan belə asmalardan birinin ortası 0,5 sm diametrdə deşikdir. 
Dairəvi formada olan bəzəklərdən digəri isə tökmə üsulu ilə hazırlanmışdır (XIV 
tablo, 12). Onun bir üzü bəzəklidir. Çox hissəsi isə qırılmışdır. 
Bu cür bəzəklərdən biri də dairəvi şəkildə olan kiçik asmadır. Onun bir üzü 
naxışlı, digəri isə hamardır. Asmalardan ikisi formasına görə fərqlənir. Onlar 
əsasən konusvarı şəkildə hazırlanmışdır. Məftildən olan bir asma ürək 
formasındadır (XIV tablo, 14). Təbəqə misdən düzəldilmiş, en kəsiyi lentvarı olan 
kiçik asma isə badamvarı formadadır. Onun bir üzü zəngin naxışlanmışdır (XIV 
tablo, 15). Asmanın orta hissəsində iki ayparanın bir tərəfinin birləşməsindən 
əmələ gələn naxış vardır. Onun hər iki tərəfindəki iri nöqtələr günəşi xatırladır. 
Ayparaların birləşən hissəsinin üstündə dördyarpaqlı gül rəsmi çəkilmişdir. Təsvir 
etdiyimiz naxışlar zərb üsulu ilə vurulmuşdur. Bu bəzəyin arxa tərəfində asılmaq 
üçün ilgəyi vardır. 
Qeyd etməliyik ki, qazıntılardan şarvarı gövdəli kiçik zınqırova oxşar 
bəzəklər də tapılmışdır. Bunlar, şübhəsiz, asma tipli bəzəklərin bir qrupunu təşkil 
edir. Onlardan paltar üstünə tikmək üçün də istifadə olunur. Bakıda qədim qadın 
qəbrində aşkar edilən çoxlu müxtəlif, zəngin bəzəklərin içərisində kiçik şarvarı 
zınqırova bənzər bəzək də vardır
158
. Bundan yəqin ki, ya asma və ya da paltar 
üstünə tikilən bəzək kimi istifadə olunmuşdur. Etnoqrafik məlumatlara görə belə 
                                                          
156 İsmizadə Ö. Ş. 1960-cı ildə Qəbələnin qala hissəsində aparılan arxeoloji qazıntılar haqqında. AMM, 
V cild, 1964, s. 106, XV tablo, 3, XVI tablo, 7. 
157 Aslanov Q. M., Qolubkina T. İ., Sadıqzadə Ş. Q. Göstərilən əsər, s. 23, IV tablo, 1. 
158 Bartold V. V. Göstərilən əsəri, s. 119. 
44 
 
tip bəzəklərdən son zamanlara qədər qadın paltar bəzəyi və asma kimi istifadə 
olunmuşdur.
159
 
Zınqırov formalı bəzəklər həm Azərbaycanın orta əsr abidələrindən və həm 
də qonşu respublikaların orta əsr şəhərlərindən tapılmışdır.
160
 
Bu bəzəklərin vəzifəsini aydınlaşdırmağa kömək edən tapıntılardan biri də 
Astara rayonunun Şavqo kəndi yaxınlığından əldə olunan gümüş boyunbağıdır.
161
 
Sünbül formalı bu boyunbağıdan 8 ədəd gümüş şarlar asılmışdır. Şarların hər biri 
ona qaynaq edilmiş qulp vasitəsilə boyunbağıya bənd olunmuşdur. Boyunbağı 
onunla birlikdə tapılan gümüş pullara əsasən XI — XII əsrlərə aid edilir.
162
 
Sancaqlar. Azərbaycan orta əsr şəhərlərindən müxtəlif formalı metal 
sancaqlar aşkar olunmuşdur.
163
 
Bakıda 1946-cı ilin yazında Şirvanşahlar sarayının məqbərəsində aparılan 
qazıntılar zamanı qəbirdən tapılan bir ədəd qızıl sancaq maraqlıdır.
164
 Sancağın 
başı  altıləçəkli  gül formasındadır. Onun ləçəklərinə qırmızı rəngdə cilalanmış 
qiymətli daşlar qoyulmuşdur. Ortaya isə nisbətən iri dairəvi firuzəyi qaş 
salınmışdır. Onun diametri 1,5 sm, sancağın uzunluğu isə 3,8 sm-dir. Sancaq XV 
əsrin ortalarına aid edilir (XV tablo, 2). Yuxarıda qeyd etdiyimiz kimi orta əsr Bakı 
zərgərlərinin hazırladıqları əşyalar qiymətli daşlarla bəzədilmişdir. Bütün bunlar 
isə zərgərlik sənətinin yüksək inkişafına dəlalət edir. 
Bakıda qədim müsəlman qəbiristanlığından tapılan bir qızıl sancaq və dörd 
ədəd sancağın gümüşdən başlığı xüsusilə diqqətə layiqdir.
165
 Tapıntı haqqındakı 
hesabatda bu bəzəklərin yalnız adları çəkilir, haqqında məlumat verilmir. Lakin  
əsərdə qızıl sancağın rəsminin olması onun haqqında müəyyən fikir söyləmək 
imkanı yaradır. Xüsusi  formaya  malik bu qızıl sancaq həqiqətən əsl  insəsənət  
əsəridir. Onun qızıl başlığının üzəri çox nəfis şəkildə şəbəkə formasında   
hazırlanmışdır (XV tablo,  I). Şəkildən göründüyü kimi, qızıl məftillə hörülən bu 
hissənin dörd tərəfi tacvarı şəkildə qabarıqdır. Sancağın baş hissəsində 0,5 sm 
uzunluğunda çıxıntı vardır.  Onun  zərif  işlənilmiş  başlığı  2,5, sancağın tiyəsi isə 
4,5 sm-dir. Məlum olduğu kimi, qəbir materialları XII — XIII əsrlərə aid edilir.
166
 
Bakı sancaqlarının oxşarlarına isə hələlik təsadüf olunmamışdır.  
                                                          
159 Кильчевская 3. А. Азербайджанская женский костюм XIX века из селения Оджек Халданского 
района, МКА, т. II, Баку, 1951, с. 192 — 195. 
160 Osmanov F. L. Göstərilən əsəri, s. 43; s. 140, 113-cü şəkil «b»; İbrahimov F. Ə. Göstərilən əsəri, s. 
187; Ataqarrıyev Y. Göstərilən əsəri, s.  72—73. 23-cü şəkil,   16—18 
161 Aslanov Q. M. Qolubkina T. İ., Sadıqzadə Ş. Q. Göstərilən əsər, s.26, VIII tablo, 1. 
162 Yenə orada. 
163 İbrahimov F. Ə. Göstərilən əsəri, s. 189—192. 
164 Минкевич-Мустафаева Н. В. Гробницы в усыпальнице Ширваншахов. Доклад АН Азерб. ССР 
1947, №1; Асланов Г. М., Голубкина Т. И., Sadıqzadə Ş.Q. Göstərilən əsər, s.30. IV tablo, 7. 
165 Bartold V. V. Göstərilən əsəri, s. 119.  
166 Yenə orada, s. 118.  
 
45 
 
Toqqa və toqqa bəzəkləri. Metal əşyaların bir hissəsi də kəmər 
bəzəklərindən ibarətdir. Arxeoloji qazıntılar nəticəsində onlardan yalnız bir     
neçəsi tapılmışdır. Bəzəklərdən ikisi lent formalı mis təbəqədəndir. Birinin 
yanlarında kəmərə  bənd edilmək üçün qarmaqları  vardır.  Onun əks tərəfində  üç 
yerdə simmetrik dairələrdən ibarət naxış çəkilmişdir. 
Lentvarı formalı digər bəzək isə əvvəlkinə nisbətən ensizdir. Onun hər iki 
tərəfi qırılmışdır. Üzərində paralel xətlər arasında uzadılmış dairələr və onları bir-
birindən ayıran qoşa nöqtələr təsvir edilmişdir (XV tablo, 3). Misdən olan bu 
kəmər bəzəkləri döymə üsulu ilə düzəldilmiş və üzəri zərb vasitəsilə 
naxışlanmışdır (XV tablo, 4). 
Toqqa bəzəklərinin iki ədədi isə müxtəlif formadadır. Biri üç yarpaqlı çiçək 
şəklində olub arasında deşik açılmışdır. Onun üzərində çiv və ya ox ucuna oxşar 
naxış vardır. Təbəqə misdən döymə üsulu ilə hazırlanmışdır. Şübhəsiz, bu bəzək də 
kəmərə bənd edilmək  üçün düzəldilmişdir (XV tablo, 5). 
Şəbəkə formasında naxışlanmış başqa kiçik bəzək tuncdan tökmə üsulu ilə 
hazırlanmışdır. Onun bir tərəfi qırılmışdır. Çox güman ki, bu bəzək rombvarı 
formada olmuşdur (XV tablo, 6). 
Yuxarıda qeyd etdiyimiz qədim qəbir materialları içərisindən misdən iki 
ədəd kəmər qadağı (toqqa başı) da tapılmışdır
167
. Əlimizdə əlavə məlumat 
olmadığından onların quruluşu haqqında təsəvvür yaratmaq mümkün deyildir. 
Arxeoloji qazıntılardan bir neçə ədəd kəmər başlığı da tapılmışdır. Onların 
dörd ədədi ikigözlüdür. Üç ədədinin bağlanmaq üçün olan dilçəyi düşmüş (XV 
tablo, 7—9), birininki isə paslanaraq üstünə yapışmışdır (XV tablo, 10). Eyni 
formalı olan bu dörd toqqa başlığının üç tərəfi çıxıntılı düzəldilmişdir. Onlar mis 
məftildən döymə üsulu ilə hazırlanmışdır. Bəhs etdiyimiz toqqaların oxşarı 
Beyləqandan məlumdur.
168
 Bu toqqalar XII — XIV əsr materialları ilə birlikdə 
tapılmışdır. 
1966-cı ildə əldə edilən toqqa başlığı əvvəlkilərdən fərqlənir. Üçbucağı 
xatırladan bu toqqanın kəmərə bərkitmək üçün qarmağı vardır. Həmin toqqa IX — 
X əsrlərə aid saxsı məmulatı ilə birlikdə aşkar olunmuşdur  (XV tablo, 11). 
Bakıdan tapılan bədii incəsənət əşyaları içərisində ilk dəfə təsadüf edilən 
fantastik balıq fiquru diqqəti cəlb edir. 1964-cü ildə İçərişəhərdə Qız qalasının 
şimalındakı qazıntılar zamanı aşkar edilən bu balıq orijinal formaya malikdir.
169
 
Onun üzəri başdan-başa sədəflə örtülmüşdür. Quyruğu halqavarı şəkildə qatlanaraq 
belinə birləşdirilmişdir. Balığın gözləri düyməcik kimi qabarıq formada, qulaqları 
isə çıxıntı şəklində verilmişdir. Fiqurun ağzı açıq şəkildə təsvir olunmuşdur. Balıq 
fiqurunun ümumi uzunluğu 8,2,  hündürlüyü isə 4,5 sm-dir. Fiqur tuncdan tökmə 
                                                          
167 Bartold V. V. Göstərilən əsəri. s. 119. 
168 Якобсон А. Л. Раскопки, с. 144. Yenə onun. Археологические исследования на городише Орен-
кала в 1957 г. МИА СССР, № 133, М.—Л., 1965. с. 18, 9-сu şəkil  «v». 
169 İsmizadə  Ö. Ş.,  Ciddi  H.  Ə.  Bakı  Qız  qalası.  Bakı,   1968. 
46 
 
üsulu ilə hazırlanmışdır. Spektral analiz onun tərkibinin 84,75% mis, 8% sink, 4% 
qurğuşun, 1,02% qalay, 1% arsen, 0,8% dəmir, 0,3% nikel, 0,07% sürmə və 
gümüş, 0,83% bismutdan ibarət olduğunu müəyyənləşdirmişdir
170
 (XVI tablo, 1). 
Misdən yüksək səviyyədə tökülmüş bu incəsənət nümunəsi dövrün 
sənətkardığını qiymətləndirmək və onun bədii əhəmiyyətini qeyd etmək cəhətdən 
xüsusi maraq doğurur. 
Bu formada balıq fiquru hələlik bizə məlum deyildir. Lakin tədqiqat 
dövründə Bakının maddi mədəniyyət materialları üzərində çoxlu balıq rəsmlərinə 
təsadüf olunur. Bu da yəqin ki, Bakının dəniz sahilində yerləşməsi ilə əlaqədardır. 
Balıq fiquru, balıq rəsmləri və qazıntılar zamanı tez-tez rast gəldiyimiz 
balıq sümükləri şəhər əhalisinin başqa sənət və təsərrüfat sahələri ilə bərabər 
balıqçılıqla da geniş məşğul olduğunu göstərən faktlardır. 
Mənbələrin məlumatına görə orta əsrlərdə Xəzər dənizi balıq sərvətlərilə 
zəngin olmuşdur
171
. Burada çoxlu nərə, uzunburun, bölgə, qızılbalıq, siyənək, 
ziyad, külmə, sazan və s. qiymətli balıqlar vardır
172
. 
Balıqçılıq şəhər əhalisinin iqtisadiyyatında əsas yerlərdən birini tutduğu 
kimi, xalqın təsviri incəsənətində də öz əksini tapmışdır. Heç də təsadüfi deyildir 
ki, tədqiq olunan dövrdə Bakının saxsı qabları üzərində balıq rəsmləri incəsənət 
motivi kimi geniş yayılmışdır.
173
 Onlardan biri diqqəti daha çox cəlb edir. Altına 
möhür vurulmuş bu şirli qabın içəridən mərkəzi hissəsində bir-birinin ardınca üzən 
qızılbalığa oxşar üç balıq rəsmi təsvir olunmuşdur (XVI tablo, 3), Beləliklə, Bakı 
sənətkarları öz əsərlərində balıq rəsmlərindən həm tək-tək, həm də qrup şəklində 
bəzək elementi kimi istifadə etmişlər. Ümumiyyətlə, balıq təsvirlərinə 
Azərbaycanın orta əsr maddi mədəniyyət nümunələri üzərində də çox tez-tez 
təsadüf olunur.
174
  Balıqların bəziləri motiv yaxınlığına görə Bakı materialları ilə 
oxşarlıq təşkil edir. Bu cəhətdən Qəbələ və Mingəçevir tapıntıları da maraqlıdır. 
Onlardan Qəbələdən
175
 əldə edilmiş mis medalyonun üzərində sağdan sola, saat 
əqrəbinin əksinə bir-birinin ardınca üzən səkkiz balıq, Mingəçevirdən
176
 aşkar 
olunan gümüş qab içərisində isə ardıcıl üzən qızıl suyuna çəkilmiş beş balıq 
rəsmləri təsvir olunmuşdur. Göründüyü kimi, balıqların sayını nəzərə almasaq, 
                                                          
170 Analiz Azərbaycan EA Tarix İnstitutunun arxeoloji-texnoloji laboratoriyasında, kimya elmləri 
doktoru İ. R. Səlimxanovun rəhbərliyi ilə aparılmışdır. 
171 Ал-Истахри. Из книги путей и царств, СМОМПК, вып. 29, Тифлис, 1901, с. 25. 
172 Gül Q. Göstərilən əsəri, s. 29, 44. 
173 Bakı, İçərişəhər çöl qeydi, № 81 (1964). 21 (1968), 216  (1967). 
174 Əhmədov Q.M. Azərbycanın şirsiz... с. 77, XIII tablo, 3, 4, 5, 11; Якобсон А. Л. Художественная 
керамика... с. 249, XX tablo, 2; Исмизаде О. Ш. О раскопках в Кабеле... с. 106, XIV tablo, I; Якобсон 
А. Л. Археологические исследования... с. 14, 7-ci şəkil, а. 
175 İsmizadə Ö. Ş. Göstərilən əsəri. 
176 Aslanov Q. A.,    Qolubkina  T.  İ.,    Sadıqzadə Ş.  Q.    Göstərilən əsər, s. 43, IX tablo, 1. 
 
47 
 
həm Bakı, həm Qəbələ, həm də Mingəçevir materialları üzərindəki süjet bir-birini 
təkrar edir. Hər üç tapıntı XII — XIV əsrlərə aid edilir. 
Bütün bunlar isə orta əsrlərdə təsərrüfat həyatı ilə əlaqədar olaraq balıq 
rəsminin Azərbaycan incəsənətində geniş istifadə olunan əsas motivlərdən biri 
olduğunu göstərir. Ümumiyyətlə balıq rəsmi Qafqazın təsviri incəsənətində mənşə 
etibarilə qədimdən  məlumdur.
177
 
İ. M. Cəfərzadənin apardığı tədqiqatlar nəticəsində hələ e. ə. III minillikdə 
Qobustanın qaya rəsmləri içərisində balıq təsvirlərinin olduğu müəyyən 
edilmişdir.
178
 Qobustanın qaya rəsmlərindəki balıq təsvirləri və müasir dövrdə 
Abşeron əhalisinin balığı var-dövlət əlaməti kimi qiymətləndirməsi onu söyləməyə 
əsas verir ki, bu ərazidə balıq lap qədimlərdən totem kimi yayılaraq ona bolluq 
rəmzi kimi sitayiş edilmişdir. 
Bakıdan tapılan miniatür balıq fiquruna gəldikdə isə onun  simvolik məna 
daşıdığını güman edirik. 
Balıqçılıqla əlaqədar olaraq İçərişəhərdən 1975-ci il qazıntısı zamanı 2,8 m 
dərinlikdən aşkar edilmiş miniatür formalı dəmir lövbər də böyük maraq doğurur 
(XVI tablo, 6). Onun üzərini qalın pas örtdüyündən bir qədər kobud şəklə 
düşmüşdür. Lövbərin buynuzları ox ucu formasındadır. Məlum olduğu kimi, 
dənizdə gəmilərin suda saxlanılmasında əsas vasitə olan lövbər gəmiçilik 
təsərrüfatında xüsusi yer tutmuşdur. Bizə elə gəlir ki, rəmz məqsədilə hazırlanan 
bu lövbərin sahibi çox ehtimal ki, dənizçi olmuşdur. 
Bakıdan tapılan metal əşyalar içərisində çoxlu miqdarda mis və gümüş 
sikkələr də vardır. Pullar həm arxeoloji qazıntılar, həm də təsadüfi tapıntılar 
nəticəsində aşkar edilmişdir.
179
 Həm tək-tək, həm də dəfinə şəklində tapılan 
sikkələr arxeoloji qazıntılar zamanı mədəni təbəqələrin və oradan əldə edilən 
materialların dövrünü dəqiq təyin etmək cəhətdən xüsusi əhəmiyyət kəsb edir. 
Maraqlı burasıdır ki, pulların bir çoxu Bakıda zərb olunmuşdur. Tədqiqatçı S. B. 
Aşurbəyli də bütün bunlara əsaslanaraq Bakıda orta əsrlərdə zərbxananın olduğunu 
qeyd edir.
180
 
Bizə elə gəlir ki, Bakı ərazisindən təsadüfən tapılan ilk orta əsrlərə aid xeyli 
pul dəfinələri də arxeoloji tədqiqatların nəticələri ilə birlikdə şəhərin qədim 
tarixinin araşdırılması baxımından böyük elmi əhəmiyyətə malikdir
181
. 
                                                          
177 Мешшаников И. И. Каменные статуи рыб-вишапы на Кавказе и Северной Монголии, ЗКВ,   I 
cild, 1925. 
178 Джафарзаде И. М. Наскальные изображения Кобыстана. Тр. Ин-та истории АН Азерб. ССР, 
т. XIII, Бакы, 1958, с. 75, 
179 Рагимов А. В. Бакинский клад (находка 1948 г.) МКА, т. III, Баку, 1953, с. 98—126; Исмизаде 
О. Ш. Отчет о раскопках на террит , Ичеришехер, 1969, Азэрб. ЕА ТИЕА, инв. № 7498, fond 1, 
siyahı 17; Rizvan Əliyev. Gümüş pullar dəfinəsi. «Kommunist» qəzeti, 3 fevral  1972-ci il. 
180 Ашурбейли С. Б. Очерк истории средневекового Баку, 1964, с. 96. 
181 Пахомов Е. А. Клады Азербайджана и других республик и краев Кавказа, вып. I, Баку, 1959, с. 
12. 
48 
 
Bakıdan tapılan pulların içərisində Şamaxı, Təbriz, Pənahabad, Gəncə, 
Dərbənd, Şərvan, Mahmudabad, İrəvan, Ani, Qızıl Orda, Kaşan, Sarayəlcədid, 
Buxara, Qəzvin, Sultaniyyə və s. şəhərlərdə zərb olunanları da vardır. Həmin 
şəhərlərdə zərb edilən çoxlu sikkələrin Bakıdan tapılması isə orta əsrlərdə bu 
şəhərlərlə Bakı arasında güclü mədəni və ticarət əlaqələrinin olduğunu göstərir. 
 
METALIN BƏDİİ İŞLƏNMƏSİ VƏ SƏNƏTKARLIQ TƏŞKİLATLARI 
 
Bədii metalişləmə xalq yaradıcılığında əsas yer tutan sənətkarlıq 
sahələrindən biridir. Azərbaycanda bu sənətin qədim bir tarixi vardır. 
Qazıntılar nəticəsində tapılan metaldan nadir sənət nümunələri bu 
sənətkarlığın lap qədim zamanlardan püxtələşdiyini xəbər verir. Məhz buna görə 
də bu xalq yaradıcılığının ətraflı tədqiqi qədim sənətkarlarımızın irsinin öyrənilib 
yayılması cəhətdən böyük əhəmiyyət kəsb edir. 
Orta əsr abidələrindən tapılan bədii sənətkarlıq yadigarları həmin dövrdə bu 
məqsəd üçün əsasən misdən və tuncdan istifadə edildiyini göstərir. Xüsusilə mis 
üzərinə vurulmuş incə, zərif naxışlar ona füsunkar gözəllik vermiş və orta əsr 
sənətkarlarının bədii yaradıcılıq qabiliyyətini canlı əks etdirmişdir. 
Orta əsr tapıntıları bu dövrdə əsasən zərbetmə, cızma, basma, tökmə və s. 
üsullardan geniş istifadə olunduğunu göstərir. Metal üzərindəki naxışlar bu 
üsulların bir-birini tamamlayaraq müxtəlif kompozisiyalı əsərlər yaradılmasına 
əsas vasitə olmuşdur. Orta əsr zərgərlərinin yaradıcılıqla işlətdiyi müxtəlif 
texnoloji üsullar Azərbaycanın bədii sənətkarlıq tarixində hələ çox qədimlərdən 
mövcud olmuşdur.
182
 
Qeyd etməliyik ki, tədqiq olunan dövrdə zərgərlik bir sənət sahəsi kimi tam 
formalaşmış, hətta onun daxilində parçalanma baş verərək yeni sənət sahələri 
yaranmağa başlamışdır.
183
 
Orta əsrlərdə Bakının metal məmulatı üzərindəki naxışlar əsasən həndəsi və 
nəbati bəzəklərdən ibarətdir. Qeyd etməliyik ki, orta əsr abidələrindən tapılan 
müxtəlif maddi mədəniyyət əşyaları, xüsusilə saxsı məmulatı  üzərindəki 
ornamentlər də  həmin dövrdə həndəsi və nəbati naxışların üstün mövqe tutduğunu 
təsdiq edir.
184
 Müşahidələrə əsasən demək olar ki, tədqiqat dövründə metal 
üzərində sadə həndəsi fiqurlardan yaradıcı şəkildə geniş istifadə olunmuşdur. Bu 
                                                                                                                                      
 
182 Асланов Г. М., Голубкина Т. И., Садыхзаде Ш. Г. Каталог золотых и серебянных предметов из 
археологических раскопок Азербайджана, Баку. 1966. 
183 Ибрагимов Ф. А. Металлообрабатывоющее ремесло в средневековых городах Азербайджана  в   
IX —  X I I I   вв.,  Автореф. Баку,   1969, с.  21. 
184 Якобсон А. Л. Художественная керамика Байлакана, МИА СССР, М.—Л., 1959 с 228—300. 
 
49 
 
dövrün zəngin nəbatət aləmi də gözəl kompozisiyalı əsərlər yaratmaq üçün əsas 
mənbə rolunu oynamışdır. 
Metal üzərində naxışların salınması sənətkardan gərgin zəhmət, yüksək 
zövq, istedad və məharət tələb edir. Arxeoloji tapıntılardan bəlli olduğu kimi orta 
əsrlərdə bədii yaradıcılıqla bacarıqlı və təcrübəli ustalar məşğul olmuşlar. Mahir 
sənətkarlar mövcud naxışlardan istifadə edərək ona yaradıcı yanaşmış, onun motiv 
və kompozisiyalarını yeni ünsürlərlə zənginləşdirmişlər. 
Bakıdan arxeoloji qazıntılar nəticəsində tapılan və üzərində müxtəlif bədii 
naxışlar olan metal məmulatı əsasən bəzək əşyalarından, bir hissəsi isə məişət 
qablarından ibarətdir. Mətndə yeri gəldikcə qruplar üzrə zərgərlik məmulatı və 
metal qabların naxışlanması barədə geniş danışıldığından burada təkrar olunmamaq 
üçün ümumi məlumatla kifayətlənirik. Qeyd etməliyik ki, etnoqrafik materiallar da 
bədii sənətkarlığın davam etdirilməsi baxımından diqqəti cəlb edir. Bu cəhətdən 
Azərbaycanın Bakı, Şəki, Şamaxı, Gəncə, Ağdam, Naxçıvan, Ordubad və s. 
şəhərlərində, xüsusilə İsmayıllı rayonunun Lahıc qəsəbəsində hazırlanan müxtəlif 
çeşidli, zəngin motivli misgərlik və zərgərlik məmulatı böyük əhəmiyyətə  
malikdir.
185
 
Göründüyü  kimi, Azərbaycanın  qədim  və orta  əsr  ustalarının  yaratdığı  
və  getdikcə    inkişaf  etmiş    zəngin köklərə malik    bədii sənətkarlıq ənənələri 
sonrakı əsrlərdə yaradıcılıqla davam etdirilib yeni motivlərlə zənginləşdirilərək 
müasir dövrə qədər gəlib çatmışdır. 
 
• • • 
 
Orta   əsrlərdə  şəhər  əhalisinin əsas kütləsini sənətkarlar təşkil   edirdi. 
Həmin dövrdə Bakıda metalişləmənin dəmirçilik, nalbəndlik, bıçaqçılıq, 
çilingərlik, misgərlik, zərgərlik, nəqqaşlıq sahələrilə yanaşı dulusçuluq, daşişləmə, 
həkkaklıq, memarlıq, rəssamlıq və s. müxtəlif sahələri də fəaliyyət göstərirdi. 
Arxeoloji   qazıntılar  nəticəsində  aşkar  olunan  geniş çeşidli materiallar 
tədqiq olunan dövrdə sənətkarlığın dövrün tələbinə uyğun səviyyədə yüksək 
inkişaf etdiyini göstərir. Bütün bunlara baxmayaraq orta əsr mənbələrində     
sənətkarlıq təşkilatları  və  onların  daxili quruluşu   haqqında   yazılı məlumat 
yoxdur. Lakin orta əsrlərlə   məşğul   olan   mütəxəssislər   həmin  dövrdə  sənətkar     
təşkilatlarının  olmasına   şübhə    etmirlər.     Qeyd etməliyik  ki,  son  zamanlara  
qədər saxlanılan kustar sənətkarlıq emalatxanalarında aparılan müşahidələr və 
toplanılan etnoqrafik materiallar da tədqiqat dövründə sənətkarlıq təşkilatının 
varlığını söyləməyə əsas verir. 
                                                          
185 Quliyev H. XIX və XX əsrin əvvəllərində Lahıc qəsəbəsində mis qab istehsalı, «Azərb. SSR EA 
Xəbərləri» (ictimai elmlər seriyası), № 1, 1962; Quliyev H., Tağızadə N. Metal və xalq sənətkarlığı. 
Bakı. 1968; Əsədova S. D. XIX —XX əsrlərdə Azərbaycan zərgərlik incəsənəti, Bakı, 1978. 
 
50 
 
Qeyd etmək lazımdır ki, Bakıda 20 ilə yaxın aparılan arxeoloji qazıntıların 
nəticələri göstərilən fikirləri təsdiq edən real maddi dəlillərlə zəngindir. Bütün 
deyilənlər orta əsrlərdə Bakıda sənətkarlıq təşkilatının fəaliyyət göstərdiyini təsdiq 
edir. Yəqin ki, bu təşkilatın üzvləri vaxtaşırı toplaşaraq öz daxili sənət və ticarət 
işlərini, həmçinin müxtəlif sosial məsələləri müzakirə etmiş, öz peşələrinin 
gələcəyi haqqında düşünmüş, sənətin texnoloji inkişafına xüsusi fikir vermişlər. 
Şübhəsiz, bu təşkilat bütün orta əsrlər boyu şəhərin ictimai-iqtisadi və siyasi 
həyatında böyük rol oynamışdır. 
Sənətkar təşkilatları haqqında məlumatlara epiqrafik abidələrdə də təsadüf 
etmək olar. Azərbaycanda o cümlədən Abşeronda XVIII—XIX əsrlərə aid 
epiqrafik abidələrdə sənətkarlıqla bağlı yazılara da təsadüf edilmişdir.
186
 
Maraqlı bir məlumat Ani şəhərindəki epiqrafik abidələrdən bəllidir. 
Tədqiqatçıların qeyd etdiyinə görə bu abidələrdə xeyli sənətkar cərgələri — 
dəmirçilər, nalbəndlər, toxucular, dərzilər, başmaqçılar və sairənin adları 
saxlanılmışdır ki, bunların küçə və məhəllələrdə birləşən sənətkar sexlərilə  
əlaqədar olduğu göstərilir.
187
 Bu cəhətdən tədqiqat obyekti olan Bakının və 
Abşeronun memarlıq abidələri üzərindəki epiqrafik məlumatlar daha böyük maraq 
doğurur. Bakıda şəhərin cənub qala darvazasında və Abşeronun Kürdəxanı 
kəndində türbənin üzərindəki yazılarda sənətkarlıq təşkilatı ilə əlaqədar olan 
məlumatlar diqqəti xüsusilə cəlb edir.
188
 
Bakı tarixinin tədqiqatçısı S. B. Aşurbəyli bu epiqrafik abidələrə 
əsaslanaraq orta əsrlərdə Bakıda, o cümlədən Abşeronda sənətkarlıq təşkilatlarının 
fəaliyyət  göstərdiyini söyləyir.  O,  belə  təşkilatların  hələ XI əsrdə Ön Asiyanın 
bir çox ölkələrində geniş yayıldığını və XIV əsrdə Kiçik Asiya ölkələrinin ictimai 
həyatında görkəmli rol oynadığını göstərir.
189
 Ərəb səyyahı İbn Bəttutə «Əxi» 
adlanan bu təşkilatı zəhmətkeş əhali ilə sənətkarların sıx əlaqəsi olan  təşkilat kimi  
qeyd edir.
190
 
Qeyd etməliyik ki, sənətkarlıq təşkilatlarının daxili quruluşu haqqında da 
tədqiq olunan dövrə aid yazılı mənbələrdə məlumat yoxdur. Bu məsələnin 
öyrənilməsi üçün işin texnoloji cəhətlərinə xüsusi diqqət yetirilməlidir. Məhz 
karxananın daxili quruluşu və orada işin təşkilini araşdırmaq üçün arxeoloji 
                                                          
186 Нейматова М. С. Эпиграфические памятники и их значении в изучении социально-
экономической истории Азербайджана (XIV—XIX вв.). Авт. док. днсс. Баку. 1968, с. 93. 
187 Аракелян Б. Н. Развитие ремесла и товарного производства в Армении в IX -   XIII вв.. СА, 
XXVI, М, 1965, с. -16. 
188 Дорн Б. Отчет об ученом путешествии по Кавказу и южному берегу Каспийского моря. Труды 
Восточного отделения Императорского Археологического общества," ч. V I I I ,  СПб, 1864, с. 302. 
Müq. et. Aşurbəyli S.B. Göstərilən əsəri, s.104. 
189 Aşurbəyli S. B. Göstərilən əsəri, s. 103— 104. 
190 Bertels E. Nizami. M. 1956, s 74 — 75. 
 
51 
 
tapıntıların etnoqrafik baxımdan təhlil edilməsinin əhəmiyyətini xüsusi qeyd 
etməliyik. 
Məlum olduğu kimi, karxanada sənətin xarakterindən asılı olaraq 
işləyənlərin miqdarı müxtəlif olur. Təbii haldır ki, dəmirçilik, misgərlik və s. kimi 
aparıcı sahə olan metalişləmə emalatxanalarında işin mürəkkəbliyi ilə əlaqədar 
olaraq çox işçi qüvvəsi lazımdır. Məsələn, Qala darvazası qapılarını düzəltmək 
üçün körükçəkən, maşa ilə metalı tutan və çevirən, çəkiclə onu döyəcləyən 
işçilərsiz keçinmək olmaz. Həmçinin misgərxanada qazan, səhəng, tava və s. iri 
məişət qablarını düzəltmək məqsədi ilə mis külçələri döyüb təbəqə şəklinə salmaq 
üçün müəyyən vərdişi olan çoxlu işçi tələb olunur. Məhz belə istehsal prosesi istər-
istəməz ustanın köməkçilərlə birlikdə işləməsini zəruri edir. Arxeoloji materiallar 
və etnoqrafik müşahidələr Bakıda orta əsrlərdə metalişləmə emalatxanalarında 
bilavasitə istehsalatla bağlı olan müxtəlif dərəcəli usta, şagird və köməkçilərdən 
ibarət işçilərin çalışması, habelə onların sənətkarlıq təşkilatlarında birləşməsi 
haqqında ümumi də olsa müəyyən təsəvvür yaradır. Metalişləmə və 
metallurgiyanın inkişafını orta əsr feodal şəhərlərinin iqtisadi qüdrətinin bir növ 
göstəricisi kimi də qiymətləndirmək olar. Bu baxımdan Bakıda öyrəndiyimiz dövrə 
aid zəngin çeşidli metal məmulatı tapıntıları və onlarla bağlı ayrı-ayrı sənətkarlıq 
sahələrinin varlığı şəhərin orta əsrlərdə Şərqin qüdrətli sənətkarlıq, ticarət və 
mədəniyyət mərkəzlərindən biri kimi  yüksəldiyini aydın nümayiş etdirir. 
 
  
52 
 
NƏTİCƏ 
 
Arxeoloji qazıntılardan çoxlu miqdarda tapılan metal əşyaları orta əsrlərdə 
Bakıda metalişləmənin dəmirçilik, misgərlik və zərgərlik kimi sahələrinin müstəqil 
fəaliyyət göstərdiyini və dövrün texniki tələbləri səviyyəsində inkişaf etdiyini 
söyləməyə  əsas verir. 
Tədqiq etdiyimiz dövrə aid əmək, təsərrüfat alətləri və silahların 
hazırlanmasında əsasən qara metaldan istifadə olunmuşdur. Kəsər alətlərin ağzına 
polad təbəqə bağlamaq kimi texnoloji üsuldan Bakı ustaları bacarıqla istifadə 
etmişlər. Etnoqrafik müşahidələr bu əlverişli üsulun son zamanlara qədər davam 
etdiyini göstərir. Arxeoloji  qazıntılardan  tapılan  bülöv  daşları  onların kəsər 
alətlərin itilənməsində geniş tətbiq olunduğunu göstərən   əsas   dəlildir. Misgərlik  
və  zərgərlik  məhsulları  isə  əsasən   əlvan və qiymətli metallardan hazırlanmışdır. 
Əldə edilən arxeoloji materiallar IX — XVII əsrlərdə göstərilən sənətlərdə döymə, 
qaynaqetmə, bəndetmə, pərçimləmə, tökmə, məftilçəkmə, lehimləmə, basma, 
zərbetmə və s. bu kimi texniki üsulların geniş tətbiq edildiyini təsdiq edir. 
Arxeoloji qazıntı materiallarının tədqiqi göstərir ki, bu dövrdə sənət sahələri 
daxilində ixtisaslaşma artmışdır. Qazıntılardan əldə edilən materiallara əsasən 
demək olar ki, orta əsrlərdə yüksək keyfiyyətlə düzəldilmiş bəzi əmək alətləri, 
məişət əşyaları və bəzək şeylərinin isə çoxu nəsildən-nəslə keçərək son zamanlara 
qədər özünün qədim formasını saxlaya bilmişdir. Bu isə Bakı sənətkarlarının hələ 
orta əsrlərdə məhsulu təkmilləşdirmək sahəsində çox iş gördüklərini göstərir.  
Dekorativ-tətbiqi sənətin maraqlı sahələrindən biri olan bədii metalişləmə də 
tədqiq etdiyimiz dövrdə yüksək səviyyədə olmuşdur. 
Bakıda metalişləmədə hansı yanacaq növündən istifadə edilməsinin 
aydınlaşdırılması da maraqlıdır. Bu cəhətdən Bakı nefti də diqqəti cəlb edir. Bizə 
elə gəlir ki, o dövrdə neftdən işıq və istilik üçün istifadə edilməsi ilə yanaşı, 
sənətkarlığın müəyyən sahəsində işlədilməsi də şübhə doğurmur. Çox güman ki, 
Bakı neftindən yüksək temperatur tələb olunmayan sənət sahəsində yanacaq kimi 
istifadə olunmuşdur. 
Lakin Bakının şimalında Xəzərsahili boyu Nabran meşələri bu cəhətdən 
xüsusi maraq doğurur. Hər halda bu meşələrdə istehsal olunan kömürbasma 
məhsullarından sənətkarlıq ocaqlarında istifadə olunması şübhəsizdir. Buradan 
kömürün daşınmasına gəldikdə isə quru yol ilə birlikdə dəniz-su yolu da yəqin ki, 
az əhəmiyyət kəsb etməmişdir. İçərişəhərin yaxınlığında qala divarının xaric tərəfi 
— XIX əsrin sonlarınadək «Kömürçü meydanı» adlandırılan yer də xeyli maraq 
doğurur. Burada dağ kəndlərindən kəl arabalarında, dəvələrdə taxıl, kömür gətirilib 
satılması haqda H. Sarabskinin məlumatı deyilənləri bir daha təsdiq edir (H. 
Sarabski. Köhnə Bakı, 1982, s. 120). Bütün yuxarıda deyilənlər orta əsrlərdə Bakı 
şəhərində metalişləmənin bir sənət sahəsi kimi tam formalaşdığını və dövrün 
texniki tələbləri səviyyəsində inkişaf etdiyini göstərir. 
53 
 
QƏBUL OLUNMUŞ İXTİSARLAR 
 
Azərb. SSR EA TİEA — Azərbaycan SSR Elmlər Akademiyası Tarix İnstitutunun elmi 
arxivi 
Azərb. SSR EA Məruzələri — Azərbaycan SSR Elmlər Akademiyasının Məruzələri 
AAЭН  —  Архитектура Азербайджана эпохи Низами 
Azərb. SSR EA Xəbərləri — Azərbaycan SSR Elmlər Akademiyasının Xəbərləri 
Azərb. SSR EA TİAİEKMT — Azərbaycan SSR Elmlər Akademiyası Tarix İnstitutu 
aspirantlarının ikinci elmi konfransı məruzələrinin tezisləri. 
AMM — Azərbaycanın maddi mədəniyyəti 
ATM — Azərbaycan tarixi məsələləri 
ATMƏ — Azərbaycan Tarixi Muzeyinin əsərləri 
ATDM — Azərbaycan tarixinə dair materiallar 
ВГМГ — Вестник Государственного музея Грузии 
Изв. АН Азерб. ССР — Известия Академия наук Азербайджанской ССР. 
Изв. Аз. АК — Известия Азербайджанского археологического комитета 
Изв. АН Турк. ССР — Известия Академия наук Туркменской  ССР 
Изв. Аз. ФАН СССР — Известия Азербайджанского филиала Академии наук СССР 
Изв. ИАК — Известия Императорского археологического комиссии. 
ИАЭА   —  Исследования  по археологии и  этнографии  Азербайджана 
КСИИМК. — Краткие сообщения Института истории материальной культуры 
МКА  — Материальная  культура Азербайджана 
МИА   СССР  —  Материалы  и  исследования  по   археологии  СССР 
СА — Советская археология 
СМОМПК — Сборник материалов для описания местностий и племен Кавказа 
ЗКВ — Записки Коллегии Востоковедов 
ДАН Азерб. ССР — Доклады Академии наук Азербайджанской ССР 
Труды Аз. ФАН СССР — Труды Азербайджанского филиала Академии наук СССР. 
Труды ГИМ  — Труды   Государственного  Исторического Музея 
Труды ГАИМК — Труды Государственной Академии Истории Материальной 
культуры. 
ТИИ — Труды Института Истории АН Азербайджана 
ТİƏ   —   Tarix İnstitutunun əsərləri 
ТАЭ — Труды Азербайджанской экспедиции 
ТГИМА   —  Труды   Государственного  Исторического  Музея  Армении 
ТХАЭЭ — Труды Хорезминской археолого-этнографической экспедиции 
ТЮТАКЭ — Труды Южно-Туркменской археологической комплексной экспедиции 
SРА — A Survey of Persian Art.  
  
54 
 
Tablo 1 
TABLOLAR 
55 
 
Tablo 2 
 
  
56 
 
Tablo 3 
 
  
57 
 
Tablo 4. 
 
  
58 
 
Tablo 5 
 
  
59 
 
Tablo 6 
 
  
60 
 
Tablo 7 
 
  
61 
 
Tablo 8 
 
  
62 
 
Tablo 9 
 
  
63 
 
Tablo 10 
 
  
64 
 
Tablo 11 
 
  
65 
 
Tablo 12 
 
  
66 
 
Tablo 13 
 
  
67 
 
Tablo 14 
 
  
68 
 
Tablo 15 
 
  
69 
 
Tablo 16 
 
  
70 
 
Tablo 17 
 
  
71 
 
MÜNDƏRİCAT 
 
G İ R İ Ş ................................................................................................................... 3 
ƏMƏK ALƏTLƏRİ ................................................................................................. 8 
Sənətkar alətləri ........................................................................................................ 9 
Təsərrüfat və məişət alətləri ................................................................................... 12 
SİLAHLAR ............................................................................................................ 16 
Hücum silahları ...................................................................................................... 16 
Müdafiə silahları .................................................................................................... 21 
MƏİŞƏT TƏSƏRRÜFAT ƏŞYALARI VƏ İNŞAAT MATERİALLARI ........... 23 
Məişət və  təsərrüfat əşyaları .................................................................................. 23 
İnşaat  materialları .................................................................................................. 34 
BƏZƏK ƏŞYALARI ............................................................................................. 37 
METALIN BƏDİİ İŞLƏNMƏSİ VƏ SƏNƏTKARLIQ TƏŞKİLATLARI.......... 48 
NƏTİCƏ ................................................................................................................. 52 
QƏBUL OLUNMUŞ İXTİSARLAR ..................................................................... 53 
TABLOLAR .......................................................................................................... 54 
 
 
  
72 
 
 
Fərhad Əlibaba oğlu İbrahimov  
BAKIDA METALİŞLƏMƏ TARİXİ 
(IX-XVII əsrlər) 
 
 
 
 
 
 
 
 
 
 
 
 
 
 
Nəşriyyat redaktoru: R.Əliyev  
Rəssamı: V.Ustinov  
Texniki redaktoru: T. Ağayev  
Korrektoru: Ə.Musayeva  
 
 
 
Yığılmağa verilmiş 23.05.94. Çapa imzalanmış 16.02.95. 
Kağız formatı 60x84/16. Mətbəə kağızı № 2.  
Şrifti ədəbi qarnitur. Yüksək çap üsulu. Şərti çap vərəqi 5,12. 
Rəngli şərti ç/v. 5,12. Tirajı 500. Sifariş 229.  
 
 
 
“Elm"nəşriyyatı. 
370143, Bakı – 143, Hüseyn Cavid prospekti, 31.  
Akademiya şəhərciyi. Əsas bina.  
Azərbaycan EA mətbəəsi.  
Bakı, Hüseyn Cavid prospekti, 31.  
 
 
