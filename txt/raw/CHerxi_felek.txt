www.kitabxana.net 
Milli Virtual Elektron Kitabxana 
“Çağdaş Azərbaycan bədii nəsri”: N 13 (39 - 2016) 
 
Nisə Bəyim 
 
“Çərxi-Fələk” 
 
Roman 
 
YYSQ - Milli Virtual-Elektron Kitabxananın e-nəşri  
YYSQ – 2016 
 
01.01.2016 
Yeni Yazarlar və Sənətçilər Qurumu 
www.yysq.org  
 
 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
www.kitabxana.net 
Milli Virtual-Elektron Kitabxananın təqdimatında 
Bu e-kitab Yeni Yazarlar və Sənətçilər Qurumunun "Çağdaş 
Azərbaycan bədii nəsri" ədəbi-kulturoloji layihəsi 
çərçivəsində təqdim edilir. Elektron kitab N 13  (39 - 2016) 
Kulturoloji layihəni maliyyələşdirən qurum:  
YYSQ - http://www.yysq.org  
Nisə Bəyim 
“Çərxi-Fələk” 
 
Roman 
 
Redaktə və bütün hüquqlar müəllifə məxsusdur. 
Kitab YYSQ tərəfindən e-nəşrə hazırlanıb. 
Virtual redaktoru və e-nəşrə hazırlayanı:  Aydın Xan (Əbilov), 
yazar-kulturoloq 
YYSQ - Milli Virtual-Elektron Kitabxananın e-nəşri 
Bаkı, YYSQ – 2016 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
 
DİQQƏT 
Müəlliflik hüququ Azərbaycan Respublikasının 
qanunvericiliyinə və əlaqədar beynəlxalq sənədlərə uyğun 
qorunur. Müəllifin razılığı olmadan kitabın bütöv halda, 
yaxud hər hansı bir hissəsinin nəşri, eləcə də elektron 
informasiya daşıyıcılarında, İnternetdə yayımı yasaqdır. Bu 
qadağa kitabın elmi mənbə kimi istifadəsinə, araşdırma və 
tədqiqatlar üçün ədəbiyyat kimi göstərilməsin şamil olunmur.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
ÇƏRXİ - FƏLƏK 
 
(Roman) 
 
Qərib 
 
    Gəmi sahilə yan alanda gecə yarıdan ötmüşdü. O, 
göyərtədə dayanıb yaxınlaşdığı, yəqin ki, qalan ömrünü 
keçirəcəyi şəhərin hələ uzaq görünən, işıqları bərq vuran 
mənzərəsini seyr edirdi. Şəhərin qoxusunu almağa başladı. 
Neft, bataqlıq, zibil  və dəniz  qarışıq havanı sinəsinə 
çəkdi. Bizim qəhrəmanımızın həyatı elə bu gecədən və bu 
qoxudan başlayacaq. 
  Onun kim olduğu, haradan, nə üçün gəldiyi, keçmişi ilə 
bağlı  xatirələrə  toxunmaya caq, heç vaxt bu adamı 
buraya atan müəmmalı səbəbləri  xatırlamayacağıq. 
Bəlkə də, sonralar müəyyən məqamlarda, düşdüyü 
vəziyyətlərdə, danışdığı sözlərdən onun haqqında nə isə 
öyrənə bildik, indi isə yalnız gördüklərimizlə 
kifayətlənməli olacağıq. Amma  nəzərə alsaq ki, 
əsərimizin qəhrəmanı  haqqında heç bir məlumat 
verməmək  də oxuyucuya qarşı ədalətsizlikdir, o zaman  
onu uzaqdan da olsa, müşahidə edib, özümüz bir nəticə 
çıxaraq. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
  Odur  ki, xəyalınıza otuz iki (dəqiq 32)  yaşında, ciddi və 
təmkinli, zahirən xoş təsir bağışlayan bir kişi gətirin...əgər 
nəzərə alsaq ki, hər hansı bir ciddi səbəbdən, o, bütün  
keçmişindən  ayrılaraq,  tamam yad bir yerə  birdəfəlik 
gəlibsə, demək, ona qərarlı və güclü adam da demək 
olar...hər halda, bu  bizim ilk təəssüratımızdır. Uzun 
zaman yol gəldiyindən üst-başı baxımsız idi, əlində heç 
bir yükü olmadığından  onun vəziyyətini 
müəyyənləşdirmək o qədər də çətin deyildi. 
   Tərsanədə bir daldanacaq tapıb  səhəri birtəhər açdı. 
Onu görən olmadığından ilk gecəsi macərasız ötüşdü. 
Adətən, macəra romanları üçün bu xas olan keyfiyyət 
deyil. Səhər açılanda o da şəhərə daxil oldu. İlk baxışdan 
bu şəhərlə özü arasında  nə isə bir uyarlıq tapdı və bu  
oxşarlıq ona bir qədər təskinlik gətirdi. Şəhər də onun 
kimi çirkli idi... 
   Böyük və uca binalara tamaşa etdi. Bayraqların və 
bahalı  markalı xarici maşınların çoxluğundan anladı ki, 
bura şəhərin mərkəzi, rəsmi yerləridir. Yavaş-yavaş 
uzaqlaşdı. Tində dayanıb, zənbilini yerə qoyub qutab 
satan qadından  iki kartof qutabı aldı. Cibində bir neçə 
quruşu vardı...Gəmidə daşıdığı yükün qazancı idi. Hava 
qızdıqca şəhəri qəribə -ərimiş qır qarışıq  bürkü qoxusu 
təntidirdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Adamları zibilə, zibilləri də adama qarışan bu şəhərdə elə 
bil hər şey nəfəssizlikdən  ləhləyirdi. Yaman 
susamışdı.Yol üstündəki parka girib ağacları sulamaq 
üçün qoyulmuş kranı açdı, doyunca su içdi, o tərəf-bu 
tərəfə baxıb, əl-üzünü də yudu. 
   Bu şəhərin adamlarının əsas məşğuliyyəti alver idi. 
Dünyanın başqa şəhərlərindən fərqli olaraq, buradakılar  
ancaq  söz alıb -söz satırdılar...söz satmaq sizə asan bir iş 
görünməsin. Bizneslə məşğul olanlar çox gözəl bilir, bu- 
alverin ən çətin və mürəkkəb  növüdür...qabağına çıxan, 
əlinə keçən  adama yalan satmaq, bəzən düz sözü  
sırımaq...lap dəllalcasına, bəzən ölü  sözü diri yerinə satışa 
çıxarmaq adamdan çox böyük bir fərasət və məharət tələb 
edir. 
  Adamlara qarışıb avtobus dayanacağına gəldi, 
gözləməyə başladı, amma hara gedəcəyini bilmirdi. Hara 
getsin? Saatlarsa keçirdi...İşıq dirəyinə söykənib qəzət 
oxuyan adamı gözü aldı, ona yanaşdı...söhbət ki, eləmək 
olardı... 
-Salam... 
Qəzet oxuyan adam  gözlərini qəzetdən çəkib ona 
baxdı...siması tanış gəlmədiyindən üzünə təəccüb ifadəsi 
qondu. 
- Salam, - deyib, yenidən gözünü qəzetə dikdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
- Üzr istəyirəm... mən soruşmaq istəyirdim...burada 
...yəni, şəhərdə ilk 
dəfəyəm... heç yeri də tanımıram... 
Adam  yenə diqqətlə ona baxdı: 
-Yəqin, iş axtarırsan...qalmağa da yer... 
O belə asanlıqla  söhbətə girdiyi üçün sevindi... 
-Elədir...burda heç kimi tanımıram... 
Adam ona yox, ətrafa göz gəzdirərək: 
-Hmm...onda nə durmusan...başla... 
O, təəccüblənərək: 
-Nəyə? 
-Necə nəyə...alverə...burda hamı söz satır... sən də öz 
sözünü sat... 
Heç nə anlamayaraq, onun üzünə baxmağa başladı. Söz 
soruşmağa da ürək eləmirdi, ürəyində :” Bu nə danışır? 
Necə yəni söz sat...hansı sözü...? ” 
Onun belə lappa-lappa baxmağından bir şey anlamadığını 
başa düşən adam: 
-Bir söz de... nə istəyirsən... nə olur-olsun... sən sözünü 
de...almaq istəyən 
tapılacaq... 
Heyrətdən boğazı qurudu...o yan-bu yana baxıb udqundu. 
Nə desin, kimə desin..? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
    Elə durduğu yerdəcə quruyub qalmışdı. Birdən –birə 
ürəyinə bir kədər çökdü. Baxdı ki, qəzet oxuyan adam da 
yoxdu daha, çıxıb gedib. Bilmədi  neyləsin. 
Fikirli-fikirli duruxa getdi, gözləri yol çəkdi...belə bir 
vəziyyətə düşəcəyi heç zaman ağlına  gəlmədiyindən  
özünü lap itirdi. Qarşısına çıxacaq çox şey təxmin 
eləmişdi, hər cür heyrətamiz, qəribə hadisələri göz altına 
almışdı, amma belə bir durumu təsəvvürünə heç zaman 
gətirməmişdi. 
   Gözləri uzaqdan ərşə dikilən, dənizin kənarındakı 
əyləncə yerində fırlanan, uşaqların, bəzən elə böyüklərin 
də qorxa-qorxa olsa da, sevinərək minib göydə fırlandığı “ 
Şeytan çarxına “ sataşdı. Baxdı-baxdı...və nədənsə, 
kədərli-kədərli pıçıldadı : 
-“ Çərxi fələk”... 
Sonra da bu ifadəni bir az bərkdən səsləndirdi. 
Dayanacaqda və ətrafdanə qədər adam vardısa, dönüb 
diqqətlə və təəccüblə ona baxdı. Üzərində cəmləşən bu 
qədər marağın gərginliyindən  yerində gerilədi...hamı ona 
yaxınlşmağa başlayanda isə əməlli-başlı qorxdu. Adamlar 
yaxınlaşaraq onun ətrafında  sıx bir halə yaratdılar -hərəsi 
bir söz söruşurdu. Bu qarmaqarışıqda kimin nə dediyini 
kəsdirə bilmirdi, birdən birə-birə bu adamlar niyə 
həyəcanlandılar? Üzlərində, gözlərində qəzəb və hiddət 
peyda oldu... onlar bir-biri ilə mübahisə etməyə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
başlayanda vəziyyətin ciddi olduğunu anladı...və 
qarışıqlıqdan birtəhər sıyrılıb, adamları yardı, özünü 
sürətlə dayanacağa yaxınlaşan avtobusun qapısından içəri 
atdı. Pəncərədən boylanaraq gördü ki, dayanacaqdakı 
adamlar əl-qollarını ölçərək qeyzlənmiş halda, bir-biriləri 
ilə mübahisə edirlər. Avtobusa heç kim minmədiyindən və 
düşmədiyindən  sürücü yenə də iti sürətlə maşını işə saldı. 
O keçib boş yerdə oturdu  və yalnız bu zaman dərindən 
nəfəs alaraq özünə gəldi. Artıq hara gedəcəyinin fərqində 
deyildi. Nə fərqi var...hara gedir –getsin! Axırı bir yerdə 
dayanacaq ki...O, bir yerdə dayanmalıdı...pəncərənin 
şüşəsinə yapışdırılmış lövhədəki yazını  və  avtobusun 
nömrəsini oxudu: 32. 
   Avtobus bir saata qədər yol getdi. Deyəsən, şəhərdən 
uzaqlaşırdı...get –gedə evlər, adamlar seyrəlir, uzaqlarda 
kiçik, səliqəsiz, əyri-üyrü küçələr, yastı-yapalaq evlər 
nəzərə çarpırdı. Arada yolun kənarında kiçik gölməçələrə 
və qamışlıqlara da rast gəlinirdi. Maşın üzü yuxarı 
qalxdıqca sürəti azalır, köhnə motoru güclə, xırıltı ilə, 
boğula-boğula işləyirdi. Nəhayət ki, avrobus kiçik bir 
meydana burularaq dayandı. İçəridə qalan tək-tük adamlar 
da düşdülər. Anladı ki, sonuncu dayanacaqdır. Durub 
sürücüyə yaxınlaşdı, əlini cibinə saldı, heç nə 
qalmamışdı...boş əlini sürücüyə göstərdi...sürücü o qədər 
yorğun idi ki, ərindiyindən ona bir söz də demədi, laqeyd 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
halda başı ilə işarə elədi ki, düşsün...yəqin, belə hallarla 
tez-tez rastlaşırdı. 
   Meydanda dayanıb ətrafa göz gəzdirdi. Dövrələmə, 
kiçik dükanlar, bir-birinin ağzının içinə girən köşklər, 
adamların nisbətən sıxlığı buranın ərazinin mərkəzi 
olmasına dəlalət edirdi, meydandan bir aşağı, bir də yuxarı 
istiqamətə yol gedirdi. Avtobusların və maşınların aşağıya 
getməsindən anladı ki, yuxarıdakı evlər son vaxtlar 
tikilənlərdir. Şəhər burada bitirdi...həm də aşağı getmək 
daha asan olduğundan o istiqamətə yol aldı.Yaman 
yorulmuşdu, ac-susuz idi...şər qarışırdı, hava  da durğun 
su kimi dayanmışdı, istinin rütubəti adama yapışırdı. Yol 
o qədər dar və təhlükəli idi ki, yanından hər maşın ötəndə 
hasara qısılmalı olurdu. Əslində,  bu hasar deyildi, evlərin 
qapısı və pəncərəsi düz küçəyə açılırdı, hətta paltarları da 
kücəyə sərmişdilər. Zibil yeşikləri divarlara söykənsə də, 
zibil ətrafa səpələnərək hər yeri üfunətə bürümüşdü. 
Pişiklər, itlər adamlara və maşınlara məhəl qoymadan   öz 
işlərində idi...Xeyli getsə də,  küçədə bir dayanacağa, 
yaşıllığa rast gəlmədi... 
Yalnız aşağıda yolun burulan hissəsində bir tut ağacı vardı. 
Sən demə, bu tut ağacının altı həm də dayanacaq imiş. 
Şəhərə dönən avtobuslar  burda dayanırdı.  Bir balaca 
çörək dükanı, yanında göy-göyərti satan oğlanın çardağı 
və köhnə çəpərə söykənmiş balaca bir çəkməçi 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
dükanı...Köşkdə orta yaşlarında üzü tüklü, arıq bir kişi  
əlində bir qadın başmağını yamayırdı.Yaxınlaşıb salam 
verdi. Dəvət gözləmədən belə, balaca kətildə oturdu. Kişi 
onun salamını aldı: 
-Əleyküm-salam... 
Onun gümrah və güclü səsindən  təəccübləndi. Bu səs 
sahibindən o qədər fərqli və böyük  idi ki, bir neçə saniyə 
kişiyə diqqətlə baxmalı oldu...öz- özünə düşündü ki, belə 
güclü və gur səsə sahib olmaq yaxşı şeydi, hamı sənə 
qulaq asar... 
Kişi mehribanlıqla: 
-Yorulmusan, deyəsən ... 
O da eyni səmimiyyətlə : 
-Demə tay...yaman...axırımdı lap... 
Kişi mənalı-mənalı: 
-Hmm...hər şeyin əvvəli-axırı var...amma bunu Allahdan 
başqa kimsə bilməz...kimin əvvəlidi...ya axırıdı...Mənə 
Atabəy deyərlər. Adım belədi...Sən kimsən...nəçisən? 
Gözlərini yerə dikib susdu...Handan-hana köksünü ötürüb: 
-Eh....uzun əhvalatdı...danışmaqla başa gələn 
deyil...qəribəm mən...gəlmə... 
-Həəə...görürəm başın az çəkməyib...fikir eləmə, elə 
baxanda hamı gəlmədi  bu dünyada...kim hardan 
gəlib...hara gedir...bilən varmı, ay qərib..? 
-Kişinin gözünün içinə baxıb kədərlə gülümsündü: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
 -Yoxdu... 
Atabəy əlindəki başmağı bitirib o yan bu yanına baxdı, 
sonra cütləyib qapının ağzına qoydu. 
-Bax...bu başmaqları görürsən, adamlar da belədi...gəlirlər, 
gəzirlər, dağılırlar...sonra da gedirlər...bu sözləri deyə -
deyə  küncdəki köhnə əl-üz yuyanda əllərini yudu, 
quruladı, kiçik kətili ortaya çəkib üstündəki örtüyü 
götürdü. İki stəkan götürüb yanındakı iri termosdan çay 
tökdü, birini onun qarşısına  qoyub: 
-İç...Qərib...ürəyini sıxma...Allah bəndəsini dar gündə 
buraxmaz... 
Kişinin belə səliqə-sahman yiyəsi olmasından, ona ürək-
dirək verməsindən xoşhallanaraq sanki təpərləndi. İsti 
stəkanı götürüb iri bir qurtum aldı ...susuzluqdan ciyəri 
yanırdı. Gözləri təmkinlə çayını içən Atabəyin əllərinə 
sataşdı. Bu əllər uzun illərin qabarından düyün-düyün 
olub şəklini də dəyişmişdi, dərisi quruyub qalınlaşmış, 
cadar-cadar olmuşdu... 
Atabəy  gözü ilə ətrafa işarə edərək: 
-Bura ki var, qədim yerdi... adamlar burda  çoxdan binə 
salıblar...kənd olub əvvəllər buralıq...elə mal-qara ilə gün 
keçiriblər...sonralar ki, nöyüt çıxardıblar burdan, olub 
zibilxana...nöyütünü aparıblar, özü qalıb qamışxana...indi-
indi adamlar çoxalıb burda...qaçqınlar gələndən...kim idi 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bura gələn  yoxsa...olar da gəldi, oldu buranın 
yiyəsi...hmm...susub fikrə getdi... 
      Bu zaman dükanın yanından içəriyə ayrılan dar 
dalandan on iki-on üç 
yaşında bir oğlan uşağı çıxdı. Bu- göy rəngli yay maykası, 
qısa yay şalvarı geyinmiş, arıq bədənli, qaraşın, diribaş bir 
öğlan idi. Atabəy onu görcək : 
-Rizo...ay Rizo... 
Oğlan səsi eşidib cəld addımlarla  onlara yanaşdı, böyük 
adamlar kimi əvvəlcə Atabəy  ilə, sonra da onunla əl verib 
görüşdü. 
Atabəy  mehribanlıqla: 
-Nətərsən, kişi, nə var-nə yox..? 
-Salamatlıqdı...Allaha şükür... 
-Olsun ...olsun təki...həyətdəki o boş otaq dururmu? 
-Hə...boşdu. 
-Anana de, bir azdan gələcəyik...adam var. 
-Yaxşı...Ramilə dəyib qayıdıram. 
Oğlan iti addımlarla üzüyuxarı  getdi. 
-Hə...Qərib, burda yaxinlıqda bir ev var, yiyəsi yaxşı 
adamdı...könlünə yatsa, qalarsan... 
Sevincindən tez kişinin sözünü kəsdi : 
-Başımı soxmağa bir koma olsun, vallah heç bilmirəm, bu 
yaxşılığın əvəzinə nə deyim...  
Atabəy asta-asta: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Adam döyülük, bəyəm...adam-adama nə gündə gərək olar 
bəs...eh... 
o qədər görmüşük, o qədər çəkmişik ki... 
Boğazını aritladı... qutudan siqaret götürüb,  qutunu ona 
uzatdı. 
-Çəkən deyiləm, çox saq ol... 
Ürəyindən keçdi ki, iş barədə də ondan soruşsun...amma 
səbr elədi...dünyagörmüş adamdı, yəqin, bilir də özü... 
Atabəy fikirli-fikirli siqaretini çəkirdi...danışmırdı...amma 
hiss olunurdu ki, ürəyində nəyi isə götür –qoy eləyir. 
Az keçmədi ki, oğlan əlində sellafon torbada aldığı şey-
şüylə geri qayıtdı. 
-Gəldim, əmi. 
Atabəy sakitcə: 
-Gəlirik indi, - dedi. 
   Ayağa durub əynindəki nəm, nimdaş  köynəyi çıxartdı, 
divardan asılmış dama-dama köynəyi geyinib düymələdi. 
Fikir verdi ki, onun qolları və bədəni müxtəlif döymə 
şəkillərlə doludur. 
-Hə... dur  gedək, Allah xeyirlisini eləsin. 
   Dar dalanla məhəllənin içərisinə doğru qalxmağa 
başladılar. Burda asfalt belə yox idi. Bəzi yerlərə lay 
daşlar döşənmiş və qazılmış kiçik arxın içi ilə çirkab su 
axırdı, yəqin, bu arx böyük  küçədəki kanalizasıya 
sisteminə tökülürdü. Bir qədər yuxarıda küçə nisbətən 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
genişlənib böyüyürdü. Hər iki tərəfində birmərtəbə, bəzən 
də kiçik ikimərtəbə evlər vardı. Cəmisi 7-8 ev olardı. 
İkinci taxta qapıya çatıb həyətə girdilər. Bura tunel kimi 
bir yer idi. Dar və ensiz yol həyətin o biri başına qədər 
uzanırdı. Hər iki tərəfində kiçik daxmalar vardı. Yalnız 
həyətin başında yer bir az genişlənir və ensiz taxta 
pilləkən ikinci mərtəbəyə qalxırdı. Pilləkənin yanında 
həyətdə su kranı vardı. Ortada isə stol qoyulmuşdu. Üstü 
bağlı olduğundan həyətə demək olar ki, gün düşmürdü. 
Kranın yanındakı taxçada isə xeyli qab-qacaq və boş 
balonlar yığılmıdı. İri ləyənlərdə isə pomidor, xiyar və 
xeyli tərəvəz  qalaqlanmışdı. Deyəsən, ev sahibəsi qış 
tədarükü görürdü. Onların gəldiyini görən oğlan  anasını 
səslədi: 
-Mama... 
   Bu zaman aşağı mərtəbədəki alçaq, xırda şüşəli 
aynabəndən bir qadın çıxdı, tələsik qapının ağzındakı 
şappıltıları geyib onlara sarı gəldi. Bu, boylu-buxunlu, 30 
yaşlarında dolu bir qadın idi. İsti olduğundan əynindəki 
paltar gen və uzun idi, saçlarını tarim çəkib boynunun 
arxasında  yığmışdı. Qaraşın üzü və boynu tərli, nəm idi... 
Atabəy: 
-Ay salamün - əleyküm...Nə təhərdi vəziyyət,  ay  
Gülöyşə? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Xoş gəlmisiz...gəlin...vəziyyətdi  də...allaha 
şükür...salamatlıqdı...dolanurıq Allahın köməkliyinən... 
-Bacı, bu adama yer-yurd lazımdı...qəribdi...buralarda bir 
kəsi yoxdu...sənin evlərindən boş varsa, 
məsləhətdisə...qalardı burda... 
Qadın ona tərəf ötəri bir nəzər salıb: 
-Nə bilim,Vallah, o qapının ağzındakı yer 
boşdu...baxsın...bəyənərsə...tay özü bilər. 
Atabəy qapıya tərəf dönərək : 
-Ordakımı ? Həə...noolar...gəl görək... 
   Qapınım yanındakı kiçik daxmanın qapısını açıb içəri 
girdilər. Bu cəmi 2-3 metrliyində balaca bir yer idi. Bir 
dəmir çarpayı, kiçik miz və iki köhnə stul, divarda paltar 
asmaq üçün asılqan  və küncdə kamod kimi köhnə bir 
şey...Çarpayıda döşək də yox idi...yəqin, gələn adam özü 
gətirməli idi... 
-Hə...Qərib...necədi ? 
O sevinərək.. 
-Vallah, lap şahlara layiq bir yerdi...mən elə yerdə də 
yataram... 
-Yerdə niyə yatirsan...Gülü  bacı tədarük elər 
olanından...Allah xeyir versin, qal...yaxşı...düzəlişərik ... 
Onlar qapının ağzına çıxanda daha son imkan yeri 
olduğunu hiss edib Atabəyə: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Allah köməyin olsun...amma mənim heç pulum 
yoxdu...səhər bir iş mütləq tapmalıyam, lap hamballıq 
olsun, nə iş olur-olsun...Allaha şakür, əlim-ayağım 
salamat... 
-İndi dincəl onda, obaşdan gəl dükana, görək neynirik...di 
salamat... 
-Çox sağ ol. Allah səndən razı olsun... 
Qayıdıb  otağa girdi, stulda oturub dərindən köksünü 
ötürdü, otağın balaca pəncərəsi vardı, durub onu açdı. 
Oğlan gəlib qapının ağzında dayanıb ona 
baxırdı...gülümsünərək: 
-Gəl, Rizo, gəl  içəri... 
Qğlan gəlib o biri stulda oturdu: 
-Sənin adın nədi? 
Bir an duruxub gülümsündü: 
-Adım Qəribdi... 
-Şey-şüyünü nə vaxt gətirəcəksən? 
-Mənim heç nəyim yoxdu...elə özüməm... 
 
                                                            *** 
   Məhləyə təzə kirayənişinin gəldiyini eşidən qonşu 
qadınlar məlumat almaq üçün  bir- bir Gülünün yanına 
yığıldılar. Ev yiyəsi heç nə bilmədiyindən hələlik bir söz 
dedi: ,,Qəribdi”. Rizo içəri girəndə hamı gözünü ona dikdi. 
Rizo qısaca: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Deyir,- heç nəyi yoxdu... 
Otaqdakılar dönüb  Gülüyə  baxdılar. 
Gülü   özünə məxsus canıyananlıqla vaysındı: 
-Yazıq...görəsən, başına nə bəlalar gəlib ki, bu 
gündədi...Atabəy qardaş deyəndən sonra mən nə karəyəm, 
qalsın də...gəlib buralaracan çıxıb...neyləyim? Durum bir 
şey hazırlayım, siz də kömək eləyin. 
   Gülü  qalxıb  dolabı  açdı. Aşağı gözdın qatbaqat yığdığı 
paltarların arasından seçdiklərini qadınlara verməyə 
başladı. Bağlamanı açıb bir-iki şalvar –köynək çıxartdı. 
- Bunlar bədbəxt Vasifindi, atmağa əlim gəlmirdi, 
saxlayıb neyniyəcəm, heç olmasa kiməsə 
yarasın...ağlamsınıb gözünü sildi, burnunu çəkə-çəkə: 
-Yuxarıdan  döşək də düşürün...Rizo, mama qurban, qalx 
yuxarı, Nazı  xalanla gətir, Nazı, elə ağlar da ordadı, bir 
dənə adyal da gətir, yaşıl zolaqlı olanı... 
Özü isə həyətdəki kirayəşin qadınla şorba  tədarükünə 
girişdi. 
   Gülöyşə  bütün kirayənişinlərinə qarşı qayğıkeş və 
mehriban idi. Ac olanı doyuzdurur, xəstə olanı həkimə 
aparır, işi olmayana iş tapır - əlindən gələni edirdi. Sanki 
onun daxmalarında qalan insanlar ona əmanət edilmişdi, 
onların bütün dərdləri ilə maraqlanır və çarəsini axtarırdı. 
Görünür, özü çox ağır həyat keçirdiyindən  ağır 
vəziyyətdə olanların halını anlayır  və acıdığı üçün biganə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qala bilmirdi. Buna görə də bütün məhlə onun başına and 
içirdi, kimsə bir sözünü iki eləmirdi. Kirayədən çıxıb 
gedənlər belə onu unutmur, əziz adamları kimi əlaqə 
saxlayırdılar. Gülöyşənin  bu dünyada oğlu  Rizvandan 
başqa kimsəsi yox idi. On beş  yaşında olarkən, ögey anası 
onu Vasifə  ərə vermişdi. Bir ildən sonra Vasif adam 
öldürüb türməyə düşmüşdü. Həbsdə də iki qətl 
törətdiyindən  ömürlük həbsə məhkum edilmişdi. 
Öldüsündən –qaldısından bir xəbər  yox idi. Ümidi tamam 
üzülən  Gülü  bir gün  o ki var ağlayıb ağı deyəndən sonra, 
qıpqırmızı şişmiş gözlərindən dolu tökə-tökə Rizoya dedi 
ki, atanın ölüm xəbərini gətiriblər...Bunun nə dərəcədə 
doğru-olub olmadığını heç kim bilmədi. Bəlkə, bunu 
ondan ötəri dedi ki, Rizo birdəfəlik gözünü yığsın, daha 
sorğu-sual eləməsin. Uşaq yazıqdır, gözü uzaqlarda, ürəyi  
səksəkədə qalmasın. Həyətdə arvadlar ona qoşulub 
ağlaşdılar, ürəklərini  həyətə boşaldıb, daxmalarına 
çəkildilər. 
  Bəzi gizlinlərdə isə şübhəli xəbərlər dolaşırdı. Şaiyə 
gəzirdi ki, Vasif  “ vor zakondu “  Kamçatka türməsində, 
hökmü-fərmanı buralara qədər işləyir. Bu xəbərin nə 
qədər doğru olduğunu kimsə bilmirdi. Gülü  səhərdən 
axşamadək iri, isti-soyuq sudan şişmiş əlləri ilə şoraba 
qoyur, banka bağlayır, bazar –dükana paylayır və  bununla  
dolanırdı. Bir də  yan-yana  olan iki həyətdə tikilmiş xırda 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
daxmaları kirayə verirdi. Buraya rayon və kəndlərdən iş, 
çörək dalınca gələn adamlar yerləşirdi. Çoxu ailəli idi. 
Həm ucuz idi, həm də elə kənd kimi yer idi, şəhərin bu 
məhəlləyə dəxli yox idi, şəhər hələ buralara qədər gəlib 
çıxmamışdı. Gələnlərin hamısına Gülü qahmar çıxırdı. 
Sanki hər tərəfə səpələnmiş bu insanlar Gülünün qohum -
əqrabası idi. Gülü də bu kimsəsiz, şəhərə bir quru 
canlarını götürüb gəlmiş adamlara sahib çıxmağa borclu 
idi. İllərlə üstünə düşən bu ağırlıqdan həzz alırdı, ona 
pənah gətirənlərin  tək ümid yeri olmaqdan qürrələnirdi. 
Uşaqlıqdan ağır işlərə öyrəndiyindən  Gülü üçün 
mümkünsüz iş yox idi. O, erkən yaşlarından həyatın 
amansız və ədalətsiz üzünü görmüşdü. Heç nədən pul 
çıxarmağa, çörək qazanmağa, başqalarına da  kömək 
eləməyə öyrənmişdi. Bu məhlənin hamısi olmaq onun 
xoşuna gəlirdi. Təkcə Atabəydən çəkinir, onu görəndə 
özünü yığışdırırdı. Atabəyın bu məhləyə necə gəlib 
düşdüyünü heç kim bilmirdi. Çox qapalı və qaranlıq adam 
idi Atabəy. Onun tək zəhmi bəs edirdi ki, bu məhlədə hər 
kəs qayda-qanunu gözləsin, cızığından çıxmasın. Hərəsi 
bir tərəfdən gələn adamlar bu ağır zəhmin altında 
məhlənin yazılmamış qayda - qanunlarına riayət etməyə 
məcbur idi . 
  Gülü obaşdan iri, üst-üstə yamaq vurulmuş həsir 
zənbillərlə “pasyolka” bazarına gedir, günortadan xeyli 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
keçmiş həmin ağır zənbillərlə geri qayıdırdı. Zənbillərdə 
çox zaman bazarın sonunda  satılmayıb atılan və ya  
alverçilərin daha gözləmək istəmədiyindən ucuz verdikləri 
artıq-urtuq  tərəvəzlər, meyvələr olurdu. İkinci qatda 
balaca  eyvanda, köhnə məhəccərə bərkidilmiş stulda 
oturub bir az mürgü döyəndən sonra onun əsas işi 
başlayırdı. Kirayənişin qadınlarla söhbət edə-edə  
zənbiilləri həyətdəki krantın yanında boşaldır, iri 
ləyənlərdə, aşsüzənlərdə təmizləyib yığır, sonra gecədən 
xeyli keçənə qədər banka bağlayırdı. Gətirdiyi 
tərəvəzlərdən ehtiyacı olan kirayənişinlərə də verirdi. İri 
bankalar onun möhkəm biləkli əllərində yüngül şar kimi 
fırlanırdı. Bu işləri görə-görə Gülü o qədər adamın iş-
gücünü öyrənir, problemini həll edir, məsləhət verir, yol 
göstərirdi. Nə vaxt dincəlib yatdığını bilən yox idi. O, 
gəncliyini və qadınlığını büküb evinin divarındakı  
sandığa- Vasifin səliqə ilə yığılmış paltarlarının içərisində 
gizlətmişdi. Bəlkə də, başqalarının diqqətini cəlb 
eləməmək üçün özünə fikir vermirdi. Diqqətlə baxanda, 
Gülü yaraşıqlı qadın idi, sanki ciddi-cəhdlə hər zaman 
bunu gizləməyə çalışır,  yaşlı qadınlar kimi  geyinib –
keçinirdi. Həyətdəki ikigözlü köhnə qaz plitəsinin üstündə 
həmişə iri qəhvədan qaynayırdı. Xəstələnəndə də belini 
şal ilə sarıyıb işindən qalmırdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Paltarları və mələfələri üst-üstə yığıb iri bir bağlama 
bağladı və Rizoya verərək: 
-Apar ver, - sonra gəl, yorğan – döşəyi apar. 
Rizo bir söz demədən bağlamanı qucağına götürüb getdi. 
Gülü dərindən nəfəs alıb üzünün, boynunun tərini silərək 
oturdu. Üzünü kirayənişin gəlinlərə tutaraq: 
-Qərib adamdı, Allaha da xoş gedər. 
Qonşular da onun bu sözlərini təsdiqləyib ona dua elədilər. 
   Qərib bu təzə adına tez öyrəşdi. İndi ona bundan daha 
çox yaraşan  ad tapmaq olmazdı. Rizo qucağında hıqqana- 
hıqqana gətirdiyi yorğan –döşəyi çarpayının üstünə qoydu. 
Stulda oturub Qəribin yerini düzəltməyinə baxmağa 
başladı. Qərib döşəyi sərib üstünə mələfə çəkdi. Yastığını 
üzləyib düzəltdi, paltarlarını asılqandan asdı. Keçirdiyi 
yorğunluqdan sonra bütün bunlar ona inanılmaz bir 
rahatlıq idi. 
Rizo ayağa qalxıb anasının dediklərini təkrar elədi. 
Həyətdəki qazın üstündəki çaydan istədiyi zaman içə bilər. 
Ayaqyolu dalandan o tərəfdəki həyətdədir. Hamam 
yaxındakı dəmir qapıdır. Açar qapının yanındakı mıxdadır. 
Qərib ilk əvvəl yuyunmaq istədi. İsti, tər onu aclıqdan 
daha çox sıxırdı.Rizoya : 
-Göstər görüm? 
   Bu- içərisinə böyük qır qazanı qoyulmuş bir yer idi, 
qazanın altında qaz yanırdı. Qazanın krantından isti su 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
götürmək olurdu. Soyuq su isə divarın dibindəki krandan 
gəlirdi. Altına iri vanna və birəlli qoyulmuşdu. Yeri beton 
idi. Daş oturacağın  üstündəki vedrədə isti- soyuq su 
qarışdırıb  yuyundu. İki həyətin adamlarının hamısı burda 
çimirdi. Hamı kimin nə vaxt yuyunduğunu bilirdi. 
Çirkli paltarlarlarını büküb geyinmə yerində küncə qoydu. 
Səhər Rizodan soruşub 
yuyardı. Otağına qayıtdı. İçəri girəndə stolun üstündə çay 
və kasada şorba gördü. Dəsmalla başını quruladı. Şorbanı 
iştahla yedi. Neçə günün ərzində yediyi ilk xörək idi. 
   Bir-iki saat bundan əvvəlki ümidsizliyi  əriyib getdi. 
Sevindi ki, mərifətli, xeyirxah insanlara rast gəlib.Təmiz 
paltar,  yemək ona möcüzə kimi göründü. Səhər də, 
inşaalah, bir iş tapar, sonrasına da Allah kərimdir. 
   Çarpayıya uzandı. Bədəninin  yorğunluğu ağrıya 
çevrilmişdi. Amma yuxu yorğunluğa və  həyətdə söhbət 
edən  qadınların səsinə üstün gəldi. Tezliklə yuxuya getdi. 
   Yuxuda olsa da, ətrafda baş verənləri görürdü. 
Çarpayıda uzanmışdı...Otaq yarıqaranlıq idi. Gördü ki, 
tavandan və divarlarlardan su axmağa başladı. Su əvvəlcə 
damcı-damcı , sonra isə güclənərək şiriltı ilə axırdı . Kim 
isə onun başının üstündə durmuşdu. Gözlərini ona 
zilləyərək  baxırdı. O, gözünü açaraq ətrafa baxdı. 
   Çarpayının yanındakı kətildə oturmuş bir qadın 
gözlərini ona zilləmişdi. Ağ, uzun saçları ağ örpək kimi  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
başından açıq-açıq döşəməyə qədər dağılmışdı. Gözləri 
qapqara idi. Quru-quru yanırdı. Dodaqları bir-birinə elə 
sıxılmışdı ki, sanki kilidlənmişdi. Ən qəribəsi isə qadın 
nəfəs almırdı. Onu vahimə basdı. O, dəhşətlə yuxudan 
ayıldı. Əl-qol ataraq , onu qovmağa başladı: 
-Get, get burdan...çıx get !!! Nə istəyirsən məndən? 
Mənim günahım yoxdu! 
Qadın isə sakitcə kədərlə ona baxırdı, heç nə demirdi, 
sonra divarlarda axan su kimi qadının da gözlərindən yaş 
axmağa başladı. Otağı su basırdı.Otağa dolan su onun 
başına qədər çıxdı. Get-gedə batırdı. Əl-qol atmağa, 
çabalamağa başladı. Boğulurdu, nəfəsi kəsilirdi. 
Qışqırmağa başlayanda öz səsinə ayıldı. Ağlı başında 
deyildi. Qan- tərin içində tövşüyürdü. Ətrafa baxdı, heç 
kim yox idi. Çöldə səssizlik idi. Hərdən krantdan axan 
suyun şıtıltısı eşidilirdi.Yalnız indi anladı ki, gördükləri 
yuxu imiş. Boğazı qup-quru idi. Qalxıb yerinin içində 
oturdu. Əynindəki  suya dönmüş köynəyini çıxarıb 
bədənini quruladı. 
   İçəridə sanki hava yox idi. Stolun üstündən stakanı 
götürüb dibində qalan soyuq çayı içdi. Ürəyi hələ də 
sürətlə döyünürdü.”Bu, nə yuxu idi, İlahi?” 
Yalnız indi anladı ki, yuxuda gördüyü  ağ saçlı qəribə 
məxluq ev yiyəsi  idi: Gülü! 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Ürəyi sıxıldı. Onu nə isə pis bir duyğu bürüdü. Qalxıb  
həyətə çıxdı. O tərəf –bu tərəfə baxdı. Gülü hələ də 
həyətdə, krantın başında idi. Nə isə yuyurdu . 
İçəri keçib köynəyini geyindi və həyətdən dalana çıxdı. 
Burda nisbətən hava var idi.Yolun ortasında dayanaraq, 
bədəninin tərini qurutmağa başladı. Yola- o hasarla bu 
hasarın arasına ip çəkilmişdi. Çoxlu paltar sərilmişdi. 
Sərgidə özünün yuyulmuş paltarlarını da gördü. İçinə 
dolmuş  nigarançılıq keçmirdi. O, nə isə təhlükə hiss 
edirdi. İçindən bir səs sanki ona buradan tez uzaqlaşmağı, 
çıxıb getməyi pıçıldayırdı. Əlini paltarlarıa  vurdu. Hələ 
yaş idi. Divarın o üzündəki ayaqyoluna getdi. Çıxıb 
yanındakı krantda əlini sabunladı. Üzünə çoxlu soyuq su 
çırpdı. Sonra dalanda bir az gəzdi. Başını qaldırıb 
ulduzlara baxdı. Sanki ulduzlar da istidən öləzimişdi. 
Qayıdıb həyətə girdi. Gülü işığı söndürüb getmişdi. 
İçəridən stəkanı götürdü, həyətdəki qazın üstündəki 
çaynikdən  çay süzdü. Qazı söndürməmişdilər. Yəqin, 
obaşdan işə gedənlər üçün çay olsun deyə, yana-yana 
qoymuşdular. Daxmaya girərkən buranın tamam havasız 
olduğunu fərq etdi. Pəncərəni, qapını açıq qoyub uzandı. 
Damın üstündəki qır gündüz qızaraq, istisini  içəri vururdu. 
Ürəyində özünə toxtaqlıq verdi: ”Belə istidə adam nə 
desən, görər yuxuda...cəhənnəmin əcinnələri də girər 
adamın yuxusuna.” 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Uzaqdan xoruzların banı eşidildi.Yenidən mürgü onu 
apardı, amma həyətdən ara-sıra gələn addım səslərini də 
eşidirdi.Tək-tük pəncərələrdən işıqlar da yanmağa başladı. 
Obaşdan işə gedənlər  oyanmağa başlamışdı. Hava  
açılanda  qapıdan Gülünün iki  ağır zənbillə getdiyini də 
gördü. Qalxıb dalana çıxdı. Paltarları sərgidə idi. Yoxladı, 
qurumamışdı. Daxmaya girib, özünü səliqəyə saldı. 
Dünən Rizonun gətirdiyi köynəklərin birini geyindi. Bir 
stəkan çay içib çıxdı. Yavaş-yavaş Atabəyin dükanına 
yaxınlaşdı. Hələ gəlməmişdi. Kətilin üstündə oturub 
gözləməyə başladı. İşə gedənlər ala-qaranlıqda ağacın 
altında avtobus gözləyirdilər. Səhər açılmamış yerlərindən 
yorğun duran bu insanlar qaraqabaq və qaşqabaqlı idilər. 
Bir-birinə salam verən tanışların səsi kal və kədərli idi. 
Birdən əks tərəfdən Atabəyin  gur və güclü səsi eşidildi: 
-Sabahın xeyir. 
Qərib yerindən qalxıb onun salamını aldı: 
-Əleyküm –salam. 
Atabəy qapının kilidini açdı. Dükana girdi. Dinməz-
söyləməz qoltuğunda gətirdiyi  kağız torbadakı əşyaları 
yerbəyer elədi və yenidən qapını bağladı. Üzünü Qəribə 
tutaraq: 
-Necədi vəziyyət, dincələ bildinmi? 
- Allaha şükür...salamatlıqdı...Allah razı olsun sizdən. 
Atabəy açarı cibinə qoyaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Aşağıda, yolun üstündə bir şirkət var, tanış adamdı. 
Gedək ona dəyək bir, orda iş olmamış olmaz. Bir şey 
fikirləşər, əli uzun  adamdı. 
Dayanacaqda  avtobusa mindilər. 
 
                                                         *** 
   Şəhərin kənarında yol boyu yan-yana düzülmüş  tikinti 
və məişət materialları mağaza və şirkətlərinin birinin 
qarşısında düşdülər. Açıq havada qalaqlanmış bu 
materialların çoxu topdansatış idi. Xeyli ərazini tutmuş, 
üst-üstə, müxtəlif ölçülərdə yığılmış təkərlərin yanında 
tikilmiş ofisə sarı addımladılar. 
Atabəy yalnız bu zaman ona sarı dönərək: 
-Buranın sahibi bizim yerlidir. Dişi-dırnağı ilə bu işi 
qurub. Əvvəlcə Rusiyada başlamışdı, yoxsa burda 
imkanmı verərdilər...İşçiləri də elə öz qohum-əqrabaları, 
kəndçiləridir. 
Qərib başı ilə təsdiq elədi. 
   Pilləkənlə ofisin ikinci mərtəbəsinə qalxdılar. Açıq 
qapıdan xırıltılı kişi səsi gəlirdi. Kiminləsə telefonla 
danışırdı. 
   Atabəy qapını taqqıldatdı. Stolun başında, kresloda 
əyləşmiş, telefonla danışan şəxs onları görən kimi qalxdı. 
Üzünə təbəssüm yayıldı, o biri qolunu yana açaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yaxşı, Sadıq, mən sənə sonra zəng edərəm, indi qonağım 
gəldi. 
Atabəyə sarı yeriyib əlini uzatdı: 
- Ay xoş gəlmisiz, nə əcəb səndən ay Atabəy, üzünü görən 
cənnətlik... 
Atabəy da eyni səmimiyyətlə: 
-İşdən- gücdən macal yoxdu, Əmir, çıxmaq olmur...səhər 
naxıra, gecə axura. 
Pis zəmanədi, başını salamat saxlayan 
qəhrəmandı...necəsən, nə var-nə yox? 
 Əmirxan danışa –danışa Qəribə də əl uzatdı: 
-Dədəm rəhmətlik deyərdi, mən heç yaxşı zəmanə 
görmədim, keçin əyləşin. 
Zəmanəyə qalsa, əydaha kimi udar bizi, dirəşə-dirəşə 
qalmışıq yer üzündə.   
  Ənənəvi giley-güzarı dinləyə -dinləyə Qərib bu adama 
diqqət yetirməyə başladı. Otağı, stolunun üstü kimi, bu 
adamın nəhəng gövdəsi də, geyimi də, səsi də, baxışları da, 
danışığı da  dağınıq idi. Gözləri adamın üzündə qərar 
tutmurdu. Sanki eyni anda müxtəlif şeylər fikirləşir, 
müxtəlif qərarlar qəbul edirdi. 
  Atabəy mətləbi çox uzatmadı: 
-Əmir, bu qardaşa iş lazımdı, gəldik, buralarda iş olmamış 
olmaz...nə iş olur- olsun... 
Əmirxan onu süzərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Əcəb eləyib gəlmisiz...iş görənə həmişə iş var. Başlasın 
bir yerdən. 
Atabəy razılıqla başını tərpətdi. Qəribə sarı dönərək: 
-Sən də oldun özümüzünkü. Allah xeyir versin. Sağ ol, 
Əmirxan. Allah hər zaman işini avand eləsin.  
Əmirxan kreslosuna yayxanaraq: 
-Bu nə söhbətdi, Atabəy, özün bilirsən, sən daş qoyduğun 
yerə, mən baş qoyaram. 
Bir iş nə olan şeydir ki... 
-Allah köməyin olsun! 
Atabəy qalxdı, Qərib də, Əmirxan da yerlərindən durdular. 
Atabəy: 
- Bizim Qərib sənə əmanət, mən gedim, siz də işinizdə 
olun. 
Əmirxan: 
-Dostumuzun adı qəribdi, ya özü? 
Atabəy gülümsünərək: 
-Həm adı Qəribdi, həm də özü... 
Əmirxan Qəribin kürəyinə vuraraq: 
-Atabəy kimi dostu olan qərib olmaz. Biz də düşək aşağı, 
işlə tanış olaq. 
   Atabəy onlardan ayrılıb yola tərəf getdi. Əmirxan Qəribi 
iş sahəsinə apararaq, işçilərlə tanış elədi. Uzaqdan bura 
kimsəsiz görünsə də, burada nə qədər adamın çalışdığına 
təəccüb etdi. Çoxu da yük boşaldan, yük daşıyan fəhlə idi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Əmirxan Qəribi kiçik bir çardağın altına aparıb tapşırığını 
verdi. Gün ərzində gətirilən və çıxarılan malların hesabını 
aparacaq, çeşidlərə görə yığılmasını təmin edəcəkdi. 
Əslində, bu işi görən adam var idi, Qərib ona kömək 
edəcək, işi öyrənəcəkdi. Bir neçə gün sonra məlum oldu ki, 
həmin şəxs başqa bir işə keçiriləcək və bütün sahənin işi  
Qəribin öhdəsinə düşəcəkdi. 
                                         
                                                      *** 
   Həyətə girəndə gördüyü mənzərədən çaşıb qaldı. Rizo 
yerdə oturaraq bərkdən ağlayırdı. Evə  tərəf  baxanda  
Gülünün ikinci mərtəbədə stolda sakitcə oturub göyə 
baxdığını gördü. Üzü donuq və yorğun idi. Həyətdə 
qonşulardan və kirayənişinlərdən heç kim yox idi. Bu, 
Qəribə çox  təəccüblü götündü. Adətən,  qonum – qonşu  
Rizoya qarşı çox qayğıkeş idi. Hər kəs onun könlünü xoş 
etməyə çalışırdı. Gülü isə hər kəlməbaşı “mama qurban”- 
deyib əzizləyirdi. Rizo ağzını göyə tutmuşdu, yaşsız 
gözləri ilə  Qəribə baxdı, amma səsini kəsmədi. Əksinə, 
səsini bir az da ucaltdı. 
   Rizo çox ağıllı və sakit, sözəbaxan uşaq idi, amma 
bəzən inadı tuturdu, ağlamağa başlayanda kim gəlir-gəlsin, 
səsini kəsmirdi. Gülü hirslənirdi, yumşalırdı, yalvarırdı – 
nə edirdisə, xeyri olmurdu. Axırı oturub onun 
sakitləşməsini gözləməkdən savayı bir əlacı qalmırdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizonun gözünün yaşı qurtarırdı, yorulurdu, onun hərəkəti 
ağlamaqdan çox oynamağa bənzəyirdi. Belə anlarda hamı  
daldaya çəkilirdi ki, Rizo onları görüb bir az da 
şitləşməsin. Hər dəfə də Rizo ağlamaq üçün bir bəhanə 
tapırdı. Gülünün gücünün çatmadığı yeganə şey- Rizonun 
belə oyun çıxartmağı- ağlamağı idi. 
   Qərib əlindəki sellofon torbanı stolun üstünə qoyub 
Rizonun yanında- yerdə oturdu. Uşağın üzü  tərdən,  göz 
yaşından islanmış, toz- torpağa bulanmışdı. Qərib ona  
tərəf baxararaq: 
- Avtobusda eşitdim futbol var, gedəkmi? 
Rizo səsini xırp kəsərək ona sarı döndü, heç nə olmamış 
kimi: 
-Çatarıq? 
- Dur, əl-üzünü yu, mən də üzümün qarasını yuyum gedək, 
tez elə. 
Bütün gün təkərlərin qara tozu Qəribin üst-başına hopurdu, 
torbadan sabun çıxarıb krantda əl-üzünü sabunladı, 
daxmaya girib paltarını dəyişdi və çıxıb  qəhvədandan su 
tökərək içdi. Rizo geyinərək, yaş saçlarını darayıb 
daxmanın qarşısında dayanıb onu gözləyirdi. 
   Alnını dəsmalla sarımış Gülü tələsik pilləkənləri düşə-
düşə: 
-Rizo, mama qurban, gəl apar.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo yüyürək pilləkənin başında anasının verdiyi pulu alıb 
cibinə qoydu. Rizonun cibində həmişə cib xərcliyi olurdu. 
Çöldə-bayırda gəzməklərinin xərcini Rizo çəkirdi, sanki 
sevinmək və qulluq göstərmək üçün əlinə imkan düşürdü. 
   Burada yaşadığı bir ay ərzində Qərib məhəllənin və 
insanların bəzi xüsusiyyətlərini öyrənmişdi. Rizonun 
futboldan başqa azarı yox idi. Hətta Qərib bir dəfə onunla 
gedib, başqa məhəllə ilə keçirdiyi yarışa baxmışdı və  
Rizonun, həqiqətən də,  yaxşı oynadığını görmüşdü. 
Məşğul olan olsa, o, yaxşı oyunçu ola bilərdi. Gülü ilə 
dava-dalaş çox zaman futbol üzündən olurdu. Oxumağa 
elə də həvəsi yox idi. Amma dünyanın futbol tarixini, 
məşhur oyunçuların tərcümüeyi- halını, komandaları, 
klubları  əzbərdən bilirdi. Gülü isə yeganə oğlunun 
böyüyüb iş-güc sahibi olmasını arzulayırdı. Qərib işdən 
gələn kimi, Rizo onun yanına gəlir, həvəslə keçirilən və   
keçiriləcək oyunlardan danışırdı. Çox zaman Rizonun 
proqnozları düz çıxırdı. Qərib əvvəllər idmanla, futbolla 
maraqlanmasa da,  Rizonun odlu-alovlu söhbətlərinə 
həvəslə qulaq asırdı. Uşağın bu sevgisi sanki onu gündəlik 
və ağır həyatdan uzaqlaşdırır, onunla bərabər özünü hay-
küylü, ehtiraslı yarışların axınında unudurdu.  
  Səhər tezdən işə gedir, gün batanda qayıdaraq yuyunub 
yerinə girirdi. İsti və bütün günü ayaq üstü iş onu çox 
yorurdu. Bəzən saatlarla  ağır təkərləri daşıyıb yığmalı 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
olurdu. Atabəyi az görürdü. İşdən dönən zaman bəzən 
Atabəy getmiş olurdu. Bəzən də onun dükanının 
qarşısında oturaraq hal-əhval tuturdu. Demək olar ki,  
Rizodan başqa  söhbət etdiyi adam yox idi. Rizodan bir 
neçə dəfə Gülüyə pul göndərmişdi. Səhər çay içib çıxır, 
gündüz iş yerində fəhlələrlə nahar edir, gecə isə 
daxmasında Gülünün bişirdiyi, Rizonun gətirdiyi xörəkləri 
yeyirdi.  Yatana qədər  Rizo ondan əl çəkmirdi. Bir-iki 
dəfə axşam şəhərə də getmişdilər. Əvvəllər  əjdaha kimi 
ağzını açıb adamı udmağa hazırlaşan şəhər daha ona 
təhlükəli görünmürdü. Paltarlarına da Gülü baxırdı. Hər 
gün çirklənmiş paltarları  yuyub ütüləyirdi.      
  Onlar qapıdan çıxan kimi, Gülü dərindən nəfəs alıb 
başındakı çalmanı açdı, belini şalla çərtib həyətə düşdü, 
tığ vurulmuş tərəvəzləri süzgəclərə  yığmağa başladı, səs 
kəsildiyini görən qadınlar da Gülünün başına yığışıb ona 
kömək etməyə başladılar. Gülü ürəyini boşaltdı: 
-Allah köməyi olsun,  canımızı qurtardı, tırı tutub yenə, 
yorulub həkdən düşənəcən ağlayacaqdı. İşim- gücüm 
tökülüb qaldı. 
  Axşam düşürdü. Bir azdan işə gedənlər qayıdacaqdı, 
qadınlar axşama isti qazan asmağa tələsirdi. Ehtiyacı 
olanlar bu tərəvəzlərdən axşam yeməyi üçün pay 
götürəcəkdi. Odur ki, cani-dildən işə girişdilər. Gülü isə 
gecə yarısına qədər balonlarla əlləşəcəkdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Əslində, Rizonun Qəribə belə yaxınlıq göstərməsi 
Gülünun ürəyindən idi. Düşünürdü ki, Rizo böyüyür, onun 
yanında kişi xeylağının olması vacibdir. Eşitmişdi ki, 
oğlan uşağı küçədə böyüyər, küçədə tərbiyə alar. Pis, 
əxlaqsız uşaqlara qoşulmaması üçün, Qərib kimi böyüyə 
ehtiyacı var idi. Rizo saf və doğrucul uşaq idi,  yalan, 
fırıldaq bilməzdi. Belə uşaqlar asanlıqla təsirə düşürlər. 
Burda qaldığı müddət ərzində Qəribin bir əskik hərəkətini 
görməmişdi. Bir az müəmmalı görünsə də, ciddi və abırlı 
adam idi. Rizonu  Qəriblə  bir yerdə görən pisniyyətli 
adamlar da qorxub çəkinər, uşağın tək olduğunu 
düşünməzlər. Odur ki, Gülü onların yaxınlığına mane 
olmur, buna şərait yaradırdı.   
                                                        *** 
   Payız girəndən Qəribin işi daha da çətinləşmişdi. 
Küləkli və yağışlı havalarda da bütün günü çöldə olurdu. 
Rizo ilə gedib özünə başlıqlı, su keçirməyən plaş aldı. 
İşdə əlcək –filan da vermirdilər, hər şeyi özün almalı idin. 
Əlcəksiz işləmək mümkün deyildi, küləkdən quruyub 
çatlamış əllərinə təkərin hisi dolur, yumaqla da getmirdi. 
Gülü vazelin alıb Rizodan ona göndərmişdi, gecələr əlinə 
sürtürdü. Hərəkət edəndə dartılan çatlardan qan da sızırdı. 
Bunu görən Rizo anasından dərman soruşmuşdu. Əslində, 
Gülü ilə Qərib heç danışmırdılar. Qəflətən həyətdə 
rastlaşanda, Qərib başını aşağı dikir, salam verib keçirdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qonşular təzə kirayənişinin mızı adam olduğunu 
söyləyirdi.  
    Qəribin əvvəllər belə ağır işlər görmədiyi aşkar idi. 
Fəhləçiliyə öyrənmiş adamların bildiklərini bilmirdi. 
Dilinin şirinliyinə baxmayaraq, Əmirxan əzazil adam idi. 
Düşündüyü tək öz qazancı idi. Kimsəyə güzəşt etməzdi. 
İşi keçən adamlarla mülayim, xoş davranar, özündən 
aşağıları adam yerinə qoymazdı. Daimi işçiləri az idi. 
Əsasən, mövsüm fəhlələrindən istidadə edirdi. Danışdığı 
pulu verir, əvəzində qul kimi işlədirdi. Buna görə də  
işçilər onu sevmirdi. Mal gələndə bəzən gecə yarıya qədər 
yükü boşaltmalı olurdular. Əvəzində əlavə pul verməz, 
fəhlələrin könlü xoş olsun deyə, yemək-filan da tədarük 
etməzdi. Buna görə də daldada ona “cuhud” deyirdilər. 
Deyəsən, bu ləqəb onun qulağına çatmışdı. Hirslənib 
kimisə söyəndə adamlara “cuhud köpək uşağı” deyib, 
ürəyini boşaldırdı. 
   Aldığı maaş o qədər az idi ki, evin kirayəsinə, yeməyinə, 
gündəlik xərclərinə zorla çatırdı. Başqa iş axtarmağa nə 
vaxt var idi, nə imkan. Əslində, şəhərin işsizlik 
problemindən xəbərdar idi. Yanında işləyən fəhlələrin ən 
çox danışdığı mövzu  - işsizlik idi. Fikirləşirdi ki, az da 
olsa, ehtiyat üçün pul yığmalıdır. Əmirxanın işləri o qədər 
yaxşı getmirdi. Qərib bu adamı ürəyində bacarıqsız hesab 
edirdi. Əgər indiyə qədər bu şirkəti qoruyub saxlaya 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bilmişdisə, o da başqalarının sayəsində mümkün olmuşdu. 
Qərib işi öyrənirdi. Hansı variantda daha optimal gəlir və 
çevik alış-veriş  yollarını arayırdı. Onun təcrübəsinə görə, 
mal idxalını daha ucuz qiymətlərlə gətirmək mümkün idi. 
Hələ ki, bu haqda heç kimə bir söz demirdi. Əmirxanla 
daha yaxından təmas qurmaq və güvənini qazanmaq lazım 
idi. Bu, uzun müddət davam etməyəcək idi. O  öz işini 
mütləq qurmalı, gələcəyini təmin etməli idi. Bu şəhərdə 
onun – bunun əlinin altında qul kimi işləməyi özünə 
sığışdırmırdı. Belə mənasız yaşamaq onun nəyinə lazım 
idi? Günlər gəlib-geçdikcə Qəribin niyyəti daha da 
dəqiqləşir və əminləşirdi. 
   Amma hər şey öz-özlüyündə həll olundu. 
Söhbətləşərkən Əmirxan mal dalınca getməli olduğunu və 
kiçik oğlunun əməliyyat olunacağından danışdı. Kişi 
çıxılmaz vəziyyətdə qalmışdı. Hər zaman işini tapşırdığı 
qardaşı da beyin qanaması keçirtdiyindən həkim nəzarəti 
altında idi. Qərib ona qulaq asa- asa fikirləşdi və qəfildən: 
-İstəyirsizsə, mən gedə bilərəm. 
Əmirxan ona təəccüblə baxdı. Bu qəfil təklifdən çaşdı və 
duruxa-duruxa: 
-Bacararsan? 
Qərib gülümsəyərək: 
-Niyə bacarmıram, nə var ki burda? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Əmirxan tanış olduqları müddətdə Qəribin işində bir  
naqislik görməmişdi. Əksinə, dürüst adama oxşayırdı. 
Başını aşağı salıb, işiylə məşğul idi. Hətta Əmirxanın bu 
az danışıb, çox düşünən adamdan bir az çəkinəcəyi də var 
idi. Bəzən onun yanlış hərəkətlərini  bir söz demədən 
düzəldib yoluna qoymağı Əmirxana dəysə də, üstünü 
vurmurdu. Belə xırda şeylərə baş aparası deyildi, təki işi 
yola getsin. 
İndi Qəribin gözlənilməz təklifini ürəyində götür- qoy 
edərək bir qəti söz söyləmədi. Düşünmək lazım idi. Odur 
ki: 
-Həəəə....baxaq görək nooolur... 
Qərib əmin idi ki, Əmirxan bir neçə gündən sonra onunla 
danışacaq, razılığını bildirəcək. Odur ki, bu söhbət 
olmamış kimi davranırdı.  
   Gün payıza əyildikcə havalar da soyuyurdu. Sən demə, 
bu şəhərin bir üzü necə isti imişsə, o biri üzü də eləcə 
kəskin və soyuq imiş. Aramsız küləklər, yağışlar adamı 
göz açmağa qoymurdu. Işə gedib-gəlmək çox 
çətinləşmişdi. Saatlarla nəqliyyat olmurdu. Qəribin asudə 
vaxtı gecə bir neçə saat yatmağı idi. Bəzən bu da ona 
qismət olmurdu. Yuxusu ərşə çəkilirdi. Nə qədər özündən 
uzaqlaşdırmaq istəsə də, düşüncələr ondan əl çəkmirdi.  
   Gecə yarısı səsə yuxudan ayıldı. Yerin içində oturaraq 
qaranlığı dinləməyə başladı. Deyəsən, yerə düşən damcı 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
səsi idi. Bu zaman üzünə də su damcısı düşdüyünü hiss 
elədi.  Möhkəm yağış yağırdı. Durub işığı yandırdı. 
Tavandan  bir neçə yerdən damırdı. Hətta küncdən axan 
su divarda iz qoyaraq döşəməyə tökülürdü. Qərib nə 
edəcəyini bilmədi. Durub çarpayısını ortaya çəkdi ki, 
yatacağı  islanmasın. Qapını açıb çölə baxdı. Leysan idi. 
Həyət qaranlıq idi. İndi neyləsin? Səhərin açılmağını 
gözləmək lazım idi. Bir bu əskikdi. Mağıl bir quru yatağı 
var idi. Nə qədər əziyyətli olsa da, gecə gəlib rahat 
dincəlirdi. İndi bu damın təmiri bir neçə gün çəkəcəkdi. 
Səbrini basaraq bürünüb yerinə uzandı. Divardan axan 
suya, tökülən damcılara baxmağa başladı. Səhər açılanda 
yiyəsinə xəbər vermək lazımdır.Yəqin ki, ilk dəfə deyil, 
belə  hallarda nə etmək lazım olduğunu bilməmiş deyillər. 
Damın üstünü qırlamaq lazımdır. O da olmasa, tir atıb 
şiferləmək, ya dəmir örtük çəkmək...ev yiyəsi  özü bilər.  
  Işə getməzdən öncə vəziyyəti Gülüyə xəbər vermək 
lazım idi. Evin işığının yanmağını gözlədi. Gülü onsuz da 
sübhdən oyanırdı. Hava açılmamış zənbillərini götürüb 
bazara yollanırdı. İsti –soyuq, qar-yağış bilməzdi. Qərib 
geyinib evdən çıxdı. Pilləkənləri qalxıb qapını döyərək 
gözlədi. Gülü pərdəni aralayıb şüşədən çölə baxdı. Ala-
qaranlıqda kim olduğunu aydın görmədiyi üçün soruşdu: 
-Kimdir orda? 
Qərib : 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Mənəm, Qərib. Sizə bir söz deməliyəm.  
Gülü tez qapını açaraq hiss olunan təlaşla: 
-Xeyir ola? 
Qərib sakit –sakit: 
-Axşamdan evin damından damır. Dedim, biləsiniz. Mən 
işə gedirəm. Bilmirəm, necə olacaq. Nə etmək lazımdır? 
Gülü duruxaraq: 
-Damır? Hmmm...gərək qırçı tapım ...baxaram mən. 
Qərib : 
-Yaxşı, mən gedim. 
Qərib pilləkənləri düşüb şırıltı ilə axan yağış suyunu 
şappıldada-şappıldada həyətdən çıxdı. 
Gülü eyvandan yağışlı göyə baxdı. Fikrini qara qayğı 
bürüdü. Bu yağışda qırçını, ustanı hardan tapacaqdı? Evə 
girib Rizonu oyatdı: 
-Dur, mama qurban, Qərib gəlmişdi, deyir evdən damır. 
Ürəyində bu işin çətinliyini düşünə-düşünə həyətə endi. 
  Qapını açıb içəri baxdı. Tavanın neçə yerindən, 
künclərindən dayanmadan axan su artıq ortalıqda  
göllənmişdi. Gülü vəziyyətin bu qədər ağır olduğunu 
gözləmirdi. Cəld gedib bir neçə ləyən, qazan gətirib otağa 
düzdü. Ancaq bu-faydasız idi. Küncdən divar  boyi su 
şırıldayırdı. Tez yuxarı çıxıb geyindi. Rizo yenidən 
yuxulamışdı. Gülü onu çağırdı: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Rizo, yağış evi  götürüb tamam, dur, mama qurban...mən 
usta dalınca gedirəm. Gedim soraqlaşım , görüm hardan 
tapıram. 
Anasının səsindəki təlaş və qorxudan Rizo tez ayılıb 
yerində oturdu: 
-Necə yəni?Qəribin evindən axır? 
-Hə, hə...divar uçmasa yaxşıdır. Gedim görüm neynirəm. 
Sən arada düş, boşalt qablardakı suyu.  
                                                         ***  
   Axşama yaxın Gülü islanmış, əldən – dildən düşmüş 
halda əliboş geri qayıtdı. Bazarda adamlardan soruşa-
soruşa neçə qırçının ünvanını tapmış, soraqlaşa-soraqlaşa 
evlərinə qədər getmişdi. Bu şəhərdə barmaqla sayılası 
sayda bir neçə qırçı vardı. Gülü onların birini zorla tapıb 
danışa bilmişdi. O da qarşısında üslanıb yaprınmış qadına 
baxa-baxa: 
-Ay bacı, oturub bu yağışı niyə gözləyirdiz, indi qır 
tökmək vaxtıdı? Mən bu yağışda qırı harda qaynadım, 
necə töküm? 
Gülü az qala ona yalvararaq: 
-Gəl, hələ bir bax, bəlkə, başqa bir əlacı var?  
Ustanı gəlib baxmağa razı salıb, ünvanı verərək, geri –
evinə qayıtdı. Həyətə girəndə tələsik damın qapısını açıb 
baxdı. Hər şey suyun içində idi. Buranı qırlamaqdan da 
keçmişdi. Tələsik yuxarı çıxıb paltarını soyundu. Alt 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
paltarına qədər islanmışdı. Səhərdən ac-susuz idi. Rizo 
evdə yox idi. Çay qızdırıb içdi. Yemək bişirməyə başladı. 
Düşünə-düşünə qalmışdı. Daxmanın uçmağı cəhənnəm, 
bir təhər düzəltdirəcəkdi. Bəs bu kişi gecə harda qalsın? 
Bir azdan Rizo gəlib çıxdı. 
-Nə oldu, mama, bir adam tapa bildin? 
Başını yun şalla sarımış Gülü  qazanı qarışdıra-qarışdıra: 
-Girinc qaldım bütün günü. Birini tapdım. Bəlkə, gəldi 
baxmağa. Deyir, bu vaxt qır olmaz. Neyləyəcəyik? 
-Nə bilim? Qoy Qərib gəlsin. 
-Onun nəyinə lazımdı, deyəcək ev sizindi, özünüz təmir 
edin. 
Rizo  dinmədi. Anası düz deyirdi. Amma Qərib də burda 
yaşadığından artıq həyətin adamı idi. Həm də necə olsa, 
kişi xeylağıdır. 
Gülü onun üzünə diqqətlə baxaraq: 
-Yorğan- döşəyi də islanıb. Gecə harda qalacaq bu kişi? 
Rizo fikrə getdi. Aşağıda boş otaq yox idi. Hamı da 
ailəlisi ilə birlikdə qalırdı.Üzünü anasına tutub: 
-Ev düzəlincə mənimlə qalsın. Nə olacaq ki? 
Gülü dinmədi. Cavan kişinin onun evinə girməsi  yaxşı  
deyildi. Adamlar bundan başqa mənalar çıxarar, dedi-
qodu yayardılar. Gülü özü haqqında söz-söhbət 
yayılmasına heç vaxt imkan verməmiş, şərait 
yaratmamışdı. İndi bir-iki gün kirayənişinin onlarda 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qalması  böyüdüləsi hadisə deyildi. Evdə böyük oğlu da 
var. 
Qonşular Gülünü tanımırmı? Bir yandan da içərisindəki 
səksəkədən narahat idi. 
-Nə bilim...qoy gəlsin görək. Bəlkə, bir dostu var, tanışı 
var, bir neçə gün gedib qalar.   
   Rizo pəncərədən  Qəribin gəldiyini görüb həyətə endi. 
Qərib içəridə daxmaya göz gəzdirirdi. Hər şey suyun 
içində idi. Səsə dönüb baxanda Rizonu görərək: 
-Buranı da sel apardı.  
-Gərək yayda qırlayaydıq. Anam ustaya deyib. Sabah 
gəlib baxacaq. 
Qərib tavana baxaraq: 
-Bundan sonra qır olmaz. Başqa örtük eləmək lazımdır. 
Şiferləmək  də olar. 
-Hə. Nə məsəhət olsa, edərik. 
Gülü də açıq qapıdan içəriyə boylanaraq: 
-Yağış kəssin, bir əlac edərik. Bir ölümə çarə yoxdu. 
Üçü də dayanıb islanmış əşyalara, divara, tavana baxırdı. 
Rizo: 
-Gedək yuxarı. Düzələnə qədər mənimlə qalarsan. 
Qərib dönüb ona və Gülüyə baxdı. 
Gülü bir söz demədi. Çarəsiz halda əlini yana 
açdı.Yəni:”Neyləyək?” 
Rizo: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Gedək.Yaş yerdə yatmayacaqsan ki? Dost deyilik? 
Doğrudan da, neyləyəcəkdi ki? Yatağı da islanmışdı. 
Yerdə gölləmə su durmuşdu. 
Gecə vaxtı hara gedəcəkdi ki? Rizo onun divarda  
islanmış paltarlarını götürərək: 
-Heç olmasa bunları aparaq, qurusun evdə. 
Qərib dönüb yenə Gülüyə baxdı. Gülü dönüb otaqdan 
çıxa-çıxa: 
-Gəlin gedək, görək sabah neynirik... 
                                                  *** 
   Dolabdakı paltarları və yorğan-döşəyi götürüb yuxarı 
qalxdılar. Yaş plaşını, çəkmələrini dəhlizdə soyundu. Rizo 
ona çəkələk gətirdi. Nəm çorablarını soyunub çəkələkləri 
geyindi. Dəhlizdə əl-üzyuyan vardı. Qərib əl-üzünü yuyub 
qurulandı.Yanında dayanıb ona qulluq göstərən Rizo: 
-Gəl içəri, xoş gəlmisən. 
Qərib  aynabəndə keçdi. Gözləmədiyi bir səliqə ilə 
rastlaşdı. Otağa göz gəzdirdi. Stollar, divan, kreslolar, 
televizor, pərdələr səliqə və zövqlə bəzənmişdi. Döşəməyə 
xalça döşənmişdi. Qərib özünə o qədər də fikir verməyən, 
bütün günü ağır işlə məşğul olan Gülüdən bu zövqü və 
rahatlığı gözləmirdi. Rizo onu səslədi: 
-Gəl, gəl bura. 
Qərib Rizonun dayandığı qapıya tərəf getdi. Otağa girərək  
Rizoya baxdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo: 
-Bura mənim otağımdır. Burda qalarsan. Bir azdan yerini 
hazırlayarıq. Indi paltarını dəyiş, yemək yeyək. 
Bunu deyib stolun üstünə qoyulmuş paltarı göstərdi. Qərib 
divarlara vurulmuş şəkillərə baxdı. Bunların əksəriyyəti 
Rizonun sevdiyi məşhur futbolçuların şəkilləri idi. 
Renaldonun, Messinin, Xavelin, Alvesin, Ramosun, 
İbrahimoviçin  müxtəlif oyunlardan çəkilmiş, böyüdülmüş 
şəkilləri idi. Son vaxtlar İbrahimoviç dilindən düşmürdü. 
Rizo yanında o qədər danışırdı ki, Qərib də  məşhur 
futbolçuları tanımağa başlamışdı. 
Rizo qapını örtüb çıxdı. Qərib paltarını dəyişib  
aynabəndə keçərək Rizonun yanında divanda oturdu. Rizo 
televizorun səsini azaldaraq: 
-Bu gecə matç var. Qalatasaray oynayır. Baxarıq? 
-Baxarıq. Gecdir?  
-Yooo..12 də.Türkiyədən verəcəklər. 
Gülü mətbəxdən Rizonu səslədi: 
-Rizo, gəl bura, mama qurban. 
Rizo qalxıb mətbəxə getdi. Əlində sini geri qayıdaraq, 
gətirdiklərini  süfrəyə düzməyə başladı. Gülü də ardından 
sinidə xörəkləri gətirərək Qəribə baxmadan: 
-Gəlin, süfrəyə. Nuş olsun. 
   Gülü siniləri götürərək mətbəxə getdi. Qərib qalxıb   
stola yaxınlaşdı. Kasalardan küftənin qoxusu və buğu 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qalxırdı. Rizo da oturaraq kasanı qabağına çəkdi. Gülünün 
qabiliyyətinə söz ola bilməzdi.Təzə göyərti, şoraba, ac 
olan adamı daha da iştahlandırırdı. Qərib də çörək götürüb 
küftəyə doğradı, noxudla, kartofla qarışdırıb əti əzdi. Gülü 
mətbəxə çəkilərək öz işi ilə məşğul olmağa başladı. Qərib 
sıxılmasın deyə, yemək bitənə qədər mətbəxdən çıxmadı.  
   Gülü başqa kirayənişinləri ilə açıq və səmimi olduğu 
halda, Qəriblə çox pərdəli dolanırdı. Bu aylar ərzində 
qarşı-qarşıya durub kəlmə kəsməmişdi. Amma ona qarşı 
hədsiz diqqət və qayğı ilə yanaşırdı. Qərib buraya 
gəldiyindən, yemək, paltar, təmizlik sarıdan bir sıxıntı 
çəkməmişdi. Ev yiyəsinin belə uzaqlıq göstərməsinin 
səbəbini onun utancaqlığında görürdü. Gülünün nəzərində 
Qərib subay kişi idi. Başqaları kimi, onunla səmimi olmaq 
olmazdı. Rizo varkən, Qəriblə danışmaq yaxşı düşməzdi. 
İndi vəziyyətin birdən – birə dəyişməsi Gülünü  
həyəcanlandırırdı. Özünü qəribə hiss edirdi. Sanki içində 
tarazlığı pozulmuşdu. Kiməsə hesab verirmiş kimi, 
bayaqdan içində çək-çevirdə idi. Hiss olunur du ki, Qərib 
də utanır, amma hara getsin, nə etsin bu gecə vaxtı. Evdə 
kişi xeylağı olsaydı, başqa məsələ. Rizo uşaqdır hələ, çox 
şeyi başa düşmür. Hətta Qəribin onunla qalmasına sevinir. 
Gülü mətbəxdə qabağına bir topa göyərti töküb 
təmizləyirdi. Açıq qapıdan Qəriblə Rizonun söhbətinə də 
qulaq asırdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
 *** 
  
   Rizo yeməkdən sonra sevdiyi söhbətə başlamışdı. 
Bayaqdan İbrahimoviçi tərifləyirdi. İndi əvvəlki aşiq 
olduğu isimlər ona daha sönük görünürdü. Gülü çay 
süfrəsi hazırlaya-hazırlaya: 
-Sən bir az da dərslərindən danışsana. 
Gülünün səsində danlaqdan çox, zarafat var idi. Rizo 
anasına cavab vermədən sözünə davam etdi: 
- Bu çempionatda ən çox qol onun hesabındadır. 
Uşaqlarda disk var, mənə də gətirəcəklər. Baxarıq bir 
yerdə. 
Qərib çayından bir qurtum alıb: 
-Mən bir neçə gün olmayacam. Gələndən sonra baxarıq. 
Rizo təəccüblə: 
-Hara gedirsən ki? 
Gülü əlini saxlayararaq, qulaq kəsildi. Qərib: 
-İşdən göndərirlər. Gedib- gəlməyim bir həftə çəkər. 
Xaricdən mal vuracam. 
Əslində, Qərib bu sözləri Gülüyə çatdırmaq istəyirdi. Ev 
yiyəsi onun yoxa çıxdığını görüb təlaşa düşməsin, 
qaçdığını güman etməsin. 
Rizo: 
-Nə zaman gedirsən? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bir-iki günə. Sənədlərim hazır olsun. Atabəy həll 
edir.Usta tapılmasa, narahat olmayın, gələndən sonra bir 
əncam çəkərik. Qır olmazsa, şifer vurarıq, ya kirəmit 
döşəyərik. Nə çox şey. 
  Nəhayət ki, Əmirxan qərara gəldi. Qəribin təxmin etdiyi 
kimi, onun getməyinə razılıq verdi. Amma Qəribin sənədi 
yox idi. Bu haqda Əmirxana heç nə söyləmədi. 
İşdən dönəndə Atabəy ilə danışdı. Fikrini ona bildirdi. 
Atabəy lazımi adamlarla danışıb, məsələni həll etmək 
üçün bir neçə gün gərək olduğunu söylədi. Atabəy 
təcrübəli adam idi, o, Qəribin Əmirxandan ötrü əziyyətə 
qatlaşıb belə risqli işə girmədiyini, fikrində gizli bir 
niyyəti olduğunu  anlamışdı. Amma fikirləşdi ki, madam 
Qərib özü üçün iş qurmaq istəyir, qoy qursun, yəqin ki, 
ağlında tutduğu bir tutarlı fikir var. Ona görə də Qəribi 
çox da sorğu-suala tutmadı. Tutarsa, qatıq, tutmazsa, nə 
itirirlər ki? Qəribin öz pulu olmadığı üçün, əli –qolu bağlı 
idi. Böyük miqdarda borcu isə ona heç kim verməzdi. 
Odur ki, Qərib fürsəti dəyərləndirib damladan başlamağı 
qərara gəlmişdi. 
Rizo böyüklər kimi: 
-Yaxşı, işdən göndərirlər, gedib-gəlmək pulunu da verirlər, 
yoxsa öz puluna gedəcəksən? 
Qərib gülümsəyərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yol pulumu verirlər. Mənim pulum nə gəzir? Amma 
olsaydı bir az, yaxşı olardı. 
Özüm üçün ayrıca mal vurardım. Sənədim, əmlakım da 
yoxdur ki, bankdan kredit götürüm.      
Rizo maraqlanaraq ciddi-ciddi: 
-Doğrudan? Pulun olsa, özün də  şirkət aça bilərsən? 
Qərib: 
-Niyə açmıram? İş qurmaq çətin deyil. Bunun yolları var, 
bilən adama asandır. 
Rizo coşqunluqla: 
-Nə olardı amma! Adamın özünü xüsusi şirkəti ola! 
-İstəsən hər şey olar. Çalışmaqladı belə şeylər. Ağılla həll 
olunur. 
Rizo: 
-Şirkətim olsa, çoxlu pulum olsa, şəxsi klub yaradaram. 
Ən yaxşı oyunçuları yığaram. Trenerlər gətizdirərəm, öz 
komandam olardı. 
Qərib gülərək: 
-İstəsən olar...niyə olmur ki?Yaradanlar belə yaradırlar, 
əvvəlcə arzulayırlar, sonra yerinə yetirirlər. 
Rizo əlini yellədi: 
-Eh, hələ uşağam, hələ böyüyüm bir...nə bilim, qismət olar, 
ya yox? 
Qərib: 
-Qismət olar, inşallah... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Gülü bu söhbəti dinləyə-dinləyə ürəyində götür-qoy 
edirdi. Belə qısa müddətdə iş yerində etibar qazanmaq 
asan məsələ deyil. Ağlı başında adam olduğunu onlar da 
biliblər. Yoxsa bu çətin işi ona etibar etməzdilər. Özünün 
də mənfəəti olmasa, bu əziyyətə girməz. Xeyri var, yəqin 
ki. Yazıqdır, özünə bir gün ağlasa yaxşıdır. Qərib heç 
kimlə ünsiyyətdə olmadığı üçün bu aylar ərzində kimsə 
onun keçmişi haqqında bir şey öyrənə bilməmişdi. 
Adamların marağı keçib getmək üzrə idi. Artıq burada 
hamı onu olduğu kimi qəbul etməyə başlamışdı. Gülünün 
arvadlara dediyi kimi, hər kimdir, Allah bəndəsidir, heç 
kim səbəbsiz yurd-yuvasını, ev – eşiyini tərk etməz, nə 
olub-olub, özü bilər, Allahı bilər. Burda bizə ki heç bir 
ziyanı yoxdur. 
Gülünün gətirdiyi arqumentlər qarşısında hər kəs susaraq 
razılaşırdı. Əslinə qalsa, hər kəs bir tərəfdən gəlib 
yığışmışdı  bura. Amma nədənsə Qəribə daha çox maraq 
var idi. Ola bilsin, bu maraq onun subaylığı və yaxud 
adama yovuşmazlığı ilə bağlı idi. Onun sirli keçmişi, 
fərqli təbiəti diqqətdən yayınmırdı. Qərib təkcə Rizonu 
yaxınına buraxırdı. Bu da, yəqin ki, onun ev sahibinin 
oğlu olması ilə bağlı idi. 
   Qərib, həqiqətən, Rizonu çox istəyirdi. Rizo bu şəhərdə 
onun duyğularını bölüşə biləcəyi yeganə insan idi. Bundan 
başqa Rizo onun keçmişi haqqında heç nə soruşmurdu, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bəlkə də, soruşmaq ağlına gəlmirdi. Rizo öz yaşıdları ilə 
necə davranırdısa, Qərib ilə də eyni şəkildə söhbət edirdi. 
Onun təsəvvüründə hələ qaranlıq dünyalar, sirli saxlanclar 
yox idi. Qərib də bu üzdən Rizonun yanında rahat və 
səmimi olurdu. O da həyatını yenidən, Rizonun yaşından 
başlamaq istəyirdi və bəlkə də, xilasını bunda görürdü. 
Həyatın insana nələr bəxş edəcəyi əvvəldən bəlli olmaz. 
Amma insan ən çətin zamanda, ən çıxılmaz vəziyyətdə 
belə həyata uyğunlaşmağı, yaşamağa davam etməyi 
bacarmalıdır. Bəlkə də, əsl mübarizə budur: məğlub 
olduğun zamanda belə, məğlubiyyəti bir sınaq olaraq 
qəbul edib yoluna davam etməyi bacarmaq əzmi. Bunun 
üçün insan nədənsə tutmalı və güc almalıdır. Zəif də olsa, 
Rizo da Qəribin yeganə tutacağı idi.  
   Həmin yağışlı gecədə - Rizo ilə divanda oturub futbola 
baxa- baxa Qəribin ağlına belə gəlməzdi ki, bu matç onun 
həyatının dönüş nöqtəsi olacaq. 
                                                        ***  
   Gecəni fikir-xəyal içində, yatağında  o tərəf- bu tərəfə 
çevrilərək çabalayan Gülü səhərə qədər yatmadı. Obaşdan 
qalxıb geyindi və çay tədarükünə başladı. Evində qonağı 
vardı və onu səhər çaysız işə yola salmaq mərifətsizlik idi. 
Çay dəmlədi, yumurta bişirdi, çörək doğradı. Bir azdan 
Rizonun qapısı açıldı və Qərib həyətə düşdü. Gülü  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
hazırladığı səhər yeməyini stola düzdü. Qərib evə girəndə 
çay süzüb gətirdi. 
-Sabahınız xeyir. Çay hazırdır...  
Qərib süfrəyə baxaraq: 
-Sabahınız xeyir. Nə zəhmət çəkirsiz? 
-Bir zəhməti yoxdu. Rizo da durmalıdır, dərsə gedəcək.  
   Qərib əl-üzünü qurulayıb, ev yiyəsinin xətrinə dəyməsin 
deyə, süfrəyə oturub çaydan bir qurtum içdi. Qərib ev 
yiyəsinə artıq zəhmət verdiyinə görə utanırdı. Bu zəhrimar 
yağış da kəsmək bilmirdi. Qərib daxmaya da baş çəkmişdi 
həyətə düşəndə. Bərbad halda idi, uçmasa yaxşıdır. 
Üstünü bağlamaq asandır, uçsa,işi uzun çəkəcək. Bu 
soyuqda qaldı yersiz-yurdsuz. Ev yiyəsinin ürəyi 
yumşaqlığından da istifadə etmək yaxşı deyil.  Sənədi bu 
gün hazır olsa, sabah yola çıxmalı idi. Gələndən sonra bu 
işlə məşğul olar. Qərib bu fikirdə ikən Gülü otaqdan çıxıb 
ona yaxınlaşdı, əlindəki bükülünü stolun üstünə qoyaraq 
oturdu. Çəkinə-çəkinə,Qəribin üzünə baxmadan: 
-Axşam söhbəti eşitdim.  Bir az pul var məndə.  
Lazımdırsa, götürə bilərsən. Zəhmət çəkib gedirsən 
madam, əliboş gedib-gəlmə. 
  Qərib təəccübündən çeçədi. Çayı boğazından ötürüb: 
-Yox, çox sağ olun, götürə bilmərəm. Olmaz. 
Gülü yerindən qalxaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Niyə olmur? Puldu, durub yerində, indi mənə lazım deyil, 
apar işlət. Bizə də xeyri olar.  
Bunu deyib Gülü mətbəxə getdi. Qərib də durub geyindi. 
Gülü mətbəxin pəncərəsindən Qəribin getdiyini gördü. 
Otağakeçib baxdı. Pul olan bağlama stolun üstündə idi. 
  Qərib yol boyu bu haqda fikirləşirdi. Bir yandan qadının 
ona inanıb pul təklif etməsi xoşuna gəlsə də, o biri 
tərəfdən heysiyyatına da toxunurdu.  Necə olsa, yad 
qadındır, anası deyil, bacısı deyil, olmadı elə, oldu 
belə...Qərib riskə də girmək istəmirdi, pul batsa, 
fikirləşdiyini edə bilməsə, qadının pulunu necə qaytarar? 
İndi pulu olmasa da, rahatdır, bir kəsə borcu yoxdur. 
Qərib borclanmaq, bu borcun altında əzilmək istəmirdi. 
Amma başqa tərəfdən də baxanda, burda  utanılası  heç nə 
yoxdur. Gülü demiş, işlənməyən puldu, mal gətirib satar, 
borcunu da artıqlaması ilə qaytarar. Əli gətirməsə belə, bir 
yol tapar. Həm Oərib ondan pul istəməyib, qadın özü 
təklif edir. Nə isə, düşünmək lazımdı, hələ vaxta var.  
                                                  *** 
   Əmirxanın sevindiyindən əli-ayağı yerə dəymirdi. 
Qəribin getməsinə naəlac qalıb razı olmuşdu. Keçən on 
beş gün ərzində bir saat da olsun rahat yuxu yatmamışdı. 
Qərib tanımadığı birisi idi, nə olsun yanında işləyirdi, pulu 
da götürüb birdəfəlik yoxa çıxsa neyləyəcəkdi? Hardan 
tapacaqdı onu? Bu zəmanədə heç qardaş-qardaşa inanmır, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
o ki qala yad adam ola. Əmirxan heç belə axmaqlıq 
etməmişdi. Əli hər yerdən üzüldüyündən Qəribə möhtac 
qalmışdı. Amma Qəribin gəldiyini biləndə necə 
sevindiyini bir Allah bilirdi, bir də özü. Özü də necə 
gəlmişdi! Əmirxan mallarını  indiyəcən öyrəndiyi, tanıdığı 
Rusuyadan gətirirdi. Qərib onu inandırdı ki, bu ən baha  
və sərfəsiz variantdır. Ortaya başqa variantlar qoydu-  Çin, 
Dubay, İran, Avropa. Əmirxan indiyədək etmədiyi işdən 
qorxurdu, amma Qəribin inamlı danışması onu fikrindən 
döndərdi. Düşündü ki, bu adam özünü belə fağır 
göstərməyinə baxma, bu sahəni yaxşı bilir. Danışığından 
hiss olunur ki, çox gedib –gəlib oralara. İndi mala baxa-
baxa Qəribi az qala bağrına basmaq istəyirdi. Az 
müddətdə əvvəlkindən çox-çox artıq qazanc götürəcəyi 
şübhəsiz idi. Qərib Əmirxanın malını yığdırandan sonra, 
artıq gətirdiklərini də sahəyə yığdırdı. Ondan başqa sayla, 
haqq-hesabla məşğul olan yox idi. Gedən günün axşamı 
Rizo Gülünün bağlamasını yenidən Qəribə verdi. Bu dəfə 
Qərib imtina etmədi. Pulu götürdü. Qayıdarkən daxma 
düzəlməmişdi. Əksinə, bir az da uçub - tökülmüşdü. Rizo 
dedi ki, usta deyir, bunu təzədən tikmək lazımdı, divarları 
çöküb. Qərib yenə də Gülünün evində qalmalı oldu. Üzü 
qışa getdiyindən havalar da soyumuşdu. Qərib 
qayıtdıqdan sonra işi daha da artmışdı, əlavə gətirdiyi 
yüklə də məşğul olmaq, tez satıb Gülünün pulunu da 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qaytarmaq lazım idi. Düzdür, bu barədə evdə bir söhbət 
olmasa da, Qərib bir an da olsun bunu yadından çıxara 
bilmirdi. Evə gec gəlirdi. Səhər sübhdən də işə gedirdi. 
Hələlik, daxma ilə məşğul olmağa vaxtı yox idi.  Artıq 
məhlədə Qəribin Gülünün evində qaldığını hamı bilirdi. 
Bu barədə heç kim bir söz deməsə də, Gülü adamlara 
yaxşı bələd idi. Kimin nə düşünəcəyini çox gözəl bilirdi. 
Qadınların susqunluğunda, kişilərin baxışlarında başqa 
məna hiss edirdi. Daha gözləmək olmazdı, soraqlaşıb usta 
tapdı. Pul üstə çənələşmədən, daxmanı tezliklə təmiri 
üçün nə lazımdırsa, Rizo ilə gedib aldı. Ustalar işə başladı. 
Ay tamam olmamış, Qərib Gülünün pulunu stolun üstünə 
qoydu: 
-Çox sağ olun, bu mənə çox kömək elədi. Allah razı olsun 
sizdən. 
Gülü pula baxaraq: 
-Lazımındısa, götür işlət, bizə  gərək deyil hələ. Bu, 
Rizonun oxumaq puludur. 
Qərib minnətdarlıqla: 
-Yox, həqiqətən, lazım deyil. Mən onsuz da qədərindən 
çox mal gətirə bilmərəm, hələ ki. Tezliklə yenə 
getməliyəm.  Bu dəfə də yaxşı  alınsa, işimi düzəldəcəm. 
  Qərib  tez-tez iş dalınca getməyə başladı. Hər dəfə 
qayıdanda, Rizoya və Gülüyə hədiyyələr gətirirdi. Artiq 
pullarını saxlamaq üçün Gülüyə verirdi.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Həyətdə daxmanı təmir edib qurtardılar. Amma Qərib 
daha oraya köçmədi. Rizo əvvəllər soyuq, tutqun 
davranmağa başladı. Amma  sonra o da vəziyyətə alışdı. 
Gülü də kirayəşinlərinə və qonşularına  söhbət əsnasında 
Qəriblə evləndiklərini çatdırdı. 
-Rizo böyüyür, evə kişi xeylağı lazımdır. Mən tək, arvad 
xeylağı hər şeyin öhdəsindən gələ bilmirəm. Bu adam da 
təkdir, baxanı yoxdur. Nə bilim, oldu bitdi, Allahdan 
xeyirlisi. 
Həyətdəki arvadlardan onun sözünə qüvvət verənlər də 
oldu: 
-Yaxşı eləmisən. Allah xeyir versin. Cavan gəlinsən. 
Günahdır sənin subay qalmağın. Deyir, dul gəlin 
yeriyəndə, ayağı dəydiyi torpaq da  od tutub yanır. Gülü  
nəyin günah olduğunu dərinliyinə getmədən təsdiqlədi: 
- Əsas Rizodur, o indi arxasız deyil.  
                                                   *** 
   Qərib çox fikirləşdu bu barədə. Evini, qayğısını onun 
üzünə açan bu insanlara çox minnətdar idi qəlbində. 
Taledən ağır zərbələr almış insanlar kiçicik bir şəfqətin də 
qədrini bilərlər. Qəribin bu dünyadan daha böyük 
gözləntiləri də yox idi. Yaşayırdısa, ayaq üstündə idisə, bu 
da böyük bir imkan idi. Səhərdən axşama qədər əlləşən, 
zəhmət çəkən, dinclik- rahatlıq bilməyən bu qadınının 
xeyirxahlığı Qəribi mütəssir edirdi. Bu qayğını, doğmalığı  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
o harda, kimdən görəcəkdi ki?  Gülünü hələ heç 28 yaşı da 
yox idi. Özünə baxmağı  tamam unudub bütün sevgisini 
oğluna və başqalarına verirdi. Qərib yalnız onun evində 
qaldığı  müddət ərzində kənardan kobud, cazibəsiz 
görünən bu qadının nə qədər həssas və duyğusal  
olduğunun fərqinə vardı. Onun içində gizlənən qadın 
zərifliyi bişirdiyi xörəklərdə, ütülədiyi paltarlarda, qayğı 
və şəfqətində özünü göstərirdi. O,Gülünün yanaqlarında 
allanan həyanı, gözlərinin dərinliyində gizlənən həyat 
eşqini görürdü. Onu yaxından tanıdıqca, qəlbinin 
zərifliyini duymamaq mümkün deyildi. Gülü təhsil almasa 
da, valideyn qayğısı görməsə də, həyat ona çox şey 
öyrətmişdi. O, zəkalı insan idi, hər şeyi özü düşünüb tapır, 
ağlı və zəhməti sayəsində həm özünə, həm ətrafındakı 
insanlara yaşamaq üçün ümid və inam verirdi. Hiss 
olunmadan bir-birinə yaxınlaşdılar, doğmalaşdılar. Və 
günlərin birində ikisinin də bildiyi və gözlədiyi gerçəklik 
qaçılmaz oldu. Rizonun Qəribi çox istədiyini bilən Gülü 
bu sarıdan narahat deyildi. Belə qərara gəldilər ki, bu 
barədə Rizo  ilə Qərib danışsın. Anasının başqa kişiyə ərə 
getməsi Rizonun ağlının ucundan belə keçməzdi. O, hər 
zaman anasını kişi kimi görmüşdü. Onu heç bir kəsə 
qısqanmırdı belə. Anadan doğulanda özlərini necə 
görmüşdüsə, həyatlarının beləcə davam edəcəyini 
düşünürdü. Gələcək xəyaların hamısı özü ilə bağlı idi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Anası da onun bir hissəsi idi. Rizo hər şeyi anlayacaq 
qədər böyüməmişdi, o hələ uşaq idi.  
                                                    ***   
   Gündəlik qayğılar, çətinliklər,  gözlənilməyən 
vəziyyətlər insanları biri-birinə çox yaxınlaşdırır. Belə 
məcburu ortamlarda hər kəsin öz çəkisi, öz yükü meydana 
çıxır. Gülü indi özünü daha güvənli, daha güclü hiss edirdi. 
Qərib göründüyündən və gözlənildiyindən daha fərasətli 
idi. Heç bir kəsin ağlına gəlməyən məsləhətləri ilə ən 
müşkül məsələlərin də yolunu asanlıqla tapıb göstərirdi. 
Gülü daha ağır zənbilləri evdən- bazara, bazardan- evə 
daşımırdı.   Qərib onu başa saldı ki, elə bu turşuları 
bazarda da düzəltmək olar. Özü gedib bazar müdiri ilə 
danışdı, onu da şərik etmək şərti ilə bazarda iki böyük 
quyu qazdırdı. Quyuları betonlatdırıb, içinə böyük 
sellofon torba hazırlatdı. Bazardan ucuz alınan, satılmayan, 
tullanan bütün tərəvəzlərini  bir neçə adam arıtlayıb, 
təmizləyib, doğrayıb  duzlayır, sirkələyib bu quyuya 
yığırdı. Quyu hər gün dolub –boşalırdı.  Bazarın bir neçə 
yerində tərəzi qoyulmuşdu. Ən çox gəlir gətirən isə, 
şəhərin bütün restoranları, şadlıq evləri, yeməkxanaları 
buradan gündəlik şoraba aparırdı. Gülünün rayondan 
gələn bütün kirayənişinləri burada çalışırdı. Gülü bazara 
getməsə də, hər şey əlindən gəlib –keçirdi.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Onun həyatında çox şey dəyişmişdi. Ağlına gətirmədiyi 
arxayınçılıq, güvənlilik Gülünü güclü bir qadına 
çevirmişdi. Hər gün səhərdən axşamadək dayanmadan işlə 
məşğul idi. Qəribin  bu qədər fərasətli  və işgüzar olması 
Gülünü daha əhatəli işlərə vadar edirdi. Sanki qarşısında 
dayanacaq bir qüvvə yox idi. Əvvəllər yalnız 
həyətdəkilərin, məhəllədəki insanların probləri ilə 
maraqlanırdısa, indi bütün qəsəbənin, hətta əvvəllər ağlı 
kəsməyən işlərlə də məşğul olurdu. Qərib onun gözlərində 
get- gedə böyüyürdü. Sözü –söbəti yalnız Qərib idi. 
“Qərib elə dedi, Qərib belə düşündü, Qərib belə məsləhət 
gördü”...O qədər Qəribdən danışırdı ki, hamı Qəribin nə 
etdiyini, nə fikirləşdiyini  bilirdi. Qərib artıq bu qəsəbədə 
hamının həyatına, evinə daxil olmuşdu. Gülü  haqlı idi, 
əslində. Qəribin gördüyü işlər sayəsində məhəllədəki 
insanların həyatları, iş-gücləri, dolanışıqları dəyişmişdi. 
Bu ağır zəmanədə insanlar evlərinə çörək apara bilirdilər. 
Uşaqlarını geyindirib məktəbə göndərə bilirdililər. 
Səhərdən – axşama qədər ağır zəhmət hesabına olsa da, 
sabaha ümidləri var idi. Bu ümid üçün onların hamısı  
özlərini Gülüyə borclu hesab edirdilər. Gülü də minnət-
filan bilmədən onlarla bərabər çalışırdı. Bəlkə də, bu 
sevginin əsl səbəbi bu idi: Gülü onlarla bərabər idi, özünü 
onlardan ayırmırdı.   
                                                          *** 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Əmirxan Qəribin işdən getməsini eşidəndə tutuldu. 
Amma nə deyə bilərdi ki? Kişi ona borclu deyildi, haqq-
hesabında da bir kəm- kəsiri yox idi. Əmirxana xeyli 
yaxşılıq eləmişdi, dar ayağında  dadına yetmişdi, ona 
yaxşı pul da qazandırmışdı. Əmirxan onu əlindən 
buraxmaq istəmirdi. Odur ki, maaşını artırmağa qərar 
verdi. Amma Qərib işdən getməyində israrlı idi. Qərib 
sahənin haqq-hesabını təhvil-təslim edərkən, Əmirxan ona 
ortaqlıq belə təklif etdi. Bunu heç qardaşına da etməzdi, 
amma Qərib qətiyyətlə imtina etdi. Əmirxan xeyli bu 
gedişin səbəbini düşündü. Ha tərəfə çəkdisə, bir şey 
anlamadı. Ona bir şey aydın idi: Qəribə kimsə daha sərfəli 
bir iş təklif edib. Yoxsa Əmirxanın yanından niyə getsin 
ki! Qulağı səsdə idi. İçində bir qırıqlıq da var idi. Dar 
günündə Qəribə iş vermişdi, tanımadan, bilmədən yanına 
götürmüşdü. İndi vəziyyəti düzələn kimi, arxa çevirdi 
Əmirxana. Bunları içində hey fırlatsa da, ağlındakı başqa 
bir səs: “sənə nə var e, xalx özü bilər, borcu yox, kəsiri 
yox, nə deyə bilərsən ki ? ”  Boynuna almasa da, son 
vaxtlar işlərini yoluna qoyan, Əmirxanı pis vəziyyətdən 
qurtaran, daha çox qazanca tamahlandıran Qərib idi.  Elə 
bu tamaha görə də Qəribin getməsinə yanıb-yaxılırdı. 
Qəribin harada işləyəcəyini maraqla gözləyirdi. Amma 
onun şəhərin girəcəyində   şirkət açdığını eşidəndə, 
təəccübdən quruyub qaldı. “Qəribin o qədər pulu nə gəzir 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
şirkət açsın? Bəlkə, bir imkanlı ortağı-zadı var?” Şirkəti 
Qəribin tək açdığını öyrənəndə Əmirxanın içi qəzəblə 
doldu.Oturub ölçüb-biçdi, Qəribin dəmir yolu 
stansiyasında, şəhərin girişində yer tapması  böyük bir 
üstünlük idi. Söz var idi ki, o əraziyə ticarət mərkəzləri 
köçürüləcək. Bu- heç Əmirxanın ağlına gəlməmişdi. 
Şəhərə girən də, çıxan da o yoldan keçirdi. Ən başlıcası 
ərazi dəmir yolunun – stansiyanın yaxınlığında idi. 
Əziyyətlə şəhərə girincə, elə asanca ordan mal alıb – 
verəcəkdilər. Əmirxan hirsindən ayağa 
qalxıb:”Tfu!Aferistin biri, aferist!”-deyib, qəliz bir söyüş 
söydü.  
  Atabəyin da şirkətin icraçı direktoru təyin edildiyini 
eşidəndə, matı-qutu qurudu. İçindəki qəzəb dalğasını  
bircə sözlə ifadə edə bildi:”Qoca qurd!” 
                                                      *** 
    Qəribin işləri yaxşı gedirdi. Tez bir zamanda hamı onu 
ağıllı və fərasətli adam kimi tanımağa başladı. Qərib  
bütün varlığını işə verirdi. Gecə- gündüz çalışırdı. 
Məqsədi tək pul qazanmaq deyildi. Vaxt ötdükcə, o bu 
şəhərə gəlişindən  uzaqlaşdıqca, yaşamaq  uğrunda  
apardığı mübarizənin narahatlığı keçdikcə, birdəfəlik 
unutmaq istədiyi xatirələri- keçmişi tez-tez özünü 
xatırladırdı. Bəzən yuxuda belə, məkanı və zamanı 
unudub həyəcanlanırdı. Belə məqamlarda evdən çıxır, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bütün gecəni qəsəbəni dolanırdı, özünü yorurdu ki, uzanan 
kimi yuxuya getsin, düşünməyə vaxt olmasın. Bəzən 
Rizonu da götürüb payi-piyada şəhərin kənarındakı 
şirkətinə gedir, böyük adam kimi hər şeyi Rizoya başa 
salmağa, anlatmağa çalışırdı. Rizo bütün bunları tam 
anlamasa da,  Qəriblə gəzib –dolanmağı, söhbət etməyi 
onu sevindirirdi. Anasının ciddi- cəhdlə işə bağlanması 
Rizonu da bu mübarizənin içinə çəkirdi. Bahalı maşında 
Qəriblə məhləyə girəndə Rizonun sevincini həddi-hüdudu 
yox idi. O da maşın sürməyi öyrənmək istəyirdi və bunun 
üçün Qəribə hər gün yalvarırdı. Gülüdən gizlin şəhərin 
ətrafına çıxıb təlim keçirdilər. Məhlə uşaqlarını maşında 
gəzdirən zaman bu dünyada Rizodan xoşbəxt adam yox 
idi. Heyf ki, maşın özünün deyildi. İcazə almaq üçün 
Qəribə nə qədər dil tökməli olurdu.  
   Gülünü son vaxtlar ən çox məşğul edən məsələ - 
məhlənin kanalizasiyası idi. Çirkab böyük küçəyə qədər 
üstü açıq axırdı. Zibili, qoxusu hamını bezdirmişdi. 
Uşaqlar yanında oynayırdı. Dəfələrlə balaca uşaqlar 
çirkab axan arxa düşmüşdü. Yoxsulluqdan və 
əlacsızlıqdan hamı susurdu. İndi Gülü bu məsələni Qəribə 
deyəndə, Qərib düşünərək: 
-Bu məsələ ilə bələdiyyə məşğul olmalıdır. Onlarsız 
olmaz. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü ərizə yazdırmışdı, sakinlərlə bələdiyyəyə getmişdi, 
çox get-gəldən sonra onlar da adam göndərmişdilər, gəlib 
baxmışdı. Amma hələ ki, bir söz deyən yox idi. Gülü hər 
gün bələdiyyəyə ayaq döyməkdən yorulmuşdu. Hətta 
bələdiyyə sədrinə demişdi ki, siz kağız-kuğuzu hazırlayın, 
biz öz pulumuza boruları alaq, çəkək. Amma  görünən bu 
idi ki, kimsə Gülünün sözlərini ciddiyə almırdı. Bir gün 
Qərib özü səhər durub bələdiyyə sədrinin qəbuluna getdi. 
Məsələni ətraflı danışıb, çəkiləcək kanalizasiyan bütün 
xərclərini şirkətin ödəyəcəyini bildirdi. Bələdiyyə sədri 
onu dinlədi və sonra ağır-ağır bildirdi ki, bu məsələ onun 
səlahiyyətində deyil. Qərib bu adamdan bir şey 
çıxmayacağını anlayıb evə gəldi. Gülüyə tapşırdı ki, 
qonum- qonşunu ümidləndirməsin, bələdiyyədən bir fayda 
olmayacaq. Gülü məyus halda: 
-Özümüz çəkə bilmərikmi? 
Qərib: 
-Yox. Özümüz çəksək də, hökumət icazə verməlidir. 
Gülü  məyus halda: 
-Bəs, nə edək? Bəlkə, yuxarıya şikayət edək? Qəzetə 
yazaq? 
Qərib: 
-Boş şeydir. İstəsələr, özləri həll edər. İstəmirlər. 
Gülü təəccüblə: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Niyə istəmirlər? Bu, onların işidir, deyir, büdcəmizdə pul 
yoxdur, özümüz veririk də pulu. Nə ağrı dolub canlarına? 
Qərib bir söz demədən çiyinlərini çəkdi. 
   Gülünün verdyi son xəbərdən sonra, camaatın ümidi 
tamamən kəsildi. Adamlar narazı halda gileylənməyə 
başladılar: 
-Kimdir ee, kasıb-kusubun halına yalan? 
-Onlar iş görməyə gəlməyiblər, bala, iş verməyə gəliblər... 
-Gör kimlər oturub  başda, kişi pulunu verir, yenə 
qoymurlar..nə istəyirlər, görəsən?    
-Nə istəyəcəklər, pul iyi alıblar, Qəribə bir şey eləməsələr 
yaxşıdı.. 
-Nə edəcəklər? Neyniyib ki? 
-Belə adamlar sərf eləmir bunlara...kasıb-kusuba əl tutur, 
çörək verir... 
-İndi orda Qərib otursaydı, gör camaata nələr eliyərdi? 
-Camaata gün ağlamaq istəyənləri ora qoymazlar... 
-Niyə qoymurlar? Seçki ilə deyil? Gəlin biz də seçək! 
Gülü arvadlarla oturub bir söz demədən ürəklərini 
boşaltmaq istəyən kişilərə qulaq asırdı. 
-Hə? Gülü bacı, düz demirəm? Niyə biz öz adamımızı 
seçmirik ki? 
Hamı dönüb nəzərlərini Gülüyə dikdi. Sanki Qəribin 
seçilməsi Gülüdn asılıymış kimi, o çaşqın- çaşqın: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə bilim, vallah...seçərik seçməyinə, hamı yığışsa, bütün 
qəsəbə... 
- Gülü bacı, desənə Qərib müəllimə... 
-Yooox, mən deyə bilmərəm, yığışın, özünüz deyin... 
-Razı olar, sən bilən? 
-Nə bilim, vallah...genə siz deyin...mən də çalışaram razı 
salım...    
                                                            *** 
   Qərib heç zaman siyasətlə maraqlanmamışdı. Ona elə 
gəlirdi ki, siyasətlə məşğul olanlar hər kəsin əvəzinə 
düşünməli, hər şeyi bilməli, hər kəsin yerinə qərar 
verməyi bacarmalıdır. Bu isə ona mümkünsüz görünürdü. 
Onun işi, tikmək, qurmaq, yaratmaq idi. Konkret bir işlə 
məşğul olmaq, etdiyin işi əlinin və gözünün altında 
saxlamaq, öz işinin sahibi olmaq, kimsədən asılı olmamaq  
onun məqsədi idi. Qərib işgüzar adam idi, işin 
ağırlığından qorxmurdu. Bəlkə də, buna görə uğur 
qazanırdı. Məhlədəki insanların, qonum- qonşunun 
təklifini eşidəndə, əvvəlcə buna təəccübləndi və etiraz 
elədi:”Mən hara, bələdiyyə hara? Məndən hökumət adamı 
olmaz!”  Amma bir fikir Gülünün ağlına batmışdısa, çətin 
onun ağlından çıxaydı. Günlər, həftələr keçdi, aylar keçdi 
və nəhayət,  Qərib razılıq verdi. Onun itirəcəyi bir şey yox 
idi. Madam adamlar təkid edir, niyə də yoxlamasın? 
Şirkətin işi qaydasında gedir, Atabəy möhkəm intizam 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yaradıb, böyük bir ticarət- alqı-satqı müəssisəsi yaradıblar, 
minlərlə işçisi, obyektləri, şəhərlərin çoxunda filialları-
bütün bunları qarantiyə almaq da lazımdır. 
   Qərarını  bildirəndə, elə bil Gülüyə qol- qanad verdilər. 
Səhər bu xəbər ildırım sürətilə məhəlləyə yayıdı. Adamlar 
da sevinirdilər. İnsafən, son iki ildə Qəribin sayəsində 
gündəlik işləri, çörəkləri var idi. İşıq sönürdü, Gülü həll 
edirdi, boru partlayırdı, Gülü düzəltdirirdi, bir neçə böyük 
zibil qabı alıb məhlədə küçəyə qoydurmuşdu, zibili də öz 
pulu ilə daşıtdırirdı. Kimin nə dərdi olsa, Gülünün üstünə 
qaçırdı. Qərib olsun, ya Gülü, adamlar üçün heç bir fərqi 
yox idi. Daha Gülü evdə oturmurdu. Səhərdən –
axşamadək dükan –bazarda gəzir, adamlarla görüşür, 
söhbət eləyir və hamısının da bircə qayəsi vardı- Qərib. 
   Qəribin də imkanları geniş idi. Namizədliyi qeydə 
alınandan sonra geniş təbliğata başladı. Şəkilləri, slaydları 
yayılırdı, hər gün məhəllələri gəzirdi, görüşlərə xeyli 
ərzaqla gedirdi, ehtiyacı olanları dinləyirdi, yardım edirdi. 
Köhnə bələdiyyə sədrinin belə imkanları, təbliğat 
resursları yox idi. Qərib çox pul xərcləyirdi. Bağçalara, 
məktəblərə, xəstəxanalara gedirdi. Hamısına da 
əlidolu.Qəzetlərdən istifadə edirdi. Bir neçə müxbir onun 
haqqında davamlı məqalələr yazırdı. Qərib bu 
məlumatların müqabilində onlara yaxşı pul ödəyirdi.Heç 
kimi özündən narazı salmaq istəmirdi. Onun üçün yaxşı iş 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
görürdülər. Bir qədər keçəndən sonra qəsəbədə artıq hamı 
Qəribdən danışırdı. Qərib reytinqdə bütün namizədləri 
üstələmişdi. Qəribin sürətlə tanınması və tərəfdar 
toplaması qəsəbənin, rayonun rəsmi orqanlarının 
dadiqqətini çəkdi. İcra başçısı Oəribi qəbul etdi. Xeyli 
söhbətləşəndən sonra başçı bu adamın çox uzağa gedəcəyi 
qənaətinə gəldi. Belə bir havadarı və kompanyonu olması 
ona da sərf edərdi. Qərib sərbəst adam idi. Maddi gücü də 
var idi,  dəstəyi də böyük idi. Belə bir güclü adama 
başçını ehtiyacı var idi. Vəzifəsi böyük olsa da, hər zaman 
sanki tikan üstündə otumuş kimi idi. Dövlətin vəzifəsidir, 
nə bilmək olar, aldılar – aldılar, neyləyəcəkdi? Nə qədər 
pulun olur-olsun, vəzifədən  atılanda pul da kömək eləmir. 
Əlindən tutub almağa nə var ki! Görə- görə 
gəlib...yıxılana heç kim kömək eləmir, doğma qardaş da 
üz döndərir bədə-bəddə...Özünü göstərmək istəyir 
göstərsin, iş görmək istəyir, buyursun görsün, son nəticədə 
rayon onundur, yaxşı olan da onun ayağına yazılır, pis 
olan da. Heç olmasa, üzünü ağ eləyən bir adam olar. 
Yığdığı məlumatdan Qəribin gəlmə olduğu deyilirdi, 
keçmişi haqqında heç kim heç nə bilmirdi. Bu -  daha 
yaxşı. Yəni tərtəmiz adamdır. Özlüyündə qərar qəbul elədi 
ki, heç bir şeyə qarışmayacaq. Seçki öncəsi artıq aydın idi, 
camaat Qəribə səs verəcək. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Bütün bunlar Rizoya oyun kimi gəlirdi. Dəstə ilə gəzən 
adamların içində Rizo da Qəribdən bir an olsun ayrılmırdı. 
Sanki onlar bir komanda idilər, futbolda olduğu kimi   
başqa bir komanda ilə oynayırdılar və mütləq udmalı 
idilər. Rizo axşamlar sevinclə olub bitənləri Gülüyə 
danışırdı.  
   Nəhayət ki, seçki günü gəlib çatdı. Gözlənildiyi kimi, 
Qərib bütün məntəqələrdə böyük səs fərqi ilə irəlidə idi. 
Bəlkə də, bu qəsəbədə indiyədək keçirilən ən düzgün və  
real seçki idi. Məhlə Qəribin qələbəsini böyük 
şadyanalıqla qeyd edirdi. Gülünün əli-ayağı yerə dəymirdi. 
İçi fərəhdən titrəyə-titrəyə uçurdu. O, bu hadisənin siyasi 
mahiyyətini və ciddiliyini o qədər də anlamırdı. Sadəcə, 
Qərib qələbə qazanmışdı və  bu qələbə Qəribdən çox, 
Gülüyə lazım idi. Qərib gecəyarısı evə qayıdanda bütün 
məhlə onu gözləyirdi. Onlar da Gülü kimi, elə hesab 
edirdilər ki, Qəriblə birlikdə qələbəni onlar qazanıb.  Necə 
olsa, öz adamları idi. Qərib  həyətə girəndə səs- küy 
qopdu, hamı sevinclə onu təbrik edirdi. Səs- küyə 
qonşular da yığışdı. Qərib də onları qucaqlayaraq 
minnətdarlığını bildirirdi. Yer dar olduğu üçün hamı 
həyətə sığmadığından küçədə toplaşanlar Qəribi görmək, 
onunla sevincini bölmək istəyirdilər. Belə coşqu ilə 
qarşılanmağı  Qəribi çox təsirləndirdi. Qəlbi  həyəcanla 
doldu. Hiss etdi ki, o bu insanlara borcludur. Məhz bu 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
adamların sayəsində o özünü güclü və qalib sayırdı. 
Şadyanalıq bitəndən sonra pillələri qalxıb evə keçdi. 
Yorğun halda pencəyini soyundu. Rizo ona yaxınlaşıb 
boynuna sarıldı. 
Gülü əllərini qaldırıb: 
-Allah, sənə min şükür! Bu günü də göstərdin bizə! 
Qərib  divanda oturub arxayınlıqla gülümsündü və qeyri - 
ixtiyari dodaqları pıçıldadı : 
-Çərxi – fələk... 
                                                         ***        
                                                       RİZO 
   Hər kəsin başı işə qarışsa da, kimsə fərqində olmasa 
belə, Rizo böyüyürdü. Gülünün bitib-tükənməyən   
tapşırıqlarını yerinə yetirə-yetirə, məhləni aşağı- yuxarı 
gündə yüz dəfə qaça- qaça iş dalınca gedə- gedə Rizo hər 
gün bir az dəyişilirdi. O artıq qarayanız, arıq uşaq deyildi, 
boyu uzanmış, bədəninin əzələləri möhkəmlənmiş, 
idmançı görkəmli yeniyetmə idi. Saçlarını uzatmışdı, 
sevdiyi futbolçuları təqlid edən köynəklər geyinirdi. Gülü 
məhlənin  ən yuxarı hissəsindəki zibilliyi daşıtdırmış, bir 
az aralıdakı, çirkab qamışlığı maşınlarla torpaq gətizdirib 
qurutdurmuş, hasara alıb təzə ev tikdirməyə başlamışdı. 
Məhlənin suyunu, kanalizasiyasını, elektrik xəttini 
təzədən çəkdirmişdi. Həyətdəki daxmaları sökdürmüş , 
sıra ilə kiçik evlər tikdirib kirayənişinləri ora köçürtmüşdü. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Təzə tikdirdiyi ev Rizonun idi. Gülü bütün gün bu həyətdə 
ustalarla əlləşir, gecə ayaqları sızıldaya-sızıldaya Qəribə 
yeməklər hazırlayır,onun pal-paltarı ilə  məşğul olurdu. 
Rizo bu işlərin arasından  sıyrılaraq yenə də futbola 
qaçırdı. Məktəbə  zorla gedirdi. Belə görünürdü ki, get-
gedə dərsdən uzaqlaşacaq. Amma əksinə oldu. Qəfildən 
Rizo  hər səhər özü durub yuyunur, saçlarını darayır, 
geyinib həvəslə məktəbə gedirdi. Bu qəribə həvəsin səbəbi 
tezlklə əyan oldu. Rizo məktəbdə bir qıza vurulmuşdu. 
   Rizo dərs oxumağa o qədər həvəsli olmasa da, sinif 
yoldaşları ilə, xüsusən oğlanlarla yaxşı yola gedirdi. 
Qızlarla işi olmazdı. Lap aşağı siniflərdən sanki qızlarla 
aralarında bir görünməz pərdə var idi. Oxumaqdan savayı, 
qalan bütün işlərdə aktiv idi. Müəllimlər də onunla 
mehriban rəftar edirdilər. Xüsusən sinif rəhbəri Rizonu 
çox əzizləyirdi. Çünki  dərsdən kənar tədbirlər keçirilən 
zaman  Gülbikə müəllimənin ən yaxın köməkçisi Rizo 
olurdu. İdman yarışlarında üzünü Rizo ağ edirdi. Sinifdə 
bir şey təşkil etmək gələndə Rizo irəli dururdu. Qəribin 
bələdiyyə sədri seçilməyindən sonra Rizo məktəbin dirəyi 
olmuşdu. Nə lazım olsa, Rizonun vasitəsilə həll olunurdu. 
Amma Rizo bu üstünlüyündən heç zaman istifadə 
eləmirdi. Lovğalıq eləmək, özünü üstün saymaq heç onun 
ağlının ucundan da keçmirdi. Sadəcə o sinfin mehriban və  
səmimi uşağı idi. Dava- dalaşla arası yox idi. Amma 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
kobudluq edəni, ona sataşmaq istəyəni də yerində 
oturtmağı bilirdi. Onun cəsurluğunu bilən yoldaşları 
Rizoya daha da hörmətlə yanaşırdılar. Xüsusən , imkansız 
uşaqları heç zaman pərt olmağa qoymazdı. Lazım olan 
zaman onların da xərcini öz üzərinə götürərdi. Bu ildən 
siniflərinə təzə qız gəlmişdi. Hansısa Aran rayonundan idi. 
Rizogildən aşağı məhlədə kirayə qalırdılar. Əvvəllər anası 
hər gün onu  və qardaşını məktəbə özü aparıb- gətirirdi.  
Kənd qadınları kimi başını örtürdü. Atası da sakit, fağır 
bir kişi idi. Nofəlin mağazasında  işləyirdi. Yəqin ki, 
başqaları kimi, buraya işsizlikdən köçüb gəlmişdilər. 
Lilpar də çox sakit bir qız idi. Sinif uşaqlarına qaynayıb- 
qarışmırdı. Amma bütün fənləri çox yaxşı oxuyurdu. 
Kənardan baxan onun bu qədər zəkalı oluğunu söyləməzdi. 
Az keçmədən müəllimlər onun çox zehinli bir qız 
olduğunu gördülər. Sinifdə bütün fənlərdən “əla “ qiymət 
alan tək Lilpar idi. Arıq, çəlimsiz qız idi. Xurmayı 
saçlarını tarım darayıb daldan bir hörük hörürdü. Yəqin ki, 
bunu anası edirdi.  Ağ, solğun üzündə qızılı çillər var idi. 
Ağıllı baxışları, həssas dodaqları onun dərin daxili 
aləmindən xəbər verirdi.   Dindirən olmasa, saatlarla 
dinməzcə otururdi, tənəffüsdə dəhlizə də çıxmırdı. Əlin 
çənəsinə dayayaraq  gözünü kitaba zilləyərək otururdu. 
Sinif qızları onu sevmirdi. Bəzən dərs danışanda ona söz 
atır, lağa qoyur, o da bunları hiss edərək qızarır, çaşırdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Uşaqlar sanki onun pərt olmağından həzz alırdılar. O isə 
gözlərini yerə dikərək dərsi tamam danışıb bitirirdi. 
Riyaziyyat müəllimi isə onu hər gün lövhəyə çağırıb çətin 
misalları həll etdirirdi. Lilpar misalları həll elədikcə 
İbrəhim müəllim eynəyini burnunun üstünə çəkir, az qala  
yeni düstur kəşf edibmiş kimi  sevinərək deyirdi: 
-Sən riyaziyyatçı doğulmusan,  sən Eynşteynsən, mənim 
balam!  
Uşaqlar yerdən pıqqıldaşıb gülüşürdülər. Lilpar da 
qızararaq, başını aşağı dikir, heç kimə baxmadan daldakı 
partaya – yerinə gedib tək oturaraq, gözünü kitaba 
zilləyirdi. Uşaqların  Lilpara haqsız münasibəti Rizoya 
xoş gəlməsə də, heç kimə bir söz deyə bilmirdi.  
   Yay tətilindən sonra dərslər başlayanda şagirdlərdə hər 
zaman dəyişiklik olur. 
Dərs zamanı bir-birilərini hər gün gördüklərindən 
dəyişiklik o qədər də hiss olunmur. Üç aylıq tətildən sonra 
isə sanki hər kəs birdən-birə boy atmış kimi görünürdü. 
Oğlanların çoxu bir- birilərini tez-tez görürdülər, qızlar isə 
tətildən sonra lap böyümüş görünürdülər. Xüsusən, Lilpar 
daha  çox dəyişmişdi. Boyu uzanmış, üzü göyçəkləmişdi. 
Hətta sinif rəhbəri Gülbikə müəllimə sinifdə hər kəsə göz 
gəzdirib  Lilpara demişdi: 
-Nə qəşəng qız olmusan, maşallah ! Amma oxumağından 
geri qalma, ha! 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Bu - sinif qızlarını daha çox qıcıqlandırırdı. Rizo da bu 
dəyişikliyi hiss edirdi.  
Dərs danışan zaman onu başdan –ayağa süzmüş və sonra 
utanaraq gözünü  qızdan çəkərək, dəftərini qaralamağa 
başlamışdı.  
  Bir neçə gündən sonra Rizo sinfə girərkən nə isə bir 
dəyişiklik hiss etdi. Qızlar bir- birilə pıçıldaşır, oğlanlar 
yığışıb irişirdilər. Gözücu Lilpara baxdı. Başını aşağı salıb 
oturmuşdu. Deyəsən, ağlamışdı. Gözləri şişkin və qırmızı 
idi. Yanındakı oturan Hidayətdən soruşdu: 
-Nə olub?Niyə hamı  birtəhərdi? 
Hidayət ona tərəf əyilib qulağına pıçıldadı: 
Dünən sən gəlməmişdin. Nahid Lilparın çantasına məktub 
atıb. 
-Rizo təəccüblə: 
-Niyə? 
-Nə bilim, uşaqlarla mərc gəlib, ağlına gələni yazıb , guya 
sevgi məktubudur. 
Rizo: 
-O heç yerindən durmur axı, harda atıb? 
Hidayət : 
-Qızlardan biri qoyub. 
-Kim? 
-Mənə demədilər, evdə görüb Lilpar,verib anasına. O da 
gətirib məktubu verib direktora. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo daha dinmədi.   
   Tənəffüzə çıxanda uşaqlarla birlikdə həyətə düşdülər. 
Rizo Nahidə yanaşıb qolundan tutdu və məktəbin böyrünə 
doğru çəkdi. Rizonun əvvəldən Nahiddən xoşu gəlmirdi, 
cığal uşaq idi. Nihad qolunu onun əlindən çəkmək istədi: 
-Nə var, nə olub? 
Rizo onun yaxasından tutaraq: 
-Sənin qarnının ağrısı nədir hələ, onu de görüm? 
-Nə istəyirsən? 
Sinif uşaqları onlara çatıb dövrəyə aldılar. 
Rizo: 
-Yox, de görüm sən nə istəyirsən? Qıznan nə işin var ?  
-Sənə nə var? Məktub yazmışam, əcəb eləmişəm, heç 
kimə dəxli yoxdu. 
-Sən məktub yazmamısan, nakişilik eləmisən, gücün bir 
fağır qıza çatır, hə? 
Nahid köynəyini onun əlindən almağa çalışaraq: 
-Burax ee, buna bir bax,vəkil çıxmısan? 
Rizo onun üzünə bir yumruq ilişdirdi. Nahid səndirləyib 
yerə yıxılsa da, tez qalxdı, Rizonun üstünə cumaraq əl-qol 
atdı. Rizo onun qolundan tutub altına basdı : 
-Dilin çox uzanıb sənin, bir də o qıza tərəf baxsan, gözünü 
çıxardaram. Alçaq! 
Bayaqdan qarışmadan baxan uşaqlar onları ayırmağa 
başladılar. Rizo qalxaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sənə dedim sözümü. Bir də  eşitsəm, bir də bilsəm, 
özündən küs ! 
Rizo onu tutmağa çalışan yoldaşlarının əlini itələyərək: 
-Çəkilin siz də ! O nakişidir, ağlını itirib, başından böyük 
pox yeməyə qalxıb, sizə nə gəlib? Alə, xalxın qızından 
mərc gəlirsüz? Kişi olun, alə... 
Nahid yerdən durub burnunun qanını əli ilə silə-silə: 
-Yaxşı...görərsən  sən... 
Rizo əlini yelləyərək: 
-Yeri, yeri... görəcəm hələ, bu harasıdır...   
Zəng içəri vurulduğundan üst-başını səliqəyə salan Rizonu 
uşaqlar sinfə gətirdilər. 
Sinfin oğlanlarının çoxu Rizonu çox istəyirdi. Çoxu 
Nahidin küyünə düşdüyü üçün peşman olmuşdular.  Sanki 
Rizonun sözlərindən sonra bu hərəkətin mahiyyətini başa 
düşmüşdülər.  
   Tənəffüsdə uşaqlar xəbər gətirdilər ki, Nahid dəstə yığıb 
küçədə Rizonu gözləyir. 
Rizo gülərək: 
-Dəstə yığıb... özünün duxu yoxdu,  onu-bunu gətirir 
savaşmağa dəyyus. Qoy gözləsinlər, cavablarını alacaqlar. 
   Dərsin bitməsini gözləmədən küçəyə çıxdılar. Nahid 
qohumlarından, qonşularından, dostlarından bir neçə nəfər 
çağırıb Rizonu gözləyirdi. Rizo onların üstünə gedərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nooldu, qeyrətün buracan idi? Sinif yoldaşlarını 
döyməyə qoomlarıvu yığıb gətirmisən? Alə, duxun var, 
özün gəl, xalxı davaya salma. 
Nahid qəzəblə ona cumaraq: 
-Sən çox qudurmusan. Indi payıvi alarsan! 
Rizo  qollarrını qaldırıb onu vurmaq istəyən Nahidin 
dizindən möhkəm təpiklə vurdu. Üzü üstə yerə sərilən 
oğlan tərpənmədi.  
Rizo dəstəyə tərəf baxaraq: 
-Bunun ağlı çaşıb, aparın, bir az sərinləsin. 
Tərəddüd içində qalan  Nahidin tərəfdarları bilmədilər nə 
etsinlər. Savaşmağa başlasalar, döyüləcəkləri aydın idi. 
Odur ki, heç biri yerindən tərpənmədi. 
   Bu zaman  Əlikram müəllimin, Fəxrəddin müəllimin 
tövşüyə-tövşüyə onlara yaxınlaşdığını görən uşaqlar 
dağılışmağa başladılar. Kimsə  dava xəbərini direktora 
çatdırmışdı. 
   Fəxrəddin müəllim onlara çatmamış qışqıra-qışqıra: 
-Bu nədir, tamaşa düzəltmisiz burda? Haydı, sinifə! 
Üzümüzü çevirən kimi bir hoqqa çıxardırsız. Dur ayağa, 
oğlan, haydı məktəbə! 
Gələn uşaqlar yavaş-yavaş uzaqlaşdılar. Əlikram müəllim 
Rizogili qabağına qatıb sinəfə gətirdi. Gülbikə müəllimə 
həyəcanla sinifdə oturan uşaqları danlayırdı. Rizogil 
oturana qədər  sözünü kəsdi. Əlikram müəllim: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sabah valideynlərinizlə gəlirsiz! Valideynsiz gələni özüm 
verəcəm polisə! Orda ağlınız başınıza gələr! Bu boyda 
məktəb qalıb bir yanda, işim-gücüm tökülüb qalıb, mən 
bunların davasını ayırıram. Müəllimə, xahiş edirəm, 
məşğul olun. Tərbiyəsizlik edəni rədd edin, getsin! 
 Əlikram müəllim əsəbi hərəkətlə qapını örtüb 
getdi.Gülbikə müəllimə: 
-Bəyəndiniz  etdiyiniz hərəkəti?  Innən belə  dava ilə 
məşğul olarıq. Rizo,səndən heç gözləməzdim. Nə 
davasıdır bu? 
Rizo başını aşağı salıb dinmədi. 
Müəllimə: 
-Son günlər mən çox narazıyam sizdən. Görünür, hər 
birinizlə ayrıca məşğul olmalı olacam. Siz  bir sinifdə 
oxuyursuz, hamınız bir ailə olmalısız. Bəs, sizin elədiyiniz 
nədir? Hə, Yasəmən? Sən heç utanmadın, sinif yoldaşının 
çantasına məktub qoyanda? 
 Yasəmən deyilən qız: 
-Müəllim, mən qoymamışam... mənim xəbərim yoxdu... 
-Kəs səsini, ayıb olsun sənə, xəbəri yoxmuş! Heç olmasa 
o qızın tərbiyəsindən, oxumağından utan! Sən bura niyə 
gəlirsən?Ara düzəltməyə? Sabah valideynin cavab verər, 
başqa birinin çantasına sevgi məktubu qoymaq nəymiş? 
Mən bilirəm, üzünüzə vurmuram, sizin Lilpardan  
xoşunuz gəlmir. Bilirsiz niyə gəlmir? Çünki siz onun kimi 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
ola bilmirsiz! Sinfimin başını uca eləyən yeganə şagirddir, 
siz isə birləşib ona qarşı cəbhə açmısız! Guya öz 
aləminizdə bəyənmirsiz, hə? Niyə bəyənmirsiz? Sizin 
kimi evdən çantasına qısa ətək qoymur, yolda dəyişmir, 
ona görə? Valideynlərinizi aldadırsız, evdən başqa paltarla 
çıxıb, məktəbə ayrı paltarla gəlirsiz. Çantanızda kitab 
əvəzinə kosmetika var. Açaq yoxlayaq? İstəyirsiz, bu 
dəqiqə yoxlayaq! Həə, elə bilirsiz, çox ağıllısız, nə 
etdiyinizi, nəylə məşğul olduğunuzu bilən yoxdu. Məsələ 
gör nə qədər böyüyüb ki, dəstə davası gedir. Nahid, sən bu 
davranışının cavabını verəcəksən.  Çox güzəşt getmişəm 
sənə, sinifin faizi düşməsin deyə sənin ikilərini yalvarıb 
düzəltməyimin axırı belə olmalı idi. Biz sizinlə sabah- 
valideyn iclasında danışacağıq! 
  Dərs bitəndən sonra Rizo məktəbin qapısında dayanıb 
gözləməyə başladı. Bir azdan Lilpar qardaşı Kamranla 
gəlib onun yanından keçdilər.  Rizo arxadan onları 
müşayət etməyə başladı. Nahid  yeni bir hoqqa çıxara 
bilərdi. Onları evlərinə qədər ötürdü. 
  Axşam otağına tez çəkildi. 
Gülü onun köynəyinə, cırmaqlanmış üzünə baxan kimi 
savaşdığını başa düşdü. Adətən, Rizo dalaşqan uşaq 
deyildi. Amma Gülü nigarançılıqla: 
-Nə olub Rizo,  kiminlə savaşmısan? 
-Ay maaa...savaşmamışam...zarafatlaşırdıq... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü əlinəki köynəyə baxa-baxa:  
-Əcəb zarafatdır... 
  Axşam Qərib gələndən sonra Gülü girəvəyə  salıb: 
-Bu gün savaşıb, soruşdum, demədi...öyrən gör, nə 
məsələdi? 
Qərib qapını döyüb Rizonun otağına girdi. Rizo qalxıb 
çarpayıda oturdu. Qərib onun üzünə baxaraq gülümsündü, 
yanında oturub, yumruqla onun sinəsinə vuraraq, üzünə 
işarə ilə : 
-Nə olub? 
Rizo gülümsəyib: 
-Heeeç...bir az cırmaqlaşmışıq...  
-Qız məsələsidi? 
Rizo pörtüb başını buladı: 
-Əlikram müəllim fürsəti fövtə verməyib, deyəsən? 
Qərib: 
-Əzişdirdin? 
-Qorxağın biridi, bir yumruğa verdi  təkərə... sabah səni 
çağırırlar... 
-Danışdım direktorla. 
Əlini uzadıb Rizonun saçlarını qarışdırdı. 
Otaqdan çıxanda Gülüyə: 
-Bir şey yoxdu, narahat olma. Oğlan uşaqlarıdır, hərdən 
tullanıb-düşürlər.  
                                               *** 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Səhər Rizo dərsə gecikmişdi. Qapını açıb: 
-İcazə olar? - deyə soruşdu. Gülbikə müəllimə onu 
süzərək: 
-Gəl, gecikməyin adət  olub. 
Rizo: 
-Bir də olmayacaq. 
Rizo uşaqların baxışları altında öz yerində deyil, arxaya- 
Lilparın yanındakı boş yerdə oturdu.  Nəinki uşaqlar, 
müəllimə də əlində təbaşir lövhənin qarşısında donub 
qaldı. Bir neçə saniyəlik sükutdan sonra özünə gələrək 
təbaşiri lövhəyə vuraraq: 
-Deməli, inşamızın adını yazıram. Diqqətli olun, bu bizim 
keçdiyimiz son mövzuları əhatə edir. Rizo, dəftərini gəl 
götür. 
Rizo yerindən qalxıb müəllim stoluna yaxınlaşdı, adı 
yazılmış dəftəri götürərək, yenə Lilparın yanında oturdu. 
Qız ona tərəf baxmadan  mövznun adını yazırdı. Rizo ona 
tərəf əyilərək: 
-Mən inşa yaza bilmirəm, səndən köçürəcəm. 
Lilpar gülümsədi, bir söz demədən dəftərini Rizoya tərəf 
çəkdi.     
Həmin gün bütün dərslərdə  Rizo  Lilparın yanında oturdu. 
Dünənki hadisədən sonra heç kəs Rizoya bir söz deyə 
bilmədi. Əslində, bu hər kəsə qarşı meydan oxumaq idi. 
Rizo tənəffüslərdə o qədər ciddi oldu ki, hətta ən yaxın 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
dostları da ondan bir şey soruşmadı. Dərsdən sonra  Rizo 
Lilparı evlərinə qədər apardı. Səhərlər əvvəlkindən tez 
durur, Lilpargilin evinin tinində onu gözləyir, dərsdən də 
evə aparırdı. Elə olurdu ki, bir işi olanda belə, dərsə 
girmədən Lilparı aparıb- gətirirdi. Bu hadisə bir-iki günə 
Gülünün qulağına çatdı. Gülü oturduğu yerdə xeyli  
dinməz-söyləməz qaldı. Onun körpə Rizosu nə tez 
böyüdü? Nə tez qızlarla maraqlanacaq yaşa çatdı? Axı, 
Gülü heç Rizonu doyunca bağrına basa bilmədi, doyunca 
qoxusunu çəkə bilmədi...Gülü heç Rizonun uşaqlığından 
doya bilmədi! Nə zaman böyüdü Rizo? İndi budur, qız  
sevir Rizo...başqa birini...Gülünün tanımadığı birini...bu, 
necə ola bilər? Gülü bir xeyli içindəki duyğularla çarpışdı. 
Sonra qadınlardan onların kim olduğunu öyrəndi. Səhərisi 
gizlində məktəb yoluna gedib öz gözləri ilə Rizo ilə 
Lilparı gördü. Qəribədir ki, bu haqda Rizoya heç nə deyə 
bilmirdi, heç nə soruşa bilmirdi. Rizonun isə otağı 
futbolçu şəkilləri ilə yanaşı, Lilinin də şəkilləri ilə dolurdu. 
Bu evdə  Qəriblə, Gülü ilə, Rizo ilə bərabər, artıq Lili də 
yaşayırdı. Gülünün ilk işi  pay-parça alıb, zənbil tutub, 
Liligilə gedərək ailəsi ilə tanış olmaq oldu. Gülü hər kəslə 
olduğu kimi, Nərminlə də asanlıqla dil tapdı. Gözlərini 
Lilpardan çəkmədən söhbət eləyirdi. Qız utanaraq başını 
aşağı salıb, gözünü yerə dikmişdi. Gülünün verdiyi 
suallara “hə”  yaxud ”yox” – deyə cavab verirdi. Qızın 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
utancaqlığı, davranışı Gülünün xoşuna gəlmişdi. Onun 
sifətində, gözlərində Rizonun baxışlarını tapmağa çalışır, 
qəlbindəki əriyib gedən təşvişin yerini xoş bir duyğu – 
sevgi doldururdu. Qız nə baş vardiyini dərinliyi ilə 
anlamırdı. Rizo bir neçə gün idi, onu ötürürdü. Son günlər 
onun gənc qəlbi yeni  duyğularla, həyəcanlarla çırpınırdı. 
İndi Eizonun anasının birdən- birə onlara gəlməsi Lilini 
çaşdırmışdı. Gülü üçün sadə görünən şeyləri o  hələ dərk 
edə bilmirdi. Nərmin  tələsik süfrə açdı. Uzaqdan-uzağa 
Gülünü tanıyırdı. Gözlənilməz olsa da, o bu  qəfil gəlişə 
xüsusi bir məna vermirdi. Rizo Gülünün gözünün ağı- 
qarası idi və Lili ilə bir sinifdə oxuyurdu. Son günlər baş 
vermiş hadisə bütün valideynləri qayğılandırmışdı, yəqin 
ki, Gülü də bu hadisədən xəbərdardır. Qohum- əqrəbadan 
uzaq olan, dərdini bölüşmək üçün bir adam tapa bilməyən 
Nərmin üçün Gülü  bir fürsət idi. O, narahatlığını bu 
qadınla bölüşə bilərdi. Necə olsa,  yerlidir, hamını tanıyır, 
hörmət qazanmış biridir. Nərmin kimi qərib, tənha deyil 
ki...Bir neçə gündən sonra məsələdən xəbərdar olduqda,  
Nərmin nə edəcəyini bilmədi. Qızı hələ uşaq idi, indidən  
ayılmağı onu məktəbdən, dərsdən yayındıracaqdı. Amma 
Gülünün bu işə necə həvəslə və   ürəklə yanaşdığını 
görəndə bir az sakitləşdi. Şəhər yerində, özü də qərib 
yerdə qız saxlamağın nə qədər çətin olduğunu anlayaraq 
narahatlığını Gülüyə bildirdi. Gülü:”Oxudacam, ikisini də 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
oxudacam, sən heç narahat olma “. Həqiqətən, Lili çox 
zəkalı şagird idi, məktəbdə müəllimlərin hamısı ondan 
razılıqla danışırdılar. Az keçmədən, Gülü ilə Nərmin bacı 
kimi oldular. Onların sıxıntı ilə yaşadığını görən Gülü 
Qəriblə danışdı. Artıq  qızın atası Əkbər  bələdiyyədə öz 
ixtisası üzrə mühasib işləyirdi. Gülü  Nərmini də bağçaya 
işə düzəltdi.  Gülü Lilini gəlincik kimi bəzəyirdi. Öz 
üşaqlığı, gəlinliyi məhrumiyyətlər, ehtiyac içində 
keçmişdi. O, yoxluğun, ehtiyacın nə qədər acı  hisslər 
doğurduğunu çox gözəl bilirdi. İndi oğlunun sevdiyi qıza 
hədiyyələr almaq ona böyük zövq verirdi: Hətta  Liliyə bir 
üzük də alaraq:”Qızım, məktəbə taxma, başqa yerə   
gedəndə tax ki, sözlü olduğunu bilsinlər”. Nərminə də 
başa saldı ki, Rizo ilə bir gedib-gəlirlər dərsə, camaat artıq 
-əskik söz danışmasın. Məktəbi bitirəndə  nişan edəcəyik, 
inşallah.”   
   Onların məktəbi bitirməyinə isə hələ iki il qalırdı.  
   Rizo Liliyə doğru ilk addımını atarkən məsələnin 
tezliklə belə ciddi şəkil alacağını təxmin edə bilməzdi. Q, 
qeyri  - ixtiyari olaraq haqsızlığa uğramış sinif yoldaşını, 
zəif, köməksiz bir qızı  müdafiə etmək, qorumaq istəmişdi. 
Rizo qəlbində baş qaldıran duyğuları, varlığını bürüyən 
cazibəni hələ anlaya bilmirdi. Siniflərində başqa qızlar da 
var idi, amma o gizlində Liliyə göz qoyur, onu düşünürdü. 
Qarşılaşdığı anlarda həyəcanlanır, qızın üzünə baxa 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bilmirdi. Məktəbdə, məhəllədə bir- birini istəyən oğlan – 
qız görmüşdü, amma belə bir hadisənin öz başına bu 
tezliklə gələcəyini gözləmirdi. Son günlər ətrafda baş 
verənlər sanki onu Liliyə sarı itələyir, daha da 
yaxınlşdırırdı. Xüsusən, anasının  təşəbbüsləri, qonaq 
getmələr, qonaq dəvət etmələr iki ailəni daha doğma, daha 
məhrəm etmişdi. Rizo da artıq Liligilə gedib-gəlirdi. 
Bəzən Lilini də özü ilə evə gətirirdi. Onların 
münasibətində hər şey aydın idi, təmiz, saf idi. Dünya 
Lilinin ətrafında dönürdü. Ətrafdakı insanlar da onların 
sevgisinə səmimi, uşaq sevgisi kimi baxır, hər işdə 
yardımçı olurdular. Onlar biri-birilərini acı çəkmədən, 
iztirab keçirmədən, qayğı və nəvazişlərin əhatəsində 
sevirdilər. Rizo xoşbəxt idi, həyəcanla günlərin üzərindən 
uçub keçirdi. Duyğuları onu qanadlandırıb böyüdürdü.   
                                                             *** 
                                                          GÜLÜ 
     Gülünün nə xəstələnməyə, nə qocalmağa vaxtı yox idi. 
Ümumiyyətlə, onun vaxtla əlləşməyə vaxtı yox idi. Hamı 
onu gözləyirdi. Küçə, ev, adamlar...Əvvəl küçənin 
qaydaya salınması, kanalizasıya, su, qaz xəttinin çəkilməsi, 
daxmaların sökülüb, yerində sıra ilə təzə evlərin tiikilməsi, 
zibilliyin təmizlənib, yaxındakı mazutlu gölməçənin 
qurudulması, yerinə torpaq daşınması, yaxşı mühəndis 
tapıb Rizo üçün yeni evin tikilməsi – hər gün yaranan 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yeni- yeni problemlər Gülünü gözləyirdi. Sübh çağı 
yerindən qalxaraq iş sahəsinə gedir, ustaların üstündə 
durur, lazım olan məsələləri həll edirdi. Təzə ev artıq 
hazır idi. Hasara alınmış böyük üç mərtəbəli, yeni, orijinal 
stildə olan bu evdə Rizo gələcək ailəsi ilə yaşayacaqdı. Öz 
həyətindəki daxmaları sökdürmüş, evlərini təmir etmişdi. 
Gülü sanki böyük bir tikinti sahəsinə rəhbərlik edirdi. İndi 
şəhərdən Rail adlı bir dizeyner tapmışdı, Avropada təhsil 
almış, Türkiyədə işləmiş bu dizeyner kompyüteri açaraq 
saatlarla Gülüyə nümunələr göstərir, Rizonun evi üçün 
Gülüyə aboy, aksessuar, mebellər bəyəndirməyə çalışırdı. 
Gülü də hər şəklə diqqətlə baxır, birini o biri ilə müqayisə 
edir, ən sonda yenə Raildən soruşurdu: 
-Hansı sonuncu dəbdədir? 
 Rail iə Gülünün seçimi üst- üstə düşməsəydi, məsələ 
saatlarla uzanırdı. Rail  deyirdi: 
-Gülü xanım, bunların heç biri əbədi deyil, hansını seçsək 
belə, 3-4 ilə köhnələcək...yenisini hər zaman əvəzləmək 
olar...əsas odur, siz rahatlığınıza baxın. Gülü əvvəlcə bu 
uzunsaçlı , saqqal saxlayıb, əndrəbadi paltarlar geyinin 
bəzəkli cavan oğlandan xoşu gəlməsə də, işini gördükcə 
fikrini dəyişir,ona inanmağa başlayırdı. Bu qədər qəliz 
sözləri yadında saxlayıb, asta-asta səbrlə danışan, 
Gülünün bütün istəklərini tapıb yerinə yetirən adamla 
doğmalaşır, hər işdə ona etibar edirdi.   
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü isə Rizo üçün ən yaxşısını istəyirdi. Seçdiyi hər bir 
əşyada  Rizonu və Lilini görürdü. Əlindən çıxan işin 
qüsursuz olmasını istəyirdi. Nə qədər ora-bura çəksə də, 
axrı yenə də Raillə razılaşırdı: 
-Neynək, sən deyən olsun. Amma elə et ki, bundan yaxşısı 
olmasın heç yerdə. 
Rail də gülümsəyərək: 
-Baş üstə, Gülü xanım, ən yaxşısını eləmək bizim 
işimizdir. Siz darıxmayın, səbirli olun, sonda baxıb qiymət 
verərsiz. 
Gülü istəyirdi Rizo məktəbi bitirənə qədər ev hazır olsun. 
Səhərlər Raillə görüşüb söhbətləşəndən sonra, mütləq, 
məhəllənin yuxarısında Qəribin tikdirdiyi şadlıq evinin 
tikintisinə  də baş çəkirdi. Qərib onun çox yorulduğunu, 
get-gedə səhhətinin pisləşdiyini görərək: 
-Özünə bu qədər əziyyət vermə, iş icraçıları var, onlar 
nəzarət edirlər, arada özüm də baxıram, bir şey yaxşı 
olmasa dəyişdirirəm, sən özündən muğayat ol, dincəl, 
istirahət elə, uşaqlara bax, qalan şeylərlə işin yoxdu. 
Gülü qan sızmış ayaqlarını, biləklərini ovuşdura-
ovuşdura: 
-Onları başına buraxmaq olmaz, bir gün gedib baxmasam, 
bildiklərini edirlər. 
Qərib: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Canından artıq deyil ki...sən həkimə get, bir özünü 
yoxlatdır, Allaha şükür bir ehtiyacın yoxdu daha, özünə 
qulluq elə. 
Son zamanlar Gülü əvvəlki kimi  yüngül deyildi. 
Bədənində, ətraflarında şişkinlik var idi, əvvəldən az 
yatmağa öyrəncəli olsa da, indi yuxusu heç yox idi. Qərib 
hiss edirdi ki, bunun nəticəsi yaxşı olmayacaq, amma 
Gülü sözə qulaq asmırdı, özündən başqa, hər kəsi 
fikirləşirdi.  
   Neyləsin ki...O qədər fikir eləyirdi ki, kaş imkan olaydı, 
onu edəydi, bunu edəydi, əli- qolu bağlı olan günlərdə, 
ehtiyac içində boğulduğu vaxtlarda, kimsədən kömək 
gözləmədiyi, tənhalıqdan bağrı çatlayan zamanlarda , əli 
hər yerdən üzülən anlarda o qədər Allaha dua edirdi, 
yalvarırdı... budur, indi Allah imkan yetirib, iş nədir ki? 
Təki iş olsun işləməyə, bircə övladı üçün yorulmayacaq, 
əziyyət çəkməyəcəksə, nəyə lazımdır, kimə lazımdır o? 
Hələ ki, canı var, gücü çatır, əli-ayağı yerindədir, 
insanların ümidlərini qırmağa haqqı yoxdur. Nə qədər 
adam gözünü Gülüyə dikib. Hamısına iş lazımdı, çörək 
lazımdı, hamısına ev –eşik lazımdı, balalarını böyütmək, 
yer-yurd etmək lazımdır. Gülüsüz onlar neyləyə bilər axı?  
    Öz-özü ilə, içində danışaraq , sanki yüngülləşir, səhər 
tezdən yerindən duraraq, Qəribi yola salır, sonra gündəlik 
işlərinin dalınca gedirdi. Hələ onun nə qədər yoluna 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qoymalı işi vardı! Günlər tez-tez gəlib ötürdü. Dan atmağı 
ilə günün batmağı bir olurdu. Rizonun evi hazır olmaq 
üzrə idi. Uşaqlar orta məktəbi bitirirdilər. Belə qərara 
gəlmişdilər ki, tezliklə nişan eləsinlər. Sonra ali məktəbə 
imtahanlar başlayacaqdı. Lili yenə əvvəlki tək bütün 
fənlərdən “əla”qiymətlər alırdı.  Gecə- gündüz 
oxumağında idi.  Vaxtı olanda Rizo onu gəzməyə aparırdı . 
Rizonun da işi ağır idi. Həm şirkətə gedir, Qəribin 
tapşırıqlarını yerinə yetirir, həm Gülünün bitib- 
tükənməyən buyuruqlarının dalınca qaçırdı. Hər necə olsa 
gecə mütləq Lilingilə gedir, onunla söhbətləşib evə gəlirdi. 
Lili nə qədər çalışsa da, Rizonu dərsə , oxumağa bağlaya 
bilmirdi. Rizo gülərək: 
-Sən oxu, sənə  oxumaq vacibdi. Mənim artıq işim var, 
Qərib deyir ki, elə şeylər var ki, onu oxumaqla deyil, 
işləməklə öyrənmək olur. Bizim işimiz tam başqadır. 
Lili: 
-Məncə, sən də oxumalısan. İş hər zaman var. Oxumaq 
üçün sənə uzağa getməyə ehtiyac yoxdu  ki... hər şəraitin 
də var. Tələbə olmaq istəmirsən? 
Rizo başını bulayaraq: 
-Düzünü deyim ki , yox...tələbə olmaq nəyi dəyişir ki? 
Əgər sən istəyirsənsə, mən də girərəm məktəbə, bu 
problem deyil... diploma nə var ee... hazırını da satırlar. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Ona görə demirəm, necə istəyirsən, elə də elə. Sənin 
diplomun oldu, ya olmadı, nə fərqi var? Rizo olmağın 
bəsdir mənə... 
Rizo onun  zarafatını tutaraq: 
-Nədi, Rizo olmaq asandır, elə bilirsən? 
-Yooo...Rizo olmaq kimin həddinədir? 
Gülüşərək zarafatlaşırdılar.   
   Gülü isə qərarını çoxdan vermişdi. Rizo istəsə də, 
istəməsə də ali məktəbdə oxuyacaqdı. Nə olsun ki, şirkət 
var, şadlıq evi var, böyük super- marketi,dükanları var, 
necə ola bilər ki, Gülünün bircə oğlu ali məktəbi 
bitirməsin? Bir halda ki, gəlini ali məktəbə girəcək, Rizo 
da oxumalıdır! İndi sırada nişandır. Bircə, sağ-salamat bu 
nişan işini başa çatdırsın, sonra ali məktəb işi ilə məşğul 
olar. Son günlər Gülü Lilparı da dinc buraxmırdı. Nişanla 
əlaqədar alış- verişlər, paltarlar, bəzək əşyaları- hamısını 
Lilinin istəyi ilə  alırdı. Qız nə qədər təvazökarlıq etsə də, 
“hər şey sadə olsun” desə də, Gülü öz bildiyi ilə gedirdi. 
Təzə şadlıq sarayı Rizo ilə Lilinin nişanı ilə açılacaqdı. 
Odur ki, Gülü həm sarayın, həm də nişanın bütün 
təfərrüatını düşünməli,  təmtəraqlı, layiqli bir məclis 
qurmalı idi. Şadlıq evinin bir neçə böyük zalı var idi. Bu 
rayonda ən iri, təmtəraqlı bina idi. Bu sarayı işlətmək, 
nəzarətdə saxlamaq  çətin bir məsələ idi. Qəribin oraya 
baş çəkməyə vaxtı belə yox idi, Gülünün işi başından 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
aşırdı. Odur ki, sarayı işlətməyi qudalarına həvalə etdilər. 
Şadlıq evində işləmək üçün xeyli adam lazım idi, 
tanıdıqları, güvəndikləri insanlar olmalı idi. Bütün bunları 
qudaları həll edəcəkdilər. Nərminlə Əkbərdən başqa  
Gülünün inanacaq başqa adamı yox idi.        
 Nəhayət ki, həmin gün gəlib çatdı!  
Son zəng günü! 
Rizo  çox həyəcanlı idi. Bütün günü ora- bura qaçmaqdan  
özünə baxmağa macal tapa bilməmişdi. İş çox idi. 
Gecəyarısı Liligildən gələndə Gülü ilə Qərib onu 
gözləyirdi. Yaxşı ki, Gülü onun kostyumunu, köynəklərini 
ütüləyib hazırlamışdı. Qərib sabahkı tədbirlərin vaxtını 
təzədən Rizoya xatırladırdı.  
Məktəbdə “son zəng” tədbiri günortaya qədər  davam 
edəcəkdi. Rəsmi hissədən sonra məktəbin müəllimləri və 
məzunlar  gəzintiyə gedəcəkdilər. Saat 5 də isə hamı 
şadlıq sarayında olmalı idi. Gülü Rizonun bütün dostlarını, 
sinif yoldaşlarını, müəllimləri, məhəllədəki adamları dəvət 
etmişdi. Qız tərəfin elə də çox qohum-əqrabası yox idi. 
Gülü xonçaları qırmızı lentlə bağlayıb hazır etmişdi. 
Şirniyyat ustalarına növbənöv şəkərburalar, paxlavalar, 
tortlar bişirtdirib xonçalara yığdırmışdı. Çiçəklər isə səhər 
təzə-tər gətiriləcəkdi. Nişanın bütün tərtibatını Rail 
hazırlamışdı. Şəhərin ən yaxşı fotoqrafları dəvət 
olunmuşdu. Çəkilişlər üçün hər şey hazırlanmışdı. Rail, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
hətta, onların geyimlərinin dizaynını da vermişdi. Bir neçə 
dəfə Gülüyə, Rizo və Liliyə nişanın ssenarisini başa 
salmışdı.      
 Gülü Rizoya son tapşırıqlarını verib hamama saldı.  Bir 
az uzanıb yorğunluğunu almaq istəyirdi. Onsuz da gözünə 
yuxu getməyəcəkdi.  
   Səhər tezdən çay süfrəsini hazır edib Rizonu oyatdı. 
Rizo yuyunana qədər özü də geyinib-keçindi. Qərib  
tələsik geyinib otağından çıxan Rizoya: 
-Gəl, çay iç, bir-iki tikə ye, tələsmə. 
Rizo saçlarını arxaya daraya-daraya: 
-Kostyumumu Liligilə aparmalıyam, ordan geyinib bir 
gələcəyik saraya, evə gəlməyə vaxt olmayacaq. 
Qərib: 
-Otur, apararsan. Çayını iç. Biz də indi ananla çıxacağıq.  
Məktəbdən evə gəlib gedəcəyik saraya, sizi orda 
gözləyəcəyik. 
Rizo: 
-Hə, onu deyəcəkdim axı... sən maşınını günorta verə 
bilərsən mənə? 
Qərib: 
-Yox, verə bilmərəm. 
Rizo alınmış kimi oldu. Təəccüblə Qəribə baxdı:ilk dəfə 
idi Qərib ona belə soyuq cavab verirdi, xahişindən imtina 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
edirdi. Özü də belə bir gündə! Belə bir gündə Qəribin bu 
davranışı  ağlasığan deyildi! 
Rizo incik tövrlə: 
-Onda biz taksi ilə gələrik. 
İçəridən çıxan Gülü gülə-gülə: 
-Sən öz maşınında gələrsən. 
Rizo təəccüblə: 
-Öz maşınımda?Mənim maşınım yoxdu axı. 
Qərib: 
-Yox idi, indi var. Cibindən açarı çıxarıb stolun üstünə 
qoydu. Rizo çaşqınlıqla bir açara, bir də Qəribə baxdı. 
Qərib: 
-Götür...götür ...sənindir. Maşın küçədədir, get bax.  
Rizo üzü təbəssümdən işıq saçan Gülüyə baxaraq, 
Qəribdən soruşdu: 
-Zarafat edirsiz? 
Qərib müəmmalı tərzdə gülümsünərək bir söz demədi. 
Rizo açarı stolun üstündən götürərək, aşağı cumdu. Gecə 
evə gələndə  küçədə maşın yox idi.  
Həyətdən çıxıb darvazadan küçəyə baxdı. Heyrətdən 
donub qaldı.   
Küçədə Qəribin maşınının yanında bir gümüşü “Mersedes” 
dayanmışdı. Rizo yaxına gəlib əli ilə maşını yoxladı. 
Sanki onun gerçək olub-olmadığını bilmək istəyirdi. Onun 
ardınca düşüb gələn Qəriblə Gülü Rizoya baxıb gülürdülər. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü sevinclə, gümrah səslə: 
-Çox mübarəkdir, oğlum! Sağ-salamat sür! 
Qərib yaxına gələrək, əlini onun çiyninə qoydu: 
-Çox  mübarək! Sağlıqla sür! Bu -  bizim sənə nişan 
hədiyyəmiz. 
Rizo onu  qucaqlayaraq: 
-Çox sağ olun! Gözümə inanmıram! Özü də mən 
istədiyimdən. Çox sağ ol, Qərib. 
Gülü də onu qucaqlayıb üzündən öpdü: 
-Özün bilirsən, mən qorxağam, istəmirdim, amma Qərib 
aldı. Maşınsız da olmur, nə edim? Ehtiyatla sür, mama 
qurban. Dayan bir, aşağı əyil, maşallah, daha əlim də 
çatmır boyuna, bu da mamanın hədiyyəsidir. 
Rizo Gülünün əlindəki qızıl zəncirə baxaraq, qollarını 
yana açdı: 
-Oooo...Gülü xanım, bu nə dəm-dəsgah? Bu qədər xərclə 
lap xəcalətli elədiz məni. Gülü kənarları brilyant qaşlarla 
haşiyələnmiş “Quran” medalyonu onun boynuna 
bağlayaraq: 
-Allah bu günü də mənə göstərdi. Məktəbi bitirdin, 
nişanındı...gözəl, ağıllı gəlinim var, Allah sizi qorusun. 
Allah başacan versin. 
Rizo Gülüyə sarılaraq: 
-Anaların gözəli anam! Sənsiz bizim bir günümüz, bir 
anımız olmasın. Hər zaman var ol, yanımda ol! 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü oğlunun o üzündən – bu üzündən öpdü. Gözünün 
yaşını əli ilə silərək: 
-Di, sağ – salamat sür! 
Rizo da dolmuş gözlərini gizlədərək, maşına sarı döndü. 
Maşının gah arxasına, gah qabağına keçib baxdı, əli ilə 
sığalladı. Qapını açıb oturdu. İçinə göz gəzdirdi, sonra işə 
saldı. 
Qəriblə Gülüyə əl edərək küçəyə sürdü. Onun dalınca 
baxan Gülü:    
-Liliyə göstərməyə getdi. Allahım, sən özün balamı qoru. 
Amanında saxla! 
Qərib : 
-Gəl daha... tez çıxaq, işimiz çoxdu.  
                                                       ***   
                                                    Lilpar 
   Dünyanın gözəllikləri nə uca dağlarında, nə axan 
sularında, nə açan çiçəklərində deyil. Nə möhtəşəm 
malikənələr, nə qiymətli  hədiyyələr, nə zinətli saraylar 
insan qəlbinin bir sızıltısını, bir titrəyişini, bir doğumunu 
əvəz etməyə qadir deyil.    Dünyanın gözəlliyi duyğularda 
və sevgilərdədir.  Bir-birini sevən iki insanın gözlərindəki 
işıq günəşi əks etdirir, bir-birinə dartınan  iki insanın 
cazibəsi kainatın gücünü ifadə edir. Lilpar bir eşq 
mücəssəməsi idi. Dupduru, saf, bütün riyalardan uzaq,  
bütün pisliklərdən xəbərsiz, düşüncələrində, hisslərində 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo ilə başlayıb –bitən sevgi idi- Lilpar. Səhərləri Rizo 
ilə başlayırdı, yuxuları Rizo ilə qapanırdı. Bütün bunların 
nə qədər böyük bir xoşbəxtlik olduğunu anlamadan, 
varlığını bürüyən  eşqi dərk etmədən sevirdi Lilpar. 
Taleyin ona bəxş etdiyi anadangəlmə instinqlərlə təslim 
olaraq, ahənglə -  üsyansız, fırtınasız, sarsıntısız sevirdi 
Lilpar. Rizo onun həyatının xoş, sevincli  melodiyası idi. 
Onun gənc qəlbində şaqraq xəyallar, qanadlı arzular 
dalğalanırdı. Bu güclü dalğalar onu və Rizonu götürüb 
naməlum yerlərə, uzaq, əlçatmaz sonsuzluğa aparırdı. 
Lilpar həyatı sorğulamadan, hər günün canlı lövhələrini 
yaşayırdı. O var idi, Rizo var idi, ikisi bir nəfəs idi. İkisi 
bir tam idi, ikisi bir yerdə sevgi idi. Ətrafına çəkilmiş 
sevgi və qayğı hasarından o biri tərəfindəki dünyadan 
xəbərsiz idi Lilpar. Uzanan səssizliklər, üzücü ayrılıqlar, 
yolsuz,  çıxışsız döngələr onun təsəvvürlərindən çox 
kənarda idi. Nəfəssiz yürüyəcəyi  zamanlarda bu anların 
xatirəsinə sığınaraq  dayanacaqdı Lilpar. İndi yanan sevgi 
işığı onun bütün ömrünə düşəcək qədər aydın və parlaq idi. 
Bu həyatda nə olur-olsun, sevgisinin heç zaman 
tükənməyəcəyinə, sonsuzluğa qədər əminliklə sevirdi 
Lilpar...Rizo onun qəlbinə də , ruhuna da hakim idi...və bu, 
hər zaman belə olacaq idi... 
   “Vağzalı” çalınanda Rizo ilə Lilpar qol-qola zala daxil 
oldular. Qara kostyumda, kəpənəkli ağ köynəkdə Rizo çox 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yaraşıqlı idi. Sevdiyi futbolçular kimi saxladığı  uzun 
saçları çiyninə qədər tökülmüşdü. Lili zərif, qolları və 
sinəsi açıq, gümüşü işləməli mavi  rəngli uzun libasda 
daha da incə görünürdü. Burulmuş xurmayı saçları 
çiynindən belinə qədər tökülmüşdü. Ağ bənizi həyəcandan 
qızarmış, dodaqlarında təbəssüm şölələnirdi. Gözlərindəki 
xoşbəxtliyin işığı ətrafa nur kimi saçılırdı.   Alqış sədaları 
altında onları ilk qarşılayıb dövrəyə alan Rizonun futbol 
komandasındakı dostları oldu. Bu, gənc oğlanların çoxu 
Rizonun uşaqlıq dostları, futbol məsləkdaşları idilər. Nə 
olur-olsun, heç bir şey Rizonun futbola olan ehtiraslı 
sevgisini azalda bilməzdi. Onlar xüsusi olaraq Rizo üçün 
hazırlanmış simvolik futbol topunu Rizoya hədiyyə 
verərək, dövrə vurub rəqs etməyə başladılar. Rizo parlaq, 
üstü yazılı topu yuxarı qaldırıb  hamıya göstərib stolun 
üstünə qoydu. Təbriklər, rəqslər davam edir, dostlar, 
qohumlar- hər kəs sevinclərini, arzularını bəyan edirdi. 
Gülü bu tünlükdə hər kəsə diqqət göstərməyə çalışırdı. 
Qərib qonaqlarla görüşür, hər şeyə nəzarət edir, arada 
göstərişlər verirdi. Hər zaman Qəribə qarşı çox diqqətli 
olan Gülü onun halında bir dəyişiklik sezdi. Şad 
görünməyinə baxmayaraq, Gülü onu  gözlərində bir 
gərginlik, bir kədər hiss etdi. Bəzən olurdu, Qərib özünə 
qapanır, dərinliyə çəkilirdi. Onu  belə vəziyyətlərdən ən 
çox Rizo çəkib çıxarırdı. Gülü hiss edirdi, Qərib 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
gerçəkdən Rizonu çox istəyirdi. İndi ona baxarkən 
Gülünün ürəyindən keçdi ki, bəlkə, bu kövrək anlarda  
Qərib Rizonun doğma övladı olmadığı üçün  dalğınlaşdı. 
Biruzə verməsə də, Gülü Qəribin içindəki kədəri hiss 
edirdi. Rizo onu nə qədər sevsə də, onun ən yaxın dostu 
olsa da, oğlu deyildi. Gülü bir az özünü itirən kimi 
oldu.Sanki ağlına gələn bu qəfləti fikirdən içi titrədi. Gözü 
Qəribin gözünə dikilib qaldı. Qərib ona diqqətlə baxaraq: 
-Nə olub? 
Gülü özünə gələrək : 
-Heç nəəə. Yaxşıdır hər şey...Allaha çox şükür... 
Qərib: 
-Mən bir çölə dəyim. Səs düşdü başıma. 
Gülü onun arxasınca baxa-baxa düşündü ki, yorulub yəqin, 
neçə gündür dincəlmədən ora-bura qaçır. Mənim də 
ağlıma qara – qura fikirlər gəlir elə. Qalxıb qonşularına 
yanaşdı: 
-Qalxın oynamağa, nəyi gözləyirsiz? Belə getsə, bizə 
növbə çatmayacaq, durun, durun...              
                                                         ***    
   Hər şey Gülünün ürəyincə oldu: üzüklər taxıldı, şirnilər 
paylanıldı, dualar oxundu, təbriklər, arzular söylənildi. 
Bəlkə də, həyatında ilk dəfə olaraq, Gülü xoşbəxtlikdən 
doya-doya gülümsündü, dərindən köksünü ötürüb, rahat 
nəfəs aldı. Bir neçə il qabaq belə təmtəraq Gülünün ağlına  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
belə gəlməzdi. Onun arzuları da, təsəvvürləri kimi sadə, 
dar və məhdud idi. Oğlunu böyüdüb xoşbəxt görmək onun 
ən böyük arzusu idi. İndi budur, nağıl kimi bu gecənin 
qəhrəmanı onun oğludur, onun Rizosudur, yanındakı  
mələk kimi bu qız da onun can yoldaşıdır. Gecəyarısına 
qədər davam edən nişan mərasimindən sonra dəvətlilər 
dağıldı, Rizogilin sinif uşaqları son zəngin davamını 
səhərə qədər şənlənmək üçün Rizonun evinə yığışdılar. 
Gənclərin məclisi burada davam edəcəkdi. Qərib bütün 
günü o qədər yorulmuşdu ki,  evə gələn kimi,  otağa 
çəkilib uzandı. Gülü divanda uzanıb olanları xatırlayır, bu 
gözəl günün ləzzətini çıxarırdı. Xoşbəxtliyindən qorxmuş 
kimi, fikrə gedir, təşvişlə Allaha dua edirdi. Son zamanlar 
onun içində bir xof yaranmışdı, tez-tez diksinir, nəyi isə 
itirəcəkmiş kimi, həyəcanlanırdı. Sonra özü-özünə 
toxdaqlıq verir, içindəki narahatlığı  uzaqlaşdırırdı. Şişmiş 
ayaqlarını ovxalaya-ovxalaya küçədən gələn səslərə qulaq 
kəsildi. Yorğunluq ona güc gəldi, gözləri biixtiyar 
qapanaraq onu dərin bir aləmə çəkib apardı...Qəribi 
uzaqdan görürdü. Qara – boz  daşların üstü ilə yuxarı 
qalxırdı. Ətraf da tutqun idi, heç bir yerdən işıq gəlmirdi. 
Gülü uğuldayan qulaqlarını əlləri ilə qapayaraq, Qəribin 
dalınca gedir, ona çatmaq istəyirdi. Nəfəsi təngidiyindən 
səsi çıxmırdı. Q, Qəribi çağırmaq istədikcə, nəfəsi daha 
çox  təntiyirdi. Zorla Qəribin dalınca qayalığa çıxırdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qayalıqların arasında kaha kimi bir yer gördü. Heç kim 
yox idi. Vahimə içində yavaş- yavaş içəri girdi. Qaranlıq, 
işıqsız kahada Rizonu görüncə ürəkləndi, ona tərəf 
addımladı. Rizo ağ köynəkdə, dağınıq saçları çiyninə 
tökülmüş halda ortalıqda dayanmışdı. Gülünü görcək, açıq 
rəngli gözləri alacalandı, əlindəki parlaq futbol topunu ona 
sarı uzatdı. Gülü də gözlərini topa zillədi, bu zaman 
Rizonun əlindəki top yerə düşdü. Gülü yerdə Rizonun 
kəsilmiş, qanı axan başını gördü. Rizo da dəhşətlə öz 
başına baxırdı. Lili kənarda divara qısılıb bürüşmüşdü. 
Gülüyə ağlamsına-ağlamsına, baxaraq  günahkarcasına: 
-Nə qədər dedim, sözümə baxmadı. 
Gülü dəhşətdən qışqırmaq istədi, səsi çıxmadı. Gülü 
çırpınaraq xırıldayırdı. Əl-qolunu atır, çabalayırdı. Qərib 
onun çiynindən tutaraq silkələyir, oyatmağa çalışırdı: 
-Aç gözünü...Gülü, Gülü...Oyansana... 
Nəhayət, Gülü diksinib hövlank halda, gözünü açdı. Harda 
olduğunu anlamadan qışqırdı. Qərib: 
-Bismillah...bismillah... yuxu görürdün, qorxma, özünə 
gəl. 
Gülü böyümüş, hədəqəsindən çıxmış gözləri ilə ona 
baxaraq, əlini tövşüyən sinəsinin  üstünə qoydu. 
Qərib mətbəxə gedib stəkanda su gətirdi. Ona uzadaraq 
qayğı ilə: 
-İç, özünə gəl, toxta bir az...yuxu görürdün? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü sudan bir neçə qurtum alaraq: 
-Bu nəydi, Ay Allah! Ürəyim partlamışdı. Hanı Rizo? 
Qərib stəkanı ondan alaraq: 
-Gəlməyib ki, hələ. 
Gülü yerindən qalxaraq: 
-Gedim baxım, bu vaxtacan neyləyirlər? 
Qərib: 
-Evdədirlər də, niyə narahat olursan? 
Gülü canfəşanlıqla: 
-Yox, gedim baxım mən. Çox pis yuxu gördüm. Allah özü 
xeyir eləsin! 
Qərib: 
-Allah xeyrə calasın, yorğunsan, ona görə qarışıq yuxular 
görürsən. Sən uzan, mən baxıb gəlirəm. Cavandılar də, 
son zəngi səhərəcən bir yerdə olmaq istəyirlər. 
Qərib qapıdan çıxdı, Gülü yenidən uzansa da, nigançılığı 
keçmədi. Narahat halda, Qəribin qayltmasını gözlədi. Ev 
yaxın idi, Qərib bir neçə dəqiqəyə  qayıtdı. İçəri girmədən,  
həyətin ğözətçisi Balabəydən vəziyyəti soruşdu. 
Baləbəy uşaq kimi ayağının birini götürüb, o birini 
qoyaraq: 
-Məəlim, hər şey qaydasındadı. 
Qərib pəncərədən baxaraq, sakitliyə əmin olduqdan sonra 
evə qayıtdı. Gülüyə: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Onlar kefdədi...sən boş yerə üzülürsən. Rahat yat, dincəl 
bir az. Balabəyə tapşırdım, bir səs olsa, xəbər verəcək 
mənə. 
Gülü hələ də ötüb keçməyən həyəcanla: 
-Bu, nə yuxu idi, ay Allah! 
                                                     ***  
   Nişanın təəssüratı dağılıb getməmiş qəbul 
imtahanlarının vaxtı gəlib çatdı. Gözlənildiyi kimi, Lili 
yüksək bal toplayaq tibb unuversitetinin müalicə -
profilaktika fakültəsinə qəbul olundu. Hər kəsdən çox 
Rizo sevinirdi buna, çünki həkim olmaq Lilinin ən böyük 
arzusu idi və Rizo da çox istəyirdi ki, Lili arzusuna çatsın. 
Əgər Gülünün  inadı olmasa idi, Rizo heç ali məktəbə  
sənəd də verməyəcəkdi. Qərib də bu məsələyə laqeyd 
yanaşırdı.” Rizonun böyük bir şirkəti var, onu işlətməyi 
öyrənsin, ən vacib olan budur.”-deyə ,  münasibətini 
bildirərək kənarda qalaraq, Rizoya heç bir təzyiq 
göstərmirdi. Rizo işdə onun yanında idi, çox fərasətli gənc 
olduğundan  hər şeyi Qəribdən öyrənirdi. Gülü isə bütün 
bacarığını və əlaqələrini işə salaraq Rizonu biznes 
universitetinin qiyabi fakültəsinə düzəltdi. Onun öz 
düşüncəsi var idi, necə ola bilər ki, onun bicə oğlu heç bir 
məktəb bitirməmiş olsun? Nişanlısı ali məktəb tələbəsi 
olduğu halda, Rizo  ali savadsız qalsın? Bu fikri Gülü heç 
cürə qəbul edə bilməzdi. Anasının xətri xoş olsun deyə, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bir söz demirdi, hər şeyi zarafata salıb gülürdü.  Hər səhər 
Lilini universitetə aparandan sonra şirkətə gedirdi. Lili 
dərsdən özü qayıdırdı və axşamlar görüşür, gecədən xeli 
keçənə qədər söhbətləşirdilər. Gülüdən olsa idi, onların 
toyunu da edərdi. Amma payızda Rizonun əsgərlik yaşı 
çatırdı. Bu məsələdə Gülünün öz məntiqi var idi. Hələ 
Rizo körpə olarkən, Gülünün gözünün qabağına onu əsgər 
olması gəlirdi. Gülü həsrətlə onun böyüməsini gözləyirdi. 
“Oğlum böyüsün, əsgər gedən günü  qurban kəsəcəm “- 
deyə arzu tutmuşdu.  Əsgərlik çəkməmək üçün saxta 
sənədlər düzəldənlərə  Gülü nifrət edirdi. Elə məsələlər 
var idi ki, Gülü bu yöndə heç güzəştə getməzdi. Rizo üçün 
hərbi xidmətə çağırış gələrkən , Gülü fəxrlə, sinəsi 
fərəhdən genələ -  genələ, bunu hamıya xəbər verdi. Rizo 
da sevinirdi əsgər getməyinə. O, həyatının gözlədiyi bu 
mərhələsini yaşamağa tələsirdi. Onun təsəvvürü belə 
idi: ”Kişi əsgər gedər də!” Təkcə Lili sarıdan narahat idi. 
Çox darıxacaqdı. Necə dözəcəkdi bu ayrılığa? Doğrudur, 
telefon var, skupe var, orda danışacaqdılar, amma bu- 
Rizo üçün heç nə ifadə etmirdi. Lili: 
-Necə qalacam mən sənsiz? İndidən darıxdım. 
Rizo onu sinəsinə sıxaraq: 
-Hər gün danışacam. Sən ismarış yazarsan, imkan tapan 
kimi oxuyacam. 
-Mamayla gələcəm yanına. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yox, gəlməyin. Ona da deyəcəm, gəlməsin. Lili gülərək: 
-Ay - hay... mamanı kim saxlaya bilər? Gedəcək o, nə 
qədər desən də...mən də gələcəm. Qala bilmərəm sənsiz, 
ürəyim partlayar.  
Rizo Lilinin üzünü ovuclarının içinə alaraq, dolmuş 
gözlərinə baxdı. Bir söz demədən üzünü  qızın üzünə 
yaxınlaşdı. Lili çəkilmədi, gözlərini Rizonun gözlərinə 
zillədi. Rizo ilk dəfə  Lilini dodaqlarından öpdü. Qız 
utandığından və həyəcandan titrəyərək üzünü Rizonun 
sinəsində gizlədi. 
Rizo gözlərini yumaraq gülümsündü.  
  
                                                         *** 
Rizo əskər gedəndən sonra Gülünün də əskər həyatı 
başlandı. Karantin müddəti keçəndən sonra Gülü hər 
həftəbaşı  ya Qərib ilə, ya da Qəribin sürücüsü ilə Rizonu 
görməyə gedirdi. Rizonun yeri çox yaxşı idi. Sərhəd 
qoşunlarında xidmət edirdi. Mülayim və mehriban 
xarakteri olduğundan hər kəslə yaxşı yola gedirdi. 
Komandirləri də ondan razı idi. Bir az keçəndən donra ona 
çavuş rütbəsi də verildi. Rizo da imkan tapan kimi zəng 
edirdi. Gecələr Lili ilə danışırdı.  Çətinlik –filan Rizonun 
vecinə də deyildi, hərbi məşqlər zamanı ən ağır hərəkətləri 
Rizo asanlıqla yerinə yetirirdi. İdmanla məşğul olmağı 
indi onun köməyinə daha çox yarayırdı. Təkcə, sevimli 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
saçlarından ayrılmaq Rizoya ağır gəlirdi. Hər gün 
qırxılmış başının  şəkillərini Liliyə yollayırdı. Arada bir 
neçə dəfə Gülü Lilparı da özü ilə aparmışdı. Rizodan çox 
Lili darıxırdı. Gülü hər gün onu yoluxmağa gedirdi. 
Lilinin günləri, saatları saymağı Gülünü çox kövrəldirdi. 
Payız , qış gəlib keçmişdi. İl tamamında Rizo 10 günlük 
məzuniyyətə gəlib-qayıtmışdı. Artıq qulluğunun bitməsinə 
aylar qalırdı . Payızda birdəfəlik dönəcəkdi. Bu təsəlli ilə 
Lili özünə toxtaqlıq verirdi. Rizonun yoxluğunu yalnız 
dərsləri ilə doldururdu. Universitetdə də “əla” qiymətlərlə 
oxuyurdu.  
    Axşamüstü idi. Gülü mətbəxdə xörək bişirməklə 
məşğul idi. Ət çəkib qovurmişdu. Ədəva qatılmış qiyməni 
tərəvəzlərin içinə doldurub say-say tavaya səliqə ilə 
yığırdı. Qəribin badımcan- bibər dolmasından xoşu gəlirdi. 
Qəribə sevdiyi yeməkləri hazırlamaq Gülünün ən sevdiyi 
iş idi.  Nə qədər çox işi olur-olsun, Qəribib yeməkləri 
həmişə qaydasında olmalı idi. Telefonu zəng çaldı. Gülü 
əlini saxlayıb telefonu açdı. Lilinin anası Nərmin idi. O, 
salamlaşıb-hal- əhval tutandan sonra, Lilini soruşdu. Lili 
bəzən Gülünün yanına gəlir, saatlarla oturur,  söhbət 
edirdilər.  
Sakit tonla danışsa da,Gülü Nərminin səsindəki gərginliyi 
və narahatlığı hiss etdi: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yox, bizdə deyil. Bugün heç danışmamışıq. Elə fikrimdə 
vardı ki, yemək bişirim, sonra sizə gəlim. Evə gəlməyib? 
-Yox, bu vaxta qalmazdı axı, bayaqdan  səbrimi basıram 
ki, narahat eləməyim, amma telefonu qapalıdır. O heç 
zaman telefonunu bağlı saxlamır. 
-Hara gedər , balam,  gedəsi bir yeri yoxdu 
axı...kitabxanaya gedəndə də zəng edir. 
Yoldaşlarından nömrəsi olan var səndə? 
-Bir Ramilənin var. Ona zəng etdim. Deyir, dərsdən 
çıxandan sonra, o ayrı klinakaya gedir təcrübəyə, Lili ayrı. 
Bilmir o da... 
Gülü: 
-Gözlə, gəlirəm indi. 
Gülü qazanın altını söndürüb, qapını bağlayaraq çıxdı. 
Həyətdə  Qəribə zəng edərək, Lilinin dərsdən evə 
dönmədiyini bildirdi. 
Qərib onu dinəyib, bir azdan gələcəyini söyləyərək 
telefonunu qapatdı. 
   Hamısı  aynəbənddə narahat halda oturub, telefonla  
danışan Qəribə baxırdılar. Qərib  universitetin rektoruna, 
dekanına, kimin nömrəsini öyrənə bilirdisə, ona zəng 
edirdi. Axırda klininkada onunla bir yerdə olmuş 
tələbələrdən birinin nömrəsini tapa bildi. O da Lilparın 
klinikada olduğunu təsdiq etdi, dərs bitəndən sonra onu 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
görmədiyini bildirdi. Qərib danışığını bitirəndən sonra 
gözlərini ona dikmiş  Gülüyə: 
-Səhəri gözləyək. Başqa əlacımız yoxdu. Tezdən gedərəm 
universitetə, onunla bir yerdə olmuş tələbələrlə danışaram. 
Kimsə görməmiş deyil,onun oradan çıxdığını. 
Gülü: 
-Bəlkə, başına bir şey gəlib, dilim-ağzım qurusun. 
Xəstəxanalara zəng vuraq.  
Qərib: 
--Xəstəxanaya düşsə, zəng edərdilər,telefonunda nömrələr 
var.Tutaq ki, özü danışa bilmir, həkimlər bir yol tapardı. 
Gülü: 
-O zaman polisə gedək. Nə bilim bir şey edək, elə- belə 
oturmaqla olmaz ki... 
Hava  tamam qaralmışdı. Lilparın başına bir iş gəldiyi 
artıq şübhəsiz idi.  Nərmin səssizcə gözünün yaşını silirdi.  
Əkbər dinməzcə Qəribə baxırdı. Nə fikirləşdisə üzünü 
Nərminə sarı tutaraq: 
-Son zamanlarda sənə bir söz deyirdimi? Nə bilim, bəlkə, 
onu narahat edən –filan ola bilərdimi? 
Nərmin təəccüblə: 
-Yox... elə bir müəmmalı şey hiss eləməmişəm. Hər 
zaman olduğu kimi, dərsdən gəlirdi, kitab oxuyurdu. Bir 
də Rizo ilə danışırdı, ya da mesajlaşırdı. 
Gülü: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə olacaq idi ki?  Bir şey olsa idi, deyərdi mənə.  Burda 
nə isə bir iş var. Bilir ki, narahatıq, imkan olsaydı, nə 
yolla olur –olsun bir xəbər verərdi. Demək, bu imkanı 
yoxdur, Qərib, polisə getmək lazımdır, nə qədər gec deyil. 
Qərib susub fikrə getmişdi. Birdən ayılaraq: 
-Yox, polisi qatmaq lazım deyil. Onsuz da onlar heç nə 
eləmirlər. Səhərədək bir xəbər çıxmasa gedərik. 
Bu zaman Gülünün telefonuna zəng gəldi, diksinərək 
tələsik telefonu götürü baxdı: 
-Vaxseyy, Rizodur,  nə deyim indi mən ona, yəqin, 
Liliniyə zəng getməyib. 
Hamısı təlaşla bir- birinə baxdı.Qərib astadan: 
-Aç, şübhələndirmə. Lilini soruşsa, de, yatıb yəqin, eşitmir,  
bir şey de... 
Gülü özünü toplayaraq gözü Qəribdə ola-ola: 
-Hə Rizo... yaxşıyıq, sən necəsən? Hə, salamatlıqdı, hər 
şey yaxşıdı. Lili? Götürmür? Nə bilim vallah. Yəqin yatıb-
eləyib, nə bilim, hamamda –zadda olar. Yaxşıdırlar. 
Bayaq görmüşəm Nərmini, bir azdan gedəcəm onlara. Hə, 
sonra zəng edərsən. Yaxşıdı, çox sağ ol, mama qurban. 
Özündən muğayat ol. Zəngləşərik. Yaxşı, deyərəm, açar 
telefonunu. 
Gülü telefonu söndürüb Nərminə tərəf: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Deyir, Liliyə zəng vururam açmır. Bir azdan yenə zəng 
edəcək. Nə deyəcəm mən ona , ay Allah? Başımıza gələn  
işə bax sən! 
Qərib  yerindən qalxıb: 
-Mən getməliyəm indi, vacib işim var. Sən qal burda. Bir 
xəbər olsa, zəng edin. 
Əkbər  Qəribi ötürmək üçün çıxdı.  
Gülü saata  baxaraq: 
-Evi yıxılan canım, on ikiyə işləyir, nə oldu bu uşağa? 
Nərmin  dəsmalı üzünə sıxaraq hönkürdü.  
                                                      *** 
  Səhərə qədər üçü də oturdu. Nərmin durub çay hazırladı, 
nə qədər israr etsə də, Gülü otağa keçib bir hovur 
uzanmadı. 
-Ay Allah, səhərə qədər bizə səbr ver, bircə səhər 
açılsaydı, gedərdik klinikaya, biz gərək gözləməyəydik, 
axşamdan gedəydik ora.  
   Qərib arada bir dəfə gəlib dəydi, sonra harasa getdi. 
Gülü Qəribin dilxor olduğunu hiss edirdi. Qərib çox 
təmkinli və səbrli adam idi, hələm- hələm  əsəbiləşməzdi. 
Indi onun bir yerdə qərar tuta bilməməsi Gülünü də 
qorxuya salırdı. Nə səhər, nə də günorta Lilidən bir səs-
soraq çıxmadı. Sanki, yer yarılmışdı, qız yoxa çııxmışdı. 
Tələbə yoldaşları Lilinin hər zamankı kimi avtobusa 
mindiyini görmüşdülər. Avtobus sürücüsü qızın şəklinə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
baxıb tanıdı. Onunla  əlaqədar bir şey görmədiyini söylədi. 
Əgər Lili avtobusa minmişdisə, yarı yolda niyə düşsün ki, 
demək , evin yanındakı dayanacağa qədər gəlib. Nə olubsa, 
burda- məhəllədə olub.Universitetdə tələbələrin hamısı 
dekanlıqda sorğuya çəkildi. Qəriblə Əkbər piyada 
məhəllədə, küçədə  o baş-bu baş düzülmüş bütün 
dükanlardan, köşkdə alver edənlərdən Lilparı soruşdular. 
Burada hamı  Lilparı tanıyırdı, Rizonun nişanlısı, Gülünün 
gəlini  olduğunu bilirdilər. Heç bir izin tapılmaması onu 
göstərurdi ki, bu qaçırılma  diqqətlə hazırlanıb, heç bir iz, 
şahid buraxmadan qız oğurlanıb. Ən pisi bu hadisəni daha 
Rizodan gizləmək olmurdu. Gecədən bəri israrla Lilinin 
niyə telefona cavab vermədiyini, harada olduğunu 
soruşurdu. Axırı Qərib vaxt qazanmaq üçün yalan 
danışmağa məcbur oldu. Lilinin  boğazının şişdiyini, 
əməliyyata alındığını söylədi. Telefona buna görə cavab 
verə bilmədiyi dedi: 
-Hamımız burdayıq,  sən narahat olma, danışmağa 
başlayan kimi, ilk səninlə danışacaq. 
Rizonun Qəribə inanmaqdan savayı bir çarəsi qalmadı. 
Bütün bunlar ona çox şübhəli gəlsə də, razılaşdı: 
-Yaxşı, ayılan kimi mənə zəng edin.  
Gündüzə bəslənilən ümidlər puç oldu, heç nə öyrənə 
bilmədilər. Onların üstünə gələn vahiməli gecəni birtəhər 
ötürmək üçün Gülü yenə də Nərmingildə qaldı. Necə olsa, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bir yerdə olmaq onlara güc, təsəlli verirdi. Gülü evinə 
getmədi ki, onsuz da başım evə  sığmır. Axşamüstündən 
bəri Qərib də yoxa çıxmışdı. Neçə dəfə cəhd eləsə də, 
Gülü Qəriblə danışa bilməmişdi. Bu da bir yandan Gülünü 
darıxdırırdı. Naəlac  qalıb Atabəyın telefonuna zəng elədi. 
Atabəy təmkinlə: 
-Bir az məşğuldu, Gülü bacı, narahat qalma, işini bitirib 
gələr. Yaxşı, zəng elədiyini deyərəm. 
  Gülü artıq narahat olmağa başlamışdı, Qəribin səssiz- 
səmirszi yox olmalarının altında Lili olmasın?  Bəlkə, 
Qərib nə isə gizlədir? Lili  tələbədir, nişanlı qızdır, ağlı 
başında uşaqdır, kimin onunla nə işi ola bilər axı? Başqa 
yerdən istəyəni-zadı da yoxdu, qisas almaq istəyə və 
yaxud götürüb qaça. Belə bir şey olsa idi,  gündüz qızların 
danışığından nə isə tutardı. Rizo da elə uşaq deyil ki, 
düşməni olsun, acığa düşüb nişanlısını qaçırsınlar. Əgər 
belə bir şeyin olmasının ehtimalı olsa belə, heç kim 
Qəribin qorxusundan ona yaxın gələ bilməz. Qıza zərər 
toxundurmaq istəyən kimlərdisə,  Qəriblə əlaqədardır. 
Dünən Qərib onlardan ayrılmırdı, yanlarını kəsdirib 
durmuşdu.   Bu gün gündüz gələn zəngdən sonra Qərib 
getdi və daha dönmədi. Demək, onlardan gizlədiyi bir 
məsələ var. Kimlərdisə, onların işi Qəriblədir. Gəlini 
oğurlamaqla Qəribi qorxutmaq istəyirlər. Gülü öz 
şübhələri , mülahizələri haqqında Nərmingilə heç bir söz 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
demədi. Bircə, Qəribi görsəydi! Hər dəfə Rizodan zəng 
gələndə Gülü nə edəcəyini bilmirdi. Səhərədək qızı 
tapmasalar, Rizonu heç kim orda saxlaya bilməyəcək. 
Qaçıb gələcək. Ay Allah, bircə bu bəladan salamat 
qurtarsaydılar!  
   Nərminin ağlamaqdan ürəyi də üzülmüşdü, Əkbər ayaq 
üstə ölüb qalmışdı. Yazıqlar başlarına gələn bu müsibəti 
çəkə bilmirdilər. Nə etsinlər, kimə desinlər, harda 
axtarsınlar? Bəlkə, elə, təsadüfən, bir axmağın rastına 
çıxıb? Nə çox ağlı başında olmayan narkoman, 
manyak...onlar nə bilir nişanlı qız nədir, namus nədir, 
tərbiyə nədir? Nərmin fikirləşdikcə, az qala, dəli olurdu.  
Allah betərindən qorusun, amanında saxlasın.  
  Gecənin bir yarısı Gülü qalxdı ki, bəs evə gedirəm.  
Ağlına gəldi ki, Nərminin, Əkbərin yanında olmağı Qəribi 
ondan uzaqlaşdırır. Bəlkə, deməyə bir sözü var, onların 
yanında Gülüyə də deyə bilmir.  Əkbər onu  küçədən 
ötürdü. Gülü zülmətə bürünmüş həyətin işıqlarını yandırdı, 
evə girib, paltarını dəyişdi. Mətbəxdəki tör-töküntünü 
yığışdırmağa başladı. Başını bir şeylə qarışdırmaq 
istəyirdi. Oturub gözləməkdən, gərginlikdən bədəni 
uyuşmuşdu. Özünə çay töküb divanda uzandı, Qəribi 
gözləməyə başladı. Düşündükcə qəlbi daralırdı. Bu Qərib 
hardadır belə? 
Axırı səbr edə bilməyib Qəribi yığdı. Telefon qapalı idi.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə etdiyindir, ay Qərib, bağrım çatladı...Deməzsənmi ki, 
evdəki öldü axı...  
İçində özü ilə danışmaqdan da usandı. Naəlac qalıb  başını 
divanın yasdığına qoydu.  
-Səbr...ya Allah səbr ver! 
Qəfil telefonu çaldı. Diksinib tələsik telefonu  açdı. 
Qərib idi: 
-Gülü, darıxma. Çox vacib işim var. Salamatlıqdır, gələ 
bilmirəm. Neyniyir onlar? 
-Mən evdəyəm. Heç nə, neyniyəcəklər. Qərib, nə olub 
axı? 
-İşi bitirib gələcəm. Sən  məni gözləmə, sağ ol. 
Gülü ağzını açmaq istəyirdi ki, Qərib telefonu bağladı. 
Hansı işi? Səhərə az qalıb, bu  nə deyir belə? Qızı tapıb 
yoxsa? Niyə Gülüyə heç nə demir? Fikirləşə-fikirləşə 
uzaqlara daldı. Yuxusuzluq, yorğunluq güc gəldi. Gülünü 
xəf apardı. 
  Telefonun səsinə diksinb gözünü açdı. Nərmin idi. Kal, 
xırıltılı  səslə: 
-Sabahın xeyir. Dayana bilmədim, dedim səndən bir soraq 
alım. 
Gülü: 
-Sabahın xeyir. Yox, vallah,  bir xəbər olsa, uça-uça 
gəlmişdim. Qərib də yoxdur. Gecə gəlmədi. Gəlsin, görək 
neynirik, polisə deməkdən başqa bir çarə qalmadı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə bilim , elə bil, yer yarıldı, qız yerə batdı. 
Gülü: 
-İstəyirsən  gəl bizə. 
-Nə bilim, deyirəm, birdən evə bir xəbər gələr, evdə 
qalsam, yaxşıdı. Əkbər də tək qalmasın. Ürək dərmanı 
vermişəm.  Xəstə adamdı, bir şey olar, yenə yanında 
olsam yaxşıdı. 
-Yaxşı, bir səs-səmir çıxsa, zəng elə. Mən də Qəribi 
gözləyirəm. 
-Ürəyim partlamağa qalır, bu gün də tapılmasa 
neyləyəcəyik? 
-Elə demə, Allah kərimdir.  
-Yaxşı, sağ ol. 
Gülü telefonu qapayıb, fikrə getdi. Hava 
işıqlaşmışdı.Sanki əli-qolu bağlanmışdı. Ürəyi üzülsə də, 
durub bir tikə yeməyə amanı yox idi. Məcburən qalxıb çay 
qoydu, bəlkə, Qərib gəldi.         
     Bir azdan onun evdə olduğunu bilən qonşu qadınlar 
gəldi. Hər biri təsəlli,toxtaqlıq verməyi özünə borc bilsə 
də, bir söz deyə bilmirdilər, bu hadisədən heç kimin ağlı 
bir şey kəsmirdi. Qonşular əlləri qoyunlarında susub yerə 
baxırdılar. Nə desinlər? Xalxın bu boyda gəlini itkin 
düşüb, kim bilir, başına nələr gəlib...Allah uzaq eləsin. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülünün ürəyi sıxılırdı. Başqalarının bi çətinliyi olanda  
canıyananlıqla kömək edirdi hamıya, indi əli-qolu bağlı 
halda otumuşdu. Qəlbindən qopan fəryadla: 
-Kaş gələn bəla mənə gəleydi, uşağım necə qaldıracaq bu 
dərdi? Tapılmasa, gedə özünü öldürəcək,. Şəksiz-
şübhəsiz! Başıma nə boyda daş düşüb, heç kim bilə 
bilməz... deyirdim, elə...ürəyimə dammışdı, qorxurdum 
bir şey olacağından... 
Arvadlardan biri: 
-Səbr elə, ay Gülü,indidən şər-həşir qoparma, bilmək 
olmaz Allahın işini, bir də gördün, görünməzdən-
bilinməzdən bir səs-səda çıxdı. Dua elə sən, dua elə ki, 
sağ-salamat olsun. 
Başqa bir qadın: 
-O körpənin nə günühı vardı, Allah mərdimazara lənət 
eləsin! Allah cavanlığına bağışlasın, Allah Rizoya 
qıymasın, öz böyüklüyü xatirinə. 
Gülü dəsmalı üzünə sıxaraq, sinəsini döyəclədi. 
-Allah mənim canımı alsın, ona bir şey olmasın. Balam 
bədbəxt olmasın. Nə bilim, hansı Allahsıza tuş gəldi. 
Məktəbə gedirdi-gəlirdi, ağlı –fikri başında uşaqdı, mələk 
kimi tərtəmiz, onun kimlə nə işi? Kitab əlindən düşmür, 
zorla yedizdirməsən, yemək yadına düşmür...nə bilim, 
çəkəcəyimiz varmış... 
Yaşlı qadınlarda biri: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Başa gələn çəkilir, ay Gülü, özünü üzmə, Allah aydınlığa 
çıxarsın tezliklə...sən də yazıqsan, ata-anası da yazıqdı...   
Gülü: 
-Əşşi, bizim üzümüz bərkdi, bizə heç nə olmaz, uşağa bir 
şey olmasın, yazıq olan odu... 
Üzünü yanındakı gəlinə tutaraq: 
-Kübra, sən bir mətbəxə keç, çaydan- zaddan rahla, vallah, 
mənim taqətim yoxdu. 
Oturan qadınların etirazlarına baxmayaraq, Kübra və 
başqa  bir gəlin  çay hazırlamaq üçün mətbəxə keçdilər.  
Qonşular Gülüyə bir kömək edə bilmədikləri üçün pərt 
idilər. Gülü elə bir adam idi ki, hamının dərdini, 
problemini özününkü kimi bilirdi. Kiminsə uşağı 
xəstələndə, həkimdən qabaq Gülünün üstünə qaçırdılar. 
İndi o əli-qolu bağlı çarəsiz halda susub otumuşdu. 
Hərdən sükütu pozaraq: 
-Allaha pənah!-deyə dua edirdi.  
Gəlinlər  oturanların qarşısına kiçik mizi çəkib çay 
qoydular. 
Gülü: 
-Boğazım bağlanıb elə bil, tikə keçmir, elə çayla-suyla 
dalanıram. Çayınızı için,  
Ordan-burdan danışa-danışa Gülünün başını qatmağa 
çalışırdılar. Telefon zəng çalanda hamı gözünü Gülüyə 
dikdi. Gülü telefonu götrüb açdı: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hə, Qərib...hay? Yox , evdəyəm. Nə? 
Gülünün üzü elə bir ifadə aldı ki, hamı yerindən qalxdı. 
Gülü də yerindən yarı qalxmış halda: 
-Bıy! Allaha çox şükür! Çox şükür! Həəə, yaxşı,  gəlin! 
Telefonu qapamadan: 
-Deyir, qızı  tapıblar, gətirir, Allaha şükürlər olsun. Mən 
Nərmini yığım.  
Qadınlar  tələsik çay süfrəsini yığışdırıb həyətə düşdülər. 
Gülü də Nərminə bu şad xəbəri deyib, gözaydınlığı 
verəndən sonra həyətə düşüb, qonşularla birlikdə qapının 
ağzında gözləməyə başladı. 
  Qapının ağzında xeyli adam toplaşmışdı. Hər kəs maraq 
içində idi, Lilini kim qaçırıbmış, niyə qaçırıbmış, hardan, 
necə tapıblar? Əvvəlki gərginliyin yerini indi maraq 
tutmuşdu. Qəribin maşını görünəndə hamı susdu. Maşın 
gəlib onların bərabərində, darvazanın qarşısında dayandı. 
Qəribin sürücüsü Fikrət cəld maşından düşdü, dal qapını 
açıb Qəribin yanında oturan Lilparın düşməyinə kömək 
elədi. Gülü irəliləyib  maşından düşən Lilparı qucaqladı. 
Lilpar da Gülü də hönkürüb ağlamağa başladılar. Onları 
seyr edən qadınlar da kövrələrək gözlərinin yaşını saxlaya 
bilmədilər. Hər kəs gözaydınlığı verirdi. Qərib  Lilinin 
qolundan tutaraq, Gülü ilə bərabər həyətə apardılar.     
     Adamlar: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Gözünüz aydın!-deyərək onları müşayət edirdi. 
Pilləkənləri qalxıb evə girdilər. Gülü Lilparı divanda 
otuzdurdu. 
-Qurban olaram, qorxma daha, keçdi...otur, otur... 
Gülü maraqla Qəribə baxdı. Qərib başını bulayaraq: 
-Tanımır adamları. Tapacağıq. 
Gülü Lilparın yanında oturub onu qucaqladı. 
-Qorxdunmu? Allah lənət eləsin onlara. 
Lili başı ilə təsdiqləyərək ağladı. 
Gülü Qəribə: 
-Həkim çağıraq.  
Qərib oturaraq: 
-Lazım deyil. Keçib gedəcək. Bir az qorxub.  Dincəlsin, 
iki gündür heç nə yeməyib. Duru yeməklər hazırlayın, 
yenə də həkim gətirərəm... 
Lilpar Gülünün sinəsinə sığınaraq toxdadı.  
Lili yavaş səslə: 
-Bilmədim kim idilər. Dərsdən gəlirdim, evimizə dönədə 
qəfil maşından düşüb məni tutdular. 
Gülü: 
-Üzləri yadında qalmadı? 
-Yox... onları görmədim heç. Bir otaqda saxlayırdılar. Bir 
arvad bir neçə dəfə, yemək-zad, su gətirdi.  
Gülü: 
-Bəs, nə deyirdilər, nə istəyirdilər? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bilmirəm. Mənə heç nə demədilər. Sonra Qərib əmi gəldi. 
Gülü Qəribə baxdı. 
Qərib: 
-Tapılacaqlar, narahat olma. 
Bu zaman Nərminlə Əkbər hövlank halda otağa girdilər. 
Nərmin özünü Lilinin üstünə atdı. Qızını qucaqlayıb 
ağladı: 
-Canım ...gözəl qızım, Allah səni yenidən bizə bağışladı... 
Əkbər onu sakitləşdirərək divanda otuzdurdu. Qızını 
qucaqlayıb yanında oturdu. 
Gülü otaqdakılara göz gəzdirərək: 
-Lili, qızım, qorxma, düzünü de, sənə dəyib eləyən 
oldumu? Qorxutdularmı ? 
Lili gözünün yaşını silərək: 
-Yox. O arvaddan başqa heç kimi görmədim. Bir də 
evimizin yanındakı kişiləri. Onlar da gözümü bağladı. Heç 
birini görmədim. 
Qərib: 
-Yaxşı tay, yormayın qızı. Dincəlsin.  Mən çıxıram, axşam 
həkim gətirəcəm. Yatsa yaxşıdır. 
Adamlar da tünlük olmasın,  ev sahibləri dincəlsin deyə, 
dil-ağız edib çıxdılar. 
Nərminlə Gülü Lilparı yedizdirdilər. Gülü qızı hamama 
salıb çimizdirdi. Bədənində bir iz olub-olmadığını yoxladı. 
Təmiz paltar geyindirib sakitləşdirici verdilər. Gülü: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bax, yat,  quzum, heç nə fikirləşmə. Hər şey arxada qaldı. 
Qərib onları mütləq tapacaq, cəzalarını alacaqlar. Bir az 
yat, Rizo dəmbədəm zəng edir, sənin əməliyyat 
olunduğunu demişik, elə bilir xəstəxanadasan.  Yat, axşam 
danışarsan. 
Qapını örtüb çıxdılar. Nərmin Gülüdən  işin əslini 
öyrənmək istədi.Gülü: 
-Vallah, bilmirəm, ağlım heç nə kəsmir, belə düşünürəm 
ki, bizi qorxutmaq istəyiblər. Onların qızla nə işi? Qərib 
heç nə demir hələ. 
Nərmin: 
-Bəs harda olduğunu nədən biliblər, kim deyib?      
-Bilmirəm. Qərib dünəndən yoxdur, indi də çıxıb getdi. 
Hər nəsə, uşaq tapıldı, əsas budur, gerisini həll edəcəklər.  
 Lilinin gəlişindən sonra sanki, Gülüyə güc gəldi, mətbəxə 
girib həvəslə: 
-Gəl, şorba bişirək, acdır uşaq, özümüzün də qursağımız 
qurudu, yanında söhbət salma tez-tez, özünə gəlsin bir az. 
 Axşamüstü Qərib  bir həkimlə gəldi. Hadisədən 
məlumatlı olan həkim yoxlama aparandan sonra, bir-iki 
sakitləşdirici yazdı: 
-Bir az uzaqlaşsa yaxşıdır buralardan. 
   Gülü axşam Nərminə: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bizdə qalsın...bura yaxşıdır, sən işə-zada gedirsən, həm 
qonşular görsün ki, burdadır, küncdə- bucaqda artıq-əskik 
danışmasınlar. Nərmingil razılaşıb getdilər. 
Səhəri gün Gülü Balabəyə beş qurban kəsdirtdirib 
paylatdırdı.. Sonra  Lilparı da götürüb, Fikrətlə Rizonun 
yanına getdilər. Həm Rizo onu görüb sakitləşər, həm də  
Lili özünə gələr. Yaxınlıqdakı rayonda, oteldə Fikrət yer 
aldı,  Qərib tapşırmışdı ki, bir addaım da olsun, aralanma 
onlardan, gözün üstlərində olsun. Gülü Lilpara  tapşırdı ki, 
çatan kimi əhvalatı Rizoya danışmasın. 
Lili: 
-Yox, ondan gizləyə bilmərəm, onsuz da deyəcəklər 
dostları, özüm desəm, yaxşıdır. 
-Çatan kimi demə, bir az keçsin, qanı qaralmasın, 
deyərsən sonra. 
- Ötüb keçib hər şey... 
-Rizo bunu elə- belə buraxmaz, fikri qalacaq şəhərdə.  
Lili: 
-Hələ bir xəbər yoxdu? Tapmadılar? 
Gülü başını buladı, gözləri yol çəkdi. O da ürəyində çox 
fikir eləyirdi, bu zırıltının altında kim var? Kimdir bu 
naməlum düşmən? Onun Qəribdən alıb-verəcəyi nədir? 
Gülü artıq dəqiq bilirdi, bütün bunlar  Qəribə görədir. 
Qərib bu məsələlərdən onları uzaq tutsa da, onun 
tövründən anlayırdı Gülü. Qərib son zamanlar daxili 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
sarsıntılar keçirirdi. Yəqin, sonda məlum olacaqdı. Heç bir 
şey gizli qalmır həyatda. 
   Rizo onların gəlişindən çox sevindi. Şadlığından 
neyləyəcəyini bilmirdi. Bir neçə gün qalacaqlarını biləndə 
Gülünün üzünə baxaraq: 
-Nə olub, məndən nə gizlədirsiz? 
Gülü: 
-Nə gizlədəcəyik? Dedik, biz də bir az havamızı dəyişək. 
Sən əsgərliyi bitirəndən sonra kimdi buralara gələn?  Nə 
qədər ki, burdasan, biz də gəzək. 
Amma Rizo əhvalatı öyrənən kimi kefi pozuldu. Şəhərdə, 
Qəribin yanında olmadığına heyfsləndi. Əgər o şərəfsizlər 
acıqlarını qız qaçırmaqla çıxırlarsa, cavablarını da 
layiqincə alacaqlar. O, Lilnin nələr çəkdiyini, nələr 
keçirdiyini düşündükcə, dəli olurdu.  Nə Gülü, nə də  
Lilpar onu heç cürə sakitləşdirə bilmirdilər. Bir neçə gün 
qaldıqdan sonra  Rizo onların şəhərə getməsini təkid  etdi. 
-Gedin evə, siz burda qaldıqca,  mən də narahat oluram.  
Az qalıb onsuz da. Üzünü Liliyə tutaraq: 
-Qorxursansa, dərsə getmə, özüm gəlib aparacam hər gün. 
-Yox, qorxmuram, bundan sonra heç nə edə bilməzlər. Az 
qalıb...atamla gedərəm sən gəlincə. 
Gülü onların qarasına deyinə-deyinə: 
-Ürəyim darıxdı, mən buralarda fırlanım bir az, 
söhbətinizi eləyin. Allah mərdimazara lənət eləsin. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü istəyirdi onlar bir az təklikdə qalsın, bəlkə, 
deyəcəkləri var bir-birinə. 
   Anasının uzaqlaşdığını görən Rizo Lilinin əlindən 
tutaraq: 
-Çox darıxıram səndən ötrü, bu 2 ay da gəlib keçsə idi... 
Lili: 
-Mən də darıxıram, amma bir dəlilik eləmə... orda olanda 
elə bilirdim, səni görməyəcəm daha,  hər şeydən çox buna 
üzülürdüm...Allah dualarımı eşitdi... 
-Əsgərlik bitsin, biz heç ayrılmayacayıq, bir gün də, bir 
saat da...əslində,  nə eləsəm, nə danışsam, sən elə 
fikrimdən çıxmırsan. Sanki oturmusan başımın içində. 
Bəlkə elə, doğrudan da, ordasan, hə? 
Lili gülüb başını Rizonun çiyninə dayayaraq: 
-Elədir də...bir –birini çox sevənlərin ruhu o birinin 
bədəninə girir... 
-Doğrudan ? Elə şey var? Onu- bunu bilmirəm, amma sən 
mənim içimdəsən , dəqiq... 
Lili onun əlini sığallayraq: 
-Sənin yerində yatıram, rahat,  güvənli...orda bütün 
qorxular yox olur. Bilirsən ən çox nədən ötrü darıxıram? 
Saçların heç fikrimdən çıxmır... 
Rizo onun çiynini qucaqladı, boynunun qoxusunu içinə 
çəkərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bu da bir sınaqdı, biz heç vaxt ayrı qalmamışdıq, bir-
birimizi tanıyandan. Həmişə elə ola bilməzdi ki...Ayrı 
olanda adam daha çox sevdiyini bilir, çox şey anlayır. 
Darıxma, az qalıb...təki sağlıq olsun...saçım  yenə də 
gələcək yerinə, mən də çaşıram ee hərdən, səhər açılanda 
əlimi atıram başıma, boşa çıxır. Uzanacaq yenə, darıxma... 
dur, görək , Gülü xanım hara getdi... 
    Rizo Lilinin əlindən tutub  qalxdı, ətrafa baxaraq: 
-Siz gəldiniz, çox sevindim, ürəyimə nəfəs gəldi elə bil...o 
üç günü nə çəkdim bir Allah bilir, amma gedin artıq, siz 
burda qaldıqca,  narahat oluram. 
-Niyə? 
-Yanınızda qala bilmirəm, ona görə. 
-Fikrət əmi burdadır də, yanımızdan heç ayrılmır ki... 
-Bilirəm, amma gedin...əsgərlikdə olanların heç birinin 
anası, nişanlısı gəlib yanında qalmır. Uşaqlar birtəhər 
baxır mənə...odur, mama orda dayanıb Fikrətlə, gedək. 
                                                                *** 
   Gülügil  yığışıb səhəri gün şəhərə döndülər. Bu az 
müddət ərzində Lili xeyli yaxşılaşmışdı. Üzü gülür, 
zarafat edirdi. Nərmin də, Əkbər də artıq özlərinə 
gəlmişdilər. Gülügilin gəldiyini bilib onlara gəlmiş, 
Nərmin xeyli yemək hazırlamışdı. Qara buludlar get-gedə 
üzlərindən çəkilib gedirdi. Bu zaman Gülü çox qəribə bir 
xəbər eşitdi. Əmirxanın şirkəti tamam yanıb kül olmuşdu. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Əmirxan da tapılmırdı. Deyirdilər ki, yanğın zamanı 
Əmirxan orda olub.  İşi aparan müstəntiqlər  təsdiq 
edirdilər ki, şirkətdə bir neçə adam yanıb. Bu xəbəri 
eşidəndə, Gülünün içində sanki qaya uçdu. Heç kəsə bir 
söz deməsə də, bu işin Qəriblə əlaqəsi olduğunu güman 
edirdi. Gecəyə qədər özündə olmadı. Səbrlə Qəribi 
gözlədi. Yalnız gecə ikisi tək qalan zaman  pıçıltı ilə 
soruşdu: 
-Qərib, Əmirxanın şirkəti yanıb deyirlər. 
Qərib bir qədər susduqdan sonra: 
-Hə, yanıb, sən hardan bilirsən? 
-Qonşular danışırdı. Niyə yanıb, görəsən? Əmirxan da 
ölüb, deyirlər.        
-Bilmirəm. 
-Sən Əmirxanı görürdün sonralar? 
-Yox. Harda görəcəkdim ki, onu? 
Gülü Qəribib səsinin tonundakı soyuqluğu və kəskinliyi 
anladı və daha sual vermədi. 
Qərib böyrü üstə uzanıb üzünü çevirdi. 
Gülünün içindəki narahatlıq daha da artdı. Qəribin 
Əmirxandan başqa düşməni kim ola bilərdi? İlk dəfə bura 
gələndə onun yanında işlədi, sonra çıxdı. Sonraki işində 
hamı Qəribə tabedi, kim ona qarşı çıxacaq ki? Uzun –
uzadı suallar onu yorurdu, heç birinə də cavab tapa 
bilmirdi. Bu son olanlardan sonra yuxusu ərşə çəkilmişdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qəribin hadisələri ondan gizli saxladığı aydın idi. Bəlkə, 
onu da, Lilini də qorumaq istədiyi üçün belə edirdi. 
Amma bu sirlər get-gedə onu uzaqlaşdırırdı. Gülünün sirr 
saxlamaqla arası yox idi. Hər şey onun üçün sadə və aydın 
idi. İndi isə çaşıb qalmışdı. Kaş Rizo burada olaydı. 
Anlaşılmaz bir qorxu onun bütün varlığına hakim kəsilirdi. 
O isə tənha idi. 
                                                                  ***                                
   Əmirxan Qəribin bələdiyyə sədri olmasını, biznesdə 
qazandığı uğurları heç cürə həzm edə bilmirdi. İşləri 
pisləşdikcə, qurduğu şirkət tədricən dağıldıqca qəzəbi də 
artırdı. O, uğursuzluğunun səbəbini öz bacarıqsızlığında 
deyil, Qəribdə axtarırdı. Qəribin işləri genişlənib rövnəq 
tapdıqca, Əmirxan daha təhlükəli olurdu, onun içində 
qisas, intiqam qaynayırdı. Bir gün Qəribin şirkətinə 
gedərək Atabəy ilə görüşdü. Atabəy onu görcək, 
təəccüblənsə də, içində  damarı qaçsa da, özünü o yerə 
qoymadan, Əmirxanı xoş üzlə qarşıladı: 
-Baaaa,  kimi görürəm , xoş gəlibsən, ay Əmirxan.  
Ayağa qalxıb, ona sarı yeriyərək əlini uzatdı. Əmirxan da 
onun əlini tutaraq salamlaşdı.  
Atabəy ona yer göstərərək: 
-Vallah, köhnə adamlar yaşamağı bilirmişlər. Nə şirkətləri 
varmış, nə  biznesləri. Çaxdan –çuxdan edib otururmuşlar 
döşəkcənin üstündə, bozbaşlarını yeyib yığışırmışlar 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
birinin evinə, ya məscidə, ya meyxanaya. Dərdləşirmişlər, 
yaşayırmışlar özləri üçün. 
Əmirxan: 
-Nə olub , Atabəy, sənin nə dərdin var, belə yana-yana 
danışırsan. 
-A kişi, dərddən deyil e, vaxt bizi yeyib tükətdi, baxıram, 
səni gördüyüm yadıma gəlmir. Haralardasan, nə var- nə 
yox? 
-Əziz olasan. Ürəyi istəyən vaxt tapar, Atabəy.  
-A kişi, deyirsən də, ürəyi istəməklə deyil, vallah. 
kənddən əziz yerim yoxdu ki, dədəmin göru haqqı, iki 
ildir ayağım dəymir. Obaşdan işə, gecə yarısı evə. 
Doyunca yatanın atasına lənət. Bir bazar günü var, onun 
da o qədər yiyəsi var ki, olduğuna da peşmansan. 
- Nə bilim, vallah sən işdən gileylənirsən, biz işin dalına 
düşmüşük. O, atlı olub, biz piyada. 
-Mən işdən  yox, vaxtdan gileylənirəm. Xeyir ola,  sənin 
işinə-gücünə nə gəlib. Allaha şükür, şirkətin-filanın, 
bazarın... 
-Yox əşşi, bir şirkətlik qalmayıb. Adı var, özü yox,- buna 
deyiblər. Vəziyyətim ağırdır, Atabəy.  Allah əlacımı elə 
kəsib ki, durub bura gəlmişəm. 
Atabəy bu sözdən alınsa da, ciddiləşərək  diqqətlə ona 
qulaq asmağa başladı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə qədər borcum var, banklara, adamlara. Qalmışam 
çabalaya- çabalaya,  suda batan saman çöpündən yapışan 
kimi, mən də  bura bir ümidlə gəldim. Köhnə dostlarıq, 
bəlkə, kömək eləmək istədiniz. Allaha şükür, sizin 
vəziyyətiniz yaxşıdır.  
Atabəy onun üzünə diqqətlə baxaraq: 
-Yəni, bu qədər pisdi vəziyyət?  Niyə bu hala gətirdin işi? 
-Demək asandır, kimsəsiz adamam, köməyim –zadım da 
yox, bata-bata gəldim, indi də işim fırıqdır. Borc 
xirtdəkdən. 
-Əmirxan, bu, ciddi məsələdir, buranın yiyəsi var. Sən də 
onunla işləmisən, bir-birinizi yaxşı tanıyırsız. Gəlsin, 
oturaq, danışaq. Görək, sənə necə kömək eləmək olar. 
Sənin konkret bir fikrin varmı? 
-Gecə- gündüz fikirləşməkdən başım da xarab olub. Daha 
neyləyəcəyimi bilmirəm. 
-Qoy, Qərib gəlsin, danışaq. 
-Hardadır ki, gələcək bu gün? 
-Yox, gəlməyəcək.  Amma gələn kimi mən məsələni  
deyərəm ona. Sənə də zəng edərəm, gələrsən. Mən biləni 
özün danışsan, daha yaxşıdır. O bu işləri daha yaxşı bilir.  
-O zaman mən gedim. Səndən xəbər gözləyəcəm. 
Əhadağa da onunla bir qalxaraq: 
-Otursaydın, bir çay içərdik. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yox, çayı sonra içərik. Gedəsi yerim var. Bank haqq-
hesabıdır. 
-Yaxşı, arxayın ol. Qərib müəllim gələn kimi danışacam. 
Atabəy oturub fikrə getdi. Əmirxanın bu dərəcədə 
dağılmasını gözləmirdi. Qəribə iş lazım olanda, onun 
üstünə getmişdi. O zaman Atabəyin sözünü yerə salmayıb, 
Qəribə iş vermişdi. İndi bunun əvəzini istəyir. Amma 
Qəribin vəziyyəti belə deyildi. Fəhləlik edib, haqqını 
alırdı. İndi  boğaza qədər bataqlığa batmış bir adamı Qərib 
necə çıxartsın? Yenə də Qəribə demək lazımdır. Görək, nə 
deyəcək? 
                                                    ***  
   Qərib işə gələn kimi Atabəy onun kabinetinə getdi. Hal-
əhvaldan, şirkətin son durumunu müzakirə edəndən  sonra 
Əmirxaın gəlişindən söz açdı: 
-Vəziyyəti çox ağırdır. Bura gəlib bizdən kömək 
istəməyinin səbəbi məlumdur. Düzü budur ki, biz ona iş 
üçün ağız açanda , bizi qırmadı, hər nə idisə, iş verdi. Indi 
əvəz istəyir. Mən bilmirəm ona necə kömək etmək olar. 
Qərib: 
-O batıb artıq. Biz nə eləsək də, onun şirkətini qurtara 
bilmərik. Onun vəziyyətində ən yaxşı hal  şirkəti satıb 
borclarını ödəməkdir. Satmaq da asan deyil, kimdi onun 
zibilini alan? Onun şirkətində dəyərli olan heç nə yoxdur, 
özü də bilir.  Banka borclarını ödəməsə, həbsə girəcək.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Atabəy : 
-İndi mən nə deyim ona? 
Qərib bir az fikrə getdi: 
-De, gəlsin. İşləmək istəyirsə, bir iş verərik. Bank 
borclarını ödəyərik. Bir şərtlə- uzun müddətli kredit verə 
bilərik. Bu da, keçmişin xatirinə, sənin xatirinə. 
Atabəy: 
-Bundan böyük nə kömək olar ki.  O bunu eşidəndə heç 
inanmayacaq da. Doğrusunu deyim ki, mən də 
inanmazdım. 
Qərib: 
-O, yaxşılıq bilən adam deyil, bunu da bilməyəcək. Necə 
deyərlər, balıq bilməsə də, xaliq bilər. Çox yekəxana 
adamdır.  Gözün üstündə olsun. Bir yanlışı olanda de 
mənə. Onun indi belə astadan getməyinə baxma, qoy 
quyruğu çıxsın qapı arasından, o zaman əsl simasını 
görəcəksən. Yaxşı...mən getməliyəm. İclasım var, 
bələdiyyədə.  Gələn həftə biz xaricdən gələn təkliflərə 
baxaq, onlara bir cavab vermək lazımdır. 
   Qəribi yola salandan sonra Atabəy zəng edib Əmirxanla 
danışdı. Qəribin təkliflərini ona bildirdi. Bu təklif 
Əmirxana fantastik yuxu kimi göründü. Sevincindən 
kəkələyə-kəkələyə: 
-Gəlirəm indi, orda danışarıq. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
İnanılmaz təklifdən Əmirxan çaşıb qalmışdı. Durumu o 
qədər ağır idi ki, evini, azadlığını belə itirə bilərdi. Fürsəti 
fövtə vermədən şirkətə gəlib Atabəy ilə görüşdü. Atabəy 
Qəribin dediklərini ona çatdırdı.  
-Razısansa, səhərdən işə gələ bilərsən. Borc kağızlarını 
gətir, biz banka ödəmə edəcəyik. Səninlə də müqavilə 
imzalayacağıq. Bu gün göstəriş verəcəm, sənədləri 
hazırlayacaqlar. 
-Mən necə təşəkkür edəcəyimi də bilmirəm, özü yoxdur, 
sən mənim əvəzimə dil-ağız edərsən. 
-Qərib müəllimin boş vaxtı olmur. Bura da gəlib 
təlimatlarını verir, gedir, dövlət işində işləmək də çətindir. 
  Əmirxan bu anlarda, bəlkə də,  gerçəyi söyləyirdi. O, 
doğrudan da, böyük bir bəladan qurtardığı üçün Qəribə, 
Atabəyə minnətdar idi. Son vaxtlar adamlar ondan qaçırdı, 
bəzilərindən də özü qaçırdı. İndi borclarını ödəməyə əlinə 
düşən bu fürsət ona həyatının xilası kimi gəlirdi. Evə baxa 
bilmirdi, ailə yemək- içmək, pal-paltar istəyirdi. Uşaqlar 
oxuyurdular. Hər gün onların yol pulu, kitab-dəftər pulu, 
nə vaxtacan ondan-bundan borc al, borcla yaşamaqmı 
olar? Özünə də adam içinə çıxmağa əyin-baş lazımdır. Elə 
bil qarğışa düşmüşdü, bu hala necə düşdüyünü hələ də 
anlaya bilmirdi. Qəriblə heç rastlaşmırdı. Təlimatları 
Atabəy verirdi. Əslində, Qərib onunla üz-üzə gəlmək  
istəmirdi.  Atabəyə demişdi ki, elə et, məni görməsin. İş 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
istəyirdi, verdik, borcunu ödədik. Yaşasın özü üçün, 
qurban olsun balalarına və bizə verdiyi bir tikə çörəyə. 
Çox zalım adamdı, Atabəy, qul kimi işlədirdi adamları, bir 
udum su da vermirdi. Maaş verəndə nə olar ki,verdiyi 
maaş heç o əziyyətin bir saatına dəyməzdi. Elə bilir, 
adamları soymaqla var- dövlət qazanmaq olar, Allah 
götürməz o zülmü. Ona görə bu hala düşüb bu. Bir təhər 
yola verin getsin. 
   Əmirxan işin içinə girdikcə bu şirkətin əzəmətindən, 
əhatəsindən dəhşətə gəldi. Şirkət deyəndə özününkü kimi 
gəlirdi təsəvvürünə. Qəribin sahib olduğu dövriyyə yüz 
milyonlarla ölçülürdü. Yaxın və uzaq xarici ölkələrlə 
onlarla müxtəlif çeşidli mal dövriyyələri var idi. 
Minnətdarlıq hissini yenidən həsəd və paxıllıq əvəz elədi. 
Aylar keçdikcə,vəziyyəti düzəldikcə,  acgözlüyü daha da 
artdı. Gecələr yerində rahat yata bilmirdi. Nə qədər ki, 
əlində imkan var, bir yolla bir az pul qazanmalıdır. 
Şirkətin bütün alqı satqı –maliyyə işlərini ixtisaslı 
maliyyəçilər banklarla aparırdılar.  Kiçicik bir əskiklik bir 
anın içində komyüterlərdə əks olunurdu.  Sahə rəislərinin 
hamısı Atabəyə tabe idi, hesabatı ona verirdilər. Əmirxan 
da ona tapşırılan sahənin  gündəlik vəziyyəti haqqında 
Atabəyə məlumat verirdi. Atabəy ortaq deyildi, sadəcə 
Qəribə çox sadiq həmkar idi və  deyilənə görə, çox yüksək 
əmək haqqı alırdı. Şirkət isə Rizonun adına idi. Qərib 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
onun ortağı idi. Bank hesabları ödənsə də, Əmirxanın 
keçmiş dostlarına da böyük həcmdə borcları qalırdı. 
Qəribin  bunlardan xəbəri yox idi, o adamlar Əmirxanın 
vəziyyətindən xəbər tutsa idilər, qətiyyən elə böyük 
miqdarda pul verməzdilər. Son vaxtlarda bir konsern 
rəhbəri onu çox sıxışdırırdı. Onun da vəziyyəti,deyəsən, 
yaxşı deyildi, odur ki, hər gün Əmirxandan borcunu tələb 
edirdi. Əmirxan yalan söyləməkdən, gizlənməkdən bezar 
olmuşdu. Həmin şəxslər daha artıq vaxt vermək 
istəmirdilər. Açıq- aydın hədəyə keçmişdilər. Son günlər 
isə onu məhkəməyə verməklə qorxudurdular.  Dünənsə 
qəfildən onu evlərinin qarşısında tutdular, içəri-həyətə 
salıb uşaqlarının yanında boğazından yapışıb, ölümlə 
hədələdilər. Ya 3 günə pulu qaytar, ya da borcunu 
həyatınla ödə!  Başına dirənən tarançanın yeri hələ də 
ağrıyırdı. Əmirxan nə edəcəyini bilmirdi, arvad- uşaq 
qorxu, ağlaşma içində idi. Bunu Atabəyə deyərsə, onu 
işdən də qovardılar. Borc da istəməyə dəyməz, o qədər 
bank borcunu qaytarıblar, müqavilə ilə ona kretit veriblər. 
Daha istəməyin adı da yoxdur, onsuz da verməyəcəklər. 
Ailəsini təhdid edən təhlükə get-gedə reallaşırdı. Gecə 
evdə keçirilən gizli ailə məşvərətində qardaşı və 
qardaşıoğlu, Əmirxan və Zahid- Əmirxanın böyük oğlu 
iştirak edirdi. Məsələni tezliklə çözməsələr, hər iki ailə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qurbanlar verəcəkdi. Qardaşı oğlu Polad dedi ki, bu pulu 
yalnız Qəribgil verə bilər, başqa kimdə bu qədər pul var?  
Əmirxan: 
-İstəsəm də verməzlər. Bank hesablarımı ödəyiblər. 
Verməzlər! 
Polad: 
-Verməzlər, zorla al! 
-Əmirxan təəccüblə: 
-Zorla necə alım. Şirkətdə pul saxlamırlar. Elə bil kinodur. 
Çakkaçuk hamısı kompyüterdə, maaşı da kartla verirlər. 
-Qərib heç gəlmir şirkətə? 
-Hərdən gəlir, tez də gedir, vaxtı bilinmir, kefi istəyəndə.  
-O qədər var tək onundur?      
-Yox. Oğulluğu var, o da əskərlikdədir.  
-Başqa keç kimi yoxdur? 
-Mən biləni yox, heç kimi yoxdur, deyəsən,  gəlib burda 
da o arvadı alıb, oğlan da onundur. 
-Hmmm...oğlan burda olsaydı ! Bəs arvad? O hardadır? 
-Harda olacaq, evində. O, Qəribdən də qurddur, özünün 
ayrı biznesi var. Şadlıq evi ,super marketi- filanı, 
bazarı...eh , zirək arvaddır, bizimkilər kimi böyürlərini 
veriblər yerə , elə əmr verirlər, gətir! Oğluna bir nişan 
elədi ki, həmin şadlıq evində, qudaları işlədir.  
-Gəlini də var? 
-Həə.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bax, bu yaxşı oldu. 
Əmirxan onun üzünə diqqətlə baxaraq: 
-Bunun nəyi yaxşıdı? Cəhənnəmə olsun! Bizə nə var? 
-Əmi, qulaq as da, o dəqiqə hirslənirsən. Gəlini qaçırarıq,  
pulu alarıq ,vəssalam. Heç kəs bilməz, heç kəsə də 
deməzlər. 
Əmirxan: 
-Ağıllı ol, bala, bizi bir gün də yaşatmazlar. Pulun varsa, 
bütün kriminal sənin ovcundadır. Bir dəqiqəyə “hopp” 
eləyib udarlar bizi. 
-Onlar bilməyəcək, heç kim bilməyəcək, qızı qaçıracaqlar. 
Pullarını alıb gedəcəklər. Nə ad biləcəklər, nə ünvan. Sən 
mənə burax, bu işi, mən həll edim. Ağzında 2 milyon 
deyirsən, borcunu  ver, canını qurtar, biz də sıxıntıdan 
qurtaraq. İki  milyon nədir ki, Qərib üçün, canı çıxa-çıxa 
verəcək qız üçün. Sən də heç nə olmamış kimi, işinə 
davam et. Sənin heç nədən xəbərin olmayacaq. Heç nəyə 
qarışmayacaqsan. Qıza da heç nə olmayacaq. Bir az 
qorxacaq, qoy qorxsun, ağlı başına gələr tay da.  
Əmirxanın qardaşı sözə qarışdı: 
-Sözdə asandır, nə varmış, qızı qaçırtdın, pulu da aldın.  
Başın belə yaxşı işləyirsə ,bunun cinayət olduğunu da 
bilməlisən. Otur yerində! Bunun içəri girməyi var, orda 
ağlın gələr yerinə. 
Polad: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Oturaram yerimdə. O zaman siz gedin tapın pulu. Guya 
Qərib deyilən o əbləh halallıqla qazanır o milyonları. 
Deyirəm ki, biz əlimizi bulaşdırmayacağıq. Başqaları 
edəcək. O qədər anasının əmcəyini kəsənlər var ki. 
Pullarını  alacaqlar, yox olacaqlar. Nə siz onları 
görəcəksiz, nə onlar sizi. Ad-filan olmayacaq. Əmi, sən 
bir milyonuna dur, borclarını ver, qalanını uşaqlara sərf 
elə, böyüyüblər.  Sənin indi onun-bunun təpiyini yeyən 
vaxtın deyil axı, qalanı ilə işin olmasın.  
Əmirxan: 
-Allah bizi bu günə salanlara min lənət eləsin! Əlacımız 
gör nəyə qalıb. Bu qanmazlara da min dəfə deyirəm,işim 
düzəlir, bir az möhlət verin, qaytaracam pulunuzu. Məni 
küncə sıxışdırmaqla pul balalayacam? 
Polad : 
-Əmi, onlar səni çoxdan nəzarətə götürüblər, bilirlər ki, 
Qəribin burnunun dibindəsən, ona görə sıxışdırırlar.  
Əmirxan: 
-Bilmirəm, bu vaxtımda gedib türmədəmi yatım? Bu 
boyda külfətin çörəyini kim verəcək? 
Polad: 
-Allah eləməmiş, iş pozulsa, yenə tutulan mən olacam, 
rahat olun, hər şeyi öz üzərimə götürəcəm. Amma heç bir 
şey olmayacaq. İki nəfər tanıyıram, işi onlar görəcək. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Mənə qızın adresini verin. Qəribin nömrəsi var səndə, 
əmi? 
-Yoxdur. Atabəyin nömrəsi var. Qərib mobilini heç kimə 
vermir. Qız da nə bilim, o aralıqda yaşayır elə.   Tələbədir. 
Dərsə gedib-gəlir.  
Polad: 
-Bax, bu -  əla oldu! Əmi, adını bilirsən? 
-Adı Lilpardı, Əkbərin qızı. Tibb universitetində oxuyur. 
-Vəssalam! Daha bu əhvalatı unudun. Burda bitdi. 
Əmirxanın razılaşmaqdan savayı başqa əlacı yox idi. 
Madam ki, özü heç bir şey eləməyəcək, bu Allahın bəlası 
olan qardaşı oğlu nə istəyir, eləsin. Onun burnu pul iyi 
alıb, onsuz da dinc dayanmayacaq. Əmirxanın canı 
borcdan qurtarsın, kim nə qazanır , qazansın. Cəhənnəmə 
ki!  
    Polad əvvəldən atası demişkən “cələqırmışın”  biri idi. 
Heç kəsin sözünə baxmazdı, nə istəsəydi onu da edərdi. 
Erkən özübaşnalığı onu tez yetişdirmişdi. Hər cür 
adamlarla əlaqəsi olduğundan, nə vaxt, harda olduğu 
bilinməzdi. Özü qazanıb, özü xərcləyirdi. Necə 
qazandığını da özündən başqa bilən yox idi. Nə özünə, nə 
də başqalarına hesabat verməyi xoşlamırdı. Ən böyük 
arzusu çoxlu, lap çoxlu pul qazanmaq idi. Əmisinin 
düşdüyü vəziyyət onu məqsədinə yaxınlaşdırmışdı. 
Uğurlu bir əməliyyat və ömürlük qayğısız həyat. Bu qədər 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
pulu o, kimdən qazana bilərdi? Ən yaxın dostu ilə oturub 
plan çəkdilər. Saniyəsinə qədər hesabladılar. Polad  
dediyinin əksinə, başqa bir adamla əlaqəyə girmədi.  Bu 
təhlükəli işi heç kimə həvalə etmək olmazdı. O, dostundan 
başqa, kimsəyə etibar eləmirdi. Heç kim ziyan 
çəkməyəcəkdi. İş tərtəmiz görülməli idi. Bircə iz buraxılsa 
idi, hər şey alt-üst olardı.     
Bir neçə gün Lilparı təqib edib, hara, nə vaxt gedəcəyini 
öyrəndilər. Qızı qapılarının önündə götürüb, əvvəldən 
hazırladıqları evə apardılar. Bu, şəhərdən uzaq, kimsənin 
tanımadığı gizli bir ev idi. Sahibi keçmişi qaranlıq olan 
yaşlı, kimsəsiz bir qadın idi. Qızı bir otaqda saxladılar, 
özləri isə başqa bir otaqda sakitcə gözlədilər. Lilparı 
qaçırdıqları günün səhərisi gizli nömrədən Atabəyə zəng 
edib, qızın müqabilində iki milyon pul istədilər. Atabəy 
tez Qəribə zəng vurub Lilinin oğurlandığını bildirdi. Qərib 
tələsik şirkətə gəldi. Qərib həyəcanla: 
-Niyə mənim özümə zəng etmədilər? 
-Ola bilsin, nömrəni tapmayıblar, şübhə doğurmamaq 
üçün heç kimdən də soruşmayıblar. 
-Kimdir onlar? 
-Bilmirəm. Pul qazanmaq istəyənlər. 
-Nə dedilər? 
-Lilparın onlarda olduqlarını və iki  milyon pul 
istədiklərini. Dedilər ki, sənə çatdırım. Zəng edəcəklər. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hmmm. Zəng edəndə ver mənə. Bizim iki milyon nağd 
pulumuz var? 
-Vaxt lazımdır. Banklardan götürməyə.  
-Sən Rüstəmi çağır tez. Bununla məşğul olsun. Pulu 
hazırlayaq. 
-Atabəy tərəddüdlə: 
-Verəcəksiz?  
Qərib ona kəskin bir nəzər salaraq: 
-Qız əllərindədir. Verəcəm. Onlar hər şeyi dəqiqliklə 
hesablayıblar. Kim olduqlarını, harda olduqlarını tapa 
bilmərik. Əvvəlcə qızı alaq, sonra taparıq onları. Kimdirsə, 
burnumuzun dibinə qədər gəliblər. Sən köhnə dostlarınla 
əlaqə yarat, kimlər ola bilər? Bir də mənə iki adam tap. 
Peşəkar. Onlar pulu bizdən almayacaqlar, əlaqəçi lazımdı.  
Atabəy çıxmaq istəyərkən  Qərib: 
-Telefonunu  mənə ver. Həll edən kimi qayıt. 
Atabəy durub çıxdı.  
Qərib əsəbiliklə fikirləşməyə başladı. Kim olar, bu 
dəllallar? Neçə ildir, belə bir hadisə olmur. Şirkətə işə 
aldıqları mütəxəssislər yoxlanır, saf-çürük edilir, fəhlələr 
isə belə şey eləməzlər. Bunlar ayrıdır.  
Az keçmədən Atabəyın telefonuna zəng gəldi. Qərib cəld 
götürüb açdı: 
-Mənəm, Qərib. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Çox yaxşı. Mesajimiz çatıb demək. Məbləği verin, 
əmanətinizi götürün. 
-O qədər hazır yoxdur əlimizdə, bir neçə saat lazımdır. 
Hazır olan kimi... 
Bağlantı kəsildi. Qərib telefonu yerə qoydu. 
-Şərəfsizlər! Elə bil pulu əlimdə hazır tutmuşam. 
Əclaflar!!! 
Hirslə yumruğunu stola vurdu.  
Atabəy Rüstəmlə içəri girdi. 
Qərib üzünü Rüstəmə tutub: 
-Bütün imkanlardan istifadə edin.Təcili 2 milyon düzəldin. 
Təcili! Bankda nağd hesabımızda  nə qədər varsa, çıxarın, 
olmasa, borc götürün, faizlə alın, hardan tapırsız-tapın! 
 Rüstəm: 
-Baş üstə ! - deyib çıxdı. 
Atabəy: 
-Mən getməliyəm, bəzi adamları görməliyəm. Iki saata 
dönərəm. 
Qərib ona baxaraq: 
-Zəng elədilər. 
-Nə dedilər? 
-Heç nə. Pulu verin, əmanətinizi götürün. Siz pulu 
düzəldin. Zəng edəcəklər bir-iki saata yenə.          
-Yaxşı...mən çıxım. Onları bura gətirim? 
Qərib fikirdən ayılıb: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Həəə. Bura gətir,  gözləyirəm. 
  Atabəy çox keçmədən iki nəfərlə döndü. Onları Qəribə 
təqdim edərək: 
-Bu adamları dostum məsləhət gördü. Bizə kömək 
edəcəklər. Məbləğini özünüz danışıb razılaşın. 
Qərib onlara yer göstərərək: 
-Mənim gəlinimi götürüblər. Iki milyon istəyirlər. Pulu siz 
aparacaqsız, bu aydındır. Amma mən istəyirəm siz 
onlardan bir iz gətirəsiz. Necə edirsiz-edin, bilmirəm, qızı 
sağ-salamat gətirin. Siz qızı aldıqdan sonra ordan ayrılın, 
başqa biriləri onları izləsin. Nə olur- olsun, biz onların 
kim olduğunu öyrənməliyik. Yəqin ki, şəhərdə belə 
qaçaqçılıqla kimin məşğul olduğunu bilirlər. Onların adını 
mənə gətirin. İstədiyiniz məbləği alacaqsız. 
 Oturanlar bir-birinə baxıb, başları ilə təsdiq elədilər.  
Qərib: 
-Bir azdan onlar zəng edəcəklər. Görüş yerini deyəcəklər. 
Sizin vaxtınız var fikirləşməyə. Dostlarınızla əlaqəyə 
girməyə.  
Gələnlərin biri: 
-Zəng etməyəcəklər. 
Qəribgil təəccüblə ona baxdılar. 
-Hava qaralıb.  Qaranlıqda risk edib görüşməzlər. Ətraf 
görünmür, onlar da izlənəcəklərini təxmin edirlər. Odur ki, 
səhəri gözləyəcəklər.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib: 
-Ola bilər. Hər halda, biz  hazır olmalıyıq hər hansı 
dəyişikliyə, gözləyək. 
-O zaman bizə müsaidə. Zəng gələn kimi bu nömrəni 
verin onlara, bizimlə əlaqəyə girsinlər. Biz də 
hazırlığımızı qaydaya salaq. Pulu gəlib götürəcəyik. 
Qərib düşündü ki, belə daha yaxşıdır. Onların öz dairəsi 
var. Bəlkə, nəsə öyrəndilər. Adamlardan sonra Atabəylə 
tək qaldı.  Atəbəy sakitcə oturub fikrə getmişdi. 
Qərib: 
-Başım yaman ağrıyır. De, mənə bir ağrıkəsici tapsınlar. 
Atabəy qalxaraq: 
-Gərginlikdəndir...deyim, çay da hazırlasınlar. Aclığın 
varsa, bir şey gətizdirim. 
Qərib: 
-Yox, lazım deyil... yemək istəmirəm. Bilirsən, nəsə bu  
Əmirxandan dalağım sansır. Bir öyrən gör, onun kimlərə 
borcu vardı? 
Atabəy: 
-Deyirsən, yəni... 
Qərib: 
-Yox, demirəm, bir ehtimaldır, min də bir... neçə ildir bu 
şirkət var, indiyəcən belə haqq –hesab olmayıb. İndi o 
gəlib bura çıxıb, dalıyca da bu hadisə...borc, qorxu adamı 
hər şeyə sürükləyər...əlbəttə, onun kimilərini. Normal 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
adam əvvəlcə necə qaytaracağını fikirləşib, sonra borc alar. 
Faiz dirənib boğazına, nə bilim, görəcəyik də... 
Atabəy bir söz demədən otaqdan çıxdı.    
   Döğrudan da, həmin gecə zəng olmadı. Qəriblə Atabəy 
kabinetdə gecələdilər. Hər şey hazır idi. Səhərin 
açılmasını gözləyirdilər. Hava işıqlananda zəng gəldi. 
Qərib tez telefonu açdı: 
Xəttin o başından həmin səs gəldi: 
-Deyəsən, çox gözlətdik.  
-Hər şey hazırdır. Dediyiniz kimi.  
-O zaman bizdən zəng gözləyin. 
-Bizə yox, əlaqə nömrəsini verirəm. Onlarla görüşəcəksiz. 
-Ağıllı adamsan. 
Qərib nömrəni dedi. 
Üstündən ağır daş götürülübmüş kimi: 
-İndi qalır gözləmək. 
Atabəy : 
-Gözləməkdən başqa nə əlacımız var ki. Sən darıxma daha, 
bu əbləhlərə təkcə pul lazımdır. Biz də bir tikə çörək 
yeyək. Dünəndən acsan sən də. Can boğazdan keçər,-
deyib, otaqdan çıxdı. Çay qoyub, səhər yeməyi 
hazırlamağa başladı. Sürücünü  yaxınlıqdakı kafeyə 
göndərdi. 
Qərib könülsüz çay içib, bir az pendir çörək yedi. Atabəyə 
baxaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Görəsən, onlar nə plan cızdılar? İzlərinə düşə biləcəklər? 
Sən bilən, etibarlı adamdılar? 
Atabəy: 
-Belələrindən etibar gözləmək olmaz. Bunlar qaydalarla iş 
görür, maşın kimi. Qaydanı pozmağın nə demək olduğunu 
hamısı gözəl bilir. Bu işdə orta deyilən bir şey yoxdur.Ya 
edəcəksən, ya öləcəksən. 
-Təlimatdan xəbərin var? 
-Məncə, onlar üz-üzə gəlməyəcək. Pulu qoymaq üçün 
sakit, adamsız bir yer deyəcəklər.Uzaqdan izləyəcəklər, 
heç kimin olmadığına əmin olandan sonra pulu 
götürəcəklər. Təhlükəsiz yerdə olduqdan sonra zəng edib 
qızın yerini bildirəcəklər. Qızı da hansısa parkda, ya yolda   
bir yerdə qoyacaqlar. Heç kim bir-birini görməyəcək. 
-Bəs? 
-İkinci maşındakılar, telefonla izləyəcəklər. Harda 
olduqlarını onlar təyin edəcək. 
-Edə bilməsələr? 
-Bir iz mütləq olacaq. Darıxma, səbrli ol. Mütləq 
tapılacaqlar.  
Qərib inamsız halda ona baxdı. 
-Onda mən Atabəy deyiləm. 
Bu zaman zəng gəldi. Qərib bir anda telefonu götürdü: 
-Qızı götürdük. Parkdayıq. Gələk? 
Qərib: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yox, orda qalın, biz gəlirik. Hansı parkdır? 
Yerindən cəld qalxaraq, Atabəyə: 
-Mən gedim, qızı evə aparım. Burda qal, məni gözləyin. 
Bir azdan qayıdıram. 
                                                   ***    
   Araşdırma zamanı məlum oldu ki, Əmirxanın 
banklardan başqa, iş gördüyü şirkətlərə də xeyli borcu 
varmış. Bunlardan ən böyüyü inşaat şirkəti idi. Atabəy 
söylədi ki, bu inşaat şirkəti əhalini aldatmaq, çirkli pulları 
silmək, şantaj və fırıldaqla biznes aləmində məşhurdur. 
Sahibi Elşad adlı bir  fırıldaqçıdır. Qərib məsləhət gördü 
ki, nəzarətdə saxlayıb öyrənsinlər, yaxın günlərdə şirkətin 
hesabına pul ödəniləcəkmi? Və yaxud izləsinlər, Əmirxan 
Elşadla görüşəcəkmi? 
Atabəyin dediyi kimi, qızı qaçıranlar heç kimin 
olmadığına əmin olanda sonra , yolda qoyulmuş zibil 
yeşiyindən pul bağlamasını götürüb getmişdilər, beş 
dəqiqədən sonra Lilparın əks istiqamətdə olan bir parkda 
olduğunu söyləmişdilər. Onların izinə düşmək mümkün 
olmamışdı. Bağlantılarda qeydiyyatsız telefonlardan 
istifadə olunmuşdu. İşə cəlb olunan adamlar Əmirxanın 
əhatəsindəki bütün adamları araşdırmaqla məşğul idi. 
Onların ən şübhəlisi Polad idi. Əmirxanın öz oğlu sakit, 
əlindən bir şey gəlməyənin biri idi. Polad isə qaranlıq, 
gizli işləri ilə məşhur idi. Atasından ayrı yaşayırdı. Evli 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
deyildi, günü kazinolarda keçirdi. Bir neçə məşuqəsi olsa 
da, evində daimi saxladığı Rina adlı bir rus qızı idi. Rina 
model kimi səhnələrdə çıxış edirdi. Məşhur olmasa da, 
şou aləmində yetərincə tanınırdı. Poladın “Jeep” markalı 
qara maşını vardı. Bunu eşidəndə Qərib: 
-Maşının nömrəsini öyrənin. 
Qəribin yadına düşdü ki, Lilinin itdiyi ilk gün küçədəki 
dükan sahiblərini, yaxınlıqdakı köşk satıcılarını 
sorğulayan zaman, tində köşkdə meyvə satan oğlan  qara 
rəngli “Jeep” gördüyünü xatırlamışdı. Bura məhəllənin 
sonu olduğuna görə, adətən, yol maşınları, təsadüfi 
maşınlar bura gəlmirdi. Taksilər və maşın sahibi olan 
sakinlərdən savayı dalana qədər başqa heç kim gəlmirdi. 
Odur ki, bura gələn “Jeep” oğlanın diqqətini cəlb etmişdi. 
Nömrəsini xatırlamırdı. Qərib düşündü ki, bəlkə, indi 
nömrəni görsə, yadına hansısa rəqəmlər düşə bilər. 
  Bir gün sonra  Əmirxanın Elşadla gecə saatlarında 
görüşdüyü  xəbəri gəldi. Artıq Qərib əmin oldu ki, bu işin 
içində Əmirxan var. Özü yaşlı idi, belə bir oğurluğu özü 
edə bilməzdi. Məlumdur ki, Polad kimilərinin 
yardımından istifadə edib. Bununla belə, izləməyi və 
araşdırmanı davam etdirməyi tapşırdı. 
  Atabəy ondan soruşdu: 
-Neyləyəcəyik, fikrin nədir? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hələ heç nə. Qoy rahat olub üzə çıxsınlar. Əmirxan işə 
gəlirmi? 
-Hə, şübhə doğurmamaq üçün hər gün gəlir. 
-Bu adamları əldən buraxma. Lazım olacaqlar. 
-Yaxşı... Biz də şübhələndiyimizi aşkar etməyək. Elşadla 
əlaqə yarat. Borc məsələsini dəqiqləşdirək, əmin olaq. 
Sonra görüş təyin edərik. 
-Yəqin ki, borclarını qaytarıb. 
-Həə...o dünyaya borclu getmək yaxşı deyil. 
Atabəy  bir söz demədən ona baxdı. Əmirxanın  işə 
götürülməyində özünü günahkar bilirdi. Bu adamın bu 
qədər rəzil olduğunu ağlına sığışdıra bilmirdi. Bu haqda 
Qəribə deyəndə, Qərib onu sakitləşdirib: 
-Sənlik bir iş yoxdu, Atabəy, biz ona borclu idik, 
borcumuzu adam kimi verdik. Dağınıq adamdı o. Çox 
dağınıq. Heç özü də bilmir, harda başlayır, harda qurtarır. 
Belə adamın etibarı olmaz. Gəlib adam kimi danışsaydı, 
yenə kömək edərdim. Amma o səhv elədi, çox böyük səhv 
elədi. Məsələyə qadın, namus qatdı. Gərək bunu 
etməyəydi. Mən evdə başımı qaldırıb qızın üzünə baxa 
bilmirəm. Nə günahı vardı o uşağın? Qolunu-qanadını 
vurub yaraladılar. Bütün bunların mənə görə baş verdiyini 
düşünəndə dəli oluram. 
Atabəy: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bu, sənin günahın deyil, hər şeyi üstünə götürmə. Sən bu 
adamın nakişi olduğunu nə biləydin? Mən nə biləydim? 
Oldu, bitdi. Günah bizdən getdi. Cəzasını layiqincə alacaq.  
Qərib: 
-Mən onu görmək istəmirəm. Özün danışarsan. Onları öz 
şirkətlərində bitir ki, şübhə doğurmasın. Pul barədə çalış 
ki, söz-söhbət yayılmasın. Bu birilərin də pulunu 
artıqlaması ilə ver, başqa yerdə çərənləməsinlər. Amma 
tələsmə, əmin ol, sonra. Mən bir-neçə gün burda 
olmayacam.  Xaricdə ortaqlarımla görüşüm var. Sabah 
yola düşürəm. 
-Yaxşı yol. Həm də bir az dincəl. Buralardan da narahat 
qalma. Hər şey qaydasında olacaq.   
                                                        *** 
   Əmirxan təlaşla telefonu açdı. Bir anın içərisində rəngi 
bəmbəyaz oldu. Bu gecə vaxtı  Atabəynın zəng etməsi heç 
xeyir əlaməti deyildi. Tərəddüd içində telefonu açdı: 
-Alo... 
Atabəynın gur səsi eşidildi.: 
-Axşamın xeyir, Əmirxan, necəsən? 
-Axşamın xeyir... salamalıqdır, şükür Allaha... 
-Evdəsənmi? Səninlə görüşmək istəyirdim. Bir məsələ var, 
danışmaq lazımdır. 
- Xeyirdimi? Danışaq də, gəlimmi indi şirkətə? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Lənət şərə, xeyirdir, xeyirdir... yox, mən indi  sənin 
şirkətin tərəfdə, yoldayam...sən bura gəl, çox uzağa 
getməyək. 
-Həə, noolar...gəlirəm  indi. 
 Atabəyin səsi sakit olsa da, Əmirxan  bu zəngin xeyir 
olmadığını anladı. Sözü var idi, işdə çağırıb deyərdi. Bu 
gecə vaxtı görüşün altında başqa şey olmasın? Geyinə-
geyinə gümanı min yerə getdi. Özünə toxtaqlıq verərək, 
xofu özündən kənarlaşdırdı. Mən də hər şeydən 
şübhələnirəm. Qərib burda yoxdur, bəlkə, işdə bir çətinlik 
olub? Evdən çıxdı, bir taksiyə oturub  şirkətinə gəldi. 
Atabəynın maşını burdaydı, özü də yolun kənarındakı 
daşın üstündə oturub siqaret çəkirdi. Əmirxan onu görcək 
sakitləşdi. Yaxınlaşıb salam verdi: 
-Salam əleyküm. Səni gözlətdim, deyəsən.  
-Əleyküm. Yox, elə indi gəldim mən də. Hava aldım bir 
az sayəndə.  
Əmirxan arxayınlıqla gülümsəyib: 
-Keçək içəri. 
Atabəy siqaretini daşa basıb söndürdü. Kötüyünü kənara 
atıb Əmirxanın arxasınca həyətə  keçdi. Şirkətin qapısını 
açıb otağa daxil oldular. Əmirxan işığı yandırdı: 
-Keç otur. Buralar baxımsız olub getdi. Gəlmirəm daha 
buralara. 
-Gəlmirsənsə niyə saxlayırsan. Sat getsin. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə bilim, ürəyim gəlmir, bura o qədər zəhmət çəkmişəm 
ki...deyirəm, bəlkə, nə vaxtsa işlədə bildim. 
-Hə, indi imkanın var.  Borclarını verdin, kreditlərini 
qapatdın. Qalan pulu da təzə işə sərf elə. 
Əmirxan donuq-donuq onun üzünə baxaraq: 
-Nə pulu? Pul nə gəzir? 
-Qəribdən aldığın iki milyonu deyirəm. Onun yarısı sənin  
deyildi? 
Əmirxan dili topuq çala-çala: 
-Atabəy, sən nə deyirsən? Nədən danışırsan? Bir səhvin 
olmasın? 
-Səhv deyil... Qızı qaçırıb, əvəzinə iki milyon aldığınızı 
bilirik. Ta başdan bilirik. Qıza görə pulu verdik. Ortada 
Rizo var. Qərib istəməz ona bir şey olsun. Pul nədir, 
canından keçər. Eh...Əmirxan...Əmirxan...adam da 
borcunu belə qaytararmı? Üzümü qara elədin, hər iki 
dünyada. 
Əmirxan: 
-Atabəy, oğlumun ölmüşünə, mən eləmədim. Nə qardaşım, 
nə mən belə şeyin olmasını istəmədik.   
-Nə sən, nə də qardaşın istəmədi, amma qardaşın oğluna 
da mane olmadınız.  Sizdən gizli elədi yoxsa? Yoxsa 
gətirdiyi pulu almadın? Hə? 
-O dəyyus heç birimizi dinləmədi. Atabəy, oğlumun 
ölmüşünə, bizə qulaq asmadı.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Zəng elə çağır, gəlsin!  
-Nə bilim , indi hansı cəhənnəmdədir ? 
-Əmirxan! 
-Vallah , o gündən sonra onu görməmişəm. 
Atabəy  telefonu onun əlinə verdi: 
-Zəng elə.  
Atabəyin təhdidindən qorxuya düşən Əmirxan əli əsə-əsə 
Poladın nömrəsini yığdı. 
-Alooo... 
-Əmi? Xeyir ola bu vaxt? 
-Polad, şirkətə gəl. Bir problem var, təcili danışmalıyıq. 
-Nə şirkəti? Hansı şirkətə? Bu  gecə vaxtı nə olub, sabah 
danışarıq də... 
-Polad, gəl deyirəmsə, gəl! Bir dəfə də adamın sözünə 
qulaq as! Təcili danışmalıyıq. Öz şirkətimdəyəm, 
gözləyirəm. 
-Yaxşı...  gələrəm.  
-Tez elə! 
Atabəy ona baxaraq: 
-Hə, maraqlı söhbət olacaq.  
Əmirxan əldən düşmüş, heysiz  halda: 
-Gələcək indi. 
Qapı açıldı. Dörd-beş nəfər idmançı görkəmində olan  
cavan kişilər içəri girdi. Əmirxan təəccüblə Atabəyya 
baxaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bunlar kimdi? 
Atabəy sakit tərzdə: 
-Bizim adamlardır. Narahat olma. Mən gedirəm, Əmirxan. 
Söhbəti bu oğlanlar davam etdirəcək. 
Əmirxan məsələnin nə yerdə  olduğunu anlayaraq: 
-Getmə, Atabəy... Mənim bir günahım yoxdur. Qoy gəlsin, 
Pöladın özündən soruş. 
-Heyf ki, mən sənin qardaşoğlunla  tanış ola bilməyəcəm.  
Istəmirəm yaddaşım zibillənsin. Əmirxan, mən səni adam 
hesab elədim.Mənim sözümü yerə salmamışdın, mən də 
əvəzini verdim, Qərib də artıqlaması ilə... Sizsə xalxın 
namusuna sataşdınız. Təkcə pul məsələsi olsa idi, heç bura 
qədər zəhmət etməyə də dəyməzdi. Pul dedin, bankda 
kredit borclarını qapatdı. Gəlib desəydin, səni hədələyirlər, 
yenə kömək eləyərdik. Bəs sən neylədin? Sən, sənə 
yaxşılıq edən adamın gəlinini qaçırtdırdın. Və elə bildin ki, 
bu oğraşlığın cavabsız qalacaq. Yox, Əmirxan, belə olmur, 
heç vaxt belə olmur. Çaqqal kimi hərəkət edib, özünü 
tülkülüyə vurma! 
Atabəy gələn oğlanlara baxıb qapıya tərəf getdi. 
Arxadan Əmirxan onu səslədi: 
-Atabəy, getmə...qurban olum, dayan, bir məni 
dinlə...Atabəy!!! 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Atabəy qapını çırparaq pilləkənləri düşdü. Həyətdən keçib 
küçəyə çıxdı. Maşınına minərək  küçənin başına sürdü. 
Qaranıq döngəyə girib saxladı və gözləməyə başladı. 
Az keçmədən küçənin başında qara “Jeep” göründü. 
Gələn Polad idi. Maşınını şirkətin qarşısında saxlayıb 
düşdü və cəld addımlarla binaya girdi. Saatına baxdı, beş 
dəqiqə gözləyib, maşınını işə saldı və  buradan uzaqlaşdı. 
Yalnız uzaqdan göyə yüksələn alovun şölələrinə baxaraq 
öz-özünə:  
-Ehhh, çərxi fələk... 
    
                                                           *** 
   Rizonun gəlişindən sonra Gülüyə sanki qol-qanad gəldi. 
Hər şeyi unudaraq toy tədarükünə başladı. Həm Qəribə, 
həm də Rizoya “nə qədər tez olsa, yaxşıdır”,- 
deyib,qudalarını da razı saldı .  Lili hələ də Gülügildə 
qalırdı. Əslində, hər şey hazır idi. Rizonun evini Gülü 
bəzəyib  səliqəyə salmışdı. Mebellər, pərdələr, xalçalar -  
hər dəstgahı ilə zövqlə seçilib tamamlanmışdı. Tezliklə 
toy edib onları öz evlərinə köçürmək istəyirdi. Məhlənin 
həndəvərində, küncdə-bucaqda xısın-xısın danışılan  
şaiyələrə birdəfəlik son qoymaq lazım idi. Toy gününü 
qərarlaşdırıb təyin etdilər. Gülü “uşaqlar nəzərə gələr”-
deyə, çox da təmtəraqlı məclis istəmirdi. Rizo Lilparla  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
mağazaları gəzib gəlinlik və bəylik kostyumu aldılar. 
Gülünü qarışmayacağı tək şey- onların geyimi idi: 
-Könlünüz necə istəyir, nəyi bəyənirsiz, onu da geyin. 
Lilpar utana-utana: 
-Rizoya  da dedim, mən evimizdən çıxmaq istəyirəm. 
Qırmızı kəlağayı da almışıq. Restorana  üzü duvaqlı 
gəlmək istəyirəm. 
Gülü  onu qucaqlayıb öpərək: 
-Mənim gözəl gəlinim, ağıllı gəlinim...danışanda ürəyimin 
içindən danışır. Nə təhər arzu edirsiz, o cür edin. Mən 
demirdim ki, deyəcəksiz, bu geridə qalıb, indi dəb 
başqadı...Madam özünüz istəyirsiz, biz  beşəlli razı...qoy, 
görsünlər ki, abır-həya dəblə dəyişmir.        
Rizo: 
-Lili həmişə deyir elə, gəlin duvaqlı olar. 
Lilpar: 
-Bilirəm, restoranda üzü duvaqlı oturmazlar. Amma heç 
olmasa, gəlib oturana qədər. 
Gülü: 
-Allah könlünüzə görə versin. Allah xoşbəxt eləsin. Bir 
yerdə qarıyıb- qocalasız! 
  Özünü nə qədər tox tutsa da, çox kövrəlirdi  Gülü. Sanki 
içindən əriyib gedirdi. Uzaq olmasa da, küçənin başı da 
olsa, elə bil  Rizonu uzaq bir yerə yola salırdı. Bir tərəfdən 
sevinir, o biri tərəfdən  onu gözləyən dəyişiklikdən içi 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
titrəyirdi. Toy günü yaxınlaşdıqca Rizo da darıxırdı elə bil. 
Bu dəyişikliyin astanasında özünü itirən kimi idi. 
Anasından ayrı evdə yaşayacağını düşündükcə, nigaran 
duyğular ürəyini sıxırdı. Bu dünyada anasından başqa heç 
kimi yox idi. Qəribi də çox istəyirdi. Amma Qərib atası 
deyildi, ən yaxın dostu, sirdaşı idi. Gülünün qucağına 
sığınaraq: 
-Sən də gəl bizimlə, sənsiz getmək istəmirəm heç...        
Gülü onun saçlarını sığallayaraq: 
-Boooyy..., a bala, mən hardayam ki, iki addım uzağa 
gedirsən,  yaxşı ki, qız olmamısan, kəsdirərdin dizimin 
dibini... 
Sonra qəhərini udub: 
-İndidən ayrı olsan yaxşıdı, evin yiyəsi olduğunu, hər şeyə 
cavabdeh olduğunu da  öyrənərsən. Mən də sabah-axşam 
gələcəm. Səni görmədən yaşaya bilərəmmi heç? Hələ bir 
nəvələrim olsun, ehhh... 
   Son günlər tək qalanda Gülünün yadına Rizo doğularkən 
keçirdiyi həyəcanlar düşürdü. O zaman gənc, kimsəsiz, 
qucağında körpə, kasıb komada, yerdən salınmış yataqda 
səhərlər ona o qədər ümidsiz gəlirdi ki! Uşağı yanında 
qoymaq üçün bir adam belə yox idi. Soyuqda, yağışda, 
qarda o, Rizonu dalına bağlayaraq  ağır işlər görür, 
uşağını və özünü doyuzdurmaq üçün səhərdən –axşama 
qədər əlləşirdi. Gündüzlər evdə heç nə yandırmırdı. Gecə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
maşınkaya tökmək üçün bir litr neft və ya salyarka 
tapanda sevinirdi. Gecələr Rizonu sinəsinə sıxaraq 
qorxuları və dəhşətləri özündən uzaqlaşdırmağa çalışırdı. 
Ətrafda hamı kasıb, yoxsul idi. Uşaq bir-iki yaşına 
çatdıqdan sonra onunla bazara gedir, gündəlik çörək pulu 
qazanmaq üçün bazarın içindəcə tərəvəz alıb-satırdı. Bir 
gənc qadının görəcəyi ən ağır işləri görərək, çətinliklə 
yaşamışdı. İndi o günlər geridə qalıb, onun Rizosu 
maşallah böyük, laydivar kişidir. Amma hələ də içində 
köməksiz, kövrək bir uşaq var. Ana-bala bağından başqa, 
bu dünyada bir-birinə həyan, arxa, arzu və güvən olan iki 
yalqız insanın biri-birinə ehtiyac bağları  var aralarında. 
Birlikdə yaşadıqları ağır günlərinin  bölünməz 
xatirələrində onlar ruhən ayrılmaz idi.  Bəlkə, bu səbəbdən 
Gülü başqalarına qarşı bu qədər mərhəmətli və şəfqətli idi. 
İndiki imkanı, zənginliyi, malı-pulu Gülünün həyatında 
dərin iz buraxmış ehtiyac narahatlığını, sabahkı günün 
qorxusunu, təlaşını   yox edə bilməmişdi.  
  Amma Gülü bu günkü həyatı üçün, Rizo üçün, Rizonun 
xoşbəxtliyi, sevgisi üçün Allaha dualar edirdi. Onun 
böyük arzuları, böyük planları yox idi,  həyatının mənası 
tək Rizo idi. İndi, budur, Rizo evlənir, ailə qurur, öz 
sevdiyi, könlünə yatan bir qızla həyatını bağlayır. Gəlini 
də, Allaha çox şükür, halal süd əmmişin biridir, ağıllı, 
tərbiyəli, savadlı. Bir-iki ilə həkim olacaq, inşallah...Daha 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülüyə nə lazımdir? Qudaları var, Qərib var... Hərçənd ki, 
xoşbəxtlik haqqında uzun –uzadı xəyallara dalmaq ona 
xas deyildi, amma  öz aləmində Gülü  çox xoşbəxt idi. 
   Toydan sonra Rizo ilə Lilpar öz evlərinə getdi. Gülü 
şişmiş ayaqlarını ovxalaya-ovxalaya  yorğunluqdan 
divanda düşüb qaldı. Yalnız səhər açılanda  hər şey ona 
çox sıxıntılı göründü. Yerindən durub  Rizonun evinə 
getmək istədi. Amma bu fikir ona yersiz göründü. 
Darıxdığından mətbəxə keçib yır-yığışla məşğul olmağa 
başladı. Qərib yuxudan duranda Gülünü səliqə ilə 
bəzənmiş stolun arxasında oturmuş görüb: 
- Yatmamısan, deyəsən. Qonağın gələcək? 
-Yooox...  Elə-belə... 
Qərib ona diqqətlə baxaraq: 
-Darıxma. Yuxudan duran kimi, Rizo qaça-qaça gələcək. 
Gülü dolmuş gözünü gizlədərək: 
-Nə var gələndə...qoy öyrənsin yurd- yuvasına. 
Qərib  gülümsəyib stəkandan bir qurtum çay alaraq: 
-Gəlməsə, bil ki, utandığındandır...təzəbəydir də... 
Gülü qımışaraq başını aşağı saldı. Bu an üzü xoşbəxtliklə 
şölələndi. 
Qərib: 
-Axşam onlara baxanda ürəyim açılırdı. Maşallah, çox 
yaraşırlar biri-birilərinə. Xoşbəxt olsunlar. 
Gülü köksünü ötürüb: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Amin!- dedi. 
                                                          *** 
                                                      Sürəyya 
 
    Son aylar bələdiyyə xətti ilə  şəhərin kənarındakı 
qocalar üçün nəzərdə tutulmuş sanatoriya təmir olunurdu. 
Qərib vaxtaşırı obyektə baş çəkir, təmir işlərinin gedişatı 
ilə maraqlanırdı. Əlavə olaraq, hər gedişində şəxsi 
hesabından xeyli miqdarda ərzaq, dərman,tibbi ləvazimat 
aparırdı. Son tamamlama işləri də başa çatmışdı. Təmir 
olunan otaqlara yeni avadanlıq alınmış, səliqə -sahman 
işləri başa çatmışdı. Açılışa bir gün qalmış Qərib yenidən 
sanatotiyaya baş çəkib əyər-əskiyi özü yoxlamağı qərara 
aldı. Sabah açılışda hakimiyyətin yüksək səviyyəli 
məmurları iştirak edəcəkdi.  Sanatoriyanın həyətində onu  
baş həkim qarşılayıb içəri dəvət etdi.  Qərib əvvəlcə həyəti 
dolaşdı, tikinti icraçısına bəzi göstərişlər verib içəri keçdi. 
Dəhlizi gəzərək otaqlara baş çəkdi. Bəzi otaqlara girib 
sakinlərlə hal-əhval tutub, ehtiyaclarını öyrənirdi.  
Otaqların birinin qarşısından keçəndə açıq qapıdan 
içəridəki adamlara baxdı. Birdən elə bil qanı dondu, 
ayaqlatı yerə mıxlanıb dayandı. Ola bilməz! Bu- mümkün 
deyil! Baş həkim ona məlumatlar verirdi. O isə heç nə 
eşitməyərək içəridəki gənc qıza baxırdı.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Buyurun,-deyərək baş həkim onu qarşıdakı otağa dəvət 
etdi. 
-Bura inzibati hissədir. Həkim personalı burada yerləşir, 
qarşıdakı  hissə isə labarotoriyadır. Qərib onunla otağa 
keçdi, amma fikrini heç cür toplaya bilmirdi. Sarsıntı 
içində baş həkimə: 
-Bir dəqiqə... indi gəlirəm,- deyib, həmin otağa qayıtdı. 
Burada çarpayıda oturmuş yaşlı qadına yardım göstərən 
tibb bacısına: 
-Bağışlayın, siz kimsiz? Qızın ona təəəccüblə baxdığını 
görərək: 
-Üzr istəyirəm, yəni adınız nədir? 
Qız ona diqqətlə baxaraq, tərəddüdlə: 
-Adım Sürəyyadır. Burda işləyirəm. Tibb bacısı. 
Qərib: 
-Siz məni tanıyırsızmı?  
Qız bir qədər utancaqlıqla: 
-Xeyr. Ilk dəfədir görürəm. 
Bu zaman onun ardınca dabanbasma gələn baş həkim: 
-Bu, bizim çox bacarıqlı tibb işçimizdir...Sürəyya.  
Qərib gözünü qızdan çəkməyərək: 
-Buralısızmı? 
Sürəyyə başı ilə təsdiq etdi.  
-Bəli.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Baş həkim bu sorğunu sırf işlə bağlı olduğunu hesab 
edərək: 
-Sürəyya xanım yeddi ildir bizimlə çalışır.  Qərib ona 
baxaraq daha bir sual vermədi. Pencəyinin cibindən vizit 
kartını çıxarıb qıza verərək: 
-Lütfən, mənə zəng edin. Mən sizinlə danışmalıyam. 
Oldumu? 
Sürəyya kartı ondan alaraq təəccüblə baxdı, heç nə 
anlamayaraq: 
-Oldu,-dedi. 
Baş həkim başqa xəyallara düşməsin deyə, Qərib 
dəhlizdə: 
-Bizim bir xəstə var, ona baxıcı axtarırıq. Razılaşsaq, onu 
işə götürərərəm. 
Baş həkim: 
-Təbii. Bu barədə nə lazım olsa, biz kömək etməyə şad 
olarıq. 
Qərib: 
-Çox sağ olun. 
    Gecə evə gəldikdən sonra da Sürəyya Qəribin ağlından 
çıxmırdı. Bu görüş onun içini, yaddaşını büsbütün 
silkələyib sarsıtmışdı. Bu- necə ola bilər axı? Qız burada 
anadan olub. Təcili araşdırmadan öyrəndi ki, qız xəstə, 
yaşlı anası ilə bərabər yaşayır. Atası uşaqkən rəhmətə 
gedib. Texnikumu bitirəndən sanatoriyada işləyir. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Subaydır. Buradan başqa ayrı yerə də getməyib.Uzaq 
qohumlarından başqa kimsəsi də yoxdur.  Amma insanın 
başqasına bu qədər oxşarlığı da ağlasığan deyil. Boy-
buxunu, gözlərinin rəngi, dodaqları, təbəssümü , dalğalı 
gur saçları...yalnız qız anaya , xalaya, ya nənəyə bu qədər 
bənzəyə bilərdi. Bəlkə, özü bilmir, anasını görmək 
lazımdır. Evdə o qədər fikirli idi ki, Gülünün verdiyi 
sualları ya eşiitmir, ya da qısa cavab verərək fikrə dalırdı. 
Gülü onun xasiyyətinə öyrənmişdi.  Belə dalğın vaxtlarda 
onu narahat eləmirdi. Qərib özü söhbətə başlayanda,  
danışmaq istəyəndə  çox səmimi və diqqətli olurdu. Fikirli 
olanda, neyləsən də, onu söhbətə çəkmək, nə olduğunu, nə 
baş verdiyini  öyrənmək mümkün olmurdu. Gülü süfrəni 
yığışdırıb: 
-Qərib, mən uşaqlara bir baş çəkim, sən də dincəl.  
Gülü getdikdən sonra durub uzandı. Xəyalında yenə 
Sürəyya canlandı. Yəqin ki, zəng eləyər. Etməsə, səhər 
yenə ora gedəcək , orda imkan edib söhbət edər. Bəlli ki, 
qız bir şey bilmir, bəlkə, anasını görməyə getsin? 
Narahatlıqdan  ürəyi sıxıldı, qalxıb pəncərəni açdı. Bu 
zaman telefonu çaldı. Açıb baxdı.Tanış nömrə deyildi: 
-Bəli, eşidirəm.  
-Axşamınız xeyir. Qərib müəllim, mənəm, Sürəyya. 
Dediniz zəng edim sizə. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hə, Sürəyya xanım. Axşamınız xeyir. Mənim sizinlə 
danışmaq istədiyim bir məsələ var. Olarmı sizinlə sakit bir 
yerdə görüşüb danışaq? 
-Nə məsələdir ki? 
-Bu, telefon söhbəti deyil. Vaxtınızı çox almayacam. 
-Nə bilim,vallah...madam ki, ciddi məsələdir, danışaq.  
-O zaman sabah açılışdan sonra mən sizi arayaram. Lütfən 
narahat olmayın. Mən razı olmaram sizə bir ziyan 
toxunsun. Sadəcə, mənim öyrənmək istədiyim bəzi şeylər 
var. Bəlkə,  məlumatınız var deyə, düşünürəm. 
-Yaxşı, olsun. Danışarıq. 
-Sağ olun, gecəniz xeyrə. 
-Siz də sağ olun. 
Sürəyya gündüz baş verən hadisəni anasına danışanda : 
-Ay qız, Qərib müəllimin səninlə nə söhbəti ola bilər? 
-Nə bilim, ay ana, soruşdu ki, mən onu tanıyıram, ya yox? 
-Onu kim tanımır ki? Bələdiyyə sədridir. Varlı-hallı 
adamdır. Onun səninlə nə işi? Başım çıxmadı bu işdən. 
-Nəsə soruşmaq istəyir. Burda nə var ki? Danışıb 
biləcəyik. Quldur –zad deyil ki, ondan qorxaq. Hökumət 
adamıdır. Sağ olsun, bizim binanı necə gözəl təmir etdirib, 
nə qədər yardım da edir, sabah da gələcək açılışa. 
-Ehtiyatlı ol. Kim olur –olsun, heç kimə inanma. Sən qız 
xeylağısan, cavansan, göz 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
əlsən. Bir Allah bəndəsi qəhət oldu bizə, bircə səni 
köçürtsəydim, arxayın olardım, gözüm arxada qalmazdı. 
Xəstə adamam, bu gündən sabaha ümidim yoxdu. 
-Yenə başlama, ay ana. 
-Allahın işinə də mat qalmışam, əyrilər-üyrülər, korlar-
keçəllər ərə gedir, mənim gül kimi işıq saçan qızımın 
baxtı yatıb.  Bilib deyiblər də, gözəl taxtım olunca, gözəl 
baxtım olsun. Nə bilim, qurban olduğum özü bilər. Özü 
yaradıb, özü də qaydına qalsın. Mən nə deyim? 
   Sürəyya bir söz demədən qalxıb çölə çıxdı. Anası 
deyinməsin deyə, telefonu  gizlində cibinə qoydu. Artıq 
neçə illər idi, bu sözlərə öyrənmişdi Sürəyya.  Artıq özü 
də qəlbində incik idi bəxtindən. Gözəl idi, yaraşıqlı idi, 
hər kəsə hörmət edirdi, qayğıyla yanaşırdı. İşdə başına and 
içirdilər. Qız dostlarının hamısı ailə qurmuşdu. Uşaq 
böyüdürdülər. Sürəyya isə gözləyirdi. Sanki həyat ona 
toxunmadan axıb gedirdi. Sanki zaman onu görmürdü. O, 
içindən solduğunu hiss edirdi. Qəlbi qırılırdı. Bəzən 
insanların diqqətsizliyini öz kasıblığında, atasızlığında 
görürdü. Üzdə tərbiyədən, mənəvi zənginlikdən bəhs 
edənlərin hamısı ,əslində, varlı, imkanlı ailənin qızı ilə 
evlənirdi. Məktəbdə də, texnikumda da, qızların ən gözəli 
o idi, qızlar onun boyuna, qamətinə, saçlarına, qaş-gözünə 
həsədlə baxırdılar. Ağır təbiətli olduğundan hər kəsə üz də 
vermirdi. Onun sığınacaq  heç kimi yox idi. Uşaqlıqdan 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
anası onu göz-bəbəyi kimi qoruyurdu, dünyada o qədər 
haramzada adam var ki...arxasız idilər, kimsələri yox idi, 
odur ki, Mənzər onu baş verə biləcək bütün təhlükələrdən 
uzaq tuturdu. Anası məktəbdə xadimə işləyirdi, sonra 
şəkər xəstəliyinə tutuldu. İşdən çıxmalı oldu. Sürəyya 
yaxşı oxuyurdu. Amma imkansızlıqdan texnikuma girməli 
oldu. Yaxşı ki, bunu edib bir sənətə yiyələndi.  İndi özünü 
də anasını da pis-yaxşı dolandıra bilirdi. Kiçik, yoxsul da 
olsa, evləri var idi. Amma hər gün səhərləri ümidlə açırdı. 
Sevgisini gözləyirdi. Onun ürəyi sevgi acı idi. 
Bu gün baş verən hadisə onu çaş- baş salmışdı. Qəribin 
qəfil marağı ona çox təəccüblü gəlirdi. O, gedəndən sonra 
iş yoldaşlarından onun haqqında soruşub öyrəndi. Hər kəs 
onu tanıyırmış. Sürəyya siyasətlə maraqlanmırdı, qəzet 
oxumağa da heç vaxtı olmurdu. İşdən gedəndən sonra da 
yaxınlıqdakı evlərdə passientləri olurdu. Onlara ya  iynə 
vurur və başqa tibbi müalicələr edirdi. Əlavə qazancı 
olmasa idi, tək maaşla dolana bilməzdilər. Anasının 
təqaüdü kommunal xərclərə və dərmanlarına zorla çatırdı. 
Sürəyyanın az miqdarda olan maaşı yeməklərinə gedirdi, 
osa gənc qız idi, paltar, ayaqqabı, gündəlik xərclər üçün 
Sürəyya əlavə də işləməli olurdu. Bütün bunlar ona ağır 
gəlmirdi. Həyat dolu, zirək qız idi. Əvvəldən çətinliklərə 
alışmışdı. Bilrdi ki, həyatda nəyə isə nail olmaq üçün, 
yaxşı yaşamaq üçün insan daim zəhmət çəkməli, mübarizə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
aparmalıdır. Onun yüksəkliklərdə gözü yox idi, 
həyatından razı idi, tək arzusu, yaxşı bir insana rast gəlib, 
ailə qurmaq idi. Qəribin evli olduğunu, böyük şirkət 
rəhbəri olduğunu biləndə marağı  daha çox artdı. Bu 
kişinin onunla nə işi ola bilər axı? Telefonla danışandan 
sonra evə girib yatmağa hazırlaşdı. Anası artıq 
yuxulamışdı. 
   Səhər açılış bitəndən sonra Qərib Sürəyyaya zəng edib 
danışdı, küçənin başında onu gözləyən qızı da götürüb 
maşınını gözdən uzaq, sakit bir restorana sürdü. Bura 
ağaclarla əhatələnmiş, get-gəli az olan bağ  idi. Heç kimin 
görmədiyi guşəyə çəkilərək əyləşdilər. Qərib ofisianta 
sifarişlər verib Sürəyyaya: 
-Bura gözəldir, deyilmi? 
Qız ətrafa nəzər salaraq: 
-Çox...adam heç inanmır ki, şəhərdə belə bağlı-bağatlı yer 
var.  
Qərib gülümsəyib qızı süzdü. 
Sürəyya, ən yaxşı paltarını geyinib, bəzənmişdi. Əynində 
zoğalı və qara rənglərin qarışığından  ibarət, zövqlə 
tikilmiş paltar var idi. Saçları kürəyinə, sinəsinə 
tökülmüşdü. Parlaq, hamar dərisi, məxmər kimi adamı 
özünə hopduran gözləri, zərif qaməti, incə beli, açıq sinəsi 
o qədər cazibəli  idi ki, Qərib gözünü  ondan zorla çəkərək 
qarşısındakı boşqaba baxdı. Qəfildən: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sevgiliniz və ya nişanlınız varmı?  
Sürəyya əvvəl bu birbaşa sualdan çaşdı, sonra 
gülümsəyərək: 
-Yoxdur,-dedi. 
Qərib onun dolğun dodaqlarına baxıb gülümsəyərək: 
-Niyə? Belə gözəl, cazibədar qızsız, nə əcəb sizi rahat 
buraxıblar. 
-Nə bilim... ağ atlı oğlan hələ gəlib çıxmayıb. Belə getsə, 
deyəsən, heç gəlməyəcək...gülərək, əlavə etdi, -hardasa 
yolunu azıb, deyəsən... 
Qərib ciddiləşərək: 
-Yəqin, təəccüb edirsiz ki, sizinlə nə danışacam. Siz mənə, 
çox sevdiyim birini xatırladırsız...o qədər bənzəyirsiz ki, 
sizin başqası olduğunuzu qəbul etmək belə çətindir. 
Bilirəm, o deyilsiz, ən azından yaş fərqi var arada, sizdən 
çox böyük  idi...məsələn, ananız yaşında, ya xalanız...siz 
əminsizmi başqa yerdə yaxın qohumunuzun olmadığına?  
Sürəyya onun gözlərinin içinə baxaraq: 
-O sizin sevgiliniz idi? 
Qərib narahatlıqla yerində qurcalandı.  
-Necə deyim...yaxınım idi, sonra mən onu itirdim. 
Deyirəm, bəlkə, hardasa qohumunuz olar...üzr istəyirəm, 
belə oxşarlıq ancaq qan qohumluğundan olar...  
Sürəyya: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Anam burada anadan olub, yaxın kənd var, sonra atamla 
evlənib, şəhərdə olduğumuz evə köçüblər. Atam mən 
uşaqkən qəzada öldü. İşdə. Xalam isə olmayıb. Anam da 
mənim kimi tək olub. Sonra anam xəstəliyi ucbatından işə 
gedə bilmədi. Şəkərdir. Həm də yüksək təzyiqi var. Yaxşı 
ki, mən tibb işçisiyəm, ona qulluq edirəm. Əslində, arzum 
həkim olmaq idi. Amma mənim vəziyyətimdə olan qız 
gərək böyük xəyallar qurmasın. İnanmıram ki, bizim 
hardasa yaxın qohumumuz olsun. Olsaydı, mütləq sözü 
keçərdi söhbətlərdə. Yay tətillərində gedib kənddə 
nənəmlə qalırdım. Nənəm keçmişlərdən danışmağı sevirdi. 
Bəzən bir şeyi dəfələrlə danışırdı. Amma mən hər dəfə 
maraqla qulaq asırdım. Yenə də anamdan soruşaram, 
bəlkə, nənəm tərəfdən başqa yerə gəlin gedən olub? 
Oxşarlığa gəlincə, bəzən olur belə şeylər. Məndə də olur 
bəzən, ilk dəfə gördüyüm adamı  hardansa tanıdığımı 
düşünürəm. Hə, anam da, qohumlarımız da mənim ata 
nənəmə, bibimə daha çox bənzədiyimi söyləyirlər. Bibim 
yazıq çox gənc, uşaq üstə ölüb. Nənəm də övladlarının 
itkisinə tab gətirə bilmədi. Nədəndirsə, heç bizdə qocalıb 
ölən yoxdur, hamısı cavan- cavan gedib. Uzunömürlülük 
də genlədir. 
  Ofisiant yaxınlaşıb gətirdiyi yeməkləri stolun üstünə 
düzərkən, Sürəyya susub ətrafa baxmağa başladı.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib  Sürəyyaya baxa-baxa düşündü ki, insan kim olur-
olsun,  hər kəsin öz dünyası var. Sürəyya da öz həyatı, 
taleyi ilə təkbaşına mübarizə aparan, ayaqları üzərində özü 
durmağı bacaran isanlardandır. Həyatda az şey görməyinə 
baxmayaraq, yaşından böyük təcrübələrdən danışır. Bəlkə, 
bu daxili qüvvə onun arxasızlığından irəli gəlir?  
Qərib: 
-İşindən xoşun gəlirmi?  
Sürəyya canlanaraq: 
-Əlbəttə. Mən insanlarla ünsiyyətdə olmağı sevirəm. 
Bizdə, xüsusən köməksiz, xəstə, aciz insanlardır.  Əsl, 
onlara qayğı və kömək lazımdır. Orda biz ailə kimiyik.  
-İş barədə  sizə kömək edə bilərəm. Fikirləşin, əgər 
istəsəniz, daha rahat, qazanclı iş tapa bilərəm sizin üçün. 
Sürəyya: 
-Yox... mən öyrənmişəm artıq onlara... heç təsəvvür edə 
bilmirəm, hardasa, başqa yerdə işləyə bilərəm. 
-Hə, öyrəşdiyin şeylərdən ayrılmaq çətin olur, amma hər 
işə də öyrənmək mümkündür. Buyurun, başlayın. Nahar 
vaxtı çoxdan keçib, mən çox acmışam. Sizə nə verim, su, 
ya şirə? 
-Su, zəhmət olmasa.  
Qərib onun və özünün qədəhinə su tökdü. Sürəyya qaşığı 
götürüb boşqabına salat qoyaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Mən də nahar eləməmişəm. Biz orda mətbəxdə yeyirik. 
Həmişə isti çayımız var.  
Sürəyyanın sərbəstliyi və səmimiliyi Qəribə xoş gəlirdi.  
Ağlından keçirtdi ki, bu qız özünə çox arxayındır. Qəribə 
inamlı davranması, heç bir şübhə biruzə verməməsi onun 
daxili gücünü göstərirdi.  Qəribə heç bir sual vermirdi, 
əlavə şeylər soruşmurdu. Yemək zamanı yalnız işi ilə 
bağlı şeylərdən danışırdı. 
Qərib fikir verdi ki, barmaqlarında, boynunda heç bir 
bəzək əşyası yoxdur. Təkcə qulaqlarında  ametist qaşlı 
sırğa var idi. Ola bilsin bürc daşı olduğu üçün bunu 
seçmişdi. Qadınlar belə şeylərə çox önəm verirlər, 
üstlərində qoruyucu əşyalar, talismanlar gəzdirməyi 
sevirlər.  
Qərib anladı ki, işdə yaşlı, problemli insanlarla ünsiyyət 
Sürəyyanı vaxtından əvvəl böyüdüb. Belə gözəl gözlərin, 
dodaqların sahibi özünü doğrudanmı unudub, doğrudanmı  
yalnız başqalararı haqqında düşünür? Bəlkə, yad kişinin 
qarşısında bu məsafə qoymaq, yaxına buraxmamaq üçün 
düşünülmüş bir üsuldur? Necə olsa, Qərib onun üçün yad , 
tanımadığı bir kişidir. Hər qarşısına çıxana  şəxsi 
həyatından, istək və arzularından danışmayacaq ki? 
Çaydan sonra Qərib: 
-Sizin vaxtınızı aldım, amma deyim ki, tanış olmağımıza 
hədsiz məmnunam. Xahiş edirəm məni özünüzə yad  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bilməyin. Bir çətinliyiniz, probleminiz olsa, çəkinmədən 
zəng edin. Sizin kimi şəfqətli, ağıllı dost qazanmaq çox 
xoşdur mənə. 
Sürəyya gülümsəyərək: 
-Mən də məmnun oldum. Düzü, əvvəl  bir az narahatlığım 
var idi. Keçdi. Həm burada, gözəl məkanda xeyli 
dincəldim. Nahar üçün təşəkkür edirəm. Yenə də sizə bir 
köməyim dəyə bilsə, şad olaram. 
  Yolda Qərib işindən, planlarında danışırdı. Sürəyya 
diqqətlə qulaq asır, arada öz münaibətini də bildirirdi.  
-Bizim də sanatoriyanın sahəsi böyükdür. Həkimlər də 
deyir, passientlər də, orda gözəl bağ salmaq olar, xarici 
filmlərdə görmüşəm, belə yerdə passientlərdə özünü əlil, 
xəstə kimi hiss eləməz, bağda dincələrlər, ağaclara, 
güllərə qulluq edərlər. Baş həkimsə,orda heç nə bitməz,-
deyir. Su yoxdur, şoranlıqdır. 
Qərib: 
-Niyə bitmir, istəsən, hər şey eləmək olar. Bizə müraciət 
eləsəydi, kömək edərdik. Ağac da alıb verərdik, su 
çəkdirərdik.  Mən bunu nəzərimdə saxlayaram. 
Sürəyya sevinərək: 
-Nə gözəl olardı bu. İnanırsız, bunu nə qədər adam 
arzulayır? 
Qərib ona baxaraq gülümsündü. Həyatla dolu olan bu 
gənc qız onda xoş hisslər oyadırdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Evlərinə çatanda Sürəyya: 
-Burada saxlayın, küçəyə girməyək, mən burda ensəm 
yaxşıdır. Bizim qonşular çox maraqlıdır. O qədər sual 
verəcəklər ki, mən də yalan danışmaq məcburiyərində 
qalmayım. 
 Qərib: 
-Aha. Necə istəyirsiz. Təkrar məni qırmadığınız üçün,  
söhbət üçün təşəkkür edirəm. Sizinlə çox xoş oldu mənə. 
Sürəyya maşından düşərək: 
-Siz də sağ olun. 
Sürəyya gülümsəyərək qapını örtdü.  
Qərib maşını işə salıb uzaqlaşdı. Güzgüdən Sürəyyanın 
onun ardınca baxdığını gördü. 
Öz-özünə: 
-Yaxşı qızdır, – deyə düşündü. 
                                                           *** 
   Bu görüşün üstündən bir neçə gün keçməsinə 
baxmayarq, Qərib ona daha zəng etmədi.  Gündüzlər başı 
işinə qarışır, gecələr onu xatırlasa da,  zəng eləməyi 
düşünmürdü. Gənc qızı narahat etmək, duyğulandırmaq 
istəmirdi. Keçmiş keçmişdə qaldı. Bu qızın onun xatirələri 
ilə heç bir əlaqəsi yox idi. Həyat, zaman öz axıarında idi. 
Bəlkə də, bu təsadüf də unudulub gedəcəkdi, Qərib bir 
daha Sürəyya ilə görüşməyəcəkdi. Amma gözləmədiyi 
halda, bir gün Sürəyya ona zəng vurdu. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib telefonu açaraq: 
-Bəli. 
Xəttin o başından tərəddüdlü, həyəcanlı səs gəldi: 
-Qərib müəllim, sizsiz? Mənəm, Sürəyya. Salam. 
-Salam, Sürəyya. Necəsiz? 
-Qərib müəllim, zəng edib sizi narahat etmək istəməzdim. 
Amma çox çətin vəziyyətdəyəm. Ağlıma sizdən başqa 
kimsə gəlmədi. 
Qərib təlaşla: 
-Nə olub, Sürəyya? 
-Anamın halı pisləşib. Amma onu klinikaya qəbul etmirlər.  
-Necə yəni qəbul etmirlər? 
-Yəni,  vəziyyəti çox ağırdır. Şəkəri çox yüksəkdir. Ayağı 
qanqrena edib. Nə bilim, heç bilmirəm, neyləyim? 
-Yerini söylə, indi gəlirəm. 
Sürəyya klinikanın ünvanını söylədi. Qərib kabinetindən 
çıxaraq,  tələsik həyətə düşdü, maşınını xəstəxanaya sürdü. 
Klinikaya daxil olduqda foyedə Sürəyyanı görüb 
yaxınlaşdı. 
-Hardadır ananız? 
-Burda, palatada. O, otura bilmir, halı pisdir, amma qəbul 
etmirlər. Müayinə etdilər, dedilər evə getsəniz yaxşıdır, 
ona isə indi təcili yardım lazımdır. 
Qərib: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yaxşı, sən gözlə burda, mən baş həkimlə danışım, 
vəziyyəti öyrənim. Qərib yuxarı qalxıb, inzibati hissədə 
baş həkimlə görüşdü.  Vəziyyəti izah edib həkimdən 
açıqlama istədi. Baş həkim müayinə edən həkimi 
kabinetinə çağırıb, Mənzərin vəziyəti haqqında ondan 
məlumat istədi. Həkim: 
-Vəziyyəti çox ağırdır. Şəkəri ən yüksək həddədir, təzyiqi 
də düşürə bilmədik, ayağının qanqrenası çox irəliləyib. 
Biz onu götürsək də, belə vəziyyətdə  çox davam 
gətirməyəcək. 
Qərib təəccüblə soruşdu: 
-Belə ağır vəziyyətdə olan xəstəni qəbul etməmək nə 
deməkdir? Müalicə üçün heç bir təşəbbüs göstərmədiyiniz 
adamı ölümə məhkum edirsiz. İnana bilmirəm, bu 
cinayətdir axı. 
Baş həkim: 
-Səbrli olun, Qərib müəllim. Mən indi göstəriş verərəm, 
onu reanimasiyaya  götürsünlər. 
Müalicə həkimi: 
-Biz bütün analizləri etdik.  Qanqrenanı dayandırmaq 
üçün tək bir yol var, əməliyyat eləməliyik. Onun da 
nəticələrinə zəmanət verə bilmərik. Qızı da kəsməyə icazə 
vermədi. 
Qərib: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Siz onu reanimasiyaya götürün, ilkin müalicəni edin,  
şəkərini, təzyiqini salın, sonra əməliyyat barədə danışın. 
Heç bir şey etmədən  xəstənin ölüm qərarını verirsiz. 
Baş həkim yerindən durub: 
-Gedək, siz də xəstəni təcili reanimasiyaya köçürün. Nə 
lazımsa edin, madam, əməliyyat qaçılmazdır, onu da 
edərik. 
Qərib aşağı düşdü. Sürəyya onu görüb qabağına yüyürdü: 
-Nə deyirlər? 
-Vəziyyəti ağırdır. Çox təəssüf edirəm. İndi reanimasiyaya 
qaldıracaqlar. Niyə birdən-birə bu vəziyyətə düşüb? 
- Axır  üç gündə qəfil şəkəri qalxdı, həmişəki dərmanlarını 
verirdim, iynəsini də vururdum,  kömək eləmədi. Ardınca 
ağaqları şişdi, dünən gəldik həkimə, o da müalicə yazdı. 
Axşam  ayağı sürətlə qızarmağa  başladı.  Şəkər belədir,  
qəfil  artır. Bu gün səhərdən də buradayıq, analızləri 
götürdülər, sonra dedilər, gedin evə. Mən onu evə-hara 
aparım ki, bu vəziyyətdə? 
-Narahat olma, nə lazımdır, edəcəklər. Ayağını əməliyyat 
etmək istəyirlər. 
-Hə. Onu etsələr, yerinin sağalmağına heç bir zəmanət 
yoxdur.  
-Başqa variant da yoxdur, kəsilməsə, daha pis olacaq... 
Sürəyya başını aşağı salıb: 
-Bilirəm. Amma... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bəlkə, izn verəsiz, yaşaması üçün yeganə şansdır,- 
deyirlər. 
-Bilmirəm. Başqa əlac yoxsa, nə edim? 
Əlləri ilə üzünü örtərək oturdu. Qərib də onun yanında 
əyləşdi. 
-Bu qədər  həyəcanlanmayın, özünüzü ələ alın. Siz güclü 
qızsınız. Hər şeyin yaxşı qurtaracağına ümid edək.  
Sürəyya başını tərpədərək: 
-Çox sağ olun.  
-Mən bir həkimlərlə danışım, indi gəlirəm. 
Qərib reanimasiya  şöbəsinə gedərək, müalicə həkimini 
tapdı. Onu dəhlizə çağıraraq: 
-Doktor, necədir vəziyyət, doğrudanmı heç bir ümid 
yoxdur?  
-Hansı həkim xəstənin ölümünü istər? Onun göstəriciləri 
çox kritikdir. Belə halda yüzlərlə xəstəmiz olub. Azacıq 
ümid olsaydı, biz onu səhər götürərdik, yenə Allaha pənah. 
Əlimizdən gələni edəcəyik, amma yenə deyirəm, siz ən 
pis xəbərə də hazır olun. 
-Siz hər şey edin, əlinizdən gələni də, əlinizdən gəlməyəni 
də. Lazım gəlsə, cərrahi əməliyyat da edin. Nə yardım 
gərək olsa, çəkinmədən söyləyin. 
-İndi reanimasiyadadır. Qanqrena əleyhinə iynələr 
vurmuşuq, hər şey saatlardan asılıdır. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Həkim bunu söyləyib içəri getdi. Qərib Sürəyyanın yanına 
gələrək: 
-İynələr vurublar. Gözləyək görək nə olur? 
-Sizi də işinizdən elədim. Siz gedin, bir xəbər olsa, mən 
zəng edib deyərəm. 
Qərib ona diqqətlə baxaraq: 
-Siz məni bu vəziyyətdə  qoyub gedərdizmi? 
Sürəyya  qəmli-qəmli gülümsəyərək: 
-Getməzdim,- dedi. 
Yaşla dolmuş gözlərini gizləmək istəsə də, alınmadı. Göz 
yaşları yanaqlarından yuvarlanaraq   süzüldü.  
Qərib şəfqətlə onun çiynini qucaqlayaraq: 
-Üzülməyin... hər şey yaxşı olacaq. 
                                                               *** 
   Gecə Qərib həyətə çıxaraq, Gülüyə zəng edib, işlə 
əlaqədar başqa yerdə olduğunu, evə gələ bilməyəcəyini 
söylədi. Belə ağır vəziyyətdə Sürəyyanı  xəstəxanada tək 
qoyub getmək olmazdı. Hər dəqiqə bir şey ola bilərdi. Bu 
gənc qız tək-tənha neyləyə bilərdi? 
Sürəyyanı təkidlə klinakanın bufetinə apardı,  çay içdilər.  
Sonra Qərib növbətçi həkimlə görüşdü. Vəziyyət təhlükəli 
olaraq qalırdı.  Gecəyarısı növbətçi tibb işçilərinin 
vurnuxaraq ora-bura qaçmasından şübhələnib, yenidən 
reanimaiyaya getdi. Növbətçi həkim bildirdi ki, xəstə 
koma vəziyyətinə düşüb. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib: 
-Doktor, bu çoxmu pisdir? 
-Pisdir. Xəstə komadan çıxa da bilər, çıxmaya da bilər. 
Belə vəziyyətdə ayılmağı çətin...Allaha pənah. 
Qərib aşağı düşərək Sürəyyaya bu barədə heç bir şey 
demədi. 
Sürəyya: 
-Qərib müəllim, danışın, məni buraxsınlar anamın yanına. 
Axı, mən  də tibb işçisiyəm, yanında oturum, lazım olan 
dərmanları verim. 
Qərib:  
-Heç kimi buraxmırlar. Mən də doktorla dəhlizdə 
danışdım. Desəm də, icazə verməzlər. Siz ki, qayda-
qanunu yaxşı bilirsiz. 
-O zaman siz gedin. Doğru sözümdür, iş adamısız, evdə 
də narahat qaldılar, yəqin ki. 
Mən yaxşıyam. Səhər də rəfiqəmə deyərəm, gələr, burda 
olduğumu bilmir. 
-Bu barədə danışdıq artıq. Səhərə qədər gözləyək.   
Səhər vəziyyət dəyişmədi. Sürəyya anasının komaya 
girdiyini öyrənəndə rəngi sapsarı saraldı: 
-Vəssalam. Çətin o bu vəziyyətdən çıxa bilə. 
Qərib bir şey edə bilmədiyi üçün çox kədərli idi.  
Sürəyya: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Mənim ondan başqa heç kimi yoxdur. O getsə, mən 
neyləyəcəm? 
Qəribin gözlərinə baxaraq əlacsız halda susdu.  
Qərib ona ürəkdən acıyırdı. Doğrudan da, tək doğma 
adamını itirmək dəhşətli hissdir.  Nə edəcəyini, nə 
deyəcəyini bilmədən susdu.  
Həyətə çıxıb işə zəng etdi. Atabəydan vəziyyəti soruşdu. 
Atabəy: 
-Qərib, səni gözləyirik, sənədləri imzalamaq lazımdır. 
-Yaxşı, bir azdan gəlirəm.  
Sürəyyanın yanına qayıdaraq: 
-Mənim işə getməyim lazımdı. Təxirəsalınmaz işlər var. 
Onları qaydaya salıb gələcəyəm.  
Sürəyya: 
-Gedin, lütfən, mənə görə işinizdən qalmayın. Kim bilir, 
bu koma vəziyyəti nə qədər davam edəcək. 
Qərib baş həkimlə danışıb getdi. Onların hamısı 
vəziyyətin ümidsiz olduğunu söyləyirdi.  
   Qərib işə gedib,telefonla sanatoriyanın baş həkimi ilə 
danışdı. Necə olsa, Sürəyya oranın işçisi idi. Müavininə 
dəfn işləri məşğul olmağı  tapşırdı.  Sonra evə gedib 
paltarını dəyişdi. Çörək yeyib bir qədər uzandı. Nə zaman 
yuxuladığını hiss etmədi.  
   Günorta işə dəyib, oradan klinikaya yollandı. Sürəyya 
tək deyildi, yanında bir rəfiqəsi və kənddən gəlmiş iki 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qohumu var idi. Vəziyyət dəyişməz olaraq qalırdı. 
Sürəyya çox yorğun və üzülmüş görünürdü. 
Qərib onun yanında oturaraq: 
-Sürəyya, sən bir evə gedib bir az dincəlsə idin. Biz 
burdayıq. İstəyirsən, səni aparım. 
Sürəyya başını buladı. Zəif səslə: 
-Onu qoyub gedə bilmərəm. Qərib müəllim, anamı 
görmək istəyirəm. Deyin, icazə versinlər mənə. 
Qərib bir söz söyləmədi. Sürəyya artıq vəziyyətin 
çıxılmaz olduğunu qəbul etmişdi.  
Qərib qalxıb baş həkimin kabinetinə getdi. Baş həkim onu 
görcək yerindən qalxdı: 
- Qərib müəllim, xəstə nəzarətimdədir, amma çox təəssüf 
edirəm, biz bir şey eləyə bilmədik.  
Qərib: 
-Bilirəm. Vəziyyət pisdir. Amma mən sizdən başqa bir şey 
xahiş etmək istəyirəm. 
-Buyurun. 
-Xəstənin qızı burdadır,  nə halda olduğu məlumdur. 
Anlaşılan ki, sona qədər buranı tərk etməyəcək. Şərait 
yaradın, anası ilə vidalaşsın. Bir də, imkan varsa, bir 
palatada bir qədər dincəlsin.  Taqəti qalmayıb daha.  
-Bu asan məsələdir, göstəriş verərəm indi,  maraqlanarlar.  
-Çox sağ olun. Əlimizdən başqa şey gəlməz, heç olmasa, 
qayğı göstərək. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
- Əlbəttə. 
Qərib aşağı düşüb Sürəyyaya: 
-İndi səni aparacaqlar reanimasiyaya. Ananla görüşə 
bilərsən. Həm bir az dincəlsən,  yaxşı olar. Hələ vəziyyəti 
bilmək olmaz. Hə, sənə bir şey də demək istəyirəm. Bu 
gecə xaricə uçmalıyam. Bağışla...bu məcburiyyətdir. 
Sürəyya minnətdarlıqla ona baxaraq: 
-Siz, həqiqətən, çox şey etdiniz,  çox minnətdaram sizə. 
Həm də tək deyiləm daha. Məndən nigaran qalmayın. 
-Zəng edəcəm amma. Çox təəssüf edirəm. 
Qərib xəstəxanadan çıxıb evə gəldi. İş səfəri vardı, bir az 
dincəlib hazırlanmağa başladı. Gülü onun paltarlarını, 
lazım olan əşyalarını səliqə ilə çantaya yığdı. 
-Çox yorğun görünürsən, xəstə deyilsən ki? 
Qərib ona baxaraq: 
-Yox, yaxşıyam, bir az yorğunam, dincəlsəm, keçəcək... 
 Bir azdan Rizo gəldi. Qəribi  hava limanına aparıb yola 
salacaqdı. Qəribin işləri artdıqca  Rizo şirkətə rəhbərlik 
edir, idarəçiliyi öyrənirdi. Bunu ən çox Qərib istəyirdi. 
İşlərin əhatəsi genişləndikcə Qəribə daha çox sədaqətli, 
etibarlı adamlar lazım olurdu. Onlar artıq həmyaş dostlar 
kimi idilər. Rizo Qəribdən çox şey öyrənirdi. Qərib hava 
limanında Rizo ilə görüşüb ayrıldıqdan sonra Sürəyyanı 
aradı. Telefonu qapalı idi. Baş həkimin nömrəsini yığdı: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Salam. Qərib müəllimdir. Xəstənin vəziyyətində bir 
dəyişiklik varmı? 
-Axşamınız xeyir, Qərib müəllim. Xeyr, heç bir irəliləyiş 
olmadı. Vəziyyət həmin olaraq qalır. 
-Sürəyya telefonu açmayınca,  başqa şey düşündüm. 
-Həkimlər ona sakitləşdirici vurublar, palatadadır. Dedik  
gecəni yatsın, bir az dincəlsin.  
-Hə, bu,  yaxşı oldu. 
-Səhər ayılacaq bir də. 
-Yaxşı, çox sağ olun. Gecəniz xeyirə qalsın. 
-Gecəniz xeyirə. 
                                                    *** 
    İş görüşmələrindən, toplantılardan vaxt tapan kimi 
Qərib zəng edib Mənzərin vəziyyətini soruşurdu. Qadın üç 
gün komada qaldıqdan sonra dünyasını dəyişdi. Qərib 
bunu bilən kimi, müavininə zəng edib dəfnin bütün 
xərcini və ehtiyaclarını öz üzərinə götürməyi tapşırdı.  
Sürəyyaya zəng edib, başsağlığı verdi.  Uzaqdan da olsa, 
onun bu diqqəti Sürəyya üçün böyük təsəlli idi. Dəfnin 
bütün ağırlığını üzərinə götürdüyü üçün ona 
minnətdarlığını bildirdi. Qərib olmasaydı, bütün bunların 
öhdəsindən necə gələcəyini düşünəndə dəhşətlənirdi. Iş 
yoldaşları, qonşular, qohumlar bacardıqları  qədər ona 
yardımçı oldular.  Sürəyya üçün bu çox böyük, yeri 
həmişə göynəyəcək bir itki idi. Atası vəvat edərkən uşaq 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
idi, hiss etdikləri yadına gəlmirdi, təkcə onun yoxluğunun 
acısını çəkirdi. Anası isə onun həyatının yeganə sevgisi idi. 
Hamı dağılandan sonra gecələr daha dəhşətli olurdu. Tək-
tənha neyləyəcəyini bilmirdi. Özü də hiss eləmədən  
Qəribi düşünürdü. Belə ağır vaxtda onun təsəllisi yalnız 
Qərib və  Qəribin ona göstərdiyi qayğı idi. Amma bu-
yalnız mərhəmət, şəfqət, qayğı və diqqət idi. Gənc qızın 
qəlbi isə daha dərin duyğularla döyünürdü. Özündən 
uzaqlaşdırmaq istədikcə biixtiyar onu xatırlayır, içində 
onunla danışırdı. Hiss edirdi ki, bu düyğuların içində 
əriyib gedir, özünə, hisslərinə gücü çatmırdı. Gecələri 
səhərə qədər bu bağlantının, əlaqənin doğru olmadığını 
düşünsə də, bir an keçməmiş özünü duyğularının, 
hisslərinin axınında görürdü. Qərib evli  kişi idi, onunla 
heç bir gələcək mümkün deyildi.  Sürəyya bir qadın 
instinkti ilə hiss edirdi ki, Qərib ona biganə deyil, 
gözlərində, baxışlarında, təbəssümündə güclü cazibə 
onları bir-birinə doğru çəkir, amma eyni zamanda, arada 
bir məsafə, keçilməsi mümkün olmayan bir sədd var idi. 
Bütün bunları düşünsə də, Sürəyya saatları, dəqiqələri 
saya-saya Qərib üçün darıxırdı. Onunla göz-gözə gəlmək, 
nəfəsini hiss etmək, baxışlarında  ərimək istəyirdi. Heç 
kim ona Qərib kimi baxmırdı, heç kimin gözlərində  o 
qədər istilik  yox idi. Bilirdi ki, Qərib xaricdən gələn kimi, 
onu görməyə gələcək. Ən azından anası üçün başsağlığına 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
gələcək. Ona bu qədər ehtiyac hiss etsə də, zəng etməyi 
qüruruna sığışdırmırdı. Belə hüznlü vaxtda ona zəng 
eləmək özünü yerlə-yeksan etmək demək idi. Sürəyya bir 
tərəfdən də yad kişiyə duyduğu bu yaxınlıqdan utanırdı. 
Onları təsadüf görüşdürmüşdü. Klinikada olan qayğı isə 
adi insani hisslər də ola bilərdi. Kim olsa idi, tək bir qızı 
xəxtəxanada yalqız qoyub getməzdi. Bəs, dəfn üçün 
etdikləri? Yox, Qərib özü onun haqqında  düşüncələrə 
dalmaq üçün səbəblər, şəraitlər yaradırdı. Bu 
düşüncələrdən Sürəyya çox yorulurdu, əzilirdi.  
    Hüzür bitəndən sonra, həm iş yoldaşları, dostları, həm 
də müdiri ona işə çıxmağı məsləhət gördülər. Evdə 
tənhalıqdan daha çox sıxıldığı üçün özü də bunu  istədi. 
Adamlarla ünsiyyətdə olmaq, dərdləşmək, söhbətləşmək 
onu bir qədər yüngülləşdirər, qarışıq fikirlərdən 
uzaqlaşdırardı. Odur ki, işə çıxmağı qərara aldı. Bir neçə 
gündən sonra, Qərib zəng vuraraq, onu görmək istədiyini 
bildirdi. Hüzür bitdiyi üçün evə gəlmək yaxşı düşməzdi. 
İşdə isə hamı Qəribi tanıyırdı, onun xüsusi olaraq, 
Sürəyyanı görməyə gəlməsi  artıq söz-söhbətə çevrilə 
bilərdi. Şərtləşdikləri kimi, iş bitdikdən sonra onu qapıda 
gözlədi. 
Sürəyya qapını açıb maşına oturdu, Qərib maşını işə salıb 
uzaqlaşdı. Sürəyya solub-soluxcamışdı. Qərib onun çox 
sıxıntı çəkdiyini hiss edərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bu ağır vaxtda uzaqda olduğum üçün üzgünəm. Yanında 
ola bilmədim. 
Sürəyya başını aşağı salıb oturmuşdu: 
-Uzaqda olsanız da, hər şeyi siz yola verdiniz. Siz də, 
işçləriniz də sağ olun, mən çox minnətdaram. Bunlar çox 
ağır işlər idi.Mən tək bu işlərin öhdəsindən gələ 
bilməzdim. 
-Nə demək..halal xoşu olsun.  
Qərib  şəhərdən uzaq, sakit bir  yerdə maşını saxladı. 
-Bura sakit bir yerdir, bir az dincələk burda, yaxşı 
yeməkləri də olur. 
Sürəyya bir söz demədən maşından düşüb onunla birlikdə 
içəri girdi. Menecer Qəribi tanıyıb yaxına gəldi. Qərib: 
-Bizə sakit bir yer... xanım narahat olmasın. 
Menecer işgüzarlıqla: 
-Bəli. Buyurun.  
Qəribgil qapalı bir yerdə oturdular. Qərib sifarişləri verib 
Sürəyyaya baxdı: 
-Belə hadisələr heç vaxt unudulmur. Boşluq, kədər, 
itkilərin acıları adamı bütün həyatı boyu izləyir. 
Hamımızın başına gəlib. Amma insan hər vəziyyətə  
öyrənir. Ən doğma, ən əziz adamın yoxluğu belə zamanla 
adamın içinə sinir. Ağlama, üzülmə - demirəm, amma 
özünü bu qədər tükətmə. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Mənim ondan başqa heç kimim yox idi. O, hamını əvəz 
edirdi. Həm atam idi, həm anam, həm dostum, sirdaşım.  
Bütün bunların hamısını birdən itirmək çox ağırdır. Başım 
evə sığmır. Necə olacaq, bilmirəm... 
-Keçəcək hər şey... undulmayacaq, amma keçəcək. Həyat 
davam edir...Sən də özünü topla, hər şeyə rəğmən 
yaşamalısan... 
Sürəyya: 
-Ehhh...yalqız qalanda sözlər adamın köməyinə gəlmir. 
Qərib əlini onun stolun üstünə qoyduğu əlininin üstünə 
qoydu: 
-Fikir eləmə, hər şey yaxşı olacaq. 
Ofisiant əlində sini  yaxınlaşıb, yeməkləri stolun üstünə 
düzdü. 
Qərib: 
-Yeməklərimiz üçün darıxmışam. Başqa yerlərin 
xörəklərini yemək olmur. İnsan xisləti belədir, alışdığın 
şeyləri istəyirsən. 
-Orda yeməklər yaxşı deyildi? 
-Avropada nəsə uyğun bir şey tapırsan. Çinə gedəndə 
aclıqdan ölürəm. 
-Bəs, deyirlər, dünyada ən zəngin olan Çin mətbəxidir? 
-Deyirlər də...zəngin də olsa, o zənginlikdə heç nə yemək 
olmur.  
Qərib Sürəyyanın boşqabına  seçdiyi tikələri qoyaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Heç bir yerdə kababı bizdəki kimi bişirə bilmirlər.  
-Ola bilsin, adamlara öyrəşdiyimiz kimi, dadlara da 
öyrəşirik. 
Qərib gülümsəyərək: 
-Dadlara, qoxulara, səslərə... 
Sürəyya ona baxaraq dinmədi. Ağzındakı tikəni udaraq, 
qədəhdən su içdi: 
-Amma maraqlıdır, başqa yerləri görmək, tanımaq, başqa 
yeməkləri dadmaq...Çox ölkədə olmusuz, eləmi? 
-Hə. İşim elədir ki, mütləq getməliyəm. Bunların hamısı iş 
səfərləri olub. Amma hər birində insan təzə şeylər öyrənir. 
-Maraqlıdır. 
-Getmək istərdinmi  sən də? 
-Mənmi?  Nə bilim, bu haqda heç düşünməmişəm. Yəni, 
mənim heç zaman harasa, uzaqlara gedəcək imkanım 
olmayıb deyə heç arzulamamışam da. Amma təbii ki , 
səyahət etmək çox maraqlıdır. 
- Getmək istəsən, bu dəfə səni də apara bilərəm. Mənimlə 
gedərsənmi? 
Sürəyya əlindəki çəngəli yerə qoydu. Qədəhdən su içdi. 
Qərib uzanan sükutdan narahat olaraq: 
-Əlbəttə, əgər istəsən. Buralardan da bir az uzaqlaşmış 
olarsan. Fikrin dağılar. 
Sürəyya ona diqqətlə baxaraq: 
-Bilmirəm heç...  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib onun dalğınlaşdığını görərək: 
-Niyə yemirsən, sən bir şey yemədin? 
-Nəsə iştaham çəkmir...son vaxtlar yeməkdən də 
kəsilmişəm. 
Qərib onun gözlərinə baxaraq: 
-Sürəyya, əgər təklifim yersiz oldusa, bağışla...mən səni 
incitmək istəmədim. Sənin üçün bir dəyişiklik olar,-deyə 
düşündüm. 
-Yox, ondan deyil...nə zaman gedəcəksiz? 
-Yaxın günlərdə. Ayda bir, ya iki dəfə getməli oluram. 
Bunlar maliyyə məsələləri olduğuna görə, ancaq özüm 
getməliyəm. Bu,  bizim öz şirkətimizlə bağlı məsələdir. 
-Fikirləşərəm bu barədə. Bir az tez qalxsaq olarmı? Nəsə 
yaxşı deyiləm, evə getmək istəyirəm. 
-Yaxşı. Sən get maşına, hesabı verib gəlirəm mən də. 
Yol boyu Sürəyya susurdu. Qərib bunu dediyi sözlərlə 
bağlayıb peşmançılıq çəkirdi. Həqiqətən, Qərib onun 
kədərini dağıtmaq üçün belə bir təklif etmişdi, fikrində 
xüsusi bir niyyəti də yox idi. Görünür, belə bir təklif üçün 
onlar  kifayət qədər yaxın deyil. Sürəyya  Qəribin 
sözlərindən pozulmuşdu. Onun könlünü almaq üçün çarə 
axtarırdı. Astadan soruşdu: 
- Evdə bir çətinliyin varmı? 
-Yox. Səhər işə gedirəm,  bütün günü işdə, axşam da bir 
məşğuliyyət tapıb başımı qarışdırıram. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Maşını döngədə saxlayıb: 
-Yaxşı, hələlik. Zəngləşərik. 
Sürəyya düşərək: 
-Sağ olun, təşəkkür edirəm hər şey üçün. 
Qərib onun solğun üzünə baxıb heç nə demədi. Onun 
gözlərindəki qüssəni, məyusluğu görməmək, acımamaq 
mümkün deyildi. Qərib özünü qınayıb, əsəbi halda,  
maşını işə saldı, sürətlə küçədən uzaqlaşdı. 
 Sürəyya evə girib üzüqoyulu çarpayıya yıxıldı. İçini 
çəkə-çəkə, hönkürtü ilə ağlamağa başladı. Ağladıqca göz 
yaşları içindəki acığı, yanğını yuyub təmizləyirdi. O, kimə 
daha çox acıqlı olduğunu bilmirdi. Özünəmi, Qəribəmi? 
Qərib onu zorla heç nəyə vadar eləmirdi. Onunla 
görüşmək, yanında olmaq  Sürəyyanın öz istəyi idi. 
Qəribin onu dəvət etməsi adi təklifdir, bəlkə də... Getmək 
istəmirəm desən, bitib gedəcək. Kimdi səni zorla xaricə 
aparan? Amma Sürəyya bu münasibətin bitməsini 
istəmirdi.  Qərib onun həyatındakı ən işiğlı, ən xoş, ən 
güclü bir duyğu idi. Sürəyyanın ona ehtiyacı var idi. Bu 
maddi ehtiyacdan çox, mənəvi aclıq idi. Amma digər 
tərəfdən Qərib ona heç bir işarə, ümid vermirdi. Qərarı 
Sürəyya verməli idi: ya Qəriblə münasibəti davam 
etdirmək, özünü qeyri-müəyyən axına buraxmaq, ya da 
tək qalıb əzabların, iztirabların içində məhv olmaq. Heç 
bir halda onu  parlaq gələcək gözləmirdi. İndiyə qədər 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yaşadığı sıxıntılı həyat onu bezdirmişdi. O, Qəribə aşiq 
idi!  Nə yazıq ki, bu, belədir, bu  gerçəyi qəbul et artıq. O 
evlidir, amma xoşbəxt deyilsə? Bu qədər məşğul bir 
adamın sənin arxanca dolanması normaldımı, səncə? 
Sürəyya özünə o qədər cavablı-cavabsız suallar verirdi, 
amma bunların heç biri onun halını yüngülləşdirmirdi. O 
özünün bu qədər vasvası, xırdaçı olduğuna da hirslənirdi. 
Əvvəllər oxşar hadisələri-cavan qızların evli kişiyə aşiq 
olmasın eşidəndə, təəccüblənər, heyrət edərdi. Belə bir 
hadisənin öz başına gələcəyini heç zaman güman etməzdi, 
Evli adamla münasibət ona mümkünsüz götünürdü. Anası 
olsaydı, o, Qəriblə görüşməyə, planlar qurmağa cəsarət 
edə bilməzdi. Amma işə bax! Anası yoxdur, əvəzində 
qəflətən onun həyatında Qərib peyda olur və tərslikdənmi, 
təsadüfdənmi, yaxud zərurətdənmi  Sürəyya bu adama 
aşiq olur. İndiyədək düşündükləri, qaydalar, qanunlar yox 
olur. Sürəyya bu böyük duyğuların qarşısında aciz 
olduğunu anlayaraq təslim olmaqdan başqa çıxış yolu 
tapmır. İndi  başqaları, onların nə düşündüyü Sürəyya 
üçün heç bir şey ifadə etmir.  Demək, bu -  sevgidir, 
taledir. Onlar artıq bir-birinin cəzbindən kənarda yaşaya 
bilməzlər. Hər ikisi bunu bilir. Amma Qərib də, Sürəyya 
da sadəlövlük, məsumluq oyunu oynayır. Süni bəhanələr, 
saxta iltifatlar... Sürəyyanı acıqıandıran, bəlkə də, bu 
qapalı oyun idi. Hər ikisi bu səfərin mənasını bilirdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Razılıq vermək,  tək səfərə getmək istəyi olmaycaq, daha 
yaxın əlaqənin başlanğıcına razılıq vermək olacaqdı. 
Qərib də bunu bilirdi. Ona görə də qərarı Sürəyyaya 
buraxırdı.   
   Bu zaman telefona zəng gəldi. Sürəyya başını qaldırdı. 
Qaranlıq idi. Zülmət kimi otaqda heç nə görmədi. Telefon, 
yəqin ki, çantasındadır. Zorla qalxıb səndələyə-səndələyə 
işığı yandırdı. Çantasını axtardı, onu dəhlizdə atmışdı. 
Gedib çantanı açdı, telefonu axtarıb tapana qədər zəng 
bitdi. Açıb baxdı: Qərib idi. 
    Hamama keçib əl-üzünü yudu, güzgüdə özünə baxdı. 
Üzü-gözü ağlamaqdan qızarıb şişmiş, tuluqlanmışdı. Çay 
qoyub, paltarını dəyişdi. Gözü telefonda qalmışdı. Zəng 
gözləyirdi. Amma Qərib zəng etmədi.  
-İncidi,-deyə Sürəyya düşündü.  
Saata baxdı. Gec idi. Bu vaxt Sürəyya onu arasa, bəlkə də, 
yerinə düşməzdi. Arvadı yanında ola bilərdi. Bu fikirdən 
ürəyi sıxıldı.   
Qalxıb özünə çay süzdü. Televizoru yandırdı. Eybi yox. 
Səhər zəng eləyərəm. 
Qərib nə səhər, nə də sonrakı gün zəng etmədi.  Üçüncü 
gün Sürəyya artıq dözə bilmədi. Gündüz özü Qəribə zəng 
vurdu. Telefon qapalı idi. Fikirləşib mesaj yazdı: ”Salam. 
Sizinlə danışmaq istəyirəm. Mənə zəng edin.” 
 Bir saat keçmiş Qərib zəng elədi: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sürəyya? 
-Hə, Qərib müəllim, zəng eləmişdim, telefonunuz qapalı 
idi. 
-Hə, iclasda idim. Mesajını indi gördüm. Bir şeymi olub? 
-Yox. Heç nə olmayıb. Ara verib: 
- Zəng etmək üçün mütləq bir şeymi olmalıdır? –deyə 
güldü. O gün mən danışmaq iqtidarında deyildim, sonra 
da gec qaldım. İncidinizmi? 
-Yox. Nədən inciyim? Fikirləşdim, yəqin, yatmısan.  
Sonra da imkan olmadı,  
bilirsən də, bizim rahatlığımız yoxdu. 
-Eləmi? Mən də sizi çaya dəvət edəcəkdim. Vaxtınız 
yoxsa, qalsın başqa vaxta. 
-Vaxta qalsa , gərək heç kimlə görüşməyək. Elə adamlar 
var, onlar vaxt xaricindədir. 
 Hardasan indi? 
-İşdəyəm. 
-İki saatdan sonra olarmı? 
-Aha, olar.  
-Yaxşı, gələndə zəng edəcəm, çıxarsan. 
 Həyəcandan, az qala sinəsinindən  çıxacaq ürəyinin 
döyüntüsündən qulaqları tutuldu. Ağır bir yükdən 
qurtarıbmış kimi  dərindən nəfəs alaraq: 
-Belə...Qərib müəllim.  
                                                           *** 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Qərib son günlər Sürəyyanın gərginliyinin  fərqində idi. 
Zənginə cavab verməməsini 
inciklik kimi qəbul edərək, bir qədər zaman keçməsini 
gözləyirdi. Gənc qızdır, anasının yoxluğu onu daha da 
həssaslaşdırıb, yaxında elə bir dayağı olacaq adamı 
yoxdur.  İşlərini sahmanlayıb onun  könlünü necə alacağı 
barədə düşünəcəkdi. Özünün zəng etməyi  vəziyyəti 
asanlaşdırdı.  
Rizoya: 
-Mənim bir az işim var idarədə, bir az gec gələcəm.  
İki yerdə işləməyi, həqiqətən, onun bütün vaxtını alırdı. 
Çox az dincəlirdi. İstədi Sürəyya üçün hədiyyə alsın, 
sonra yanlış anlayar deyə, vaz keçdi.  Onu işdən götürüb : 
-Hara getmək istəyirsən? 
-Fərqi yoxdur, sakit yer olsun, yetər. Çay içib, bir az 
söhbət edək.  
Sürəyya bir az yaxşılaşmışdı. Üzündəki  üzücü sıxıntı yox 
idi.  
Qərib: 
-Vallah, mənim dincəlməyə daha çox ehtiyacım var. Iş 
barədə düşünmək belə istəmirəm. Çox yorğunluq 
mənasızlığa gətirib çıxarır. 
-Stress,- deyə Sürəyya gülümsündü. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hə, bax, bu stresdən uzaqlaşmaq lazımdır. İş -həyat 
uzunu qurtarmır, arada dincəlmək də lazımdır. Yaxında 
gözəl təbiəti olan bir yer var. Ora gedəkmi? 
-Siz bilərsiz. Mən onsuz da heç yeri tanımıram. 
-Belə, qəşəng mənzərəli yerdir, süni göldür, kənarında  
oturacaqlar qoyublar. Bu gün hava da yaxşıdır. Nəfəs alaq 
bir az. 
 Sürəyya ona baxaraq dinmədi. 
Qərib: 
-Niyə danışmırsan? Bir sıxıntınmı var? 
Sürəyya başını buladı: 
-Yox. Sizi dinləyirəm və düşünürəm... 
-Nə barədə? 
-Məsələn, siz  iş adamısız, daim məşğulsuz,  böyük, 
əhəmiyyətli  problemlər, çoxsaylı məsələrlə məşğulsuz, 
amma  bununla belə, mənə çox diqqət göstərirsiz... 
Qərib gülərək davam etdi: 
-Yəni ki, niyə səninlə maraqlanıram? Səni narahat edən 
bumu? 
Sürəyya ona baxaraq dinmədi. Qərib ciddiləşərək fikrə 
getdi. Bir qədər susduqdan sonra: 
-Desəm ki, bütün bu saydıqlarının içində mənə təzə nəfəs 
kimi gəlirsən, rahatlanıram,  
özümü  asudə, azad hiss edirəm, ən əsası, özümü daha çox 
özüm kimi hiss edirəm... bu-səni qənaətləndirərmi? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Sürəyya gülərək: 
-Tamamilə. 
Başını bulayaraq gülümsündü, yola baxmağa başladı. 
Ürəyində fikirləşdi ki, bu- səndən xoşum gəlir,- deməkdir 
elə, amma söyləmədi. 
Qərib: 
-Nəyə gülürsən belə? 
-Heç... hər şeyin daha sadə izahının olmağına. 
Qərib: 
-Yox. Həyat o qədər qəribə və çoxşaxəlidir ki,  insanın 
hissləri çox mürəkkəb və zəngin dir, bəzi duyğuların heç 
izahı olmur, bəzilərini insan heç anlaya bilmir. Bu –
həyatdır. Sadə olsaydı, yaşamaq çox asan olardı. Biz  
öyrəndiyimiz, adət etdiyimiz hisslərə sadə deyirik. Bizdən 
kənarda olanları bəzən dərk etmirik. 
Sürəyya ona qulaq asaraq: 
-Ola bilər. Mənim həyatım sadə olub. Gördüklərim də 
sadədir. Siz isə başqasınız, mənə elə gəlir ki, siz sirlərlə 
dolusuz. İndi danışırsız, hər şey aydın görünür, uzaqdan 
isə belə deyil. 
Qərib: 
-Bu, səni qorxudurmu? 
Sürəyya: 
-Məsələ qorxuda deyil. Qorxmuram, amma anlamaq 
istəyirəm. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib: 
-Göründüyü kimi, təhlükəli deyiləm. Sənə də heç zaman 
zərərim dəyməz. Bundan əmin ol ... 
Sürəyya başını aşağı salıb dinmədi.  
Qərib ona uzun-uzadı baxaraq: 
-Bəzi şeyləri deməyə ehtiyac olmur, adam özü hiss edir, 
deyilmi? 
Sürəyya qızararaq: 
-Doğrudur,-dedi. 
  Gəldikləri yer gerçəkdən çox mənzərəli idi. Yamyaşıl 
orman, kölgəli ağaclar, çətirlənmiş köşklər, gölün kənarını 
dövrələmiş kolluqlar, rəngbərəng güllər adamın gözlərini 
oxşayırdı. Çiçəklərin qarışıq  qoxusu tərtəmiz havaya 
qarışaraq adamın köksünü genişləndirirdi.   Qərib gölün 
yaxınlığında bir yer seçdi, oturdular. 
Sürəyya: 
-Bura, doğrudan da, çox gözəlmiş. Heyran oldum lap. 
Qərib: 
-Hələ havası necə təmizdir, həm də sakitlikdir. Səssizliyi 
adamın yorğunluğunu alır. Vaxt tapmıram, gəlim burda 
azca dincəlim,  sağ ol ki, məni çıxartdın o səs-küyün 
içindən. Yemək yeyib bir az gəzmək də olar, bu tərəf lap 
meşə kimidir, bax... 
-Hə... gerçəkdən adam valeh olur bu gözəlliyə. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
  Axşama qədər  gölün kənarında  gəzdilər, yemək yeyib, 
söhbətləşdilər. Qaranlıq qarışanda Qərib: 
-Getmək lazımdır. Bura nə qədər gözəl olsa da, 
qayıtmalıyıq. Necədir, dincələ bildinmi? 
-Çox...əməlli-başlı dirildim.  
-Görürsən, hərdən dəyişiklik lazımdır. Qapalı mühit adamı 
iflic edir.  
-Mən qapalı yaşamıram ki, işim var, işə gedirəm, nə qədər 
adam görürəm. 
-Gündəlik gördüyün işə vərdiş eləmək də qapalılığın bir 
növüdür. 
-Siz səfərdənmi bəhs edirsiz? 
-Ümumiyyətlə, deyirəm. O barədə bir də danışmayacam, 
hiss etdim ki, təklif xoşuna gəlmədi. 
 Sürəyya: 
-Mən düşünəcəm,-  demişdim. 
Qərib maşına oturaraq: 
-O zaman  qərarını bildirərsən. 
Sürəyya qapını çəkib örtdü: 
-Nə vaxtdır səfəriniz? 
Qərib: 
-Gələn həftə. 
Şəhərə çatanda axşam düşmüşdü. Qərib  Sürəyyanı evinə 
qoyub  maşını şirkətə sürdü. Əslində, onun təxirəsalınmaz 
işləri vardı. İçəri girəndə Rizo səbrsizliklə: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hardasan, qardaşım, öldük tay biz burda gözləməkdən, 
telefonun da qapalı...  
Qərib gülə-gülə: 
-Həmişə sən qaçmayacaqsan ki, bir dəfə də  mən qaçım... 
-Hardaydın? 
-Vallah, qaçmışdım. Bir az nəfəs aldım, şəhərdən 
çıxmışdım. 
                                                        ***  
 
   Sürəyya uzun-uzadı düşündü. Artıq duyğularının 
hökmündən qaça bilmirdi. Sanki Qərib bu dünyada 
tanıdığı yeganə insan idi. Ondan başqa, fikrində heç kim 
yox idi. Hərdən öz-özünə sual verirdi: Qəribi 
tanımamışdan əvvəl necə yaşayırdı, nə  barədə 
düşünürdü? İnsan da başqasının varlığına bu qədər hakim 
ola bilərmi?  Artıq duyğuların gerçəkliyini qəbul edirdi. 
Nə olur –olsun, kim nə deyir- desin, o, Qəribdən uzaqda, 
onsuz yaşaya bilməyəcəkdi.  Şərtlər nə qədər ağır olur-
olsun, o, Qəribə aşiq idi, onu sevirdi. Bunu gizləməyin 
artıq bir anlamı yox idi. Qərib düz deyir, həyat çox 
mürəkkəbdir, taleyin kimə nə qədər yazdığını heç kim bilə 
bilməz. Yaşamaq üçün cəsarət lazımdır, ürək lazımdır, 
sürünə-sürünə , iztirablar içində solub getməkdənsə, 
qəlbinin hökmünə qulaq asmaq daha yaxşıdır. Sürəyya 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qəribin zəngini gözləyirdi. Bir neçə gündən sonra Qərib 
zəng edib ondan hal-əhval tutdu. Sürəyya: 
-Mən də zənginizi gözləyirdim.  Getmək üçün nə 
lazımdır? 
Qərib əvvəl anlamadı: 
-Getmək üçün? 
-Hə də, yəni, nə sənəd tələb olunur, xaricə gedəndə? 
-Həə, onu soruşursan. Xarici pasportun varmı? 
Sürəyya: 
-Yoxdur. 
-O zaman şəxsiyyət vəsiqəsini ver mənə.  
-Vəsiqəm evdədir.  
-Yaxşı, gəlib evdən götürərəm . 
-Küçənin başında market var, görmüsüz də, gətirərəm ora. 
-Yaxşı. Saat 8-də gəl ora, gələrəm. 
  Sürəyya  dedyilən vaxtda marketin qarşısında dayanıb 
Qəribi gözləyirdi. Az keçmədən Qəribin maşını gəlib 
onun yanında dayandı. Qərib maşından düşüb ona 
yanaşdı: 
-Salam. Gətirdinmi? 
-Aha. Budur.  
Vəsiqəsini Qəribə verdi. Qərib ondan vəsiqəni alıb baxdı. 
-Səhər pasport aldıraram.  
Sürəyya ona əlindəki kiçik bükülünü də uzatdı. 
Qərib : 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bu nədir? 
Sürəyya çəkinə-çəkinə: 
-Puldur, biletin qiymətini bilmirəm. Bir az pulum var idi, 
odur. 
Qərib gülümsünüb pulu onun ovcuna qoyaraq: 
-Bunu saxla burda, qayıdandan sonra xərcləyərsən. 
Marketdən nəsə alacaqsanmı? 
Sürəyya utandığından qızararaq: 
-Bir-iki şey alım, boş qayıtmayım.  
İçəri girdilər. Ərzaq rəflərinin arası ilə dolaşaq Sürəyya 
çörək, başqa bir-iki ərzaq götürdü. Qərib də götürdüyü 
sellafon torbaya, çay, kofe, müxtəlif növ şokaladlar, 
şirələr, meyvələr yığdı. Sürəyyaya yaxınlaşıb, əlindəkinə 
işarə ilə: 
-Onları da qoy bura. Sürəyya onun əlindəki torbaya 
baxaraq: 
-Neynirsiz bunları? 
Qərib: 
-Gəl, çıxaq. 
Qərib ərzaqların pulunu ödəyib çolə çıxdı, yolda torbanı 
Sürəyyanın əlinə verərək: 
-Bağışla, evinə qədər apara bilməyəcəm, mənim 
toplantıya yetişməyim lazımdır. Sənə zəhmət olacaq. 
Sürəyya təəccüblə: 
-Qərib müəllim... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bərk tut. Bax, belə.  Yaxşı, mən qaçdım, görüşərik sonra. 
Qərib tələsik maşına minib   getdi. Sürəyya yerindəcə 
donub, onun dalınca baxa-baxa qaldı. 
 
                                                   *** 
   Hava limanına ayrı –ayrılıqda getdilər. Qəribin etirazına 
baxmayaraq, Rizo onu, həmişəki kimi, hava limanınacan 
apardı. Qəribi yola salıb –qarşılalamaq Rizo üçün 
əhəmiyyətli bir iş idi. Bir dəfə Qərib demişdi ki, səfərləri 
sevmir, harasa getmək onun yaralarını tərpədir elə bil. Bu 
söz Rizonun içinə işləmişdi. Rizo onu ötürüb-qarşılamaqla 
Qəribin tək olmadığını, hər zaman kiminsə onu 
gözlədiyini hiss etdirmək istəməsi idi. Rizo fikirləşirdi ki, 
Qəribin övladı yoxdur, bəlkə, bu –ona pis təsir edir. 
Özünü tənha bildiyi üçün belə deyir. O vaxtdan bəri, 
əlində nə vacib işi olsa belə, Rizo Qəribi ötürməyə və 
qarşılamağa gedirdi. Salona girərkən  Qərib Sürəyyanı 
gördü, amma Rizo yanında olduğu üçün yaxınlaşmadı. 
Sürəyya telefonda :”Qərib müəllim, sizinlə getdiyimi 
bilməsinlər”,- demişdi. Aydın məsələdir, Sürəyya Qəriblə 
münasibətini hər kəsdən, xüsusən iş yoldaşlarından 
gizlədirdi. Hər kəsin bu əlaqəyə necə yanaşması məlum 
idi. Əslində, Qərib daha ehtiyatlı davranırdı – onun gənc 
bir qıza rəğbəti, xüsusi diqqəti xoş qarşılanmayacaq idi. 
Artıq söz-söhbətləri, şayiələri eşitməyə Qəribin 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
təhəmmülü yox idi. Həm də Sürəyyanın gələcəyini 
fikiləşir, ona bir ziyan toxundurmaq istəmirdi. Sürəyya 
çox həssas və duyğusal qız idi. Onu qorumağı Qərib 
özünə borc bilirdi. Gözləmə salonunda Qərib Rizo ilə 
qucaqlaşıb- öpüşdü. Təyyarəyə minik başlanmışdı.  Rizo 
çıxandan sonra Sürəyyaya yanaşıb, bileti ona verdi. 
Qeydiyyatdan keçib, təyyarəyə  tərəf getdilər. Yerləri də 
ayrı-ayrı idi. Qəribi tanıyan çox idi. İş adamı kimi tez-tez 
şəkilləri qəzetlərdə çıxırdı. Çoxları elə onu üzdən tanıyırdı. 
Təyyarədən enəndə, telefonda danışdıqları kimi, otelə də 
ayrı-ayrı taksilərdə getdilər. Salonda Qərib Sürəyyanı 
gözlədi. Bir neçə dəqiqədən sonra o salona daxil oldu, 
Qəribə yaxınlaşdı. Bir yerdə  liftlə qalxdılar. Nömrələri 
yanaşı idi.Qərib onu öz otağına ötürdü. Sürəyya ürkək –
ürkək otağı nəzərdən keçirdi, Qəribə baxaraq gülümsədi: 
-Bura nə gözəldi?  
Qərib: 
-Xoşuna gəldi? Mənimki də o biridir. Divarın o biri 
üzündə olacam,  heç nədən qorxma. Burada sən izn 
verməsən heç kim nömrəyə girə bilməz.  Qapını bağla, 
rahatlan. Məndə çantamı otağa qoyum, gedək nahar 
eləyək. 
Qərib çıxdıqdan sonra Sürəyya  çantasını dolaba qoydu. 
Hamama baxdı. Hər şey çox təmiz, səliqəli idi.  Əl –üzünü 
yudu, özünü səliqəyə saldı. Qərib qapını döyəndə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
çıxdı.Qərib kostyumunu dəyişib, dama-dama köynək, cins 
şalvar, yüngül gödəkcə geyinmişdi. 
Qərib: 
-Yorulmamısan?  Burda aşağıda da restoran var, burada 
yeyə bilərik, amma şəhərdə daha yaxşıdı, gəzmək üçün, 
baxmaq üçün.     
Sürəyya: 
-Əlbəttə, şəhərə çıxaq. Restoran hər yerdə var. Əsas şəhəri 
görməkdir. 
 Küçəyə çıxan zaman piyada getməyə başladılar. Qərib 
onun çətinliklə yeridiyini görərək: 
-Sən bu hündürdabanlı çəkmə ilə çətin uzağa gedə biləsən. 
Bununla gəzə bilməzsən. Bax, qızların çoxu idman 
ayaqqabısındadır. 
Sürəyya: 
-Nə bilim, belə çətin olacağını düşünmədim. 
-Əvvəl sənə bir ayaqqabı alaq, sənin heç hündür dabana 
ehtiyacın da yoxdu, qoy balacaboy qızlar dərdini çəksin, 
maşallah, sən ki, ucaboylusan. 
Sürəyya gülərək: 
-Siz hər şeyə diqqətlisiz, bundan sönra çıxanda nə 
geyinəcəyimi gərək əvvəldən soruşum.       
Qərib də gülərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Təbii ki, diqqətli olacam, mən cavabdehəm hər şeyə,  əlli 
metrədən sonra çəkmələrini çıxarmalı olacaqsan, onda 
neyləyəcəm? 
-Onda ayaqyalın gəzəcəm. 
-O zaman  həmrəylik üçün mən də çəkməmi çıxarmalı 
olacam. 
Sürəyya gülə-gülə: 
-Bu çox maraqlı olar, turistlərin ayaqyalın macəraları... 
Qarşılarına çıxan ilk mağazadan Sürəyyaya yumşaq idman 
ayaqqabısı aldılar. 
Sürəyya: 
-Off,  dünya var imiş! İndi məni heç kim saxlaya bilməz. 
-Bu, yaxşıdır. Yüngül, rahat.  Cins şalvarla da yaraşır, gəz, 
istədiyin qədər. 
Nahar edəndən sonra da xeyli gəzdilər. Şəhərin görməli, 
gözəl yerlərini Qərib Sürəyyaya göstərirdi.  Gecə otele 
qayıdanda Qərib dedi: 
-Səhər durma. Yat, yorğunluğun çıxsın. Durandan sonra 
aşağı en,  bir şey ye, televizora bax. Bir yerə çıxma, 
azarsan, dili də bilmirsən. Vacib bir şey olsa, zəng et 
mənə. İşimi bitirən kimi, gələcəyəm.  
-Yaxşı. Narahat olmayın, sözünüzdən çıxmayacam. 
Gecəniz xeyrə qalsın. Şirin yuxular. 
-Sənə də.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Sürəyya otağa keçib qapını bağladı.  Paltarını soyunub 
yuyundu. Çarpayıya uzanıb gözlərini yumdu. Üzünə 
təbəssüm yayıldı. Qəriblə  bərabər gəzmək, zarafatlaşıb  
deyib-gülmək onu çox sevindirirdi. Bir yerdə necə rahat, 
necə gözəldir. Sanki min ilin doğmalarıdırlar, tay-
tuşlarıdırlar, arada heç bir uzaqlıq, heç bir məsafə,  heç bir 
sədd görünmür. Qərib çox diqqətcil, çox həssasdır. 
Sürəyyanın qəlbindən, ağlından keçənləri duyur, qayğı ilə, 
şəfqətlə yanaşır. Son vaxtlar ürəyini sıxan şübhələr, 
sıxıntılar yox oldu, rahatlıq və xoşbəxtlik içində yuxuya 
getdi.   
      Səhərisi günorta Qərib zəng elədi: 
-Nahar fasiləsinə çıxmışıq, neynirsən? 
-Televizora baxıram. 
-Bir şey yedinmi? 
-Hə, narahat olmayın, yemişəm. 
-Yaxşı, iş bitən kimi gələcəm. 
-Sağ olun. 
   Qərib əvvəldən də onu xəbərdar eləmişdi, üç gün gərgin 
rejimdə olacaqdı. Bəlkə, axşam yeməyindən  və yaxud 
nəzərdə tutulmuş gecə tədbirlərindən yaxa qurtara bildi. 
Gecə saatlarında harasa gedib gəzə bilərdilər. Gündüz tək 
qaldığı üçün Sürəyya darıxırdı. Bir az çıxıb küçədə dolaşır, 
uzağa getmədən otelə qayıdırdı. Gecə isə Qəribi yormaq 
heç insafdan deyildi. Gündüz işdən, danışıqlardan, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
oturmaqdan yorğun gəlib, dincəlmək yerinə, Sürəyyanı 
şəhərin  qədim, tarixi yerlərinə aparırdı. Gecə muzeylər, 
bağlı olduğundan, eləcə kənardan tamaşa edir, Qərib 
bildiyi məlumatları danışırdı. Restoranda gecə yeməyi 
yeyib otaqlarına dönürdülər. Qərib hər gün səhər tezdən 
getməli olurdu. Nəhayət, Qəribin işi bitdi.  Üç gün artıq  
qalıb, Sürəyya ilə başqa yerlərə də gedəcəkdilər. 
Qərib maşın kirayələdi. Yaxındakı şəhərlərə getmək 
istəyirdi.  Hətta deyirdi ki, sərhəddi də keçəcək. Qərib: 
-Bu, əsl səyahət olacaq. Üç günə qayıdarıq. Birinci gün 
dönməliyik işə. 
Bütün bunlar Sürəyya üçün çox maraqlı idi. Xüsusən , 
Qəribin yanında olması hər şeyə dəyərdi. Bütün yol boyu 
ikisi olacaqdı. Müxtəlif yerlər, şəhərlər, yeməklər- bütün 
bunlar Sürəyya üçün ağlagəlməz  yenilik idi. Yolların özü 
o qədər mənzərəli, rahat idi ki, yol getməyin özü adama 
ləzzət eləyirdi. Acanda rast gəldikləri kafelərdə, 
restoranlarda yeyirdilər. Bu da bir rəngarənglik idi. 
Mağazaları gəzirdilər. Sürəyya heç nə almaq istəmirdi. 
Qərib isə təkid edirdi: 
-Məsələ geyimdə deyil, aldığın, sonra geyinəcəyin  
paltarlar gəzdiyin şəhərləri xatırladacaq, onların  ətrini 
saxlayacaq. Özü də hədiyyələr alırdı. Məndən hədiyyə 
gözləyənlər çoxdur. Ən çox da Rizo üçün geyimlər alırdı. 
Sürəyya: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Oğlunuzdur? 
Qərib: 
-Sayılır.  
Telefonu açıb şəklini ona göstərdi. 
Sürəyya: 
-Yaraşıqlı  oğlandır. Saçları lap aləmdir. Hələ gözlərinə 
bax! Çox qəşəngdir, neçə yaşı var? 
-İyirmi birdədir.  
-Aaaaa...məndən kiçikdir ki... 
Qərib onun toy şəklini göstərdi: 
-Bu da Lilidir. Gəlinim. 
-Nə tez evlənib? 
-Həəə...yaxında ata olacaq. Onlarınki başqa sevgidir. 
Məktəbdən başlayıb. Leyli-Məcnun yalandı onlarınkının 
yanında.   
Sürəyya şəklə baxa-baxa: 
-Gözəl qızdır. Xoşbəxt olsunlar!   
Qərib ona baxaraq: 
-Çox sağ ol. 
İki gün oradan-oraya, buradan-buraya  dayanmadan 
gəzdilər. Ayrı-ayrı şəhərlərdə gecələdilər. Qərib hər dəfə 
Sürəyya üçün ayrı nömrə sifariş verirdi. Bernə dönərkən 
Qərib çox yorulmuşdu. Dayanmadan maşın sürdüyünə 
görə, kürəyi ağrıyırdı.  Dümdüz yolda maşın çölün ortası 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
ilə şütüyürdü. Sürəyya ətrafı seyr edirdi. Yolun hər iki 
tərəfi ağ, sarı, qırmızı çöl çiçəkləri ilə dolu idi. Sürəyya: 
-İlahi, nə gözəllikdi...elə bil çiçək dənizidi.  
Qərib maşını yolun kənarına verib saxladı. Düşüb 
çiçəkliyə girdilər. Qərib: 
-Doğrudan da qeyri –adi gözəllikdir. Təbiətin möcüzələri 
tükənməzdir.  
Sürəyya: 
-Havanı qoxulayın. Adamın burda lap ölməyi gəlir. 
Gülərək qollarını açıb çiçək dənizinnə sarı yüyürdü. 
Qərib də bir az gedib dayandı. Ətrafa baxdı.Yerə uzanıb 
qollarını açdı. Kürəyi ağrıyırdı. Bir az uzansa, keçəcəkdi. 
Göy təmiz, mavi idi , adda-budda ağ buludlar uzaqlarda 
dağılaraq sürünürdü. Baxtlarından, havalar  bir həftə yaxşı 
keçdi.Yağış, soyuq olmadı. Gözlərini yumub çiçək 
qoxusunu içinə çəkdi. “Adamın burda ölməyi gəlir”... 
gülümsədi. Qəribinsə yuxusu gəlirdi. Bir az yatsa, pis 
olmazdı. Sakitlik idi. Sürəyyanın səsi gəlmirdi. Qoy, bir 
az gəzsin, - deyə Qərib düşündü.  
Sürəyya çiçək yığırdı, ağ və sarı çiçəklərin ən təzələrini 
yığıb dəstə bağlayırdı. Arada kiçik bənövşəyi, qırmızı 
çiçəklərəda rast gəlirdi. Sürəyya bu çöl çiçəklərinin adını 
bilmirdi, bəzilərinin şəkillərini görmüşdü. Başını qaldırıb 
o tərəf- bu tərəfə baxdı. Qərib görünmürdü. Yenə başı 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
çiçək yığmağa qarışdı. Qucaq dolusu çiçək yığıb geri 
qayıdırdı. Gözləri ilə Qəribi axtararaq görmədi. 
-Qərib müəllim! 
Səs gəlmədi. Bir az da irəlilədi. Necə oldu, bu? 
-Qərib müəllim, hardasız? 
Qəribi, deyəsən, xəf aparmışdı. Sürəyyanın səsinə durub 
oturdu: 
-Burdayam.  
Əlini qaldırıb yellədi. Sürəyya onu görüb yanına gəldi. 
Yerə oturaraq: 
-Bunları yığdım, aparacam özümlə, saxlayacam. 
Qərib: 
-Hə, çox gözəl çiçəklərdi. Apararsan.  
Sürəyya uzun gövdələri qırıb dairə düzəldirdi, bir- birinə 
bağlayaraq hörürdü. Aralarına  ağ, sarı çiçəklər 
düzürdü.Qərib onun əllərinə diqqət edərək: 
-Neyləyirsən? 
Sürəyya gülümsəyib: 
-Çələng hörürəm.  
Qərib durub otudu. 
-Ver bura, onu elə hörmürlər.  
Sürəyyanın əlindən alıb, budaqları bir birinə keçirməyə, 
aralarına çiçəklər hörməyə başladı . 
-Sən çiçəkləri seç,ver mənə, uzun saplaqları olsun. 
Sürəyya oturduğu yerdən çiçəkləri qoparırdı, birdən: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bıy, pişpişə... burda da pişpişə var imiş ki... şalvarının 
ətəyinə yapışan pişpişəni qoparıb təmizlədi. 
-Uşaq vaxtı bundan özümüzə bığ düzəldirdik, gizlicə 
uşaqların bədəninə atırdıq, qaşınırdı. 
Qərib: 
-Mənim də pişpişə bığım olub. Yeri bir gün qızarıb 
qaşınırdı, bığı götürəndən sonra. Bax, necədir? 
Sürəyya: 
-Aman allah, necə gözəl oldu ! 
Qərib çələngi onun başına qoydu, əli ilə düzəltdi.  
Sürəya telefonunu çıxarıb : 
-Çəkib baxım, görüm... 
Şəklini çəkib telefonun ekranında baxaraq: 
-Hə, çox gözəl oldu. 
Qərib telefonu onun əlindən alaraq: 
-Ver, mən çəkim...  
Qərib onun saçını üzündən kənara sığalladı , bir neçə dəfə 
başqa-başqa pozalarda çəkdi, baxaraq: 
-Əla!  Çox gözəl oldu. 
Sürəyya : 
-Sizinlə də... 
Qərib ona tərəf əyilərək: 
-Başını yaxına elə...  
Üzünü ona yaxınlaşıraraq telefonu qarşılarına tutdu, bir 
neçə kadr çəkib yoxladı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
 -Al, bax... prinsessa... çox gözəlsən... 
Sürəyya telefonu alıb, şəkilləri çevirərək bir-bir baxmağa 
başladı. 
Qərib ona diqqətlə baxır, az qala nəfəsini hiss edirdi. 
Dodaqları həssaslıqla titrəyir, gülümsəyərək şəkillərə 
münasibətini bildirirdi.  
Qərib : 
-Mənim də telefonuma göndər, heç bu qədər maraqlı 
şəklim olmamışdı. 
Sürəyya: 
-Aha...atıram. Yadigar saxlayarıq bu səfərdən. 
Qərib onun səsindəki kədəri hiss edərək: 
- Hər dəfə baxanda bu çöldəki çiçəklərdən danışarıq. Çölü 
də çəksənə. Gedəndən sonra bu şəkli mütləq portret kimi 
böyütdürəcəyəm. Asarıq divardan. 
Sürəyya ona baxaraq dinmədi. Kameranı çölə tutaraq lentə 
aldı, sonra Qəribin üzərində saxladı. Qərib ona baxırdı. 
Gözlərinə, dodaqlarına. Üzü o qədər yaxın idi ki, saçları 
ona toxunurdu.  
Qərib uzanaraq: 
-Hə, məni belə çək, çiçək dənizində batmışam... adamın 
burada lap ölməyi gəlir... 
Sürəyya gülümsünərək: 
-Adamın burda şeir yazmağı gəlir... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Adamın burda yuxusu gəlir... prinsessa, sən keşiyimi çək, 
mən bir az yuxulayım... 
Sürəyya: 
-Doğrudan, yatmaq istəyirsiz? 
-Hə, vallah, gözüm qapanır, yola çox baxmışam, gözüm 
acışır... 
-Yaxşı, bir az yuxulayın, mən sizi hər həşaratdan 
qoruyaram... 
Qərib gülümsəyərək gözlərini yumdu: 
 -Iyirmi dəqiqəyə ayılmasam, məni oyat... 
Sürəyyaya elə gəldi ki, Qərib daha nəsə dedi, amma 
anlamadı...söz dodaqlarının arasında donub qaldı, 
eşidilmədi.  
    Kənara çəkilib yenidən dəstə bağladı. O tərəf- bu tərəfə 
baxdı, yaxınlıqda bir kənd-filan görünmürdü. Hərdən bir 
şossedən maşın keçirdi. O da yerə uzanıb gözlərini göyə 
dikdi. Düşündü ki, bir neçə ay bundan əvvəl, onun ağlına 
da gəlməzdi ki, belə uzaq yerdə, başqa bir adamla çiçək 
dəryasında uzanıb göylərə baxacaq. Bir az aralıda uzanıb 
yuxuya gedən kişi  onun üçün bu yer üzündə, bu göylərin 
altında qəlbinə, ruhuna ən yaxın, ən doğma adamdır. Ona 
elə gəldi ki, yer üzündə Qəriblə ondan başqa heç kim 
yoxdur. Bütün canlılar harasa çəkilib gedib, harasa yox 
olub, bu dünyada bir Qərib, bir də Sürəyya qalıb və onlar 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bu çiçək dəryasında azıb qalıblar. Sürəyya Qəribə sarı 
baxaraq: 
-Mən sənin yuxunda olmaq istərdim. Hər zaman! Bu 
qədər yaxındasan, amma yenə uzaqsan. Qəribin bayaqkı 
baxışlarını xatırlayıb gülümsündü. Məndən  uzaq 
qalmaqdan ötrü nələrdən keçirsən? Bu, nə qədər davam 
edəcək? Ehh...Qərib müəllim... 
   İyirmi dəqiqə çoxdan keçmişdi, Sürəyya onu oyatmırdı. 
Qoy yatsın, bəlkə, həyatında ən şirin yuxu budur, hara 
tələsirik, sabah bu vaxt evdə olacağıq. Bəlkə də, daha bir 
yerdə bu qədər yaxın, kimsəsiz, rahat olmayacağıq.  
 Qərib oyanıb o tərəf-bu tərəfə baxdı, Sürəyyanı görmədi. 
-Sürəyya... 
Sürəyya onun səsini eşidib qalxdı: 
-Oyandınız? 
-Çox yatdım, deyəsən. Niyə durquzmadın? 
-Qıymadım.  Bir də belə bir yerdə yatmayacaqsız, yəqin 
ki... 
Qərib əl-qolunu ataraq, idman hərəkətləri edərək: 
-Kürəyim uyuşub lap. Amma dincəldim, başım açıldı.  
Yaman da acmışam. 
Sürəyya yola sarı gedə-gedə: 
- Maşında var peçenyeden- zaddan...şirə də var, su da... 
-Sən neylədin, bəs?          
 Sürəyya arxaya qanrılıb: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Keşiyinizi çəkirdim də, bəs... 
Qərib  gülə-gülə ona çatıb, qucağındakı çiçəklərə işarə ilə: 
-Bunların hamısını aparacaqsan? 
-Əlbəttə. Bunlar mənim üçün çox qiymətlidir.  
   Şəhərə çatanda hava qaralmışdı. Oteldə yemək yeyib 
otaqlarına gəldilər. Sürəyya paltarını soyunub duşa girdi. 
Bir az dincəlib  saçlarını qurutdu. Çiçəkləri, çələngini 
səliqə ilə stolun üstünə yığdı. Bunları saxlamaq üçün 
qurutmaq lazımdı. Kiflənib çürüməməsi üçün suya 
qoymadı.  Düşündü ki, hələ tezdir, Qərib yatdı yəni? 
Səhər gedəcəklər. Bir də , Allah bilir, nə zaman 
görüşəcəklər? Yəqin ki, zəngləşəcəklər,qısa müddətli 
görüşləri olacaq, amma belə təklikdə qalmayacaqlar. 
Bu zaman qapı döyüldü.  Gedib baxaraq qapınını 
açdı.Qərib içəri girərək: 
-Əslində, tezdir, aşağı düşüb barda otura bilərdik. 
Sürəyya gülümsünərək: 
-Əslində, gələcəyinizi bilirdim. 
Qərib: 
-Bax, sən? Nə çox bilirsən sən? 
Sürəyya otağa qayıtdı.Qərib onun arxasınca gələrək: 
-Çiçəkləri bura düzmüsən? Nə xoş ətri gəlir.. 
-Üst-üstə kiflənməsin deyə sərdim.  Niyə dincəlmədiniz, 
yorğun idiniz? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sabah gedəcəyik, orda dincələrik. Düşək aşağı? Musiqi 
dinləyərdik, söhbət edərdik. 
-Nəsə istəmirəm. Oturaq da burada, mən səs –küylü 
yerləri  xoşlamıram. Həm doyunca gəzdik. Gör haraları 
dolanıb gəldik. 
Qərib çələngi əlinə götürərək: 
-Onda deyim, bura gətirsinlər, meyvədən- zaddan. Çay 
istəyirsən, yoxsa kofe deyim? 
-Fərqi yoxdur, nə istəyirsiz deyin.  
Qərib telefonla sifariş verib kresloda oturdu. Sürəyya 
paltarlarını səliqə ilə qatlayıb yığırdı. Qərib: 
-Niyə kefin yoxdu, yorulmusan? Yatmaq istəyirsənsə, 
mən tez gedərəm. 
Sürəyya ona baxaraq gəlib yanında oturdu. Qəribə 
diqqətlə baxdı, sonra yavaşca: 
-Yorğunam. İçimdə danışmaqdan, mücadilə etməkdən, hər 
şeyi yozmaqdan, gerçəklə xəyalları bir-birindən ayırmağa 
çalışmaqdan yorğunam. Qərib, mən sənə gördüyüm 
gündən aşiqəm, səni sevirəm. Sən də bunu bilirsən. 
Bilirsən, amma bilmirsənmiş kimi davranırsan. 
-Sürəyya... 
-Yox. Qoy danışım, xahiş edirəm, içimdə danışmaqdansa, 
qoy, səninlə danışım. Mən artıq içimdə tükənmişəm, 
gücüm yoxdur. Sən bu qədər yaxınkən, mən görmürmüş 
kimi,   hiss etmirmiş kimi davrana bilmirəm. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sürəyya! 
-Mən sənin kimi ola bilmirəm.  Adam hisslərində də, 
davranışlarında da dürüst olsun gərək. Məndən 
xoşlanırsan, sevirsən demirəm, sadəcə xoşlanırsan, bu 
qədər yaxınına buraxıb, niyə uzaq kimi davranırsan? 
Qərib onu sakit-sakit süzərək: 
-Sürəyya, dediyin kimi deyil, mən səni çox sevirəm, çox 
dəyər verirəm, sən mənə çox əzizsən. Sadəcə, sənə heç nə 
vəd eləyə bilmədiyimdən...önünü kəsmək istəmirəm... 
 -Qərib, mən səndən heç nə istəmirəm, heç nə! Amma 
sevdiyimi də gizlətmək istəmirəm, sən bu dünyada yeganə 
insansan ki, mən səni itirmək istəmirəm, sənsiz yaşaya 
bilmirəm... 
Sürəyya  başını aşağı saldı, gözlərini yerə dikib susdu. 
Qərib onun əllərinin necə titrədiyinə baxaraq: 
-Sən belə desən də, mən sənin gələcəyini məhv edə 
bilmərəm, buna haqqım yoxdur. Bu dünyada o qədər çəkə 
bilmədiyim günahlarım var ki...Mən sənin sevginə, 
fədakarlııına layiq deyiləm... 
-Hansı gələcəyimi? Hansı gələcəkdir o? Yalqızlıq, kədər,  
qüssə dolu tənha gecələrimdənmi danışırsan? Sevgisiz, 
üzüntülü, bitmək bilməyən həsrətdən, ayrılıqdanmı  bəhs 
edirsən? Sabah nə olacaq, heç kəsə məlum 
deyil...yaşayacağammı, qəzaya düşüb öləcəyəmmi? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Sürəyyanın üzü pörtmüşdü, gözləri yaşla dolmuşdu, 
həyəcandan dodaqları səyriyirdi. 
-Belə danışma, sən gəncsən, qarşında tam bir ömür var. 
Sevəcəksən, seviləcəksən... 
-Mən sənsiz olan o ömrü istəmirəm. Sənin vəziyyətin 
əvvəldən də belə idi, niyə məni yaxınına  buraxdın? Bu 
sevgini sən yaratdın məndə. Sən aşiq elədin məni özünə. 
Niyə axı? Mən sənə kimi xatırladıram? İlk eşqinimi? Hələ 
də sevdiyin o qadınımı? O yoxdur artıq, mən isə varam, 
əzab çəkirəm.                  
 Qapının zəngi çalındı. Qərib gedib qapını açdı. 
Xidmətçini yola salıb,  qapını  bağladı. Üstü dolu xidmət 
stolunu sürüb içəri gətirdi. 
 Sürəyya əlini üzünə tutub hıçqırırdı. Qərib  stəkana su 
töküb onun yanına gəldi. Əyilib əlindən tutdu. Onun 
yanında oturub çiynini qucaqlayaraq: 
-Al iç... dəli qız...mən də səni çox sevirəm, hər kəsdən 
daha çox...amma səni incitməmək üçün...səni itirməkdən 
qorxduğum üçün...sənə toxunsam, acığın tutar deyə, uzaq 
dururam. Mən duyğularımdan danışa bilmirəm, onları 
ifadə edə bilmirəm. Qarşımı kəsən çox şey var. Səninlə 
birlikdə olmağı mən də çox istəyirəm, amma bunun 
ağırlığını da bilirəm, səni çidarlamaq, ayağıma bağlamaq 
istəməməyim buna görədir. Sən fikir çəkməyəsən, 
başqalarından utanmayasan deyə.  Gizli sevgili olmaq çox 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
çətindir, çox ağırdır. Mən bunu sənə rəva görə bilmirəm. 
Bəsdir daha, ağlama...iç bu suyu. Sən ağladıqca, ürəyim 
parçalanır.  
Salfet götürüb Sürəyyanın üzünü sildi. Stəkanı onun 
dodaqlarına toxundurdu. Sürəyya iki qurtum su içib, əli ilə 
stəkanı kənar elədi. 
-Qəlb bu şeylərin heç birini qəbul eləmir. Bu sözlərin heç 
bir əhəmiyyəti yoxdur. Nə qədər danışırsan- danış, o öz 
bildiyini deyir. Qərib, sevgim məndən çox güclüdür, bunu 
görmürsənmi? Məni çəkib haralara gətirdiyini  
bilmirsənmi? Mən onu ata bilmirəm. Çox çalışdım, sən 
buraxmadın. Dilin başqa sözlər deyir, amma məni 
buraxmayan sənsən. Sənsən. O, səndən də güclüdür.  
Qərib onun yaşlı gözlərinə, islamış üzünə  baxaraq: 
-Bu qədər üzüləcəyini bilsəydim...Sürəyya, mən səni 
itirməkdən çox qorxuram, çox... 
-Mən aşiq olduğum üçün üzülmürəm, əksinə, bu möcüzəli 
duyğuları yaşadığım üçün, səni sevdiyim üçün, sənin üçün 
xoşbəxtəm mən. Sənə qədərki,  rəngsiz, boz həyatımın 
dəyişdiyi üçün xoşbəxtəm. Məni üzən aramızdakı qeyri-
səmimilikdir. Bayaq çöldə mənə necə baxdını görmək, 
sonra da heç nə olmamış kimi, özümü abdal qız kimi 
göstərmək məcburiyyətində qaldığım  üçün üzülürəm.    
 Qərib onu özünə tərəf çəkərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Gəl bura, dəli qız, sən məni öldürürsən.  Ağlına da gəlmir 
ki, səni itirmək qorxusundan az qala məhv oluram. Səni 
uzaqdan-uzağa, gözlərimlə sevmək  belə, mənə dünyaları 
bağışlayır. Hər şeyi bildiyini zənn edirsən, hə? Amma 
mənim içimdəki fırtınalardan  xəbərin yoxdu. 
Sürəyya onun sinəsinə sığınaraq: 
-Heç nə bilmək istəmirəm. Fırtınalardan da qorxum yoxdu, 
əgər məhv olacamsa, sənin ürəyində  ölüb qalmağı hər 
şeydən daha çox istəyirəm. 
Qərib onun saçlarından öpərək, qoxusunu içinə çəkdi.              
                                                          *** 
   Səhər təyyarədən enib salona daxil olanda,  Qərib 
uzaqdan Rizonu görərək Sürəyyaya: 
-Rizo gəlib.  
Sürəyya gözləri ilə Rizonu axtardı. Onlara tərəfəf gələn 
Rizonu görcək: 
-Yaxşı, Qərib, hələlik, mən gedim. 
-Səni evinə aparaqmı? 
-Yox. Taksi ilə gedəcəm. 
-O zaman yükünü taksiyə aparmağa kömək edim.  
-Lazım deyil, sən get. 
Rizo onlara yaxınlaşdı. Gülə-Gülə   qucaqlaşdılar. 
-Xoş gəldin. Necə keçdi? 
-Sağ ol, qaydasında. Nə var –nə yox buralarda? 
-Sağlıq-salamatlıqdı. Yükün var? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hə. 
   Onlar yüklərini götürdülər. Qərib Sürəyyanın da yükünü 
götürdü. Çölə çıxanda Qərib: 
-Rizo, xanımı yola salım, gəlirəm. 
Rizo Qəribin yükünü maşına qoydu, keçib oturdu. 
Sürəyyanı taksi ilə yola salıb,  maşına minəndə Rizo 
soruşdu: 
-Kimdi bu qız? 
-Heç... təyyarədə yanımda oturmuşdu. Bir az söhbət 
elədik, kömək elədim yükünə. Evdə nə-var –nə yox, Lili 
necədir? 
-Yaxşıdır.  
Gülümsəyərək: 
-Qorxur.     
Qərib təəccüblə: 
-Niyə? 
-Az qalıb vaxtına.  
Qərib də gülümsəyərək: 
-Hə...inşallah.  
Gülü  süfrə açıb, növbənöv xörəklər hazırlamışdı. Lili də, 
qudalar da burda idi. Yemək yeyiləndən sonra Qərib 
hədiyyələrini payladı. Paltarını dəyişib Rizoya: 
-Gedəkmi? Bir sənədləri yoxlayaq. Gülüyə tərəf dönərək: 
-Sonra da bələdiyyəyə gedəcəm. Orda da işlər tökülüb 
qalıb.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo tez qalxaraq: 
-Gedək. Atabəy ordadır. Liliyə tərəf dönərək: 
-Sən burda qal mən gəlincə.  
Lilinin vaxtı idi. Hərəkəti  çətinləşmişdi. Tək qalmaq 
istəmirdi. Ağrısı tutanda yanında adam olmasını istəyirdi. 
Gülü: 
-Siz rahat işinizə gedin, burdayıq də biz. 
Qəribgil son işlərlə əlaqədar iclas keçirdilər. Qərib bütün 
məlumatları dinləyib göstərişlər verdi. Sonra şirkətdən 
çıxdı. Maşından Sürəyyaya zəng etdi. 
Sürəyya telefonu açaraq: 
-Hə, Qərib... 
-Necəsən? Sahmanlandınmı? 
-Yaxşıyam.  Hə, evi səliqəyə salıram. Sən hardasan ki? 
-Bələdiyyəyə gedirəm. Orda işlər tökülüb –qalıb. Sabah 
görüşəkmi? 
-Səhər işə gedim. Axşam zəngləşərik. 
-Yaxşı. Hələlik. 
                                                        *** 
    Hər gün görüşə bilmirdilər. Qəribin işi çox olurdu. Həm 
də başqa, uzaq yerlərə getmək üçün çox vaxt lazım idi. Bir 
dəfə oteldə görüşdülər, bu- heç birinin xoşuna gəlmədi. 
Belə vəziyyətdə Sürəyya çox sıxılırdı. Qəribi də çox adam 
tanıyırdı, hara gedirdisə, adamların baxışı onu izləyirdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Bir dəfə çox darıxdığından gecəyarı Qərib Sürəyanın 
evinə getdi. Sürəyya qapıda onun görərkən çaşqınlıqla: 
-Dəlisən nədir? Sənin bu vaxt burda nə işin var? Görən 
olar axı... 
Qərib: 
-Cəhənnəmə görsünlər! Darıxdım, dayana bilmədim. Səni 
görmək istəyirdim, neynəyim ,bəs? Sürəyya ona sarılaraq: 
-Belə eləmə bir də, sən çıxıb gedəcəksən, mənsə burada 
qalacam.  
Məhəllədə evlər bir-birinə çox yaxın idi. Pəncərələr, 
eyvanlar  göz-gözə dayanmışdı.Qapılar cırıldayanda da 
qonşu evlərdə eşidilirdi. Qərib səhv etdiyini bilirdi, amma 
Sürəyyanı görmək üçün başqa yol da yox idi. Vəziyyət 
get- gedə çətinləşirdi. Növbəti səfəri gözləməyə səbri 
çatmadı. Gecə gəldiyi kimi, gecə də getdi. 
Sürəyyaya söyləmədən, Qərib şəhərin mərkəzi hissəsindən, 
yeni tikilən evlərdən Sürəyya üçün  mənzil aldı. Ev tam 
hazır deyildi, təzə köçənlər də bir-birini tanımırdı. Qərib 
evi tez təmir etdirib, mebellərini aldı. Hər şey hazır 
olandan sonra Sürəyyanı bura gətirdi. 
Sürəyya gördüyünə inanmadı. Həyəcanla: 
-Qərib, bu nəyə lazım idi, bu qədər böyük xərc...mənim 
evim var idi... 
-Evin var, amma mən ora gələ bilmirəm. Nə vaxta qədər 
qorxa-qorxa  görüşəcəyik? Ay gördülər, ay baxdılar... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
açarın biri məndə qalsın. Burda adamlar bir-birini tanımır. 
Məndən olsa, işdən də çıx, yaxın klinikaların birində sənə 
iş tapım, özü də yarımştat, gecə-gündüz orda qalıb 
yorulmayasan. 
-Yox, işdəkilərə öyrənmişəm.  
- Sən bilərsən. Evdən lazım olan əşyalarını gətirək. Bax 
gör, çatışmayan nəsə qaldımı? 
Qərib buraya tez-tez gəlirdi. Hər ehtimala qarşı, maşınını 
yaxın dayanacaqda saxlayırdı. 
Sürəyya özünə məxsus əşyalarını gətirdi. Çox keçmədən 
Qəribə işdən çıxmaq istədiyini də bildirdi. Son vaxtlar 
rəfiqələri ondan artıq şeylər soruşurdular. Dəyişmisən, 
həmin Sürəyya deyilsən,- deyirdilər Heç nə biməsələr də, 
Sürəyyanın təhər-tövründən nəsə anlayırdılar. Qərib 
Sürəyyaya bahalı hədiyyələr, zinət əşyaları alırdı. Xaricə 
gedəndə onu da aparırdı. O, işə nə qədər sadə geyinib 
getsə də, baş verən bu dəyişiklər iş yoldaşlarının 
nəzərindən qaçmırdı. Bunları Sürəyyadan eşidəndə Qərib: 
-Sənə deyirdim də, o işdən çıx. Darıxma, bir soraqlaşım, 
sənə yaxşı yerdə iş taparam. 
Sürəyya evdə çox sıxılırdı. Bəzən Qərib gələ bilmirdi və 
yaxud gəlib- dəyib çıxırdı. Belə vaxtlarda Sürəyya nəylə 
məşğul olacağını, neyləyəcəyini bilmirdi. Qəriblə çöldə 
çəkdirdiyi şəkli böyüdüb divara vurmuşdu. Çiçəkləri də 
qurudub güldana qoymuşdu. Çox darıxanda gündəlik 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yazırdı. Əslində, yazmağa məktəb vaxtlarından başlamışdı, 
sonralar işin çoxluğundan vaxt tapa bilmirdi. İndi də 
qəlbində çox şey vardı, bölüşməyə isə kimsə yox idi. 
Qəribin yanında çox danışmırdı bu barədə, bu həyatı özü 
seçmişdi, nə qədər darıxsa da, bunu biruzə verməməyə 
çalışırdı. Qərib ona qarşı çox diqqətli idi, hətta 
gözlədiyindən də artıq. Günün müxtəlif saatlarında zəng 
edirdi.  Bütün fikirlərini və duyğularını Sürəyya ilə 
bölüşürdü. Sürəyya onun ətrafındakı, münasibətdə olduğu 
hər kəsi tanıyırdı. Sanki Sürəyya da qiyabi olaraq onlarla 
birlikdə yaşayırdı, amma onların bundan xəbərləri yox idi. 
Hətta Rizonun oğlu olarkən, Qərib uşağın şəklini 
xəstəxanada çəkib ona göndərmişdi. Sürəyya uşağı 
görərkən, qəribə hisslər keçirmişdi. Onun da uşağı ola 
bilərdi. Görəsən, Qərib buna razı olarmı? Artıq bilirdi ki, 
Rizo Qəribin oğlu deyil, onun öz övladı yoxdur, bunu heç 
istəmirmi? Bu barədə danışmağa utanırdı. Nə qədər yaxın 
olsa da, Qərib çox sirli adam idi. Sürəyya çox düşünürdü 
bu barədə. Qərib heç vaxt uşaqlığından, ata-anasından 
danışmırdı. Adətən, insanlar öz uşaqlıq xatirələrindən  
danışmağı sevirlər. Valideynlərindən, bacı-qardaşlarından. 
Bir yerdə çox qalanda belə, Qərib keçmişi haqqında heç 
nə  danışmırdı. Bir dəfə o Qəribdən bu barədə soruşmuşdu. 
Qərib isə gözlərini yumaraq: 
-Yuxum gəlir, nə vaxtsa danışaram. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Sürəyya təkidlə : 
-Danış, nə olar, mənə çox maraqlıdır. 
Qərib ona baxmadan zarafatla: 
-Mənim heç uşaqlığım olmayıb, elə bu boyda 
doğulmuşam. 
-Hər kəsin uşaqlığı olur özünə görə. Götürəndə  heç 
mənim də bir öyünüləsi uşaqlığım olmayıb. Atam tez öldü, 
anam da heç mənə uşaq kimi baxmadı. Elə iş tapşırdı.Onu 
eləyərsən, bunu eləyərsən. Elə o vaxtdan mən təkliyə 
öyrəndim.  
 Qərib ona tərəf dönərək: 
-Sən indi təksən? 
-Yox, elə demədim. 
-Dedin. Təkliyə öyrəndim,- dedin. 
-Yəni ki, tək qalıram çox vaxt, darıxıram sənsiz. 
-Sürəyya, mən də səni, sən məni gördüyün qədər görürəm, 
mən də darıxıram, amma özümü tək hiss etmirəm. Çünki 
sən varsan. Çünki elə ağlımdasan, qəlbimdəsən. Bütün 
günü səninlə danışıram telefonla. 
-Sən çox məşğulsan, başın işə qarışır, gör hər gün nə 
qədər adam görürsən, mən isə ancaq səni gözləyirəm, 
darıxıram, hətta yanımda olanda da darıxıram, gözüm 
qalır saatda, indi gedəcəyin başımdan çıxmır.   
-Ona qalsa, mən heç evdə də olmuram. Kişi belədir də, 
kişi işdə olar, evdə oturmaz.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Mənim səndən başqa heç kimim yoxdur. 
-Tezliklə sənə elə iş tapacam ki, başını qaşımağa vaxtın 
olmasın, mən də yadına düşməyəcəm. 
Sürəyya gülərək: 
-Lap yaxşı olar. O zaman sən mənim üçün darıxarsan, 
bilərsən nə çəkirəm. 
Qərib onu qucaqlayaraq: 
-Nə çəkirsən, hə? 
-Dayan bir...burax, qolum sındı... 
                                                            ***    
 
 
   Biznesi böyüdükcə, ortaqları çoxaldıqca, əhatəsi 
genişləndikcə Qəribin işi çətinləşirdi. İqtisadi yüksəliş onu 
siyasi əlaqələr də qurmağa vadar edirdi. Get-gedə 
anlayırdı ki, bunsuz mümkün deyil.  Əlaqədə olduğu 
qurumlar  da Qəribi siyasi bağlantılara təhrik edirdilər. 
Hakimiyyətin yüksək pilləsində olmadıqca, pul 
dövriyyələrinə süni əngəllər yaradılır, işlər ləngiyirdi. 
Yüksək səviyyədə keçirilən görüşlərin birində Qəribə  
qarşıdakı milli məclis seçkilərinə qatılmaq tövsiyyəsi 
verildi. Qərib çox düşündü və anladı ki, bundan sonrakı 
fəaliyyətində bu mərhələ qaçılmazdır. Xaricdən və 
daxildən siyasi və iqtisadi dəstək veriləcəkdi. Qəribin 
edəcəyi tək şey, namizədliyini irəli sürmək idi. Heç bir 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
partiyada olmadığı üçün müstəqil namizəd olaraq, 
qeydiyyatdan keçdi.  Əvvəlki kimi həvəsli olmasa da, 
seçki kampaniyasında görüşlər keçirir, təbliğat çıxışları 
edirdi. Təbliğat üçün ağlasığmaz  dərəcədə yüksək məbləğ 
ayrılmışdı. Bu  qədər pulu əlaqədar olduğu, onun 
seçilməsində marağı olan qurumlar təşkil etmişdi.         
   Şirkətin işi Rizonun və Atabəynın ütünə düşmüşdü. 
Nəvəsi olandan dünya Gülünün gözündə deyildi. Qəribin 
milli məclisə namizədliyini eşidəndə fikrə getdi. İşi- gücü , 
hər şeyi var, Qəribin nəyinə lazımdı bu? Böyük başın 
ağrısı da böyük olar. Qərib heç kimlə məsləhətləşmədən 
belə ağırlığın altına girib, özü bilər. Narazılıqla Rizoya: 
-O bu qədər işin öhdəsindən necə gələcək? 
Rizo: 
-Daha bələdiyyədə işləməyəcək, şirkətdə də biz varıq, tək 
özü işləməyəcək ki, köməkçiləri olacaq. 
Gülü çiynini çəkərək: 
-Nə bilim... 
Son vaxtlar Qərib evdə az olurdu, hər zaman işdə, 
iclaslarda, tədbirlərdə, səfərlərdə, indi vəzifəsi böyüdükcə, 
işi də çoxalacaq. Gülünün başı nəvəsinə - Vasifə 
qarışdığından, bəzən Qərib yadından çıxırdı. Rizo oğluna 
atasının adını qoymuşdu. Lili  uşaq ağlayanda 
neyləyəcəyini bilmirdi, çox zaman Gülü səhərə qədər 
Rizogildə qalırdı. Gündüzlər qaçıb Qəribin yeməyini 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
hazırlayır, sonra uşağa baxırdı. Qərib səfərə gedəndə 
arxayınlaşır, evinə getmir, Rizogildə qalırdı. Bəzən Rizo 
da haralardasa itib-batır, evə gec gəlirdi. Rizo şirkətə nə 
qədər bağlansa da, futbola olan sevgisi azalmamışdı. İndi 
o, futbol federasiyasının vitse –prezidenti idi. Şirkətdən 
kənar vaxtını orada keçirdir, hərdən özü də komandaya 
qoşulub oynayırdı. Evdə  Gülü deyinəndə Rizo: 
-Qoy Vasifin 3 yaşı olsun, onu da aparacam futbola.  
Gülü onun sözündən hirslənəndə  Lili: 
-Sözdü də deyir, sən də inanırsan. 
Rizo: 
-Söz niyə olur, mənim oğlum futbolçu olacaq, görərsiz! 
Yeriyən kimi, aparacam oynamağa. 
                                                         ***     
   Təbliğat başlayandan Qərib üçün çoxlu görüşlər təşkil 
olunurdu. Boş günlərində vaxt tapıb Sürəyyanın yanına 
gəlirdi. Sürəyya  biruzə verməsə də,  ürəyində Qəribin  bu 
yüksək  məclisə seçilməyindən narazı idi. Bunun əsas 
səbəbi qorxu idi. Sürəyyaya elə gəlirdi ki, belə yüksək 
vəzifədə olmaq Qəribi ondan uzaqlaşdıra bilər. Qərib 
onun səsindən, ürkək baxışlarından bunu sezərək: 
-Sən nədən qorxursan ki? 
-Nə bilim, ürəyim narahatdır. Sonra vaxtın olmayacaq, 
get-gedə uzaqlaşacaqsan məndən...soyuyacaqsan... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə danışırsan? Seçilsəm də, seçilməsəm də, bunun bizim 
sevgimizə heç bir təsiri yoxdur və olmayacaq da. Bu fikri 
çıxart ağlından. Biz heç zaman ayrılmayacağıq. Bunu anla 
birdəfəlik. Sən belə danışanda  hər dəfə, bununla məni nə 
qədər incitdiyinin fərqində deyilsən. Əksinə, əgər seçilsəm, 
bizim bir yerdə yaşamaq imkanımız daha çox olacaq. Sən 
yanıma gələrsən işləməyə, bir yerdə işləyərik, hər yerə bir 
gedərik. Kim bilir, sabah nələr olacaq? Heç vaxt bədbin 
olma. Biz artıq ailəyik. Sən mənim qadınımsan, ailəmsən. 
Nə olsun rəsmi bir kağız yoxdur. O sənə lazımdırmı? Nə 
dəyişəcək o olsa? Əgər çox istəyirsənsə, vaxtında o da 
olacaq. Amma daha bir də sən belə sözlərlə ürəyimi sıxma. 
Səbirli ol!  
  Sürəyya peşman-peşman ona sığınaraq: 
-Mən ürəyini sıxmaq istəmirdim, sadəcə narahatlığımı 
bölüşmək istədim. Sən ki bilirsən, ağlımdan keçən hər 
şeyi heç vaxt səndən gizləmirəm. Sənin üçün yaxşı olan 
hər şey mənə də yaxşıdı. Səndən başqa mənim heç bir 
amalım, məqsədim yoxdur. Amma səninlə bir yerdə 
işləmək necə gözəl olardı. Doğrudan, belə bir şey 
mümkündür? 
-Niyə mümkün olmasın?  Biz istəyiriksə, hər şey 
mümkündür. 
-Çox sevindim buna. Gecə qalacaqsanmı? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yox, bir azdan çıxacam.  Bu gün axşam gənclik parkında 
görüş var. Nə zaman bitəcəyi bəlli deyil. Gecə də biznes-
oteldə görüşüm var. Qonaqlarım var. Sabah səhər 
saatlarında gələcəm. Saat 3-qədər burdayam. 
-Nə bişirim sənə? Nə istəyirsən?  
-Yüngül yemək elə. Amma piroq da bişir, adı nədi onun... 
Sürəyya onu qapıyadak yola salaraq: 
-Baş üstə, bildim... gülə-gülə onu öpərək: 
-Sənə yaxşı yol. 
Qərib onu öpərək çıxdı. Liftə minənədək Sürəya ona 
baxdı. Qərib liftə minib düyməni basdı, qapı örtülənədək 
ona təbəssüm öpüşü göndərdi. Sürəyya  qapını çəkib 
bağladı. 
  Qərib evdə darıxmasın deyə, Sürəyyaya təzə iş tapmışdı. 
Yaxınlıqdakı klinikada yarım ştat tibb bacısı işləyirdi. 
Palatada xəstələrə qulluq etmirdi, sənədləşmə işinə baxırdı. 
Bunu Qərib belə istəmişdi. Təzə işinə, işdəki adamlara 
hələ isnişməmişdi. Qəribin təkidi ilə hərdən çıxıb gəzir, 
havasını dəyişir, mağazadan ərzaqlar alır, ev işləri ilə 
məşğul olur, qalan vaxtını kitab oxumaqla keçirirdi. 
Kitabları ona Qərib gətirirdi. Sən demə, Qərib çox mütaliə 
edənin biriymiş, Sürəyya bunu heç bilmirdi. Ona elə 
gəlirdi ki, Qərib yalnız iqtisadiyyatla maraqlanır.  Özü 
əvvəllər çətin işdə işlədiyi üçün kitab oxumazdı. Buna nə 
vaxtı vardı, nə də kitab almağa pulu. Gecə vaxtlarında 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
televizora baxıb yatardı. Ona görə də Qəribin gətirdiyi 
kitabları maraqla oxuyurdu. Sürəyya indi başa düşürdü ki, 
Qərib ondan nə qədər məlumatlı və savadlı imiş. Amma 
onun sadəliyi və səmimiyyəti bu fərqin üzə çıxmağına 
imkan vermirdi.  
 Gündəliyini yazıb  siyirməyə qoydu. Sonra dünən 
başladığı kitabı götürüb oxumağa başladı.                                          
                                                        *** 
  Qonşuların arasında Almaz adlı bir qadın Gülüyə 
yaxınlığı ilə seçilirdi. O da keçmiş kirayənəşinlərdən idi. 
Gülünün ona çox yaxşılığı keçmişdi, məhz onun sayəsində 
ev-eşik sahibi olmuşdu. Tez-tez Gülü ilə söhbətləşmək 
üçün gəlirdi, çay içib dərdləşirdilər.Gülü pəncərədən 
Almazın gəldiyini görüb qapını açıb gözlədi. Pilləkənləri 
ağır-ağır çıxan Almaz  Gülünü görüb: 
-Ürək qalmayıb e, iki addım atan kimi, nəfəsim kəsilir. 
-Ehh, dağın dərdini duman bilər...Gəl içəri, xoş gəlmisən. 
Divanda oturub ordan-burdan söhbət elədilər.Gülü qalxıb 
çay gətirdi. 
-Ay Gülü, içmişəm e, çay lazım döy... 
-Sən allah, qoy bir rahatlıqnan çay içim, gedə qoymur 
ki...Deyir, yeməyin –içməyin, yatmayın, elə məni tutub 
durun.  
-İndiki uşaqlar elə bələkdən ərköyün olurlar, sonrasını 
allah saxlasın. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Rizo yazığı kürəyimdə böyütdüm, uşağın heç rahatlığı da 
olmadı. 
-Allah saxlasın, min budaq olsun.  
Almaz çayından bir qurtum içib: 
-Qərib neyləyir? 
-Heeç, işində-gücündə. Seçki olacaq də... bu da 
namizəddir. 
-Bilirəm, eşitmişəm ,- Almaz susub fikrə getdi. 
Gülü: 
-Nə olub, nəsə birtəhərsən... 
-Vallah bilmirəm , heç demək də istəmirəm, amma səndən 
də keçə bilmirəm, üstümdə o qədər haqqın var ki... 
-De görüm, nə məsələdi? 
-Sizin bu Qəribi bir qızla görüblər. 
-Nə qız? Kim görüb? 
-Mənim qardaşımın qızı var ha, Mətanət. O sizi tanıyır də, 
elə bizim məhlədə böyüyüb, Qəribi də tanıyır. İndi o 
köçüb, ərdədir. 
-Hə... 
-Xəstəxanada işləyir, özəldə, deyir bizə bir qız gəlib işə 
təzəliklə, təsadüfən, görüb bu da Qəribi, həmin qız 
maşınındaymış... 
-Harda görüb? 
-Deyir, yolda  marşrutdaydım, baxırdım, Qəribin maşınını 
gördüm, yanında da bu qız. Başqa şey demir a, deyir elə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
təəccüb elədim, Qərib hara, bu qız hara?  Məndən soruşdu 
ki, qohum-zad deyillər ki? 
-Bilir qız kimdi? 
-Adı Sürəyyadı. Bir yerdə işləyirlər də elə.   
-Nə bilim,  Qərib məşhur adamdı, o qədər tanışı, dostu var 
ki. 
-Hə, mən də dedim elə,  adam hər gördüyünə məna 
verməz. 
-Boş şeydi, görüb-görüb də, bəlkə, dostlarından kiminsə 
qızıdı, qohumudu, yolunun üstü olub, aparıb. Siz də hər 
şeyi böyütməyin. Qəribin bir dəqiqə vaxtı yoxdu, o boyda 
seçkiyə hazırlaşır. Beş dəqiqə çörək yeyəndə yüz dənə 
zəng gəlir.  
Almaz dediklərini  Gülüyə xoş gəlmədiyini hiss edib: 
-Dedim xəbərin olsun, bir az ayıq ol, indi belə kişilərin 
ovçuları çox olur. Mən də gedim daha, səni də yolundan 
elədim. 
-Nə isə... hə, nəvəm gözdüyür, mən olmasam yatmır ki, 
Allah sizə də qismət eləsin. 
   Almaz gedəndən sonra Gülü divanda oturub qaldı. Üzdə 
özünü sakit göstərsə də, içində sanki göy uçmuşdu. 
Eşitdiklərini tam anlaya bilmirdi. Qərib başqa qadınla... 
Kimdi bu, görəsən? Belə şey varsa, bundan Gülünün niyə 
xəbəri yoxdu? Olmaz, belə şey olmaz! Durub evin içində 
fırlanırdı, ora-bura vurnuxa-vurnuxa nə etdiyini bilmirdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Taqəti qalmadığından  durub Rizogilə gedə bilmədi. Bir 
azdan Lili zəng elədi: 
-Mama, bayaq zəng elədin gəlirəm, nə oldu? Səni 
gözləyirik. 
-Hə, indi gəlirəm. 
Qalxıb evdən çıxdı, pilləkənləri düşəndə hiss etdi ki, 
bədəni uçunur.  
Onun rənginin avazıdığını görən Lili: 
-Xəstələnmisən? Nə olub?  
-Heç nə, nəsə bir az ürəyim sıxıldı elə bil. 
Lili tez durub təzyiq ölçəni gətirib onun qoluna bağladı. 
Diqqəti Gülüdə idi. Onu heç vaxt bu halda görməmişdi. 
Əqrəblər çox yuxarını göstərirdi. Lili təkrar ölçdü. 
-Mama, sən uzan bir az, mən sənə bir dərman verim, bir 
az çoxdu təzyiqin. Yəqin,  soyuqlamısan, ya 
həyəcanlanmısan nədənsə. 
- Nə bilim, elə san ürəyim  tez-tez döyünür.  
-Narahat olma,  dərman içən kimi keçəcək. Amma  
Rizoya da deyirəm, sən əməlli-başlı yoxlamadan 
keçməlisən. Ayaqların, oynaqların şişməsi çox pisdir, bax, 
topuqlarında qan yığılıb. 
-Əşi, elə həmişə şişir də əlim-ayağım, iş görməkdən, 
ağırlıqdan. 
-Yox, belə olmaz, əvvəllər belə olmurdu, indi başqa 
cürdür. Etiraz eləmə, sabah səni həkimə aparırıq.   
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü dərmanı alıb su ilə içdi,uzanaraq gözlərini yumdu.  
Lilinin nə dediyini eşitmirdi. Elə bil ağlı uçub getmişdi. 
Nə etsin? Qəribdən soruşsunmu? Kimdən soruşsun? Nə 
soruşsun? Ay allah, oturduğum yerdə bu, nə bəladı? 
 Bir az keçmiş qalxdı: 
-Lili, qızım,  bu gün mənsiz keçin, mən gedim evə.  
-Uzan burda, şorba bişirirəm sənə, limon sıxmışam, heç 
olmasa onu iç. 
Gülü limon suyunu alıb içdi. Vasif yatmışdı.  
-Axşam gəldim, bəlkə. 
-Getməsəydin, uzansaydın burda, baxardım da...  
-Sən işində ol, qızım, uşağa bax, keçib gedəcək, narahat 
olma. 
Rizogildə özünə yer tapmayan Gülü, evində də rahat ola 
bilmədi. Mətbəxə keçib itburunu dəmlədi. Xörək 
bişirməyə başladı. Əti  çəkib, soğanını, duzunu –istiotunu 
vurdu, şüyüdü xırda-xırda doğrayıb qarışdırdı, yarpaq 
yuyub oturdu dolma bükməyə. Bir də onda ayıldı ki, ətə 
düyü, nanə vurmayıb. Dalxıb düyü yudu, nanə qatdı. 
Bükdüklərini açıb təzədən qarışdırdı. Bu səhər nə yaman 
açıldı üzümə? Kimə deyim, kimə danışım?  Deməli 
dərddimi bu?  
  Qazanı plitəyə qoymuşşdu ki, həyətdə Rizonu gördü. 
Rizo pilləkənləri qoşa-qoşa çıxaraq, içəri girdi: 
-Mama, neynirsən?  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Xoş gəldin evinə. Dolma bişirirəm. Nə yaxşı gəldin? 
-Təzyiqin qalxıb? Niyə durub gəlmisən bura? 
-Yaxşıyam e, Lili deyir qalxıb, mən bilmirəm. 
-Hazırlaş, gedirik həkimə. Günü günə satırsan. Ağrıyırsan, 
həkim var, dərman var, bir az müalicə edək. Dur, tez elə. 
-Hara, ay bala? Adam elə hər başı ağrıyanda doxtura 
gedər? 
-Təzyiqin var, özü də dolma bişirirsən. 
-Bunu sizinçün bişirirəm, özüm qatıq yeyəcəm, dovğa 
bişirəcəm indi, bilirəm, Lili deyib nə yemək olmaz, nə 
olar... 
-Ay ma, bax da, ayaqların gör necə şişdi, niyə tərslik 
eləyirsən, elə eləmə ki, zorla dalıma götürüm aparım.  
-Yaxş- yaxşı...gedərik...Qərib gəlsin bir. 
-Qəribi neynirsən? Başı qarışıb seçkiyə, nəfəs almağa 
vaxtı yoxdu onun. Burdayam da mən. 
 -Gedərik, vallah. Allah səni mənə çox görməsin. Günorta 
yemisən? 
-Yox, gəldim elə evə dəyim, Lili zəng eləmişdi. Gəldim 
bura. 
-Otur onda. İndi bişəcək dolma. Liliyə də apar. 
-Yox, mən aptekə dəyəcəm,  Vasifə dərman alacam, sonra 
şirkətə qayıtmalıyam, Qərib yoxdu. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Get onda, bişsin mən gətirərəm, axşam yeyərsən. 
Gedəcəm onsuz da uşağın yanına, bayaq mən gedəndə 
yatmışdı. 
Rizo qapıdan çıxa-çıxa: 
-Sabah da həkimə gedərik. Nərmin qalar uşaqla, Lili də 
gedər, belə şeyləri o yaxşı bilir. 
- Yaxşı... get... 
                                                               *** 
  Axşam Qərib evə gəlib yuyundu, paltarını dəyişdi. Gülü  
süfrə hazırlığına başladı. Qərib onun üzünə baxaraq: 
-Nə olub, özünü pis hiss edirsən? Bikef görünürsən. Rizo 
dedi təzyiqin qalxıb. 
Gülü ona baxmadan: 
-Lili ölçdü səhər, dərman atmışam. Keçdi, yəqin ki. 
-Səhər gedərik həkimə. Təzyiqlə zarafat olmaz. 
Gülü yeməkləri süfrəyə düzdü. Qatıq, salat, göyərti  
gətirdi. 
-Sən ye, rahatlan, mən Rizogilə gedəcəm, həm dolma 
aparım, həm uşağı bu gün görməmişəm. Çay da 
dəmləmişəm. 
Qərib: 
-Gəl, otur, birlikdə yeyək. Mən də gedəcəm. Nə vaxtdır 
Vasifi görmürəm, darıxmışam. 
Gülü: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Mən yedim bayaq, dovğa içdim. Lili deyir, dolma yemə. 
Sən ye, nuş olsun, mən hazırlıq görüm.  
Qərib oturub yeməyə baladı. Gülü onunla üz-üzə, göz 
gözə gəlmək istəmirdi. Qəhər boğasına qalxmışdı. Sanki 
Qəribin üzünə baxsa, özünü saxlaya bilməyib ağlayacaqdı. 
Ürəyindəkiləri biruzə vermək istəmirdi. Bəlkə, yalandır. 
Almazın o qohumunu da düz əməlli tanımır, bəlkə, 
özündən düzəldir. 
Qərib televizora baxa-baxa yeməyini bitirdi. Gülü 
mətbəxdən boylanaraq: 
-Çay gətirim? 
-Çayı Rizogildə içərik. Mən geyinim. 
Gülü sini gətirib süfrəni yığışdırdı. Od kimi qabları yuyub 
yerinə yığdı. Zənbili götürüb çıxanda Qərib:  
-Ver mənə, sən ağır götürmə. 
-Ağır deyil, nə var ki burda. 
-Ver,ver,-deyə zənbili Gülüdən aldı. 
                                                       *** 
  Səhəri gün Gülü dözə bilmədi. Gecəni gözünü də 
qırpmamışdı. Səhər Qəribi yola salandan sonra  Rizogilə 
getdi. Bir az oturur uşağı oynatdı. Liliyə dedi ki, klinikaya 
gedir. Lili: 
-Bəs,danışdıq axı, bir yerdə gedəcəyik. Rizo işləri 
qaydaya salıb gələcək. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hələ bir gedim analizləri verim də. Analiz verməyə də 
adam lazımdı? Bu qədər vaxtı gözləyəcəklər çöldə. İş-güc 
adamıdılar, analizlərin cavabını alaram, sonra baxarıq ki, 
hansı həkimə gedək. 
-Yaxşı, nə deyirəm. Deyim onda maşın göndərsin. 
-Yox. Taksi ilə gedəcəm. 
   Gülü durub çıxdı. Dünəndən klinikanın yerini  təxmini 
bilirdi,  küçəyə çıxıb taksiyə oturaraq ünvanı dedi. Sürücü 
başı ilə təsdiq edib tanıdığını bildirdi. Gülü 
kirayənişinlərini o qədər həkimə aparmışdı ki, az qala 
şəhərdəki klinikaların hamısını tanıyırdı. Bu- təzə 
tikilmişdi. Klinikanın sahibi xaricdə yaşayırdı. Gülü içəri 
girib  doktor Məlahəti  soruşdu. Ona kabineti gösrərdilər. 
Həkimlə söhbət etib şikayətini bildirəndən sonra, həkim 
onun ürəyinə qulaq asdı, təzyiqini yoxladı. Sonra ondan 
qan  analizlərini götürmək  üçün labaratoriyaya 
göndərdilər. Gülü burdakı qızların birindən  Sürəyyanı 
soruşdu. 
Tibb bacısı: 
-Hə, işləyir, inzibati şöbədə oturur. İkinci mərtəbədə, sağ 
dəhliz. 
Gülü analiz verdikdən sonra ikinci mərtəbəyə çıxdı. Sağ 
tərəfə gedib  dəhlizdə oturdu. O tərəf –bu tərəf gedənlərə 
baxmağa başladı. Xadiməni görəndə çağırdı. Yanında 
otuzdurub,ürəyi ağrıdığını, təzyiqi olduğunu  söylədi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Ondan  məsləhət kimi hansı həkimin daha yaxşı olduğunu 
soruşdu. Qadın həkimlərin adlarını çəkməyə başladı.    
Gülü:  
-Bəs , Məlahət doxdur necədir? 
-O da yaxşıdır, çoxdanın doxdurudu, təcrübəlidir. Onun da 
yanına çox gələn olur. 
-Sizdə bir qız var Sürəyya, o kimdir? 
-Hə, təzə gəlib bizə. O, palatada deyil. 
-Bilirəm, necə qızdı? 
-Başıaşağı qızdı, işində- gücündə.  
-Hə, gedim analizin cavabını götürüm. 
Qadın qalxaraq: 
-Allah şəfa versin. Gəlib- eləsən, buralardayam. 
-Çox sağ ol. Gülü çantsını açıb pul çıxartdı və onun cibinə 
basdı. 
-Allah razı olsun,-deyib, qadın ayağını sürüyə-sürüyə 
getdi. 
Gülü qalxıb dəhliz boyu irəlilədi, ehtiyatla  şüşə  
arxasında kağız yazan qıza baxdı. Kimsənin onu 
görməsini istəmirdi. Yaxına getmədən qızı izləməyə 
başladı. Çox cavan idi. Qamətli, göyçək qız idi, qaşı-gözü, 
saçları, əlləri- Gülü bir-bir nəzərdən keçirtdi. Yaraşıqlı idi. 
Qız yerindən qalxanda, Gülü tez geri qayıtdı. Pilləkənləri 
düşüb labaratoriyaya düşdü. “Yəqin ki, odur.” Bu 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
mərtəbədə ondan başqa cavan qız yox idi. Gülü əmin 
olmaq üçün pilləkəndə bir cavan oğlandan da soruşdu: 
-Oğlum, Sürəyya xanım harda oturur? 
-Çıxın yuxarı, ikinci mərtəbə, sağ dəhlizə gedin, 
görəcəksiz . 
-Çox sağ ol. 
   Odur elə.   
Labaratoriyada analizləri hazır deyildi.  
Tibb bacısı: 
-Sabah saat 11 – də gəlin, hazır olacaq.  
Gülü küçəyə çıxdı. Bir az açıq havada dolaşdı. Qarşıdakı 
mağazaya girib xeyli gəzdi. Buradan klinakanın həyəti və 
qapısı görünürdü. Gülü öz-özünə düşündü ki, əgər belə 
şey varsa, Qərib işdən gəlib onu aparacaq. Heç yerə 
getməyəcək, gözləyəcək. Onsuz da başı evə sığmırdı. Ən 
yaxşısı gözləyib əmin olmaqdı. Bilirdi ki, xəstəxanalarda 
həkimlər 4-də işdən çıxır. Növbətçi həkimlər qalır. Yəqin, 
qız da bu vaxtlarda gedəcək. Az qalıb. Bir az da küçədə 
dolaşdı Tində, avtobus dayanacağında oturub  qapıya 
baxmağa başladı. Dördə işləmiş həkimlər getməyə 
başladılar. Çoxu maşınla idi. Həyətdən maşınla çıxırdılar. 
Bəziləri isə piyada gedirdilər. Ara-sıra qadınlar da çıxırdı. 
Birdən Sürəyyanı da gördü. Ürəyi həyəcanla döyünməyə 
başladı. Qız qapıdan çıxıb, piyada üzüyuxarı getməyə 
başladı.  Başını aşağı salıb sakit-sakit yeriyirdi.  Birini 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
gözləyənə oxşamırdı heç. Gülü onu diqqətlə nəzərdən 
keçirdi. Mütənasib bədəni, biçimli ayaqları, incə beli, 
ahəngdar yerişi...ürəyində:cazibəlidir,- deyə qeyd etdi. 
Sürəyya gözdən itəndən sonra Gülü  dayanacaqdakı 
taksilərdən birinə minib evə gəldi. Başı ağrıyırdı. Dərman 
içib uzandı. Birdən yadına düşdü ki, telefonu bağlıdır. 
Vay! Gedənin ürəyi partladı ki, tay  deynən!  Tez durub 
telefonunu açdı. Rizo da, Lili də, Qərib də ona dalbadal 
saysız zənglər etmişdilər. Gülünün alnına tər gəldi. Allah 
sənə lənət eləsin, kor şeytan!  
Tez Rizonu yığdı. Elə ilk zəngdən Rizo açaraq partladı: 
-Mama, sənin neylədiyindi? Telefonu niyə bağlamısan? 
Bağrımız çatladı ki! 
-Rizo, bala,vallah unutmuşam, bu zəhrimar da bağlı qalıb. 
-Necə yəni unutmuşam? Bu qədər vaxtda heç yadına 
düşmədi ki, səni axtaran bir itin var?   
-Rizo... 
Rizo hirsindən telefonu söndürdü. Gülü utandığından lap 
əridi. Kül başına, Gülü, bir dəmdəkinin sözü ilə düşmüsən 
ortalığa. Uşağın ürəyi partladı, cəhənnəmə olsun, qara 
yola olsun!  Qapını bağlayıb pilləkənləri düşdü, Rizogilə 
getdi. Lili onu görüb təəccüblə: 
-Hardasan, mama, Rizo aləmi dağıdırdı. 
-Demə, qızım, içəri girəndə telefonu söndürdüm. 
Xırppadan çıxıb yadımdan. Abrımı aldı indicə.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Çox narahat olduq. Dedik, iraq-iraq başına bir iş gəldi 
nədi? 
-Çaysız-çörəksizəm, denən mənə yemək hazırlasınlar. 
Analizlərə görə ac getdim ora. 
Lili uşaqla, dərslə bir iş görə bilmədiyindən, Gülü ona iki 
köməkçi tutmuşdu. Biri  mətbəx işinə baxır, o biri yır-
yığış, təmizliklə məşğul olurdu.   
 Lili: 
-İndiyəcən acsan, niyə gec gəldin? Bu dəqiqə deyim, 
hazırlasın. 
Lili mətbəxə getdi. Əlində çay qayıdaraq: 
-Sən çayını içincə hazırlayarlar. Danış görək nə oldu? 
-Heç nə, qanımdan analiz verdim, cavabı sabah 
deyəcəklər. 
-Ürəyinə bir söz demədi? Kim baxdı?  
-Nə bilim e, sabah ayrı yerə gedərik. Xoşum gəlmədi 
ordan. 
-Yaxşı, sabah özüm apararam. 
Gülü  həmin gecə Rizogildə qaldı. Qərib axşam gəlib onu 
yoxladı,  yeməyini yeyib getdi yatmağa. Bu –ilk dəfə idi 
ki, Gülü gecə evdə qalmırdı.  Qərib çox yorğun idi. 
Dalbadal keçirilən görüşlərdən  çox yorulurdu. Sürəyyaya 
zəng edib, bir az danışdıqdan sonra yuxuladı. Səhər 
oyananda Gülü evdə idi, səhər yeməyi hazırlayırdı. 
                                                               *** 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   İndiyədək Gülü Qəribin hərəkətlərinə, davranışlarına 
fikir vermirdi. Son günlər isə danışdığı hər sözdən bir 
məna çıxardırdı. Tez gəlirdi, şübhələnirdi, gec gəlirdi, 
şübhənirdi, hər zəng gələndə danışığına fikir verirdi. Onu 
güddüyü üçün özünə nifrət edirdi. Üzünə baxa bilmirdi, 
sanki baxsa, gözlərində həmin qızı- Sürəyyanı görəcəkdi. 
Əgər o qızdısa, hər kəsin başını döndərər. Qızda nə isə bir 
hal var, adam gözünü çəkə bilmir. Güzgünün qarşısında 
durub özünə baxırdı, şişkin bədənini həm öndən, arxadan, 
yandan seyr etdi. Özünün gen paltarda daha da iri görünən 
bədənindən dəhşətə gələrək, otaqdan çıxıb, qapını örtdü. 
Sürəyyanın incə beli, dolu sinəsi gözünün önündə 
canlandı. Doluxsunub şişkin ayaqlarına baxdı. Son 
zamanlar topuqlarında, biləklərində qan laxtalanırdı. Bu, 
hər kəsi - Qəribi, Rizonu, Lilini narahat edirdi, amma özü 
gönüqalınlığına salırdı.  Həyatı boyunca o hər kəsi -  
başqalarını düşünmüşdü, heç vaxt özünə fikir varməmişdi, 
hələ indiyə qədər gözəllik salonuna ayağı dəyməmişdi, 
halbuki, sahibi olduğu şadlıq evinin böyük geyim 
mağazası və geniş gözəllik salonu var idi. O, yaşadığı 
həyatı dəyişdirə bilməmişdi. Sağlamlığı da əldən getmişdi. 
Lili hələ diplomunu almasa da, savadlı qız idi, geniş tibbi 
biliyi vardı .  Gülünü gözləyən ciddi xəstəliyin 
əlamətlərini görürdü və bu barədə hər gün Gülüyə deyirdi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
  Nəhayət ki, Rizo ilə Lili onu klinikaya aparıb, geniş 
müayinədən keçirtdilər. Lilinin dediyi kimi, ürək 
fəaliyyətində ciddi çatışmazlıqların olduğu, qan-damar 
sisteminin pozulduğu aşkar olundu. Gülü xəstəxanada 
qalmaq istəmədi, evdə müalicə olunmağa razılıq verdi: 
-Gəlinim həkimdir, özü müalicə eləyər. 
Dərmanlarını alıb evə gəldilər.  
Rizo da anasının belə ciddi xəstə olduğundan çox məyus 
olaraq: 
-Mama, qurban olum, bax, başısoyuqluq eləmə, Liliyə 
qulaq as, ağır iş görmə, allaha şükür imkanımız da var, 
sənə də bir köməkçi götürək. 
-Yooox, köməkçi –zad lazım deyil, evimdə ayrı adamın iş 
görməyi ürəyimə yatmaz, tay da əsəbiləşərəm. Müalicəmi 
edin, bəsimdir. 
Lili: 
-Müalicəni özüm edəcəm, vaxtı-vaxtında dərmanları 
atacaqsan, yazdığım yeməkləri yeyəcəksən. Bir də 
sakitlik...onun – bunun işinin dalınca qaçmaq qurtardı. 
Gecə evə gələndə Qərib də onun diaqnozlarına baxaraq: 
-Özünə diqqət eləməlisən. Insan özü öz həkimi olmalıdır, 
sağlamlığını özü qorumalıdır. Qulaqardına vurma, 
müalicəni elə, heç nəyin qalmaz, inşallah...          
  Amma Gülünün ürəyinə düşən yaradan heç kimin xəbəri 
yox idi. Onun son zamanlardakı dalğınlığını, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
susqunluğunu hər kəs xəstəliyi ilə əlaqələndirirdi. Bunu ən 
çox Qərib hiss edirdi. Gülü əvvəlki tək onun qulluğunda 
dursa da, həmişə fikirli olurdu, Qəriblə danışmırdı,  
dindirəndə cavab verir, dindirməyəndə susub otururdu. 
Gecə Rizonun otağında yatırdı. Qərib bu dəyişikliyin 
fərqində olsa da, üstünü vurmurdu. Bəzən fikirləşirdi ki, 
bəlkə, Sürəyya ilə münasibətindən xəbər tutduğu üçün bu 
qədər             
məyusdur. Sanki içinə çəkilərək yumuşub qalmışdı. Bilsə, 
belə sakit durardımı? Mütləq Rizoya bir söz deyərdi. Rizo  
da elə adamdır ki, onun bağlı-saxlı bir şeyi olmaz, 
ağlından keçən dilindədir. Bəlkə, elə bu səbəbdən, bilsə də, 
Rizoya heç nə söyləməz. Əslində,  Qərib düz tapmışdı. 
Gülü, məhz, Rizo üçün hər şeyə qatlanardı. Tutaq ki, bu 
əhvalat doğrudur və Rizo bunu bilərsə, Qəriblə arasında 
olacaqları fikirləşəndə Gülü darıxdığından ayağa qalxıb: 
-Allah, sən saxla!-dedi. 
  Bəs, şirkət necə olacaqdı? İkisi bir yerdə işləyir, araya 
düşmənçilik girsə, necə bir yerdə işləyərlər? Qərib ağıllı 
adamdır, belə şeyə yol verməz. Lap doğru da olsa, Rizo 
heç bir şey bilməməlidir. Nə olur- olsun, Rizonun xətrinə 
Gülü hər şey etməyə qadir idi. 
Bu söhbət yayılsa, Gülü xəcalətindən adam içinə çıxa 
bilməzdi. Qonum- qonşunun yanında rəzil olmaqdansa,  
Gülü susmağı və bu işin üstünü açmamağı qərara aldı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Əgər Almaz orda –burda bu barədə danışsaydı, mütləq 
onun qulağına çatardı. Xəstələndiyi zaman ona dəyməyə 
gələn Almaza da: 
-Öyrəndim  bu işin əslini, siz fikirləşdiyiniz şey yoxdu 
arada, qız birindən şikayətçi olub, Qərib də bu məsələ ilə 
məşğul imiş. Bizə aid deyil. Vəzifədə olmaq belədi, hər 
cür adamla görüşməli olursan. Hər gördüyündən bir məna 
çıxartmaq doğru iş deyil. İnşallah indi vəzifəsi lap 
böyüyəcək. Böyük başın bəlası da böyük olur,- deyiblər. 
Allah  kömək olsun bizə, daha nə deyim...  
                                                       *** 
   Gözlənildiyi kimi, Qərib seçkidə, namizəd olduğu 
dairədən böyük səs fərqi ilə qalib oldu. Buna ən çox 
sevinən Sürəyya idi. Qəribin dairəsi böyüdükcə, onunla 
birgə yaşamaq imkanına ümid edirdi. Hələ işləri çox 
olduğundan və sahmana düşmədiyindən  son vaxtlar çox 
az görüşürdülər.  Qərib gəldiyi zaman belə, çox qala 
bilmirdi. Ya nahar fasiləsində gəlir, ya səhər işə gedəndə, 
ya da gecə ayaqüstü dəyib çıxırdı.   Telefon olmasaydı 
Sürəyya dözə bilməzdi. Gündə bir neçə dəfə Qərib zəng 
edir, tapdığı dəqiqələri belə Sürəyyaya həsr edirdi. Qərib : 
-Bir az döz, səbrli ol, qoy işləri sahmana salım, mən də 
darıxıram sənsiz. Komissiyalar formalaşır, görək mən 
hansında olacam? Yaxında səfərimiz olacaq, bir yerdə 
gedəcəyik. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Dediyi kimi də oldu. Xarici əlaqələr kimissiyasında sədr 
seçildi. Bu, səfərlər üçün böyük imkanlar açırdı.  Qərib  
ilk rəsmi səfərinə  bir dəstə adamla getdiyinə görə, 
Sürəyya yenə də tək getməli oldu. Orda işdən sonra Qərib 
Sürəyyanın yanına gəlir, vaxtını onunla keçirirdi. Bu da 
Sürəyya üçün böyük bir sevinc idi. Bu sevinci aylarla, 
illərlə gözləməyə hazır idi. Bu qısamüddətli görüşlərdə o 
dünyanın xoşbəxti olurdu.  
Qərib ona bir müddət sonra yanında iş verəcəyinə söz 
vermişdi.  
-Elə iş ki, hər zaman yanımda olasan. 
-Mən də onu istəyirəm. Gözlərim yollarda qalmasın. 
İstixarə etməkdən yorulmuşam, hardadır, nə edir, 
kiminlədir? 
-Harda olacam?Ya işdəyəm, ya da burda. Evə də yatmağa 
gedirəm. 
-Gülü necədir? Yaxşılaşırmı? 
Sürəyya Gülünün xəstə olduğunu bilirdi.Qərib ona bu 
barədə danışmışdı. 
-Müalicə edirlər, Lili olmasa, dərman da atmaz. Əvvəldən 
özünə fikir verən deyil. Mən gedim, sənə bir şey lazım 
deyil ki? 
-Yox, işdən gələndə marketə dəyirəm. Hərdən darıxanda 
da gedirəm mağazalara. Sabah gələcəksən? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Gündüz tədbirimiz var, axşam işdən çıxanda gələrəm. 
Zəng edəcəm. 
-Bir az tez gəlsən, yaxındakı mağazadan kompyüter 
almağa gedərdik. Başım çıxmır mənim. 
- Getmək lazım deyil, sabah işdən göndərərəm alarlar. 
Notbuuk? 
-Hə.  
-Yaxşı, gecən xeyirə qalsın. 
-Xeyirə qarşı. 
Sürəyya Qəribi ötürüb otağa qayıtdı. Stolun üstünü 
yığışdırıb mətbəxə apardı, qabları yuyub yerbəyer elədi. 
Televizoru yandırdı. Siyirmədən gündəliyini götürüb 
divanda oturdu. Dəftəri dizinin üstünə qoyub yazmağa 
başladı. 
                                                         *** 
   Səhər vacib işlərini qaydaya salandan sonra, Qərib 
işçilərindən birini çağırdı və ona pul verərək notbuuk 
almaq üçün göndərdi: 
-“Apple” dən olsun, son model. Proqramları, nə lazımsa, 
yüklət. 
İki saatdan sonra qutu Qəribin stolunun üstündə idi. Qərib 
telefonu götürüb, Sürəyyanı yığdı. Telefon bağlı idi. Qərib 
qalxıb iclasa girdi. Nahar fasiləsində yenə zəng etdi. Bu 
dəfə də telefon bağlı idi. Qərib artıq narahat oldu. Sürəyya 
Qəribə görə heç zaman telefonu bağlamazdı.  Vacib bir 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
iclas-filan olanda uzaqbaşı yarım saat qapalı ola 
bilərdi.”Yadından çıxıb, yəqin, bağlayıb, açmağı unudub. 
Tədbirdə necə oturduğunu bilmədi. Tələsdiyi üçün vaxt 
elə bil ağır keçirdi. Tədbir bitən kimi,  kompyüteri 
götürüb çıxdı. Liftə minib yuxarı çıxdı, zəngi basıb 
gözlədi. İçəridən səs gəlmirdi. Qərib cibindən öz açarını 
tapıb qapını açdı. İçəri daxil olanda nəsə bir dəyişiklik 
hiss elədi. Sürəyya yox idi. Əlindəki qutunu stolun üstünə 
qoyub yenidən zəng etdi. Sürəyya ona deməmiş hara 
gedər axı? Qərib ona bir saat zəng etməyəndə narazılıq 
edirdi, necə ola bilər axı? Alnına tər gəldi. Burada bir iş 
var. Gözü divara sataşdı. Divardakı şəkil yox idi. Qərib 
ikisini bir yerdə çəkdiyi şəkli böyüdüb,  çərçivəyə salmış, 
bura köçən kimi divardan asmışdı. Mətbəxə, hamama, 
yataq otağına baxdı. Ev dağınıq deyildi. Plitənin üstündə 
qazan yox idi, demək , yemək bişirməyib, soyuducuya 
baxdı. Dünən  ayrılanda sonuncu kompyüter barəsində 
danışmışdılar, başqa şey olsa idi, mütləq deyərdi. Ya zəng 
edərdi . Qəribi ən çox narahat edən telefonun bağlı olması 
idi. Çarpayıda oturub fikirləşməyə başladı. Sürəyya ilə 
bağlı hələ indiyədək ona kimsə bir işarə vurmamışdı. 
Sürəyya bütün əvvəlki dostlarından uzaqlaşmışdı, 
qohumları uzaqda idi, təzə iş yerində kimsə ilə yaxınlıq 
etmirdi. Bunun səbəbi Qərib idi. Deyirdi, kimsə ilə 
yaxınlıq eləsəm, evə gələcək, ya mən gedəcəm, mütləq 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
nəsə ortaya çıxacaq. Sürəyya çox ehtiyatlı idi. Qəribə də 
ziyan dəyməməsi üçün bütün fədakarlıqları edirdi. Qəfil 
ağlına gələn fikirdən durub siyirməni açdı. Sürəyya zinət 
əşyalarını bəzəkli bir mücrüdə bu siyirmədə saxlayırdı.  
Mücrü yerində yox idi. O biri siyirmələrə baxdı. Gündəlik 
yazdığı qalın dəftər də yox idi. Sürəyyanın ən çox sevdiyi 
şey- gözü kimi qoruduğu çöl çiçəklərindən toxunan çələng 
idi. Qərib bütün siyirmələri açıb baxdı. Yox idi. Taqətsiz 
halda çarpayıda oturdu. Sürəyyanın öz istəyi ilə harasa 
getməsi tam imkansız idi.  Onu qorxudublar, məcbur 
ediblər. Nə zəng erməyə, nə də bir işarə qoymağa imkan 
verməyiblər. Məhz dünən gecə - Qərib gedəndən sonra. 
Olsun ki, güdürmüşlər, Qərib gedəndən sonra da içəri 
giriblər. Sürəyya kimi ehtiyatlı bir adam qapını açmaz heç 
vaxt tanış olmasa. Adi vaxt bir taqqıltı olanda, külək 
vıyıldyanda Qəribə zəng edirdi ki, qorxuram. İndi qapını 
döyürlər , Sürəyya da açır. Bu-heç ağlasığan bir məsələ 
deyil.  Hər gün səhər doqquzun yarısı evdən çıxırdı, 
piyada klinikaya 20 dəqiqəlik yoldur. Adətən,  bu vaxtları 
telefonla danışırdılar. Qərib də o vaxt yolda olurdu. 
Tərslikdən bu səhər bir az gec çıxdığı üçün zəng etmədi. 
Səhər klinakadan öyrənər, işə gedib-ya yox. İndidən 
aydındır ki, getməyib, yenə də əmin olmaq lazımdır. 
Şeyləri yığıb gedibsə, sağdır. Durub paltar dolabını açdı.  
Bütün paltarlar Qəribin yadında deyildi. Hansı burdadı, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
hansı burda deyil, bunu bilmək üçün nə qədər vaxt lazım 
idi. Qəribin də burada bir neçə kostyumu və köynəyi, ev 
paltarları vardı. Onlar yerində idi. Dolabda yol çantasını 
axtardı. Çanta yox idi. Demək, sağdır, özü yığıb 
paltarlarını, yoxsa buralar dağınıq olardı. Sürəyya evdə 
pul saxlamırdı. Olanı çantasındakı idi. Artığını da 
siyirməyə qoyurdu. Qərib onun üçün ayırdığı  pulları 
Sürəyyanın bank hesabına keçirdirdi. Sürəyyanın 
hesabında kifayət qədər iri məbləğ var idi. Oranı 
yoxlamaq lazımdır. Amma bu pulla bağlı məsələ deyil. 
Pul üçün olsaydı, Qəribə müraciət edərdilər. Bunu kim 
edə bilər? Nə məqsədlə?  
Telefonu zəng çaldı. Açıb baxdı, Rizo idi. 
-Hardasan, işdən çıxmamısan? 
Qərib saatına baxaraq: 
-Gələcəm bir azdan, bir az işim var. 
-Yaxşı.  
   Qərib çarəsiz halda oturmuşdu, heç özü də bilmirdi nəyi 
gözləyir. O qədər sarsılmışdı ki, düşünə də bilmirdi. 
Qəribin bildiyi tək bir şey vardı: Sürəyya heç zaman  
Qəribi tərk eləməz. Belə bir görüntü yaratmaq kimə sərf 
edirdi? Niyə Qərib gizli düşmənlərindən xəbərsizdir. İndi 
sakitləşmək lazımdır. Bütün əlamətlərdən görünür ki, 
Sürəyya sağdır. Qərib mütləq onu axtarıb –tapacaq. Necə 
olur-olsun, tapacaq. Durub mətbəxə keçdi, əlləri titrəyə- 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
titrəyə su töküb içdi. Sanki boğazı taxta kimi olmuşdu. Su 
qurtumlarını güclə uddu. Bunu kimə desin? Kimdən 
soruşsun?   
   Qapını bağlayıb çıxdı. Piyada dayanacağa sarı getdi. 
Dayanıb, ətrafına baxdı, ona elə gəlirdi ki, kimsə onu 
izləyir, uzaqdan göz qoyur, nə etdiyini, nələr keçirdiyini 
bilmək istəyir. Maşını işə salıb, evə sürdü. Sürəyya ilə 
bağlı belə bir şeyin olacağı heç zaman ağlından 
keçməmişdi. Sürəyyadan tam arxayın idi, o, sevgisi ilə, 
qayğısı ilə Qəribdə heç bir şübhə yeri qoymamışdı. Axı, 
onun Qəribdən başqa, bir kimsəsi yox idi. O, bütün 
dünyadan əl çəkib Qəribə bağlanmışdı, cələcək üçün 
xəyallar qurur, bu xəyallarla yaşayırdı. Onun kimə zərəri 
vardı? İçində danışa-danışa evə necə çatdığını bilmədi. 
Gülü divanda oturub onu gözləyirdi. Qərib salamlaşıb 
otağa keçdi, paltarını dəyişdi, hamama keçib əl-üzünü 
yudu. Sonra çarpayıya uzanıb telefonu götürdü, Sürəyyanı 
yığdı. Sanki bir möcüzə olacaqdı, Sürəyya ona cavab 
verəcəkdi.”Aradığınız nömrə təyin olunmamışdır.” İndi də 
operator belə məlumat verirdi. Deməli, telefondan 
nömrəni götürüb atdılar.  
  Qərib içəri girəndə  Gülü mat qaldı. Rəngi kül kimi idi, 
elə bil gözləri sönmüşdü. Onun otaqdan çıxmadığını 
görüb narahat oldu. Nə olub, görəsən? Durub otağın 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qapısından içəri baxdı. Gözü yumulu uzanmışdı, 
yatmadığı aydın idi. 
-Qərib, çörək yeməyəcəksən? 
Qərib ona baxmadan: 
-Yox, ac deyiləm. 
-Xəstə deyilsən? 
-Yox, yorğunam. 
-Bir şey lazımdı? Çay verim? 
-Yox, istəmirəm, yatacam. 
Gülü çəkilib qapını örtdü. Nə isə olduğu aydındır. Yoxsa 
bu, niyə bu günə qalır? Ah, Qərib, ah...sənin nə işin vardı, 
deputatdıqda-zadda, nəyin əskik idi, neynirdin ağrımaz 
başına dəsmal bağlayırdın? Allah bilir, nə deyiblər, nə 
olub ki, bu günə düşmüsən. Ürəyində deyinə-deyinə 
işıqları söndürüb yerinə getdi. Sabah açılsın, Rizodan 
öyrənərəm.  
    Səhər Qərib geyinib çıxanda saat səkkiz idi, 9-a qədər 
klinikaya çatmaq istəyirdi. Gülü səhər yeməyi, çay 
hazırlamışdı. Qərib: 
-Tələsirəm,-deyib çıxdı. 
Gülü mat-məttəl onun dalınca baxdı, Qəribi heç belə 
görməmişdi. Üzü bozarmış,  gözləri şişib qızarmışdı. 
Anlaşılan, gecəni hec yatmamışdı. Gülü çay töküb içdi, 
könülsüz yeməyini yeyib, dərmanlarını atdı. Durub şalına 
bürünüb evdən çıxdı. Rizo işə getməmiş görüb danışsın, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qəribə nə olduğunu öyrənsin. Rizo ona diqqətlə qulaq 
asıb, xəbəri olmadığını söylədi. O da narahatlıqla: 
-Yanına gedib öyrənərəm. Yəqin, işlə əlaqədardır. 
Hökumət işi belədir də... 
   Qərib baş həkimin yanına gedib, dünən Sürəyyanın işə 
gəlib-gəlmədiyini öyrəndi. Ehtimal etdiyi kimi, dünən işə 
çıxmayıbmış, onlar da zəng ediblər, amma danışa 
bilməyiblər. Qərib tapşırdı ki, Sürəyya ilə əlaqədar hər 
nansı bir məlumat, xəbər olarsa ,ona mütləq bildirsinlər. 
Məlumat kartını baş həkimə verib, klinikadan işə 
yollandı.İşdə qəlyanaltı edib,vacib məsələləri nəzərdən 
keçirdi, lazımi göstərişləri verib, Sürəyyanın evinə getdi. 
Qapını açıb içəri girdi. Sanki Sürəyyanın yoxluğunu indi 
anladı. Əşyaları bir-bir nəzərdən keçirməyə başladı. Onu 
bu evə gətirəndə necə sevinmişdi, İlahi! Necə xoşbəxt idi! 
Qəribin boynuna sarılıb hıçqıra-hıçqıra ağlamışdı. Qərib 
də ona söz vermişdi- heç zaman ayrılmayacağıq,-demişdi. 
O, Qəribin toxunduğu hər şeyi sevirdi, hər şeyi əzizləyirdi. 
Sürəyya bilmirdi, bilmirdi ki, o, Qəribin keçmişinin 
qoxusunu yaşadan yeganə varlıqdır. Sürəyya Qəribin 
yaddaşının bu günə düşən yeganə işığı idi. Qərib yalnız 
Sürəyyanın yanında özü kimi olurdu. Onu canlı edən, 
hisslərini oyadan, duyğularını dirildən, var olduğunu, 
yaşadığını təsdiq edən - Sürəyya idi. Sürəyya onun üçün 
yalnız sevdiyi qadın deyildi, keçmişindən, yaddaşından 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qopara bilmədiyi, gizli yaşatdığı bir xatirə idi. Qərib onu 
ovcunda sonuncu işiq, sonuncu od kimi qoruyurdu. 
Küncdəki kiçik mizin üstündə güldana qoyduğu quru 
çiçəklərə baxaraq: 
-Səndən qalan elə bumu? 
Əlləri ilə ehtiyatla çiçəklərə toxundu, gözlərinin önündə 
qucağı çiçəklərlə dolu Sürəyyanın  siması canlandı. 
Həmin oteldə Sürəyya bu çiçəkləri sərmişdi ki, qurusun. 
Qəribin cəsarət edib deyə bilmədiklərini Sürəyya 
söyləmişdi. Ilk dəfə o gün açılmışdılar bir-birilərinə, o 
gecə yaxın olmuşdular. Səhər Sürəyya utana-utana 
mələfəni büküb götürmüş, görməsinlər deyə çantasında 
gizlətmişdi. Qəribin üzünə baxa bilmirdi, gözlərini 
gizlədirdi. Qərib əyilib onun üzünə baxaraq: 
-Sən elə belə danışacaqsan mənimlə? Üzümə baxsana... 
-Sürəyya qızarıb-pörtətək: 
-Sən elə gərək hər şeyi biləsən?   
Gözləri doldu, qəlbini böyük bir qüssə bürüdü, çarpayıya 
sərilib hönkürdü... 
Saatların necə gəlib keçdiyindən xəbəri olmadı. Qaranlıq 
düşürdü. Telefonun açdı. Onu axtarıb tapmasınlar deyə, 
söndürmüşdü. Baxdı, Rizo dəfələrlə zəng etmişdi. 
Telefonu cibinə qoydu, işıqları söndürüb evdən çıxdı. 
                                                            ***           
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Qərib, niyə belə eləyirsən? Mən yadammı sənə? Səni bu 
halda gördükcə, ölüb-ölüb dirilərəm. Nə dərdin var, söylə, 
bir yerdə çarəsini axtaraq.  Gücüm çatmayacaqsa, 
dostlarım var,  bir işarə ilə kimi desən, yox edərəm. Səni 
hədələyənmi var, təhdid edənmi, qorxudanmı- kim var, 
söylə! 
Rizo Qəribin qarşısında oturub həyəcanla, əl-qolunu ölçə-
ölçə danışırdı. 
Qərib gözlərini qarşısındakı stəkana dikib oturmuşdu. 
-Rizo, neçə dəfə soruşdun, cavab verdim. Yenə təkrar 
edirəm, heç nə yoxdur, siz boş yerdən səksəkəyə 
düşmüsüz, nə olacaq mənə, niyə qorxutsunlar, uşağam, 
nəyəm? İşim ağırdır, yoruluram . Nə iclası bitir, nə 
müzakirəsi. Bütün bunları adam asanlıqla daşıya bilmir. O 
dəstə bu dəstəylə vuruşur, heç bilmirsən kim-kimdi, kim 
kimin adamıdı, hər addımını güdürlər, nə qazandığının 
hesabını aparırlar. Adam bezir. 
-Sən deməklə deyil, özündən xəbərin yoxdu, vağ kimi 
gəzirsən, iş adamı bu hala salmaz, sənin bir dərdin var. 
Demək istəmirsən, amma desən, həm özün yüngülləşərsən, 
həm də, nə bilmək olar, bir çıxış yolu taparıq bir yerdə. 
Bilirəm, sən məndən min dəfə ağıllısan, amma belə 
vaxtında sənə kömək edə bilməmək, səndən uzaq qalmaq 
məni çox üzür. Özümə yer tapa bilmirəm. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Məncə, sən çox şişirdirsən, Gülü səni küyə salır, dedim, 
heç nə yoxdur, keçib gedən şeydir, birdən-birə bu ağırlığın 
altına girmək məni gicəlləndirir. 
- Əgər bir düşmənin –filanın olsa, gizlətmə məndən. Sən 
mənə çox əziz insansan. Ən yaxın dostumsan. Ayağını 
qoyduğun yerə, başımı qoyaram. Səni belə fikirli görmək 
məni çox incidir. 
-Yaxşı, yaxşı... eşidən də elə biləcək , məni asıb-kəsirlər. 
Bilirəm, arxam-dayağımsan. Sənə özüm kimi inanıram. 
Sən elə şirkətin başında  möhkəm dur, bu hər şeyə dəyər. 
Bir dəqiqə də nəzarətsiz buraxma onları, heç kəsə də 
inanma, ərinmə, hər sənədə özün bax, özün yoxla. Bir də 
ayılarsan, iraq-iraq birləşib torba tikiblər sənə.  
-Yox, belə əhlikef olmağıma baxma, işdə ciddi oluram. 
Həm  şirkət sənin əmanətindi, gözüm kimi baxıram.  
-Dur gedək evə, bir az Vasifi oynadım, gec-gec  gedəndə 
yadından çıxıram. 
    Qərib nə qədər çalışırdısa, özünü toplaya bilmirdi. 
Özündən asılı olmayaq, biixtiyar hər gün Sürəyyanın 
evinə gedirdi. Hər dəfə də elə bilirdi ki, qapını Sürəyya 
açacaq, onun boynuna sarılacaq, “darıxırdım sənin üçün,”-
deyəcək. Burda Sürəyyanın xəyalı ilə danışırdı, qoxusunu 
alırdı, hərdən çay da dəmləyib içirdi. Soyuducudakı 
ərzaqları toplayıb sellafon torbaya yığdı,  düşəndə zibilə 
atdı. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
 Bir gün Sürəyyanın  telefonundakı şəkillərinə baxmaq 
istədi. Albomu açdı. Alnına soyuq tər gəldi. Sürəyyanın 
şəkilləri telefonundan silinmişdi. Bu- necə ola bilər axı? 
Onun telefonun kimin əli çatır? Həmişə üstündədir,  heç 
vaxt telefonunu başqasına vermir. Bunu kim edə bilr? 
Bunu tək Gülü edə bilər. Evdə yatarkən, ya hamamda 
olarkən, amma bu-inandırıcı deyil, Gülü telefonun 
funksiyalarını bilmir. Ona telefon alarkən, Qərib bir neçə 
ad yazdı-yalnız özlərinin.Telefonda altı nömrə var. Açıb-
bağlamağı Qərib ona öyrədib. Zəng gələndə yaşıl, bitəndə 
qırmızı düyməni bas. Zəng edəndə də adlara bax, kimə 
zəng edəcəksənsə, onun adını seç, yaşıl düyməni bas. 
Gülü bunları da çətinliklə öyrənmişdi. Çaşanda və 
tələsəndə onu da unudurdu, yazığı tər basırdı, səhv edəndə. 
O,  qalereyadan Sürəyyanın albomunu tapıb silə  bilməzdi. 
Qərib Gülünü yaxşı tanıyırdı, o  heç vaxt Qəribin 
telefonuna əlini vurmazdı, açıb baxmazdı. 
Axırıncı dəfə Şəkillərə nə zaman baxdığını xatırlamağa 
çalışdı. Sürəyya itməzdən əvvəl gəzməyə- dənizə  
getmişdilər. Orda bir neçə şəkil çəkmişdi Qərib. Bu- 
seçkidən sonra olmuşdu. O vaxtdan Qərib heç açmamışdı 
qaleriyanı. Sürəyyanın  çələngli şəklini də monitora 
qoymuşdu.  Sanki başında ildırım çaxdı! Oteldə, əlbəttə, 
oteldə. Son dəfə xaricə gedəndə, Sürəyyadan sonra. O 
zaman  imkan tapıb, içəri giriblər. Son səfərdəki hadisələri 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
xatırlamağa çalışdı. Xaricdəki ortaqları ilə gecə 
məclisində içmişdilər. Qərib sərxoş dönmüşdü otelə. 
Sürəyya olan zamanlar heç vaxt bir qədəhdən artıq içmirdi. 
Bax, elə o zaman olub bu! Demək, onu izləyirlər. Hər 
zaman- yatanda, duranda, gəzəndə, danışanda, telefola 
danışanda...hər zaman. Sürəyyanı da buna görə aradan 
götürüblər. Sürəyya bir maneə imiş! 
  Qərib yalnız indi anladı ki, nə qədər böyük və güclü 
dairənin içindədir. İstəyəndə bu dairəni açırlar, istəyəndə 
daraldırlar. 
Qərib evə gəldi. Nahar edib bir az uzandı. Gülü mətbəxdə 
olanda onun telefonunu götürüb baxdı. Həmin adamlar idi, 
vəssalam!  
Gülü otağa qayıdanda Qəribin əlindəki telefona baxaraq: 
-Zəng etmək istəyirsən? Heç konturum yoxdu. 
-Niyə vurmursan, birdən lazım oldu? 
-Vura bilmirəm axı, Rizonu tapıram ki? Gərək alım, lili 
vursun. Qərib öz telefonundan onun nömrəsinə kontur 
göndərdi.  
-Vurdum  mən. Danışa bilərsən. 
-Bıy, elə bir dəqiqədə? 
Qərib gülümsəyərək: 
-Bir saniyədə. Mən şirkətə gedirəm. Nə vaxtdır xəbərim 
yoxdur, görüm işlər necədir orda? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Hə, getsən yaxşıdır. Onları boş buraxma, elə Rizonu da. 
Böyümədi bu oğlan, fikri-zikri qalıb futbolda. 
- Elə futbolda qalsa yaxşıdır, başqa şeylər düşünməz. 
Qərib geyinib çıxdı.Gülü sevinirdi.Qəribin qırışığı açılır, 
deyəsən. O, səssiz-səmirsiz, daş kimi olanda , Gülü çox 
qorxurdu.  
Qərib şirkətdə 2-3 saata qədər sənədlərlə tanış oldu, Rizo 
ilə, Atabəy ilə söhbət elədi, göstərişlər verdi. Sonra 
qalxıb: 
-Mənim getməyim lazımdır, saatına baxaraq, hələik, sonra 
görüşərik. 
Atabəy onu maşına qədər ötürərək: 
-Qərib, çox sıxıntılısan, nə olub, bir məsələmi var? 
Qərib ona baxaraq düşündü ki, əslində, Atabəy ən  
münasib adamdır danışmaq üçün. Bu hadisəni Qərib tək 
çözə bilmirdi, içində gizli tutduqca, onu didim-didim 
edirdi. 
- Burda olmaz, maşında da olmaz, kənar bir yerdə görüşək. 
-O zaman mənim bağıma gəl, orda danışaq. 
-Yox, kənar yer olsun. 
-Yolun üstündə park var ha, dəmir qapılı, ora gözdən 
kənar yerdir. 
- Yaxşı, axşam 10-da gəl ora. 
Qərib  getdi. Atabəy yuxarı qalxıb  işinə davam etdi. 
  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
                                                            *** 
Qərib bağa bir az erkən gəldi. Maşınını dayanacaqların 
birində saxlayıb düşdü, piyada ətrafı müşahidə edə-edə 
bağa girdi. Bu bağ dəmir barmaqlıqlarla hasarlanmış, 
gündüz uşaqların oynaması və  dincəlməsi  üçün nəzərdə 
tutlmuşdu. Qərib bağda gəzərək, ağacların arasındakı 
skamyada oturdu. Qaranlıq olsa da, bağ çıraqban 
olduğundan yol aydın görünürdü. Havalar soyumuşdu. 
Qərib fəslin fəyişdiyinin də fərqində deyildi. Bir azdan 
Atabəy uzaqdan göründü, ətrafa baxa-baxa Qəribi 
axtarırdı. Gözü Qəribə sataşdıqda  iti addımlarla ona tərəf 
gəldi.  
-Axşamın xeyir,-deyib Qəribin yanında oturdu. 
-Hər vaxtın xeyir. Havalar soyuyubmuş. 
-Hə. Payızdı daha. Sakitlikdir buralar. Hə, Qərib, nə 
məsələdir,anlat. 
Qərib bir az susdu, hiss olunan çətinliklə: 
-Bir qız vardı... 
-Sürəyyamı? 
Qərib dikələrək təəccüblə ona baxdı: 
-Sən bilirdin? 
Atabəy özünəməxsus sakitliklə: 
-Bilirdim. 
Qərib səbrsizliklə: 
-Daha kim bilirdi? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Heç kim. Heç kim bilmir, nə Rizo, nə də Gülü. 
-Bəs sən hardan bilirsən? 
-Sənin  tez-tez haraya yox olduğunu öyrənib- bilməliydim. 
Hesabda pullar da əskik gəlirdi...Narahat olma, səni özüm 
izlədim, adam göndərmədim. 
-İndi o hardadır? 
Atabəy susdu, dərindən köksünü ötürərərək: 
-Qərib, qızı onlar aparıb, yəqin ki... xaricə, Sürəyyanı, çox 
ehtimal ki, səni öldürməklə hədələyiblər, o da səni 
qorumaq üçün səssizcə düşüb onların qabağına gedib.  
-Bircə onun sağ olduğunu bilsəydim...daha heç nə 
istəmirəm. 
-Onu öldürmək kimin nəyinə lazımdı? Onlar təhlükəli 
olanları öldürür. Bu qızın pulu var, heç kimə yük deyil, 
sakitcə oturacaq evində.  
-Onun kimə ziyanı vardı? 
-Sənin sevdiyin, vaz keçə bilmədiyin hər şey onlar üçün 
maneədir. Sən xaricə Sürəyya ilə gedirdin? 
-Hə. 
-Görürsən, demək maneədir. 
-Atabəy,  kimdir onlar? Mənim burnumun dibinə qədər 
gəliblər, telefonumda olanları siliblər, demək onlara hər 
şey məlumdur. Bizim hesablarımız, pullarımız, 
əlaqələrimiz. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Qərib, onlar çox güclü təşkilatdır.  Böyük şəbəkədir, 
dünyanı idarə edirlər. Boşunamı səni deputat elədilər? 
Sənin toxunulmazlığın lazımdır onlara. Gələcəkdəki  mal 
dövriyyəsi üçün. İşlərini ehtiyatlı tuturlar. Özlərinə kadrlar 
hazırlayırlar. 
-Gərək razı olmayaydım, çox peşmanam. 
-Yox, sən doğru olanı seçdin, yoxsa sənin bütün karyeranı, 
qazandığlarını məhv edəcəkdilər. 
-Nəyimə lazımdır, bu dövlət? Ətrafımdakı hər kəs 
təhlükədə olandan sonra mən pulu neynirəm? 
-Bu-sənin seçimin deyil, onların istəyidir. 
-Atabəy , onlar cəhənnəm olsun, sən mənə kömək elə, 
Sürəyya sağdırsa, onu tapım, heç olmasa sağ olduğunu 
öyrənim, əmin olum.  
-Qərib, sən Sürəyyanın yaşamasını istəyirsənsə, qızdan əl 
çək. Onun təhlükəsizliyi üçün. Sən atdığın hər hansı 
addımda onu məhv edə bilərlər.  
-Hesab nömrəsi də qapadılıb. Bəlkə, pulunu da alıblar 
əlindən  
-Yəqin, dəyişiblər. Qərib, elə şeylər var ki, onlarla 
razılaşmaqdan, qəbul etməkdən başqa çıxış yolu yoxdur. 
Sən də qəbul et, vəziyyətə öyrən. Sürəyya qəbul edibsə, 
sən də qəbul et. Əgər kömək etmək mümkün olsa idi, inan 
ki, bunu canla –başla edərdim. Amma, səd heyf, mən səni 
də qorumağa məcburam. Qoy, o qız da həyatını yaşasın, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
cavandır, nə qədər yalnış hesab eləsək də, razılaşmasaq da, 
arzularımızla uyğun gəlməsə də, həyat hər şeydən 
qiymətlidir. 
Qərib dizlərinə dirsəklənərək başını aşağı salıb oturmuşdu. 
Atabəyin dediyi amansız gerçəkləri düşünürdü. Nəyə görə 
həyat ona qarşı bu qədər ədalətsizdir, amansızdır. Hər 
başını qaldırdığında, başından vurur, hər ayağı üstə 
durduğunda yerə çırpır. Nəyi özü qazanırsa, əlindən alır. 
Nəyə görə? 
Ayağa qalxaraq: 
-Gedək, gec oldu. Onsuz da, biz azdığımız yerdən çıxa 
bilməyəcəyik. 
Atabəy da ayağa qalxaraq: 
-Fikir eləmə, sən yolunu get, hara çıxar-çıxar. Həyat 
budur, heç kim öz cızdığı yolla gedə bilmir. Nə biz, nə də 
başqaları. 
                                                              ***    
   Son vaxtlar Gülü gündüzlər harasa gedir, xeyli gec 
qayıdırdı. Harda olduğunu soruşanda:  hava almağa 
çıxmışdım, bazarlıq edəcəkdim, parkda gəzirdim,-deyə 
bəhanələr gətirirdi. Bir gün Qəribə zəng edib: 
-Vaxtın varsa bir az tez gəl, bir yer var, ora getməliyik. 
Qərib soruşsa da, söyləmədi. Gülü Qəribdən hələm-hələm 
bir şey xahiş etməzdi, zəng edibsə , deməli, vacibdir. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib vaxtından tez gəldi, Gülü hazır idi, maşına minib , 
ünvan dedi. Qərib: 
-Orda nə var ki? Kim olur orda? 
-Gedəndə görəcəksən. 
Qərib lap maraqlandı.Ürəyində:”Xeyir ola” dedi. 
Gülü göstərdiyi ünvan şəhərə yaxın, yolun üstündə  idi. 
Gəlib çatdılar. Gülü cəld maşından düşüb bəzəkli hasara 
alınmış, iri, dəmir darvazanı açdı. Qərib maşından düşüb 
baxdı. Bura təzə tikilmiş səliqəli və yaraşıqlı mülk idi. 
Gülünün ardınca həyətə girdi. 
Kiçik bağı, gülləri, çarhovuzu olan həyətdə iki mərtəbəli, 
yeni üslubda tikilmiş evin qarşısında durub baxdı.  Gülü 
evin qapısını da açıb içəri girərək: 
-Gəl içəri. 
Qərib onun dalınca evə girib təəccüblə Gülüyə baxaraq: 
-Bura niyə gəldik? Kim var burda.? 
Gülü keçib divanda oturaraq: 
-Heç kim yoxdu. Mən bu evi almışam. Sənindir. 
Qərib bir şey anlamayaraq: 
-Necə yəni almışam? Niyə?  
Gülü bir az susdu. Sonra sakit səslə: 
-Gəl otur əvvəlcə. Sənə mühüm sözüm var. 
Qərib oturaraq diqqətlə Gülüyə baxmağa başladı. 
-Qərib,  xeyli vaxtdır sənə demək istəyirəm, başın qarışıq 
olur, işlərin olur, mən də əlavə problem yaratmaq 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
istəmirəm. Mən çox xəstəyəm, bunun əlacı da yoxdur, sən 
indidən bunu bilsən, öyrəşsən yaxşıdı. 
Qərib onun sözünü kəsib danışmaq istəyəndə Gülü əli ilə 
işarə verərək: 
-Qoy, sözümü deyim qurtarım. Sən mənə yaxşı yoldaş 
olmusan. Oğluma atalardan yaxşı ata olmusan. Allah 
səndən razı olsun, mən səndən yerdən –göyəcən razıyam. 
Əksini söyləsəm,  Allah mənə qənim olar.  Sən cavan 
adamsan, vəzifə, iş sahibisən, dünyada ən yaxşı şeylərə 
layiqsən. Əgər əvvəldən desəydim, razı olmayacaqdın, 
mənə mane olcaqdın, odur ki, bu evi aldım.  Amma mən 
burda qalmayacam, sən olacaqsan. Həyətin bağbanı da var, 
evin iş görəni də. Gözüm üstlərində olacaq. Sözümü 
kəsmə, mən belə vaxtımda rahat olmaq istəyirəm, 
hamınızdan bir istədiyim var, Allah nə möhlət veribsə, 
qoyun istədiyim kimi, rahat olum. Mən gələn həftə 
ziyarətə gedirəm, danışmışam artıq. Gedib-gəlmək qismət 
olarsa, yenə də əzizim, iki gözümsən. Amma sənin 
evlənməyin vacibdir. 
Qərib səbrlə onun susmasını gözlədi: 
-Bitirdin sözünü? Əvvəla, məndən xəbərsiz, məndən 
soruşmadan bu evi almağın heç xoşuma gəlmədi. Yaxşı, 
deyək ki, ürəyindən keçdi aldın, amma burda özün 
yaşayacaqsan. Sonrası, əgər bir kişinin arvadı xəstə olarsa, 
o kişi xəstə arvadını tərk edərsə, bu – ən böyük günahdır. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Sən məni bu günahamı batırmaq istəyirsən? Ziyarətə 
getmək istəyirsən, bunu təşkil edim, adam da qoşum sənə, 
tək getmə.  Gələndən sonra da müalicəni edək. Burda 
yoxdur, xaricə gedək. İmkan olandan sonra niyə sağalmaq 
istəmirsən? 
-Qərib, bilirəm, öz başımdan iş görməyim xoşuna gəlmədi, 
sən mənə yoldaş yox, həm görmədiyim, atam, anam 
olmusan, dostum olmusan. Sən mənim arxamda böyük 
dağ olmusan...amma mənim bu son arzumu yerinə yetir, 
nə olar, mən də dünyadan rahat gedim, rahat yatım. 
Qərib ayağa qalxaraq: 
-Gülü, sən nə danışdığının fərqindəsənmi? Sən hara 
gedirsən?  Evdə tək oturub belə xəyallara düşmüsən. Sən 
allah, dur görüm, dur gedək evə... evi almısan , çox 
mübarək, sağlıqla oturaq. Amma sən Rizogili orda qoyub, 
bura gəlməzsən, mənə də bu ev lazım deyil, könlümdən  
təmtəraqlı ev keçsə idi, alardım. Mənə o ev rahatdır. Orda 
da qalacam. Olan-qalan pulunu vermisən bu evə, dur 
gedək. 
-O mənim pulum deyil, bizimdir. Qərib, buraya mən 
fikirləşib, hər-şeyi götür-qoy edib gəlmişəm. Sənə nə 
qədər çətin olsa da, bununla  razılaşmağa borclusan. Mən 
sənin üçün cavabdehəm bu dünyada, başa düşürsən, 
cavabdehəm. Deyək ki, oturduq ikimiz də o evdə, məndən 
sonra neyləyəcəksən, hə?  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Allahu-əkbər! Sən sağ ola-ola niyə ölü kimi  danışırsan? 
Sən nə bilirsən sabah nə olacaq? Bəlkə, səndən qabaq mən 
öldüm? Sabah biri çıxdı, gülləni sıxdı başıma? Nə 
bilirsən? Sənin nə yaşın var ki,indidən özünü qocaldıb, 
xəstə edib oturursan? 
-Qərib, mən özümü hamıdan yaxşı bilirəm, xəstəyəm 
deyirəmsə, nəsə bilib deyirəm. Başım itir hərdən, key kimi 
oluram.  
-Bu, qan dövranının pozulmasındandır. Getmə ziyarətə, 
səni aparım Avropaya, müalicə olun, 20 gün qalacaqsan 
cəmi. Özümdə qalaram yanında. Ora bura kimi deyil, 
sənin kimi xəstələri üç günə sağaldırlar. 
-Eh.. məni dinləyən yoxdur, hamınız məni incidirsiz.  
-Gülü, sən bizim yerimizə qərar vermə. Mənim, Rizonun. 
Sən də belədə bizi incidirsən. Niyə mənim yerimə qərar 
verirsən? Sən hardan bilirsən ki, mən bu evi istəyirəm, 
burda yaşamaq mənim xoşuma gələr? 
-Niyə, pis evdir, xoşuna gəlmədi? Sən heç baxmadın axı... 
Qərib əsəbini boğaraq:  
-Gözəl evdir, amma mənə lazım deyil. Mənim evim var. 
-Qərib, mən sənin yaxşılığın üçün çalışıram, bəlkə, 
yerində eləmirəm, lazım olduğu kimi bilmirəm. Amma 
mən tək qalmaq istəyirəm. Mən səndən utanıram. 
Qərib təəccüblə: 
-Niyə? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Çünki xəstəyəm. Elə şeylər olur, adam istəmir  kimsə 
sənin vəziyyətini görsün.  Heç istəmirsən, öz övladın 
bilsin, yaxın adamın görsün. Gülü  kövrəldi, səsi titrədi, 
çənəsi əsdi. Özünü ələ alıb, davam elədi: 
-Siz bilməzsiz, bu, necə olur...bunu ancaq xəstə olan adam 
bilir. Nə olar, məni də başa düş. Mən bundan əziyyət 
çəkirəm. 
Qərib fikrə getdi. Bəlkə, Gülü, doğrudan da, tək qalmaq 
istəyir? Məsələ ayrılmaqda deyil, bəlkə, doğrudan, əziyyət 
çəkir? 
-Gülü, mən sənə əziyyət vermək istəyərəmmi? Amma 
olmaz axı, bu necə ola bilər? Rizo nə deyər? 
-Rizoya demişəm, bilir.      
-Nəyi? 
-Sənə dediyimi. Dedim ki, tək qalmaq istəyirəm. 
-Daha sənə sözüm yoxdu. 
Qərib onunla danışmağın mənasız olduğunu anlayaraq: 
-Yaxşı, bu barədə danışarıq sonra. İndi dur gedək evə. 
-Əvvəl evə baxaq, mən də qalıram burda.  
Gülü hiss etdi  ki, Qərib getsə, bir də bura gəlməyəcək. 
Onu bura alışdırmaq lazımdır. Odur ki özü də qalmalı 
oldu. 
 Otaqları gəzdikcə Qərib: 
-Sən burda əməlli- başlı iş görmüsən ki, gizlicə. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Dizaynı Rail edib də, mebelləri də o seçib alıb. Hər şeyi, 
elə evi də Rail tapıb. 
Evin  rahatlığına, bəzəyinə söz ola bilməzdi. Railin zövqü, 
təcrübəsi özünü göstərirdi. Yataq otaqları, qonaq otaqları, 
salon, hamamlar, iş otaqları, mebellər-hamısı son dəblə, 
müasir üslubla bəzənmişdi. Mətbəxə  keçdilər. Ərzaq belə 
alınmışdı. Qərib gülərək: 
-Tay sənə sözüm yoxdu, xörək də bişirmisən? 
-İşçilər var də. Onlar hazırlayıb. İki nəfər işə götürmüşəm, 
həyətdə də bir kişi. Rizogildəki kimi. Etibarlı 
adamlardır.Tanıyıram. 
Qərib iztehza ilə: 
-Etibarlı... 
-Otur, mən süfrə hazırlayım. 
Qərib əlacsız qalıb oturdu. Düşündü ki, indi Gülünü 
fikrindən çəkindirmək müşkül məsələdir, sonra görək 
neynirik... 
                                                          ***   
   Rizo pəncərənin qarşısında dayanıb həyətə baxırdı. 
Qərib də əsəbi-əsəbi otaqda var –gəl edir, səsini 
qaldırmamağa çalışaraq söylənirdi: 
-Adamın ağlı almır, bütün bunları hardan çıxardır, hardan 
xəyallanır, məni götürüb aparıb ki, sən bu evdə yaşa, tək 
qalmaq istəyirəm. Onun nə işi var xəstə-xəstə ziyarətdə? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Deyirəm, aparım Almaniyaya, orda müalicə olunsun. 
Özüm də qalaram orda, bir ay, iyirmi gün... Rizo, sən də 
desənə, sözümü dinləmir... 
Rizo pəncərədən çölə baxmaqda davam edirdi. 
Qərib ona tərəf: 
-Niyə dinmirsən, sən də bir danış onunla... 
Rizo ona tərəf dönərək: 
-Nə deyim, Qərib...onu tanımırsanmı? Deyir, tək qalmaq 
istəyirəm, yanımda heç kim olmasın. Lili ilə deyirik, gəl 
bizimlə qal, gəlmir, on addımdı aramız, anlayıram, həyatı 
boyu öyrənib, öz evidir...bir az bərkini tutanda, ağlayır, 
deyir incidirsiz məni. Anamı istəmirəmmi? Mən onunla 
nəfəs alıram. Dünya bir yanadər, o bir yana...de, 
neyləyim? Lili deyir, bu- xəstəlikdəndi... sən də fikir 
vermə, qoy, neyniyir- eləsin. 
-Necə fikir verməyim, Rizo? Onu tək qoyum, hara gedim? 
Adama nə deyərlər? Bəs ,mən özüm, necə rahat olaram? 
Rizo sakit-sakit: 
-Qoy, bir az tək qalsın, belə istəyir, sən də incitmə...qal 
orda, nə var ki, bunda? Özü səhər-axşam maraqlanacaq, 
gələcək-gedəcək, ona belə iş lazımdı. Onsuz da səndən 
ayrı qala bilməz. 
Qərib oturub mat-mat baxdı, sonra: 
-Dünən bütün paltarlarımı yığıb gətirib, asıb dolablardan. 
Rizo qapıya tərəf gedə-gedə :  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Burax, nə istəyir –eləsin... 
Qərib anladı ki, Rizoya bu barədə danışmaq çox çətindir. 
Əslində, Rizo Qəribin anası ilə münasibətinə həmişə 
qısqanclıqla yanaşmışdı, Gülü Qəriblə Rizonun arasında 
keçilməz bir pərdə idi. Bəlkə, bu səbəbdən Gülü Qəribdən 
ayrılmaq istəyirdi. Gülünün ağlından nə keçdiyini 
bilməkmi olur? 
                                                               *** 
   Gülünün ziyarətdən döndüyünü eşidən qonşular dəstə-
dəstə onu görməyə gəlirdilər. Gülü hər gün süfrə açdırır, 
gələnlərin hər birinə gətirdiyi hədiyyələrdən verir, hər 
kəsin könlünü görürdü. İndiyədək evindən heç yerə 
getməyən Gülü üçün bu səyahət çox böyük görünürdü. 
Gördüyü yerlərdən, insanlardan ağız dolusu, yorulmadan 
danışırdı. O, burada olmadığı  müddətdə Qərib təzə evdə 
yaşayırdı. Gülü qayıdandan sonra hər  axşam gəlir, Rizo 
ilə gecə yarısınadək oturub söhbət edir, sonra da evinə 
gedirdi. Qərib üçün on ildən çox  yaşadığı məhəllədən 
ayrılmaq çətin idi. O da bu məhəlləyə isnişmiş, adamlara 
öyrənmişdi. Təzə ev ona boş, yad görünürdü. Sanki hər 
gecə oteldə gecələyirdi. Sürəyya olan vaxtlar olsaydı, 
bəlkə də, Qərib buna sevinərdi də. İndi tamam tənha 
qalmışdı. Yaxşı ki, Rizo var idi. Başı nə qədər işə qarışsa 
da, içində böyük bir boşluq var idi. Bu boşluğu heç kim 
doldurmağa qadir deyildi. Qışın çoxunu Qərib xarici 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
ölkələrə səfərlərdə keçirdi. Bəzən  Sürəyya ilə getdiyi 
yerlərdə dolanır,, otellərdə, küçələrdə, restoranlarda  gözü 
hey onu  gəzirdi. Bəlkə, hardasa qarşısına çıxar, bəlkə, 
hansısa döngədə, liftə qarşılaşarlar. Qərib dünyada bu 
möcüzədən başqa heç nə istəmirdi. Yaşayırdı, gəzirdi, 
işləyirdi, yeyib- içirdi, amma ağlının, qəlbinin bir 
köşəsində Sürəyya var idi. Darıxdığından hərdən başını 
götürüb harasa getmək istəyirdi, amma getdiyi yerlərdə də 
onu Sürəyya deyil, onun ayrılığı, həsrəti gözləyirdi.  
Hərdən Sürəyyanın sözləri ildırım tək çaxırdı  
yaddaşında:”Sən də mənim üçün darıxarsan, onda 
bilərsən ,mən nələr çəkirəm...” Off... Sürəyya nələr 
çəkirmişsən sən... indi nələr çəkirsən, bir bunu biləydim. 
Tək Sürəyyanın evində qaldığı müddətdə sanki bir az 
rahatlanırdı.Onun nəfəsini,qoxusunu burda hiss edirdi. 
Sütəyyanın canlı olduğu yer təkcə bu ev idi. 
  Gülü onu yoluxmağa gələn qonşularına deyirdi: 
-Allaha çox şükürlər olsun, ürəyimdə bir muradım 
qalmadı, oğlumu ev-eşik elədim, Allah onu min budaq 
eləsin, azdan-çoxdan yaşadım, qurbanolduğum nə qədər 
yazıb, öz məsləhətidi, tay insan nə qədər yaşamalıdı ki, 
nəvə gördüm, o biri də sağ- salamat gəlsin ,inşallah(Lili 
yenə hamilə idi, amma bir  borcum qalıb, onu da yerinə 
yetirim, gözüm arxada qalmasın. 
Arvadlar bir-birnə baxıb: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Nə borcu, ay Gülü? 
-Bizim Qərib. Cavan kişidir, yaraşıqlıdır, vəzifə adamıdır, 
mən gedəndən sonra neyləyəcək?Mən xəstə qadınam, 
Allahın müqəddəs yerlərini ziyarət eləyib gəldim, mən 
daha bu günahı daşıya bilmərəm. Qəribi evləndirəcəm. 
Televizorda görürsüz də, onun kimi kişilər hər yerə 
yanında arvadı gedir, bu-qaydadır hər yerdə. Həm də 
baxanı olsun, qoruyanı olsun, mən tay heç... hay-hayım 
gedib, vay-vayım qalıb... beş gün ömrüm qalıb, onu da 
rahat yaşayım, arxayın ölüm...  
  Gülü bu sözləri danışmaqla qonum-qonşuda rəy 
yaratmaq istəyirdi, Qərib evlənərkən kimsə təəccüb 
etməsin.   
Rizo bu sözləri eşidərkən: 
-Arvadın başı xərifləyib e lap...ay ma, sən Allah, bizi 
biabır eləmə, sənin nəyinə lazımdır? Adam istəyər evlənər, 
istəməz subay qalar.  
Gülü : 
-Sən otur yerində, belə şeyləri nə başa düşürsən sən, onun 
bizdən başqa kimi var, mən dən başqa kim qalacaq onun 
qeydinə? Başı- gözü ağappaq olub, yazıqdır, onun da 
ailəsi olsun, övladı olsun. Bu-mənim borcumdur.  
Rizo əsəbiləşib,  deyinə-deyinə pencəyini götürüb çıxdı. 
Lili həm Rizonu, həm də Gülünü sakitləşdirirdi. 
Rizo gecə evə gələn zaman: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sən qarışma böyüklərin işinə. Mama hər şeyi ölçüb- 
biçən qadındı. Qəribi elə  qadınla evləndirmək istəyir ki, 
bizdən ayrılmasın. Axı şirkətiniz, işləriniz birdi... 
Rizo təəccüblə: 
-Biz niyə ayrılırıq ki? 
Lili gülərək: 
-Bax, görürsən, necə safsan... biz niyə ayrılırıq ki? 
Ayrılanlar niyə ayrılır? İndi Qərib təkdir, kimləsə evlənsə, 
arvadı, ya da arvadının qohumları sizi ayırmağa cəhd 
edəcəklər. Sən bilmirsən, insanlar həmişə maldan-puldan 
ötrü ən yaxın adamlarına xəyanət ediblər, yeri gələndə 
öldürüblər. Qərib dürüst insandır, yaxşı adamdır, amma 
sabah onu da ələ alanlar olacaq. Buna görə mama deyir, 
özüm evləndirim, arxayın gedim. Sən qarışma. 
Rizo: 
-Gülü xanım lap diplomat imiş ki, xəbərimiz yox. 
Lili ona tərs-tərs baxaraq: 
-Diplomat olmaq üçün oxumaq kifayət eləmir, əli ilə 
başını göstərdi, - bu olsun gərək ,bu! Sənin anan ağılı 
qadındır, nə elədiyini çox gözəl bilir. 
   Gülü bilirdi, evlənmək məsələsini birbaşa Qəribə deyə 
bilməyəcək. Xeyli götür- qoy edəndən sonra Atabəylə 
görüşüb danışdı. 
-Atabəy, bu məsələni yoluna qoy, mənim xətrimə. Əvvəl 
öyrən, gözaltısı- filanı varmı, yəni görüşdüyü, istədiyi? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
 Atəbəy başını bulayıb: 
-Yooox, Gülü bacı, istədiyi nə gəzir? 
-Nə bilim, qulağım çalmışdı bir dəfə, bir qız vardı, 
Sürəyya... 
-Yooox, yoxdu... olsaydı , mən bilərdim. 
-Yaxşı oldu, mən birini tapıb bəyənmişəm, sən razılığını 
al, qalanı mənim boynuma. 
Atabəy də Gülüyə söz verib getmişdi. Uyğun bir vaxtda 
Qəriblə danışacağını söyləmişdi. 
                                                            *** 
  Atabəy düşündü ki, Gülü haqlıdır, Qəribin evlənməyi 
vacibdir. Onun həvəssiz-həvəssiz gəzib- dolanmağı 
Atəbəyi də narahat edirdi. O boyda mülkdə tək gecələyir, 
gecəyarıya qədər işdə ləngiyir, get-gedə bədbinləşirdi. 
Bəlkə, evlənsə, başqa bir qadın könlünü oxşayar, Sürəyya 
sevdasını  başından çıxardar, onu həyata döndərərdi. 
Qəribin şuxluğu itmişdi, əvəzində ağır, oturuşmuş, 
qəmgin bir kişi peyda olmuşdu. Saçları sürətlə ağarmağa 
başlamışdı.  Atəbəy hər görüşündə evlilikdən söhbət 
salaraq, onu razı salmağa çalışırdı. Qərib isə yola gəlmirdi 
ki, gəlmirdi: 
-Atəbəy, sən də Gülü kimi, nə tutmusan evlənməkdən? 
Evlənmək mənim nəyimə lazımdır? 
-Qərib, niyə də evlənməyəsən? Sənin tək yaşayan 
vaxtındı? Evlən, qoy evdə gözləyənin olsun, al birini, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
arvadsız ev olmaz...dağılıb gedər. Əgər  məsələ Sürəyya 
isə, qismət olarsa, gələrsə, ayrılıb onunla evlənərsən.  
Qərib: 
-Oyuncaqdır sanki... 
-Əslində, həyatın özü oyuncaqdır, insanlarla oyuncaq kimi 
oynayır...Vallah, mən onu- bunu bilmirəm, əgər bu fikri 
Gülü ağlına qoyubsa, sən evlənməyincə əl çəkməyəcək. 
Deyir, qız da tapıb, hər şeyi özü edəcək. 
Qəribin dodağı qaçdı: 
-Gülü də lap ağlını itirib son zamanlar,  öz sağlamlığı ilə 
məşğul olmur, həyatı ilə oynayır, onun –bunun həyatını 
yerbəyer edir.  
-Onu qınama, çox istədiyindən deyir, Qəribə çox borcum 
var –deyir. 
-Onun mənə heç bir borcu yoxdur,əksinə, sağ qalmışamsa, 
yaşayıramsa, bu yerə gəlib çatmışamsa, mən ona 
borcluyam. Və həyatım boyu onun borcundan çıxa 
bilməyəcəm . Əgər bu borc olmasaydı, mən ondan ayrıla 
bilərdim, Sürəyya ilə evlənərdim.  
-Heç kim əvvəldən nə olacağını bilə bilməz. Bunun üçün 
heç kim başqasını günahlandıra bilməz. Bu-doğru deyil. 
Madam özünü  borclu hiss edirdsən, o zaman onun 
dediyini elə- evlən! 
-Görürəm, siz hamınız birləşib məni təkləmisiz. Mənim 
evlənməyim sizə bu qədər lazımdısa, o zaman evləndirin. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Atabəy kreslodan qalxaraq: 
-Bax, bu oldu əsl kişi söhbəti...mən getdim, görüşərik, 
inşallah. 
Qərib onun dalınca  qəmli-qəmli baxaraq: 
-Daha bir qurban,- dedi.   
                                                            *** 
                                                         Kamilə 
   Gülü Qəribi Kamilə ilə tanış elədi. Qızla hər şeyi 
danışmışdı, razılığını almışdı. Konservatoriyada keçirələn 
bir konsertdə Qərib gedib Kamilə ilə tanış oldu. Kamilə 
konservatoriyada musiqi nəzəriyəsindən dərs deyirdi.  
Musiqi nəzəriyyəsindən müdafiə edib, doktorluq  elmi 
adını almışdı, kafedranının dosenti idi.  Xalq yazıçısı, xalq 
rəssamı olan,70-90 yaşlı bir neçə məşhur nənənin-babanın 
yeganə varisi idi. Atası neft mütəxəssisi idi, qəzada həlak 
olmuşdu, anası tibb elmləri üzrə professor idi. Bu qədər 
elmlə məşğul olan ailənin içində Kamilə bütün ömrünü 
kitaba bağlamış, ailə qurmamışdı. Bu- otuz iki yaşında, 
düzgün üz cizgiləri olan, hamar qara saçlarınını boynunun 
ardında yığmış, sadə, klassik üslubda  kostyum geyinmiş 
yaraşıqlı bir qız idi. Ciddi bir görkəmi, ağıllı, qara gözləri, 
düz-uzun qaşları vardı. Baxan kimi, onun elitar təbəqəyə 
aid olduğu bilinirdi. Qərib –öz-özünə düşündü ki, Gülü bu 
qızı hardan tapıb? Kamilə  elə yerdə işləyirdi ki, Gülünün 
heç əlaqəsi yox idi, bu haqda ondan soruşanda: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Özünü yox, anasını tanıyıram, həkimimdir. Çox yaxşı,  
kübar qadındır.  Oturub söhbət eləyirdik hərdən, bir subay 
qızı olduğunu dedi. Soruşdum ki, niyə ailə qurmur? Dedi, 
indiki zamanda dürüst insan tapmaq çətindir.İstəyən 
olanda da qorxuruq ana- bala , qərar verə bilmirik. Belə- 
belə gəldi çıxdı otuza.  Get-gedə yaxınlaşdıq. Qonaq 
getdim evlərinə, qızı gördüm evdə, işinə-gücünə, 
davranışına baxdım Çox mərifətli qızdır. Ağıllı, 
gözəlliyinə də söz ola bilməz. Aktrisa var e, Odridi-nədi, 
bir suyu elə ona oxşayır, əsas da gözləri.  
Qərib Kamilə üçün bir irad tapa bilmədi. Həqiqətən, 
hörmətə layiq qız idi. Onun indiyədək ailə qura 
bilməməsinin səbəbi qapalı mühitdə qalması və həddindən 
artıq ciddiliyi idi.  
Qəribin razılığını alandan sonra Gülü bütün ailəni tanışlıq 
üçün Qəribin evinə qonaq dəvət etdi. Axşam ailə 
yeməyində  bir-birləri ilə tanış oldular.  Gülü Kamilənin 
anası Cəmilə xanımla danışıb  üzük aldı və dar bir 
çərçivədə nişan eləyib, nigah gününü təyin etdilər. Qərib  
nigahın da ailə çərçivəsində olmasını xahiş etdi. Heç kəsin 
xəbər tutmasını istəmirdi. Gülü də bu barədə Kamilə ilə 
danışdı. Kamilə də toy-filan istəmədiyini , mümkün qədər 
sadə  nigah arzuladığını söylədi. Gülü Qərib hirslənməsin 
deyə, hər şeyi onun dediyi kimi elədi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Tez bir zamanda nigah oldu və Kamilə Qəribin evinə 
gəldi. Təbiətən mülayim xasiyyətli olan Kamilə  tez bir 
zamanda  evə, ailəyə qaynayıb qarışdı. İşə gedir, qalan 
vaxtlarını evə həsr edirdi. Qəriblə müəllimi kimi 
davranırdı. Gülünü də, Rizonu da, Lilini də Qəribin 
yaxınları kimi qəbul edirdi. Hər gün maraqlanır, zəng edir, 
imkan olan kimi onlara gedirdi. Hətta Qərib xaricdə olan 
zamanlar Gülü ilə qalırdı. Kamilənin ailəsi də çox mədəni 
idi. Onun işlərinə qarışmır, yalnız əlamətdar, təntənəli 
günlərdə görüşürdülər. Qəribə ən maraqlı gələn Gülü ilə 
Kamilənin münasibəti idi. Bu qədər fərqli qadının bir- 
birinə belə səmimi münasibəti onu təəccübləndiridi. 
Kamilə bir çətin işi olanda, anasından çox, Gülü ilə 
məsləhətləşirdi. Gülü də canıyanalıqla onun hər işinə 
kömək edir, məsləhət verirdi. Qərib bilmirdi, iki qadın 
eyni bir kişini sevərsə, bir-biri ilə çox yaxın olarlar. 
Xüsusən, bu kişi onların heç birini sevməyəndə. Son 
zamanlar Gülü evdən çox çıxa bilmirdi. Əli, ayağı daha 
çox şişkinləşmişdi, daimi həkim nəzarətində olmasına 
baxmayaraq, xəstəliyi irəliləyirdi. Cəmilə xanım da, Lili 
də hər gün ona baş çəkirdi, dərmanlarına, yeməyinə 
nəzarət edirdilər. Gülü üçün bir tibb bacısı da 
götürmüşdülər. Xeyli yüksək maaşla gecə də yanında qalır, 
yalnız pəhriz yeməklər bişirirdi.  Qərib axşam evə tez 
gələn zaman  Kamilə ilə Gülüyə dəyməyə gedirdi. Gülü 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
get-gedə dəyişirdi, Qərib fikir verirdi, sanki onun üzü 
şəffaflaşır, dərisi nazilib parlaqlaşırdı. Bunu Lilidən 
soruşanda: 
-Xəstəlikdəndir. Qəbul etdiyi dərmanların təsiridir.  
Bütün ağrılarına baxmayaraq , Gülü yenə də həyat dolu 
bir qadın idi. Oturmaq, yatmaq-nədir, bilmirdi. Gündüzlər 
bir az uzanır, dincəlir və yenidən  ayağa qalxıb nə işləsə 
məşğul olurdu.Ona irad tutanda: 
-Qəbirdə o qədər yatacağıq  ki, birdəfəlik... 
  Qərib evlənəndən sonra Gülü onunla əvvəlki kimi 
danışmırdı.  Arada pərdəli dolanırdı. Hərdən Qərib onunla 
oturub dərdləşmək istəyirdi. Kamilə çox nəzakətli və 
mədəni idi. Onun qüsursuz davranışlarına baxmayaraq, 
Qərib onunla açıq ola bilmirdi. Aralarında ər-arvad 
hörməti vardı. Bir-birilərini incitməkdən qorxduqları üçün 
məsafəli davranırdılar. Sanki arada keçilməz bir sərhəd 
var idi. Ailədə hər kəs etməli olduğunu edirdi. Bu 
gözəgörünməz müqaviləni pozmağı heç biri arzulamırdı. 
Qərib evlənmək lazım olduğu üçün, Kamilə ərə getmək 
lazım olduğu üçün evlənmişdilər. Gülü Kamiləyə 
məsləhət görürdü ki, tezliklə uşaq doğsun, uşaq hər şeyi 
dəyişir, deyirdi. Hətta onu həkimə aparmaq üçün dilə 
tuturdu. Kamilə də uşaq istəyirdi. Həkim dostlarının 
məsləhətlərinə əməl edirdi. Amma bu, mümkün 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
olmadıqda, Gülü ilə  genekoloqa getdi. Bir xeyli iynə-
dərman alıb müalicəyə başladı. 
Kamilə Qəribin əvvəllər Gülü ilə yaşadığını bilirdi.  
Amma bu barədə Qəriblə aralarında heç vaxt söhbət 
olmamışdı. Son günlər Gülünün vəziyyəti lap ağırlaşmışdı. 
Hərəkətləri məhdudlaşmış, şişkinliyi artmışdı. Bədəni 
göy-göy ləkələrlə örtülmüşdü. Qərib son dəfə onu görəndə 
anladı ki, vəziyyəti yaxşı deyil. Gülü tez- tez  təngnəfəs 
olurdu.  
Bir neçə gün sonra Qərib işdə ikən Kamilə ona zəng 
edərək: 
-Qərib, tez gəl, Gülünün halı pisdir. 
Qərib tez maşına minib köhnə məhəllələrinə sürdü. 
Qapıya yaxınlaşanda  həyətin adamla dolu olduğunu 
gördü. Onların arasından keçib pilləkənləri cəld 
addımlarla qalxıb içəri girdi. 
Evin ortasında xalçanın üstündə üzü qibləyə yer 
salmışdılar. Gülü gözlərini yumaraq uzanmışdı. Rəngi 
bomboz idi.  Üzündə həyat nişanəsi yox idi. Rizo onun 
yanında yerdə oturaraq başını anasının sinəsinə qoymuşdu. 
Gülünün bir əli Rizonun kürəyində idi. O biri tərəfində 
Lili  və Kamilə oturmuşdu.  Kamilə Qəribi görən kimi, 
yerindən qalxdı. Qərib gəlib Gülünün yanında 
oturdu.Onun əlini əlinə alaraq: 
-Gülü... mənəm, Qərib... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Gülü Qəribin səsini eşitdi. Göz qapaqlarının titrəyişindən 
bilinirdi ki, gözünü açmaq istəyir. Dodaqları titrədi. 
Gözünü zorla açaraq Qəribə  baxdı. Zəif səslə: 
-Qərib... 
Qərib  üzünü bir az da ona yaxınlaşdırdı.  
-Qərib... Rizo sənə əmanət... 
Daha nəsə demək istədi, dodaqları titrədisə də, deyə 
bilmədi. Təkrar gözlərini yumdu. 
Qərib Liliyə tərəf dönərək: 
-Nə oldu, birdən belə oldu? 
Lili gözünün yaşını silərək yavaşca: 
-Başına qan sızdı, həkimlər bir şey eləyə bilmədi.  
Qərib əyilərək onun alnından öpdü. Sonra tutduğu əlindən 
öpərək: 
-Halal elə.  
Gülünün göz qapaqları titrədi. Daha danışmağa taqəti yox 
idi. Rizonun yanında oturan Vasif ağlamağa başladı.  
Nərmin onu qucağına alaraq otaqdan çıxdı. 
Qərib getdikcə onun əlinin soyuduğunu hiss etdi. Gülü 
qəfil gözlərini açıb Qəribə baxdı. Gözü onun gözlərinə 
sancıldı və  eləcə donub qaldı. Rizo onu qucaqlayaraq 
hönkürdü. 
                                                        *** 
  Qərib hələ bələdiyyə sədri işləyərkən məhəllənin 
kənarında, dağın döşündəki açıq ərazidə qəbiristanlıq 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
üçün yer ayırmışdı. Bəzi işlər görülsə də, sonrakı seçki 
dönəmində işlər yarımçıq qalmışdı. Bu ərazidə əhali 
artdığından yeni qəbiristanlığa ehtiyac var idi. Camaat 
ölüsünü basdırmağa yer tapmırdı. Ya rayona, kəndə aparır, 
ya da çox baha qiymətə şəhərin köhnə qəbiristanlığında 
yer almağa məcbur olurdular. Qərib bələdiyyəyə gedərək 
sədri götürdü və həmin əraziyə gedərək məzar üçün yer 
ayırdı. Qəbiristanlığın planını yeni sədrə başa saldı. 
Məzarlar sıra ilə qazılmalı və aralarındakı yollara asfalt 
döşənməli idi. Hələlik, bu qəbiristanlıqda ilk məzar 
Gülünün olacaqdı.    Qərib sədrə göstərişlər verdi, tez bir 
zamanda bura hasarlanmalı, su çəkilməli, ağaclar və gül 
kolları əkilməli idi. Lazım olan vəsait yaxın zamanda 
bələdiyyə fonduna keçiriləcəkdi. Qəbiristanda işləmək 
üçün beş işçi ayrıldı. Qəsəbədən qəbiristanlığa marşrut 
avtobusu təyin olundu. Qərib bu işləri qaydaya salıb, geri 
–evə qayıtdı. Gülünün cənazəsi məsciddə yuyulub 
kəfənlənmişdi. Mafəyə qoyub Qəribi gözləyirdilər. Evdə 
ağlaşma idi. Kişilər həyətdə və küçədə dayanmışdı. Qərib 
küçədə hüzür çadırı qurulmasına göstəriş verdi. Məscidin 
axundu gəlib oturmuş, Qəribin işarəsini gözləyirdi.  Qərib 
onun yanına gələrək, hər şeyin hazır olduğunu bildirdi. 
Camaat cənazə namazına durdu. Axund  dualarını 
oxuyandan sonra  Qərib, Rizo, Atabəy və bir neçə yaxın 
adam mafəni küçəyə-maşına qədər çiyinlərində  apardılar. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Sonra maşın karvanı qəbiristanlığa yola düşdü. Arvadlar 
ağlaşa-ağlaşa, ağı deyə-deyə küçəyə qədər gəlmişdilər. 
Gülünün keçmiş qonşusu olan Ayişə arvad hasara 
söykənib çənazənin ardınca baxaraq: 
-Gülü kimi cüvanəzən də ölərmiş...şükür məsləhətinə, 
xudaya! Dağ idi, dağ... uçdu töküldü... offf ! Çarxın 
dönsün, fələk !!! 
     Qəbiristanlıqda Gülünü məzara qoyub, üstünü 
torpaqladılar. Rizo hələ də hıçqırıb ağlayırdı. Axund  
fatehə oxuyandan sonra camaat Qəriblə Rizoya baş sağlığı 
verib , yavaş –yavaş  dağılmağa başladı. Qərib  
qəbirqazanlara göstəriş verdi ki, məzarın üstünə  eşilməsin 
deyə dəmir setka çəksinlər. Sonra məzarın kənarında tək 
oturmuş Rizonun yanında oturdu. Onu qucaqlayaraq, 
başını başına söykədi.  
-Qalx, qalx artıq, gedək... 
Rizo bərkdən hönkürərək: 
-Onu burda tək qoyub hara gedim? 
Qəribin çiyinləri  titrədi. İçindəki burulğan kəsik-kəsik  
Gülünün məzarına töküldü. 
  Hava küləkli idi. Qaş qaralırdı. Külək Rizonun saçlarını 
yellədirdi. Boş qəbiristanlıqda iki kişi baş- başa verib 
döyunca ağladı. Sanki Rizonun içi boşaldı. Hissiyyatı 
özünə qayıtdı.  Nəhayət, Qərib dilləndi: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Dur gedək, camaat bizi gözləyir.  Onun məclisini 
layiqincə yola salaq.  
Rizo bir söz demədən ayağa durdu. Səndələyə-səndələyə 
yola sarı getməyə başladı. Qəribgil məhəlləyə dönəndə 
çadır hazır idi. Qərib girib baxdı. Göstəriş verdi ki, 
xalçalar döşənsin, yumşaq stullar düzülsün. Məclisi yola 
vermək, nəzarət etmək üçün  adamlar ayırdı. Rəhbərliyi 
Lilinin atasına tapşırdı. Artıq gec idi, bu gün ehsan 
verilməyəcəkdi. Molla gəlib otumuşdu. Qərib çay 
hazırlamağı tapşırdı. Üst-başı palçıq  idi. Maşına minib 
evə getdi, paltarını dəyişdi, bir saatdan sonra gəlib 
məclisdə, Rizonun yanında oturdu. Rizo toxtamışdı. 
Boynuna düşən vəzifəni anlayaraq, sakitləşmişdi. 
 Qərib yeddi gün səhər gəlir, gecəyarısına qədər oturur, 
hər şeyə ağsaqqalıq edirdi. Gözündən heç nə qaçmırdı, 
heç bir əskiklik olmurdu. Başsağlına gələnlər çox idi. Az 
qala bütün şəhər gəlib başsağlığı verir, çay içib gedirdi. 
Ehsan üçün yeməklər şadlıq sarayının mətbəxində, 
peşəkar aşpazlar tərəfindən hazırlanırdı. Gülünün evində 
yalnız qadınlar otururdu. Lili ayının-gününün içində idi. 
Heç bir iş görə bilmirdi. Evi Nərmin və Kamilə idarə 
edirdi. 
 Hüzür bitəndən sonra Qərib qəbiristanlığa gedib, görülən 
işlərə baxdı.  Böyük bir trestin rəhbəri olan  dostuna zəng 
edib, texnika və əlavə işçilər istədi. Yaxınlıqdakı su 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
hövzəsindən buraya su çəkdirdi.  Tez-tez nəzarət 
etdiyindən bələdiyyə sədri işi tez bitirmək, Qəribin 
nəzərində hörmət qazanmaq üçün dəridən- qabıqdan 
çıxırdı. Qərib karxanaya gedib usta ilə danışdı. Gülünün 
qırxına qədər üstünü götürmək istəyirdi. Hər cümə 
axşamında Rizo ilə bərabər qəbir üstünə gəlir, bir qədər 
oturub qayıdırdılar. 
                                                             ***  
       Gülünün ölümündən sonra Qərib hiss olunan 
dərəcədə sınıxmışdı. Axşam evə gəlib yeməyini yeyəndən 
sonra kabinetinə çəkilir, yatana qədər ordan çıxmırdı. 
Kamilə hərdən ona sinidə çay aparır, Qərib astadan 
təşəkkür edərək, yenə başını aşağı salıb işi ilə məşğul 
olurdu. Evdə ölü bir səssizlik hökm sürürdü. Gülü bu evdə 
heç zaman yaşamasa da, səsi, nəfəsi buranı da isidirmiş. 
Kamilə Qəribin  kabinetə çəkildiyini görüncə, onu narahat 
eləmirdi. Gah elmi işi ilə məşğul olur, ya da saatlarla 
səssiz oturub düşüncələrə dalırdı. Anası və ya nənələri 
zəng edən zaman az qala pıçıltı ilə danışırdı. Qəriblə 
aralarındakı qısa söhbət də Gülü ilə, hüzürlə bağlı olurdu. 
Qırxa az qalmışdı. Bunu üçün hazırlıq görürdülər. Qərib 
ehsanı Gülünün özünə məxsus sarayda vermək istəyirdi. 
Bu barədə Rizo ilə məsləhətləşəndə Rizo: 
-Orda toy edirlər axı.  
-Ev kiçikdir. Havalar da soyuyub. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo: 
-Mənim evimdə olsa, olmazmı?  İki böyük salon var.  
-O zaman gərək oranı indidən hazırlayaq. Amma Lili necə 
olacaq? 
-O gedər mamanın evinə. 
Lili də bu gün  –sabahlıq idi. Qərib istəmirdi ona əziyyət 
olsun.  
-O zaman mən sabahdan adamları göndərim, hazırlığa 
başlasınlar.  
Qəbiristanlıqda işlər tamamlanmışdı. Qərib Gülünün 
qəbrinin üstünü qara mərmərdən hazırlatmış, ətrafını 
dəmir barmaqlıqlarla çəpərlətmişdi. Böyük bir dairə 
ayırmışdı. Qırx günün içində bir neçə qəbir də peyda 
olmuşdu.Qərib qəti təlimat vermişdi. Sıra pozulmayacaq. 
Qəbiristanlığın içinə asfalt yol çəkilmişdi, hər tərəfdən 
barmaqlıqlarla hasarlanmışdı. Çoxlu ağaclar, güllər 
əkilmişdi.  İşçilər səhər –axşam onları sulayırdılar. 
   Qırx günü qəbir üstə gələnlər buradakı dəyişikliyə 
heyrət etdilər. Şəhərin heç bir yerində belə səliqəli 
qəbiristanlıq yox idi. Bəzi yerlərdə skamyalar da 
qoyulmuşdu.  
   Qəbir üstündə dualar oxunandan sonra,  geri qayıtdılar. 
Adətən, qırxa dəvətlilər gəlir, Gülünün qırxına isə çox 
adam gəlmişdi. Bunları evdə yerləşdirmək də çətin idi. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib hər dəfə qapının ağzından keçəndə evə sarı 
boylanırdı. Bu- onun on ildən çox yaşadığı həyət, ev idi. 
Gülü sonradan buranı təmir edib dəyişdirsə də, yenə də 
eyni ilə əvvəlki istiliyi qalmaqda idi. Qərib yalnız indi 
fikirləşdi ki, o bu evə daha heç zaman gəlməyəcək.  Bu ev 
də onun keçmişi kimi, artıq qaranlığa qərq olmuş amansız 
bir xatirədir. Artıq Gülü də, Sürəyya da özlərindən sonra 
bir boşluq buraxaraq, qeyb olmuşdular. Kamilə gecə ona 
çay gətirən zaman dayanmış, Qəribə baxaraq çəkinə-
çəkinə: 
- Səndən bir şey soruşmaq istəyirəm, olarmı? 
Qərib ona baxaraq: 
-Buyur. 
-Sən niyə Gülüdən ayrıldın? 
Qərib bir qədər fikrə gedərək astadan: 
-O istədi. 
-Niyə? 
-Bilmirəm, belə lazım idi. Bir qədər sonra əlavə elədi: 
-Yəqin, məni azad etmək istəyirmiş. 
-Sən onu sevirdin? 
Qərib əlindəki çayı stolun üstünə qoyaraq: 
-O yaxşı insan idi. Mən onu çox istəyirdim. Hörmətə layiq 
qadın idi. Ruhu şad olsun. 
Qərib kitabı götürüb vərəqləməyə başladı. Kamilə 
söhbətin bitdiyini anlayaraq, qapını örtüb çıxdı.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Kamilə çıxandan sonra Qərib əlindəki kitabı stolun üstünə 
qoyaraq gözlərini boşluğa zillədi. Ola bilsin, sevgi təkcə 
ehtiraslardan və duyğulardan ibarət deyil. Hər kəsin 
sevgisi fərqlidir. Sürəyya başqa, Gülü başqa...Amma 
Qərib hər ikisini sevirdi. Hər birinin ayrı-ayrılıqda yeri 
vardı.  Gülü bu sevgini zərrə-zərrə, əlləri və dırnaqları ilə, 
yuxusuz gecələri, zəhməti və fədakarlığı ilə qazanmışdı, 
Sürəyya ürəyi  ilə...onların hər ikisi özlərini Qərib üçün 
fəda etmişdi.  
Bir neçə gündən sonra Rizonun ikinci oğlu dünyaya gəldi. 
Bu sevincli hadisə ailənin üzərindəki məyusluğu nisbətən 
azaltdı. 
Rizo körpəni Qəribin qucağına qoyaraq: 
-Mamam görmədi, adını sən qoy, Qərib. 
Qərib uşağı əllərində ehtiyatla tutaraq: 
-Vallah, bilmirəm heç, birdən-birə...bir az fikirləşim, 
yadıma salım. FFFuad...Fuad  olarmı? Fuad - mənim çox 
sevdiyim addır, xoşunuza gəlməsə, başqasını fikirləşərik. 
Qərib “ Fuad “  adını elə çətinliklə, yanğı ilə tələffüz etdi 
ki,  Rizo təəccübündən bir an özünü iitirdi, sonra:  
-Fuad... çox gözəl addır, sağ ol, əmisi...mənası nədir? 
Qərib gözü dolmuş halda: 
-Ürək... 
Rizo sevincək: 
-Nə gözəl... heç mən bilmirdim... çox sağ ol. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Lili də oturanlar da adı bəyəndilər. Hamısı: 
-Adıyla böyüsün. Böyük kişi olsun,-deyib dualar etdilər. 
 
                                                       ***  
    Qış ötüb yaz gələn zaman təbiətlə birgə insanın içindəki 
sıxıntılar da əriyib gedirdi. Qəribi də, Rizonu da zaman və 
gündəlik qayğılar  uğradıqları itkidən uzaqlaşdırırdı. Qərib 
bir neçə dəfə xaricə qısa səfərlər etmişdi. Hər dəfə  
səfərdən qayıdanda Rizo da , Lili də   uşaqları götürüb 
Qəribgilə gəlirdilər. Belə anlarda ev sanki canlanırdı. 
Kamilə nə qədər müalicə qəbul etsə də, uşağa qala 
bilmirdi.  Rizo ilə Liliyə baxanda istər-istəməz Qəriblə 
özünü düşünürdü. Onların səmimilikləri, zarafatları, bir-
birilərinə hirslənmələri xoşbəxt, sevgi dolu həyatdan 
xəbər verirdi. Hərdən fikirləşirdi ki, yəqin onlar çox 
gəncdir, uşaqlıqları da bir keçib deyə, bu qədər yaxın, bu 
qədər səmimidirlər. Qəriblə onun arasında o qədər uzaqlıq 
var idi ki...Kamilə bu uzaqlığı keçməyə aciz idi, çox aciz 
idi. Qəribin dünyası bir qapalı sirr idi, özü açılmayınca 
heç kəsin onu açmağa gücü çatmazdı.  
  Bir gün Qərib işdə notbuukunu açan zaman poçtuna bir 
məktub gəldiyini gördü. İşlə əlaqədar bütün yazışmalar, 
rəsmi məlumatlar  katibliyə daxil olurdu. Qəribin şəxsi 
poçtunu bilən tək-tək adamlar var idi. Qərib məktubu açdı. 
Məktubu göndərənin şəkli yaşı tamam olmamış, açıq, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qıvrım saçlarına çələng taxmış bir qızcığaz idi. Sanki 
Qəribin ürəyində bir tel qırıldı, dərindən nəfəs alıb, özünü 
topladı və məktubu birnəfəsə oxudu: ”Sevgilim, sənə 
xəbər verə bilmədən getmək məcburiyyətində qaldım. 
Səndən bir gün ayrı qala bilmədiyim halda, ömürlük 
həsrətlin oldum. Bilirəm, sən çox incidin, kim bilir, ağlına 
nələr gəldi. Dəfələrlə sənə yazmaq istədim, amma 
qorxdum. Sənin üçün. İndi yazdım ki, bizdən bir xəbər 
biləsən. Mən sənin sevginlə yaşayıram. Ikimiz də səni çox 
sevirik. Bunu bilməyini istədim. Bu-vacibdir. Məni və 
sevgini unutma. Çölçiçəyi.” 
   Qanı başına vurdu. Nəfəsi kəsildi. Qalxıb pəncərənin 
önünə gəldi. Qalstukunu boşaldaraq, könəyinin düyməsini 
açdı. Əlləri əsə-əsə su töküb içdi. Yenidən oturub 
məktubu yavaş-yavaş oxumağa başladı. Sürəyya! 
Sürəyyadandır. Heç bir ad işlətməyib, bilməsinlər deyə. 
Çölçiçəyi. Əlbəttə, odur!  Şəkli böyüdüb baxdı. Əlləri ilə 
toxuduğu çələngi tanımırmı? Bəs bu uşaq? Onun qızımı? 
Məktubu təkrar –tərar oxudu. “Bunu bilməyini istədim.” 
O, uşaq barədə yazır.”Biz” yazır, “Mən və sevgi “ yazır. 
Sevgini qəsdən kiçik hərflə yazır, deməli, hələ nəzarət 
altındadır, bunu bilir, təhlükəni bilir. Qəribə bu barədə 
yazıb bildirmək istəyir ki, bizim qızımız var.”Bunu 
bilməyini istədim, bu- vacibdir! “ Açıq-aydın yazır, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qızımız olduğunu!Yəqin, Sevgi- onun adıdır. Mən və 
Sevgi. 
   Qərib əlləri ilə üzünü örtdü. Gah gözləri dolur, gah da 
gülürdü.  Şəkli böyüdüb diqqətlə baxmağa bağladı. 
Xəyalında Sürəyyanı dəfələrə kiçiltdi, uşaq vaxtı necə ola 
bilərdi? Oxşar cizgilər, əlamətlər axtarmağa başladı. 
Deyirlər, ilk uşaq anaya çəkir, qızdısa, anasına daha çox 
oxşayar. Dəfələrlə böyütdüyü şəklin hər nöqtəsinə qədər 
baxırdı. Oxşayır, özü də lap çox. Saçları, qaşları, alnı, üz 
quruluşu, gözləri, çənəsi...amma dodaqları, deyəsən, 
Qəribin dodaqlarına oxşayır. Bunu sonra ayırd edər. Tez 
məktubun göndərilmə tarixinə və  imzasına baxdı. Həmin 
poçtu axtarışa verdi. Nəticə  sıfır oldu.Təkrar-təkrar 
yoxladı. Eyni şey-sıfır. Təbii. Sürəyya bu məktubu hər 
hansı kompyütedən göndərib və maili silib. Görünür o 
telefonun izlənildiyini bilir. Həm özlərini, həm Qəribi 
qorumaq üçün heç vaxt yerini yazmaz.  Qərib tez məktubu 
kompyüterinə köçürüb, parol yazdı və qıfılladı. Poçtdan 
da məktubu sildi. İndi bu şəkli və məktubu heç kəs tapa 
bilməzdi.  O qədər həyəcanlı idi ki, durub otaqdan çıxdı, 
maşınına minib dənizin kənarına, izaq bir yerə sürdü. 
Doya-doya düşünmək və sakitləşmək istəyirdi. Ağlına da 
gəlməzdi ki, belə xəbər ala bilər. Eybi yoxdur, qoy harda 
olurlar –olsunlar, ən uzaq yerdə olsunlar, amma sağ-
salamat olsunlar, yaşasınlar. Budur, ümidinin üzüldüyü bir 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
vaxtda bir məktub gəldi, kim bilir, nə zamansa şərtlər 
dəyişə bilər, qismət olarsa, görüşərlər. Qərib bilməsə də, 
Sürəyya onun yerini bilir, poçtunu necə də yadında 
saxlayıb, axı onun hər şeyini alıblar, tək yaddaşından 
başqa. Qəribin heç zaman Sürəyyadan bir şübhəsi olmayıb, 
o nə qədər ki, yaşayır, demək, Qərib  onunladır. Qəribin 
qızı! İlahi, nə qədər böyük xoşbəxtlik! Qollarını açaraq 
dənizi qucaqlamaq, küləkləri öpmək istəyirdi. Sütəyya 
sağdır və Qəribi də unutmayıb...kim bilir...kim bilir?  
   Qərib içində bir yüngüllük, bir dirilmə hiss edirdi. Burda 
saxta heç nə ola bilməz. Bütün cümlələr dəfələrlə olçülüb-
biçilib. Çöl çiçəkləri də şahid kimi qoyulub. Onları 
Qəribdən başqa heç bir kəs tanıya bilməz. Həm də 
başqasının nəyinə lazım, onunla bu oyunu oynasın? 
Sadəcə,Sürəyya ona nişanə göndərib, sağ olduğu haqqında, 
qızı olduğu haqqında. Yəqin, Sürəyyanın özü də bilmirmş 
hamilə olduğunu, adətən, qızlar bunu ilk dövrdə  bilə 
bilmirlər yoxlanmasalar. Çox ehtimal ki, sonra bilmiş, 
uşaq doğulandan sonra  yazmağa qərar vermişdir. Qərib 
burda əziyyət çəksə də, təsəvvüründə Sürəyyanın uzaqda, 
kimsəsiz, tənha nələr çəkdiyini canlandırdı.  O, bütün 
bunlara necə tab gətirib, necə dözüb? Off, niyə həyat bu 
qədər ədalətsiz, bu qədər amansızdır? İnsanın bir gözü 
güləndə, o biri gözü mütləq ağlayır.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Bir qədər dolaşandan sonra yenə işə qayıtdı. Bayaqdan 
neçə dəfə zəng vurub axtarmışdılar. Təxirəsalınmaz işləri 
çox idi, adamlar onu gözləyirdi.  
                                                      *** 
   İşdən sonra, gecə notbuukunu da götürüb Sürəyyanın 
evinə getdi. Burada  sakit-sakit düşünmək,  yenə də 
məktubu oxuyub, şəklə baxmaq istəyirdi. Sanki bu evdə 
daha aydın, daha yaxın, daha təsirli olacaqdı onların 
qoxusu, həyəcan dolu duyğusu. Qərib bu isti duyğudan 
aralanmaq istəmirdi. Son ildə heç vaxt belə həyəcanlı və 
ümidli olmamışdı. Çarpayıda uzanaraq, şəkilə baxır, 
xəyallara dalırdı. Nə vaxt yuxuladığını bilmədi. Ayılanda 
səhərə yaxın idi. İndi yadına düşdü ki, evdə Kamilə onu 
gözləyir, xəbər verməyi belə unutnuşdu. İndi zəng eləmək 
faydasız idi, yəqin ki, daha gözləməyib  yatıb.         
   Kamilə isə yatmamışdı.Gecə yarısına qədər gözləmiş, 
sonra daha gəlməyəcəyinə əmin olandan sonra yerinə 
girib uzanmıdı. Qəribin soyuqluğunun və uzaqlığının 
səbəblərini düşünürdü. Madam o, Gülünü də  sevməyib, 
yəni sevib əslində, bir anası kimi, bacısı kimi, dostu kimi, 
nəhayət, bir evdə yaşadığı insana öyrəşdiyi kimi sevib, o 
zaman bunun səbəbi nədir? Bəlkə,o, duyğularını bəlli 
etməyən, soyuq adamdır, təbiətən elə belədir? O qədər 
təmkinli, qapalı insanlar var ki...Evləndiyi zamandan bəri, 
xarici səfərləri nəzərə alınmazsa, ilk dəfə idi gecə evə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
gəlməməyi. Yəqin ki, bunun ciddi səbəbi var, Dövlət 
işidir, qəfil bir hadisə olar, gecə nəsə eləməli olarlar. 
Amma xəbər verməməsinə heç cür haqq qazandıra 
bilmirdi. Danışmaq imkanı olmaya bilər, bir mesaj 
yazmağa nə var? Kamiləni sıxan, incidən bu laqeydlik idi. 
“Onun gözündə heç kiməm, yoxam”...Saatlardan bəri göz 
yaşı toküb islatdığı balışı götürüb atdı. Mətbəxə gedərək, 
su tokdü, siyirmədən sakitləşdirici çıxarıb atdı. Başı 
möhkəm ağrıyırdı. Dolabdan yun şarf götürüb başını 
sarıdı, uzanaraq yorğanı üstünə çəkdi. 
  Səhər Qərib gələndə o yatırdı. Xidmətçi qız səhər 
yeməyi hazırlamışdı. Qərib yataq otağına girərək: 
-Bağışla, sənə xəbər verməyə imkan olmadı.  
Onun şişkin və qızarmış gölərinə baxaraq dinmədi. 
Dolabdan paltarlarını götürüb çıxdı. Kamilə qalxaraq 
geyindi, salona gəlib oturdu. Söhbəti təzələmədi. Nə 
mənası vardı? Daha da aralarını açacaq, daha da bir-
birilərindən uzaqlaşacaqlar.   Masa başında əhəmiyyətsiz 
gündəlik  məsələlərdən  danışdılar. Qərib səhər yeməyini 
yeyib çıxdı. Kamilə də geyinib işə getdi.  
   Həmin gecədən sonra Kamilə Qəribdə nəsə bir dəyişikli 
hiss etməyə başladı. Elə bil həmişə harasa tələsirdi. Evdə 
olanda da tez-tez saata baxırdı. Hətta Kamilə ilə 
maraqlanmağa başlamışdı. Evdə  bir yerdə yemək 
yeyərkən qəfildən: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Elmi işin nə yerdədi?-deyə , soruşanda Kamilə 
təəccübündən çeçədi. Stəkanı götürərək su içdi və  
astadan: 
- Normal. Yazıram.  
Gözü Qəribin üzündə qalmışdı. Qərib onun elmi iş 
yazdığını bilirmiş.  
Qərib: 
-Vaxtın varsa, gedək Fuada dəyək, darıxmışam.  İki gün 
sonra səfərə gedirəm. 
Kamilə: 
-Nə qədər qalacaqsan? 
-Azı on gün. Sən anangilə gedə bilərsən, ya o gəlsin bura. 
-Baxarıq. O zaman mən hazırlaşım, çıxaq, çox gec 
olmasın,uşaqlar yatar. 
 
                                                    *** 
 
  Qərib komissiya üzvləri ilə bərabər getmişdi. Dövlət 
xətti ilə önəmli iclaslarda iştirak edəcək, müqavilələr 
imzalayacaq  idilər.  Başqa dövlətlərin nümayəndələri ilə 
hər gün iclaslar keçirir , danışıqlar aparırdılar. Gecələr 
otelə yorğun gəlirdi.  Bəzi zənglər edib ,yatırdı. Telefonun 
açan zaman Rizonun bir neçə dəfə zəng etdiyini gördü. 
Rizo  gündüz iclaslarda telefonunu söndürdüyünü bildiyi 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
halda , dalbadal zəng edibsə,deməli,vacib sözü var. “Xeyir 
ola “-deyib, Rizonu yığdı. 
-Salam Rizo, indi açmışam telefonu. 
-Axşamın xeyir, hə, gündüz zəng eləmişdim, iclasdaydın , 
yəqin. 
-Hə, xeyir ola , salamatlıqdımı? Uşaqlar necədi? 
-Yaxşıdılar. Qərib, bunu gecə vaxtı deyirəm, amma 
deməsəm də olmaz. 
-De, nə olub? 
-Atəbəy. Atabəy ölüb. 
-Nə? Atabəy? Niyə, nədən ölüb? 
-Deyirlər, səhər evində ölü tapılıb. Biz də televiziyada 
xəbərlərdə gördük. 
-Dünən işə gəlmişdi? 
-Hə. Axşama qədər bir olmuşuq. Gecə getdi evinə. Sağ-
salamat. Xəstə-filan da deyildi.  
Bu səhər də eşitdik ki, bəs ölüb. 
-Səbəbi bilinmir? 
-İşlə bağlı araşdırma aparılır ,-deyirlər. 
-Dəfn nə vaxtdı, harda olacaq? 
-Öz kəndlərində. Sabahdı dəfn. 
-Hə, mən gələ bilməyəcəm, təəssüf  ki. Sabah mühüm 
sənədlər imzalanacaq. Gələndən sonra gedərəm hüzürə. 
Sən bir şey öyrənə bilsən, zəng elə. 
-Yaxşı. Salam deyirlər sənə burdakılar. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Öpürəm hamısını. Salam de, sən də. Gecən xeyrə qalsın. 
-Allah amanında. 
   Bu xəbər Qəribə çox təəccüblü gəldi. Atabəy yaşlı olsa 
da, sağlam bir adamdı. Onun öz əcəli ilə, birdən- birə 
ölməsi heç ağlasığan deyildi. Atəbəy bu şəhərdə tanış 
olduğu ilk adam idi. Hər zaman Qəriblə çox yaxşı 
münasibətləri olmuşdu. Çox təmkinli, səbirli, 
dünyagörmüş bir kişi idi. Onun gizlədikləri bildiklərindən 
çox idi. Qaranlıq işləri var  idi, amma Qərib ona heç 
zaman qarışmazdı. Onun düşmənləri olsa da, heç zaman 
Atabəyə yaxın gələ bilməzdilər. Onlar Atabəyin keçmişi 
ilə bağlı adamlar idi. Qərib hələ də Atabəyin  türmədə 
yatmasının səbəbini bilmirdi. Heç vaxt bunu 
soruşmamışdı, Atabəy də deməmişdi. Şirkəti qurandan 
sonra onu yanına işləməyə dəvət etdi. Qərib ona borclu idi, 
çox borclu idi. Faktiki olaraq, Atabəy şirkətə rəhbərlik 
edirdi. Bütün maliyyyə hesabları onun əlindən gəlib –
keçirdi. Atabəy burda böyük pullar qazanmışdı. Bəlkə, bu 
səbəbdən  onu öldürə də bilərdilər.  İndi Rizo orda-
şirkətdə təkdir. Qərib çox dilxor oldu. Uzaqdan-uzağa heç 
bir şey eləmək mümkün deyildi. Səfərin bitməsini 
gözləmək lazımdır. 
   Rizo  onu qarşılamaq üçün hava limanına gəlmişdi. 
Yolda ətraflı danışdılar.  
Qərib: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Evə dəyək, gedək şirkətə. 
Gecə səhərə qədər Qəriblə Rizo şirkətin son ildəki 
sənədlərini yoxladılar. Rizo dəfnin normal keçdiyini dedi. 
Atabəyin ölümü ilə bağlı ekzpertizanı Rizo bilmirdi. 
Camaat danışırdı , guya ürək tutmasında, qan sızmasından 
ölüb. Amma bu inanılmaz idi. Onun ölümü ilə bağlı iş 
açılmışdı, Rizonun ifadəsini almışdılar. Bəlkə, Qəriblə də 
danışdılar. Necə olsa, Atabəy bu şirkətin işçisi idi. 
Qərib Rizodan soruşdu: 
-Cəsədi görən olubmu? Kim görüb? 
-Bilmirəm. Arvadı zəng edib həkimə. Onlar da artıq 
öldüyünü deyiblər. 
-Bəs, sonra? 
-Sonra ekspertlər baxıb, meyiti aparıblar məscidə. 
Kəfənləyib gətirdilər, biz də aparıb basdırdıq. Qərib,  sən 
də inanmırsan, eləmi? Burda nəsə bir iş var. Nə oldu, o 
boyda kişi, yanımdan getdi, evdə ürəyi partladı? 
Öldürüblərsə də, niyə gizlədirlər, kim gizlədir? 
Qərib fikirli-fikirli: 
-Bilmirəm. Nə bilim? 
                                                           *** 
   Qərib Atəbəyin yalnız yeddisinə gedə bildi. Sonra Rizo 
ilə  adamlara qoşulub qəbir üstə getdilər. Molla dualar 
oxudu, fatihə verdi. Qərib qara gözlüyün arxasından qəbir 
üstə gələnlərə göz qoyurdu. Gələnlər mərhumun 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qohumları və həmkəndliləri idi. Qəbiristanlıqdan çıxanda 
Qərib Rizo ilə asta-asta adamların arasında gedirdilər. 
Qabaqda gedən iki kişi söhbət edirdi. 
-Kiminin əvvəli, kiminin axırı...bu da, belə getdi. 
-Canavar deyirdilər ona. Elə bu ləqəbə də yaraşırdı. 
Təhlükəli adam idi rəhmətlik. 
-Axır zamanlar özünü yaman tumuşdu.  
-Yəqin, əli gətiribmiş. 
-Yox. Deyirlər, yaxşı yerdə işləyirmiş. 
-Kim imiş o qurd ürəyi yeyən? 
-Nə bilim...rüzgardı də... adamı gah qaldırır, gah endirir... 
-Çərxi- fələk... 
                                                          *** 
  Rizo maşını işə saldı, kənd qəbiristanlığının əyri-üyrü, 
tozlu yolundan asfalt şosseyə çıxandan sonra: 
-Qərib, Atabəy qumar oynayırdı? O kişi nə deyirdi elə? 
-Atabəyi məndən qabaq sən tanıyırsan, sən eşitməmisənsə, 
mən hardan eşidəcəm? Mənə bax, Rizo, səni qorxutmaq 
istəmirəm, amma ürəyimə nəsə damıb, gəl belə edək... 
Hesabdakı nəqd pullara daşınmaz əmlak alaq, inşaat 
sektoru açaq, təzə şirkəti keçirək uşaqların adına, Lilinin, 
başqalarının adına. Sən indi futbol federasiyasının 
prezidentisən,  keçirək fondun hesabına. Sür şirkətə, 
vəkilləri yığaq, bu işi təcili həll edək. 
-Bəs indiki şirkəti nə edək? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-O sənin adınadır, qalsın. Müqavilələri sən imzalamısan. 
Amma hesabları dəyişək.  
-Qərib , mən sənə demək istəyirdim, bina tikdirmək 
istəyirdim, çoxmərtəbəli. Bilirsən də, bizim futbolçuların 
hamısı kasıb uşaqlardır, çoxu heç yerdə işləmir. 
-Sən hazır binalar da  ala da bilərsən. Bu, yaxşı fikirdir. 
Bunu da həll edərik bu günlərdə. Ümumiyyətlə, bir neçə 
hazır bina almaq lazımdır.  
-Fikirləşirsən ki, bizi təhlükə gözləyir? 
-Fikirləşmirəm. Pulu olan hər kəsi hər zaman təhlükə 
gözləyir. 
-Rizo ona baxdı, Qərib də ona baxaraq gülümsədi: 
-Dünyanın qanunu belədir.         
                                                            *** 
  Qərib gərgin iş rejimində işləyirdi. Gündüzlər milli 
məclisə gedir, iclaslar, müzakirələr, görüşlərdən sonra, 
şirkətdə gecə yarıdan ötənə qədər vəkillərlə işləyirdi. 
Qalan məsələləri Rizo həll edirdi. Qəribin hər gün verdiyi 
göstərişləri yerinə yetirirdi. Özünə dostlarından bir neçə 
köməkçi də götürmüşdü. Onların arasında təhsilini başa 
vurmuş sinif yoldaşları da var idi. Qəribin məsləhəti ilə, 
özünə etibarlı komanda hazırlamışdı. Bu qədər böyük 
biznes dairəsini idarə eləmək asan məsələ deyildi. Qərib 
dövlət qulluğunda çalışan, təcrübəli iqtisadçıları da işə 
dəvət etmişdi. Əmək haqqı dövlətin verdiyindən dəfələrlə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
çox olduğundan, onlar iş yerlərini dəyişməyə həvəslə 
razılaşırdılar. Bir ayın ərzində Qərib tam bir müdafiə qatı 
qurdu. Sonda vəkillərdən biri soruşdu: 
-Qərib müəllim, siz ixtisasca iqtisadçısız, ya hüquqşünas? 
Qərib təbəssümlə: 
-Hər ikisindən. Hüququ bilməyəndən iqtisadçı olmaz. 
-Doğrudur,- vəkillər bir-birinə baxaraq gülümsədilər. 
   Bütün əməliyyatlar sona çatandan sonra, Qərib bir qədər 
rahat nəfəs aldı. İki-üç günlüyə də olsa, istirahət etmək 
lazım idi.  İşləri Rizoya tapşırıb, Kamilə ilə bərabər bağ 
evinə getdi. Buranı alandan bəri gəlib qalmağa, 
dincəlməyə vaxt olmamışdı.  Kamilə ilə o qədər az 
görüşürdü ki, onun da könlünü almaq istəyirdi.   Qərib 
həmişə məşğul olduğundan Kamilə çox zaman tənha 
olurdu. Dəfələrlə təklif etmişdi, istədiyi zaman anası və 
qohumları ilə bərabər gedib bağda dincələ bilər. Kamilə 
isə həvəs göstərmirdi. Ailədə tək olduğundan, sanki 
tənhalığa alışmışdı. Amma Qərib onun gözlərində 
gizlənən kədəri görürdü. O, xoşbəxtliyə layiq bir qadın idi. 
Bütün bunları düşünsə də, Qəribin əlindən bir şey 
gəlmirdi. Havalar soyuq da olsa, dəniz, sakitlik, piyada 
gəzinti öz təsirini göstərdi. Qərib gümrahlaşmış halda, 
şəhərə döndü. Qarşıda onu xaricə yeni səfər gözləyirdi. 
                                                         *** 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Bir neçə ay sakitliklə gəlib keçdi. Qərib hərdən Gülünün 
qəbrini ziyarət edirdi. Hər dəfə təzə-tər çiçəklər alıb-
aparırdı. Oradakı səliqə-sahmana fikir verirdi. Rizo bütün 
işlərin öhdəsindən gəlməyə çalışır, Qəribə yardımçı 
olmağa cəhd göstərirdi. Qərib çox zamandan kənardan, 
hiss olunmadan  onu izləyirdi, istəyirdi hər vəziyyətdə özü 
sərbəst qərarlar qəbul etməyi öyrənsin. Son hadisələrdən 
çox sıxılırdı, bu qədər gərginliklə yaşamaq  istəmirdi. 
Bütün bu çarpışmalar ona mənasız görünürdü. Səlahiyyət 
müddəti bitdikdən sonra buradan köçməyi,hansısa avropa 
ölkələrindən birində məskunlaşmağı düşünürdü. 
Qazandığı pulları da xarici banklarda saxlayırdı. Bəlkə də, 
sərbəst, azad olduğu zaman Sürəyyanı axtarıb tapa bilərdi. 
Hələ ki, heç kimə zərər toxunmasın deyə, səbrlə 
gözləməyi qərara almışdı. Gələn seçkiyə qədər gözləməli 
idi. Bu qədər maneəyə rəğmən, Qərib hələ də ümidini 
itirməmişdi. 
 Rizo ilə görüşüb, təlimatlarını verdi, bu dəfə səfəri on gün 
çəkəcəkdi. Böyük bir qrupla xaricə yola düşdü. Ölkə 
rəhbərinin gələcək görüşü üçün zəmin danışıqlar 
aparılacaq, ikitərəfli müqavilələr üçün zəmin hazırlanacaq 
idi. İqtisadçılardan, hüquqşünaslardan, siyasətçilərdən 
ibarət  dəstəyə Qərib rəhbərlik edirdi.  Gündüzlər çoxsaylı 
görüşlər keçirilir, nəzərdə tutulan proqram çərçivəsində 
işləyirdilər. Bir gecə Qərib otelə dönəndə menecer Qəribə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bir zərf verdi. Qəribi hansısa bir təşkilat görüşə dəvət 
edirdi. Qərib zərfdəki məktubu oxudu, amma bunun kim 
tərəfindən göndərildiyini kəsdirə bilmədi. Otel 
rəhbərliyinə müraciət edib soruşdu. Kimsə  məktubda 
göstərilən imzanı tanımadı. Hətta Qərib hiss etdi ki, otelin 
sahibi bu barədə könülsüz danışır.  Dəvət sabah gecəyə idi. 
Qərib çox fikirləşdi,onu burada kimlər görmək istəyər? Nə 
üçün məktubda tək Qəribin adı yazılmışdı? Əgər rəsmi 
görüş olsaydı, səfirlik vasitəsi ilə  müraciət edərdilər. 
Yorğun olduğundan yatdı, sabah bir qərara gələr. 
  Səhər işdən sonra otelə qayıtdı. Zərfi götürüb aşağı endi, 
taksiyə minib zərfin üstündəki ünvanı göstərdi. Sürücü 
başı ilə təsdiq edərək, maşını işə saldı. Məktubda Qəribin 
adı, soyadı yazıldığından, məlum idi ki, onu tanıyırlar. 
Burda bir qorxulu şey yoxdur, madam otelə məktub yazıb, 
ünvan bildiriblər, demək ki, gozli-saxlı bir şey də yoxdur. 
Göstərilən ünvan şəhərin mərkəzinə yaxın təmtəraqlı bir 
kazino idi. Qərib maşından düşüb, kazinonun qarşısında  
binaya, ətrafa baxmağa başladı. İçəri girmək lazım idi. Bu 
zaman ona qara kostyumlu, səliqə  ilə geyinib- daranmış  
orta yaşlı, arıq bir kişi yanaşaraq ingiliscə: 
-Qərib müəllim?  
-Bəli, mənəm. 
-Xoş gəlmisiz, buyurun içəri, sizi gözləyirlər. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib onun arxasınca zala daxil oldu. Oradan  pilləkənlə 
aşağı düşərək, geniş bir dəhlizə daxil oldular. Qərib 
sakitcə bu adamı izləyərək onun arxasınca gedirdi. 
Nəhayət, o, bir iri, naxılarla bəzədilmiş, ağır qapını 
açaraq: 
-Buyurun, deyərək çəkildi.  
Qərib içəri daxil olaraq, geniş, yarıqaranlıq, şamlarla 
işıqlandırılmış, divarlı şəkillərlə bəzədilmiş, xalçalar 
döşənmiş zəngin, təmtəraqlı salona göz gəzdirdi. Salon o 
qədər iri idi ki, orada  olan adamlar uzaq, dumanlı pərdə 
arxasındakı kimi görünürdü. Qərib bir qədər irəlilədi. Bu 
zaman ona doğru bir şəxsin gəldiyini görərək gözlədi. Bu, 
hündür, xoş sifətli, sarışın saçlı adamı Qərib ilk dəfə 
görürdü. Yəqin, məktubu o göndərmişdi, adı yazılan şəxs 
də bu idi. O yaxınlaşdıqca gülümsəyirdi, əlini uzadaraq: 
-Xoş gördük, Fuad bəy, xoş gəldiniz. 
Qərib bir an duruxdu.Tanımağa çalışaraq, qarşısındakı 
adama zənlə baxdı. 
-Yox, məni tanımırsız, heç zaman da görməmisiz, bizsə 
sizi yaxşı tanıyırıq. Ümid edirəm, tanışlığımıza şad 
oldunuz. 
Qərib əlini uzadaraq: 
-Məni haradan tanıyırsız? 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
- Sizi tanıyan çox adam var. On iki il çox uzun müddət 
deyil, həm də siz yaddan çıxası adam deyilsiz. Rahat olun, 
siz bizim qonağımızsınız.   
Onlar salona bitişik kabinetə keçdilər. Qərib kresloda 
oturub ona viski süzən bu naməlum adamın kim ola 
biləcəyini təxmin etməyə çalışırdı. 
-Buyurun... 
Əlndəki qədəhi Qəribə verərək qarşı kresloda əyləşdi.  
-Biz də sizin kimi bizneslə məşğuluq, böyük bizneslə. Siz 
də uğur qazanmış, hörmətə layiq bir iş sahibisiniz. 
Qərib: 
-Mən tikinti materialları,  maşın , ehtiyat hissələri alveri 
edirəm. İnşaatla məşğulam. Bu-kiçik, şəxsi şirkətdir. O 
qədər də böyütməyin. 
- Təvazökarlıq etməyin, canım... bir neçə ölkə ilə 
sazişləriniz, geniş dairəniz var. 
-Məndən nə istəyirsiz? 
-Çox sadə bir şey. Vaqonlarınız ayda bir dəfə bizə mal 
daşıyacaq. Siz bizim tranzit hissəmizin  bir bağı olacaqsız. 
-Bilmək olarmı bu- nə malı olacaq? 
-Müxtəlif şeylər –deyək, bu- heç yerdə qeydə alınmayacaq, 
narahat olmayın, hər şeyin qayğısına biz qalacağıq. 
Qərib danışığın artıq olduğunu bilirdi. Razılaşmaqdan 
başqa çarəsi yox idi: 
-Bir şərtim var ... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Biz şərt kəsmirik, amma deyin, nə məsələdir? 
-Mən Sürəyyanın yerini bilmək istəyirəm. Onu mənə 
qaytarın və  yaxınlarımın zərər çəkməsini istəmirəm.        
-Fuad bəy, biz heç kimə zərər toxunmasını istəmirik. 
Sürəyya xanım və qızınız  təhlükəsiz yerdədirlər. 
-Qızımmı? 
-Biz məktubda yazılanları anladığınızı düşünmüşdük. 
Qərib bir an fikirləşdi: 
-Lazım olan hər şeyi edəcəyəm, nə istəsəniz...amma 
yaxınlarıma toxunmayın. 
Müsahibi gülümsəyib, qədəhi yuxarı qaldırdı: 
-Anlaşdığımız üçün çox şadam. Uğurlar... 
   Qərib gecəyarı otelə gəldi, yuxarı qalxıb ötağa girdi. 
Pallı-paltarlı, üzüqoyulu çarpayıya sərildi. 
                                                     *** 
                                             Fuad və Zinət 
   Fuad ata-anasının yeganə övladı idi. Atası məşhur 
cərrah , anası ev qadını idi. Heç vaxt işləməmişdi, orta 
məktəbi bitirib öz qohumu olan Tofiqə ərə getmiş, tək 
oğlunun tərbiyəsi ilə məşğul olmuşdu. Fuadın uşaqlığı və 
gəncliyi ehtiyacsız, qayğı və məhəbbət içərisində 
keçmişdi. Atası bir gənc oğlanın bütün ehtiyaclarını hər 
zaman təmin etmiş, ona yaxşı təhsil verməyə çalışmışdı. 
Fuad da çalışqan və istedadlı olduğundan bu imkandan 
yararlanmağa çalışmış, dostları arasında öz şəxsi 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
keyfiyyətləri, səmimiliyi və istiqanlılığı ilə hörmət 
qazanmışdı. Universiteti bitirəndən sonra,əvvəlcə dövlət 
qulluğunda çalışmış, sonra atasının məsləhəti ilə şəxsi 
biznesini qurmağa başlamışdı. Bu sahədə əldə etdiyi 
uğurlarda atasının əməyi az olmamışdı. Fuadın 
yaşıdlarından fərqli olaraq, tez bir zamanda müstəqil 
sahibkar olması heç də hamı tərəfindən xoş qarşılanmırdı. 
Onu qısqananlar, paxıllıq edənlər də çox idi. İşi ilə 
əlaqədər xarici ölkələrə getdiyindən, xarici dilləri 
öyrənmək üçün xüsusu kurslara getmək zərurəti meydana 
çıxdı. Fuad elə bu zaman xarici dillər kursunda Zinətlə 
tanış oldu. Onun gözəlliyi və zəngin mənəvi aləmi Fuadı 
daha çox cəzb etməyə başladı. Az bir vaxtda onlar bir-
birini sevdi. Bu böyük məhəbbət get-gedə dillərə düşdü. 
Fuad Zinətlə evlənmək ərəfəsində idi. Hər ikisinin aliləsi 
bu qərarı şadlıqla qarşıladı. Zinətin ailəsi uzaq dağ 
rayonunda yaşayırdı, özü də kirayədə qalıb ingilis və 
fransız dillərindən dərs deyirdi. Amma onların evlənmə 
qərarı ləngiməli oldu. Fuadın anası xəstələndi və 
müayinədən sonra məlum oldu ki, onun xəstəliyi qan 
xərçəngidir. Belə gənc qadının  çarəsiz xəstəliyə tutulması 
evdə də, Fuadın könlündə də hər şeyi alt-üst etdi. Atası 
həkim olduğundan bütün məşhur klinikalarla əlaqə 
yaradaraq,  xəstəliyi müalicə edə bilən  həkimlər axtarırdı. 
Nəyayət, onu  İsrailin məşhur xəstəxanalarından birinə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yerləşdirdilər. Bütün müalicə üsulları tətbiq edilsə də, heç 
bir nəticə vermədi. Bu qüssəli günlərdə Fuad yalnız 
Zinətlə təsəlli tapırdı. Zinət onların evinə gəlir, Fuadı tək 
qoymur, ona ümid və inam verirdi. İki aylıq müalicədən 
sonra valideynləri geri qayıtdı. Fuad atasının gözlərindəki 
məyusluqdan, çarəsizlikdən anladı ki , artıq heç bir ümid 
yoxdur. Anası da yorulmuşdu, çox yorulmuşdu. O da 
dincəlmək, ağlasığmayan qorxulardan, üzüntülərdən 
qurtulmaq istəyirdi.  Fuad çox gərgin, iztirablı günlər 
keçirirdi. Heç kim taleyindən, alın yazısından qaça bilməz. 
Fuad anasını itirəndən sonra, xeyli müddət özünə gələ 
bilmədi. Atası da sütünu qırılmış kimi gəzirdi. Xoşbəxt bir 
ailənin acı günləri başlandı. Atası da, Fuad da işlərinin 
başına keçsələr də, evdəki hüzn davam edirdi. Fuadla 
Zinətin evlənməsi təxirə salındı. Belə ağır məqamda Zinət 
onlara dah çox yaxınlıq göstərirdi. Evlərinə gəlir, yır-
yığışla məşğul olur, xörək hazırlayırdı. Artıq o, ailədən 
sayılırdı. Artıq onun nəfəsi qadınsız, boş qalmış evin 
soyuqluğunu isidirdi. Çox zaman axşamlar Fuad onu 
maşınla evinə aparırdı. Zinət başa düşürdü, onlar ən 
azından Fuadın anasının ilini gözləməli idilər. Bu yerlərdə 
yaxın admı ölən adamların şadlıq , toy etməsi ayıb 
sayılırdı. Hər kəs ölüsünə hörmət naminə, nişanı, toyu 
təxirə salırdı . Zinətgilin yerlərində bu adət daha da 
önəmli idi.  Fuad son zamanlar Zinətin nədənsə narahat 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
olduğunu hiss edirdi. Bu barədə ondan soruşsa da, qız ona 
heç nə demədi.  Nəhayət, Zinət özü dilə gələrək , Fuada 
bir oğlanın onu izlədiyini, yolunu kəsdiyini, telefonuna 
mesajlar göndərdiyini deməyə məcbur oldu: 
-Bunu gizləyirdim, səni narahat eləmək istəmədim, amma 
bu adam sözdən anlamır, hardan olsa, qabağıma çıxır, 
bilmirəm nömrəmi hardan tapıb, söndürsəm də, cavab 
verməsəm də, mesajlar yazır. Mən həmişə gizlənə 
bilmərəm ki, sən yanımda olmayan vaxtlar da olur. Fuad, 
mən bu adamdan qorxuram. Sənə də demirdim , bilirəm ki, 
gedəcəksən üstünə, o da heyvərənin, alçağın biridir. 
Fuadın hirsindən qanı üzünə vurdu: 
-Nahaq deməmisən, əvvəldən yerində oturdulsa idi, belə 
qudurmazdı. Kimdir o? Tanıyırsanmı? 
- Belə tanıyıram ki, hansısa məmurun harın oğludur, adı  
Rasimdir. Harda işlədiyini, harda oxuduğunu bilmirəm. 
-O səni harda görüb, bəs? 
-Tərcümə mərkəzinə getmişdim. Ordan tərcümə üçün 
materiallar götürürəm, tərcümə edib qaytarıram. O da 
bilmirəm, nə üçünsə, gəlmişdi ora. Çıxanda düşdü dalıma, 
o –bu - əl çəkmir. Hətta sən yanımda olan vaxtlar da 
görürəm uzaqdan, onda yaxın gəlmir. 
-Nə vaxtandı bu məsələ? 
-Aydan çoxdu, deyirdim, usanar, çıxıb-gedər işinin 
dalınca. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Fuad: 
-Yaxşı, bu dəfə görəndə, mütləq de mənə. Mənsiz də heç 
yerə çıxma. Hara lazımsa, özüm aparacam. Maşın var. 
Səhər gəlib götürəcəm, işə də mənimlə gedəcəksən.  
Fuad bir neçə gün izləyib , axır ki, onu Zinətin yaşadığı 
evin qarşısında tutdu: 
-Rasim sənmisən? 
Oğlan yekəxanalıqla: 
-Mənəm, sən kimsən? 
-Mən də Fuad. Zinətin nişanlısı.Yəqin, məni onun yanında 
görmüsən. Qızı niyə narahat edirsən? Telefonuna mesaj 
yazırsan, zəng edirsən. Madam, sənə cavab vermir, nə 
istəyirsən? 
- Birincisi, o nişanlı deyil, sən də onun vəkili deyilsən. 
Özüm bilərəm, zəng edərəm, ya etmərəm. Bunun sənə 
dəxli yoxdu. 
Fuad bir az da ona yaxınlaşaraq astadan, amma sərt 
tərzdə: 
-Xeyr, dəxli var. Ona aid olan hər şeyin mənə dəxli var. 
Biz nişanlıyıq və mən səni onun ətrafında görmək 
istəmirəm. Bir daha ona yaxınlaşma və qarşıma çıxma! 
Rasim sinəsini qabağa verərək ona kələzləndi: 
-Əlini çək görüm, kimi hədələyirsən? Nə etdiyimi səndən 
soruşacam? Bir buna bax! Rədd ol qabağımdan! 
Fuad onun yaxasından yapışaraq: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Sənə söz dedim, sözdən anlamırsan, başqa cür danışaq! 
-Burax  yaxamı, it oğlu! 
Fuad ona bir yumruq zərbəsi vurdu, oğlan əvvəl səndirlədi, 
sonra onun üstünə cumaraq: 
-Sənin ananı... 
Fuad qəzəblə onu yaxına çəkib, başı ilə başına möhkəm 
zərbə vurdu, sonra qamarlayıb ,altına basdı, başını asfalta 
çırpıb, harası gədi, yumruqlamağa başladı: 
-Qanmaz heyvan, sən adam dilindən niyə anlamırsan, nə 
qudurub düşmüsən camaatın canına? Hə, alçaq oğlu alçaq, 
nə istəyirsən? 
Oğlan onun altında çabalayır, əli-qolu dizlərinin arasında 
olduğundan tərpənə bilmirdi. Yoldan keçənləşir onları 
görüb  başlarına yığışdılar və aralamağa çalışdılar. Kişilər 
Fuadı zorla tutub qaldırdılar. Hirsi gözünü tutmuş Fuad 
özündə-sözündə deyildi. Ağzı-burnu partlayıb qanı axan 
Rasim onu söyə-söyə, hədələyə-hədələyə maşınına minib 
getdi. Tanıyanlar Fuadı sakitləşdirməyə çalışdılar, bir 
azdan özünə gələn Fuad   yuxarı- Zinətin yanına qalxdı. 
   Sonralar bu əhvalatı xatırlayan Fuad səbrsizlik edib  
səhv etdiyini, bu ərköyün  və yekəxana oğlanı döyməklə 
Zinəti daha böyük təhlükəyə atdığını, gələcək faciələrə yol 
açdığını özünə etiraf edərək peşmanlıq çəkirdi. Əgər o 
zaman başqa cür hərəkət etsəydi, Zinəti evlərinə aparıb 
buraxmasydı, tezliklə evlənsəydi, hər şey başqa cür 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
olacaqdı. Fuad Zinəti tək qoymurdu, gecə də gətirib evinə 
qoyub gedirdi, atası da bu məsələni eşitmişdi, ili 
gözləmədən, gəlini gətirməyi düşünürdü.  Bunu Fuada və 
Zinətə də söyəyib razılıqlarını almışdı. Yaxınlarda kiçik 
bir məclis düzəldib, nigah kəsdiriləcəkdi. Zinətin 
valideynlərinin gəlməyini gözləyirdilər.     
    Amma heysiyyətini təhqir olunmuş hesab edən Rasim 
dayanmadı, dəstə yığıb onun üstünə gəldi, neçə dəfə 
tutaşdılar və döyüldülər. Ərköyünlüklə başlayan dava 
böyük, qarşısı alına bilməyən düşmənçiliyə çevrildi. 
Qabağından yeməyən, məğlubiyyətdən daha qəzəblənən 
Rasimin gözlərini intiqam, nifrət elə tutdu ki, Fuadın 
acığını Zinətdən çıxmağı qərarlaşdırdı. Bir axşam döstları 
ilə birlikdə Zinət yaşayan blokda gizlənib,  qızın evə 
qayıtmasını gözlədilər. 
   Fuad gecə Zinəti gətirib binanın qarşısında dayandı. Qız 
qapını açıb düşdü, ətrafa baxaraq, get,- dedi, lifti özüm 
çıxaram.  Fuad da maşından enərək: 
-Qoy, ötürüm qapıyadək. 
Zinət arxayınlıqla gülümsəyib: 
-Get, yorğunsan...nə var ki, evdəyəm daha. 
Fuad dayanaraq,  Zinətin içəri keçməsini gözlədi. Qız 
dönüb ona əl edərək, bloka girdi. 
Fuad o tərəf –bu tərəfə baxaraq, maşına minib sürdü.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Rasimin namərdcəsinə pusqu qurmağı heç birinin ağlına 
gəlməzdi. Zinət liftdən çıxıb qapısını açan zaman üstünü 
alan qasırğadan bir an özünü itirdi. Adamlardan biri onun 
ağzını  əli ilə qapadı, qız qışqıra da bilmədi. Onu 
sürükləyib içəri saldılar.  
 Səhər bütün şəhər dəhşətli bir mənzərənin şahidi oldu. 
Gənc qızın parçalanmış cəsədi evin qarşısına düşmüşdü. 
Bütün televiziya kanalları və qəzetlər bu barədə yazırdı. 
Fuad işdə  eşitdiyi zaman, dəlicəsinə həyətə cumdu. İş 
yoldaşları onu maşına mindirib hadisə yerinə gəldilər. 
Cəsədi artıq aparmışdılar. Yer qan gölməçəsi idi. Fuadı 
tutub saxlaya bilmirdilər, nə etdiyini, nə danışdığını 
bilmirdi. Qışqırır, ağlayır, başını yumruqlayırdı. 
Dostlarının əlindən qurtulub  yuxarı qaçdı. Ev 
möhürlənmişdi. Polis işçiləri heç kimi içəri  buraxmırdılar. 
Onlar Fuadın qızın nişanlısı olduğunu öyrəndikdə, onu 
özləri ilə polis şöbəsinə gətirdilər. Az sonra Fuadın ifadəsi 
alındı. O, Zinəti görən sonuncu adam idi.  Fuad 
müstəntiqə Rasimin və dostlarının adını verdi, onlardan 
şübhələndiyini bildirdi. Dəfələrlə qızın yolunu kəsib 
hədələdiyini, buna görə dalaşdıqlarını da söyləd. Amma 
hadisənin heç bir şahidi yox idi. Ekspertiza qıza təzavüz 
olunduğunu və 11 –ci mərtəbədən atıldığını təsdiq etdi. 
Binada, blokda yaşayanlar istintaq olundu. Onlar Fuaddan 
başqa, bir kəsi görmədiklərini deyirdilər. Hər axşam Fuad 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Zinəti evə gətirirdi. Bu qətldə yeganə şübhəli Fuad olduğu 
üçün  saxlanıldı. Fuad dəfələrlə istintaq zamanı  
əhvalatları danışır, şahidlər göstərirdi, amma müstəntiq 
gösrərilən  şəxslərin həmin axşam başqa yerdə olduğunu 
və bunu təsdiq edən  şahidlər olduğunu deyirdi. Atası  
Fuadın günahsız olduğunu sübut  etmək  üçün  vəkillər 
tutdu. Nəyayət, binada Fuadın qızı həyətdə qoyandan 
sonra getdiyini təsdiq edən şahid tapıldı.  Bu –küçə ilə 
üzbəüz marketin satıcısı idi. Həm Fuadı, həm də Zinəti 
tanıyırdı.Onlar tez-tez buradan ərzaqlar alırdılar. Görünür, 
Rasimgil bloka günorta saatlarında girmiş, damda gecəni 
gözləmişdilər. Yoxsa bu qədər adamdan birinin  onları 
görməməsi heç inadırıcı deyildi. Başqa vaxt Rasimi burda 
görənlər olsa da, həmin gün heç kim görməmişdi. Onların 
tək-tək binaya girməsi də bir ehtimal idi. Başqa blokdan 
dama qalxıb, oradan da bu bloka keçə bilərdilər. Əgər bu  
hadisə qəsdən törədilmişdisə, demək, əvvəldən hər şey 
nəzərə alınmışdı. Məhkəmədə Fuad müttəhim kürsüsündə 
olarkən Rasim şit-şit irişərək gülürdü. Bununla o Fuada 
yanıq verir, onu daha da acıqlandırırdı. Bu qətlin ört-
basdır edilməsində onun varlı məmur atası xüsusi 
cənfəşanlıq göstərir, Fuadın həbs olunmasına çalışırdı. Bu 
ərəfədə baş verən hadsilərin təsirindən, oğlunun günahsiz 
yerə həbs olunmasına, Zinətin başına gələn faciəyə 
dözməyən, onsuz da xəstə olan atası insult  keçirərək 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
dünyasını dəyişdi. Bu hadisə Fuadı  tamamilə 
düşkünləşdirdi, həyata olan sonuncu bağı da qırıldı. Baş 
verənləri dərk edə bilmirdi. Zinətin başına gələnlər, onun 
iztirabları, ağrılar, keçirtdiyi dəhşətli qorxunu  təsəvvür 
elədikcə ağlı qıc olur, hissiyyatı itirdi.  Sevdiyi insanların 
dalbadal faciəli ölümü onun  bütün varlığını sarsıdaraq 
darmadağın edirdi. O özünə, yaşadığına, bütün bunlara 
dözə bildiyinə görə , özünə nifrət edirdi. Kamerada başını 
divara döyəcləyərək qışqırır, yeni müstəntiq tələb edirdi. 
Həbsxana həkimi müttəhimin psixoloji sarsıntı keçirdiyini 
söyləyirdi. Ədalətsiz, satqın məhkəmə əsas günahkarları 
böyük pullar hesabına  gizlədirdi, cinayətkarları axtarıb 
həbs etmək əvəzinə, işi Fuadın üstünə atmaqda qərarlı idi. 
Hər şey buna hesablanıb düzənlənirdi. Onu tərk etməyən 
yalnız dostları  idi. Onlar artıq bu cinayətdə kimlərin 
iştirak etdiyini dəqiqləşdirib Fuada demişdilər. Dəlillərin 
kifayət olmamaması səbəbindən, vəkil Fuadın müvəqqəti 
azadlığa buraxılmasına nail oldu. O, atasının dəfnindən 
sonra, evi və şirkətini satdı. Bütün pullarını  bankda 
dostunun hesabına yatırtdı. Heç kimə bir söz demədən, 
atasının seyfindəki silahı götürdü. Gecə gizlincə Rasimi 
güdüb, evlərini yerini nişan elədi. Və  hamısı evdə olarkən 
içəri girib, masa başında şam yeməyi yeyən bütün ailənin 
gözü qarşısında Rasimi və atasını güllələdi. Tapançadakı 
bütün güllələri  Rasimin başına boşaltdı. Sonra vaxt 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
itirmədən maşınını  kazinoya sürdü. Zinətin qətlində 
iştirak edən Rasimin cinayət dostları hər gecə barda 
olurdu.   Onları axtarıb  taparaq, hamının gözü önündə 
güllələyib polis idarəsinə gəldi. Polis rəisinə: 
-İndi  qatil oldum,  məni buna siz vadar etdiniz.  
Artıq heç bir şeyin Fuad üçün əhəmiyyəti yox idi. Bütün 
sevdiklərini itirmişdi. Onlarsız  bir ömür yaşamaq çox 
mənasız idi. İntiqamını almışdı, yüngülləmişdi.  Vəkil ona 
edam hökmü kəsiləcəyini deyirdi. Fuad bunu çox sakit 
qarşılayaraq laqeydliklə: 
-Belə daha yaxşı, - dedi.  
İztirab içində yaşamaqdansa, ölüm ona çox asan 
görünürdü. Amma dostları onu buraxmaq istəmirdilər. 
Xüsusən, Talib inadından geri çəkilmirdi. Fuadı qaçırmaq  
üçün  kriminal aləmin məşhur adamları ilə  görüşür, işıq 
ucu axtarırdı. Fuad bunun mənasız cəhd olduğun deyir, 
onlar isə fikirlərindən əl çəkmirdilər.  
Talib: 
-Qardaşım, ən gözəl ölümdən, ən çirkin həyat qiymətlidir. 
Biz səni gözümüz baxa-baxa ölümün əlinə verə bilmərik. 
Deyək ki, sən öldün, bəs biz bu günahla necə yaşayaq, hə? 
Fuad susurdu. O, dostlarını təhlükəyə atmaq istəmirdi. 
   Nəhayət,Talib türmə rəisinə yol tapa bildi. Fuadın bütün 
sərvətini ona verərək qaçışı təşkil etməsini istədi. Məlum 
idi ki, Fuad daha ölkədə qala bilməzdı. Rəis  gecəyarı onu  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
istintaqa aparılarkən  qaçışını təşkil etdi. Onu xaricə gedən 
bir yük gəmisinə buğda çuvalında  yükləyərək gizlətdilər. 
Yanlız neytral suları keçəndən sonra, gəmi kapitanı Fuadı 
azad etdi. Havasızlıqdan və susuzluqdan az qala həyatını 
itirəcəkdi. Azad olduğuna inana bilmirdi. Tək-tənha 
oturaraq düşüncələrə dalır, götür-qoy edirdi. Baş verənlər 
ona pis yuxunu xatırladırdı. Azadlığa çıxsa da, içindəki 
kabusu söküb ata bilmirdi. İndi onun  üstünə qara çəkilmiş 
keçmişi və naməlum bir gələcəyi var idi. Fuad arxasında 
tam bir xatirə cəsədi buraxaraq, yeni həyat yaşamaq üçün 
uzaqlara, qeyri-müəyyənliyə sarı gedirdi. O, artıq əvvəlki 
Fuad deyildi, ağlı, düşüncəsi, ürəyi dəyişmişdi.  Üzdən 
sakit və təmkinli görünsə də, içində qurğuşun kimi bir 
ağırlıq var idi. Həmin anlarda –uzaq ulduzlara baxa-baxa 
elə sanırdı ki, uzaqlara getməklə özündən qaça biləcək, 
başqa bir adla, başqa bir ürəkə yaşaya biləcək. Göyərtədə 
dayanaraq işıqları bərq vuran şəhərə baxır, onu qarşıda  nə 
gözlədiyini  bilmədən limana   sarı üzürdü. 
                                                            ***  
                                                      Çərxi-fələk 
 
   Qərib döndükdən sonra, şirkətin işinə yenidən baxmağı 
qərara aldı. “Yük” məsələsini özündən başqa kimsə 
biməməli idi. Buna görə də ilk növbədə Rizonu şirkətdən 
uzaqlaşdırmaq lazım idi. O, qətiyyən  bu məsələyə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
qarışmamalı idi. Qərib bunu Rizonun təhlükəsizliyi 
naminə etməli idi. Amma bunun üçün əsaslı bir səbəb 
tapmaq lazım idi. İnşaat sektorunu tamamilə Rizoya versə 
də, elə bir iş qurmaq, təzə bir sahə açmaq  lazımdır ki, 
Rizo kənarlaşdırıldığını hiss etməsin. Elə ilk görüşdən 
onun ağzını aradı: 
-Rizo, bu dəfə orda olanda fikirləşdim, istəyirəm yeni sahə 
açım, ordakı kapitalı investisiya qoyum. 
Rizo ona təəccüblə baxaraq: 
-Qərib, neynirsən, biz bu işləri güclə çatdırırıq, niyə risq 
edirsən, var da yetərincə, neynirik?             
-Nə bilim, şirkətin işi maraqlı deyil, sən çox 
yorulursan,uşaqlara da vaxtın qalmır. Son dəfə nə vaxt 
futbol oynamısan? 
-Çoxdan. Az qalıb il olsun. Mamadan sonra heç 
oynamamışam.   
-Görürsən, yaşamaq lazımdır, oğlum, illər su kimi gəlib 
keçir...bizsə səhər iş, axşam iş...yorulmuşam lap. 
-Yorularsan də. Heç dincəlirsən ki? Təzə iş açacaqsan, o 
da bir tərəfdən udacaq vaxtımızı. 
-Elə iş yox, məsələn, turizm.  Necədir?  
-Yox , Qərib, mən istəmirəm, həm də şirkəti öyrənmişəm 
daha, indi ayrı şeyə həvəsim yoxdur. Bir dənə yaxşı milli 
yetişdirə bilsəm... 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Bax, bu olsun, milli klub, dur başında yetişdir, qalan 
vaxtına da inşaata bax. 
-Bəs, şirkətin işi? 
-Bir adam  tapıb qoyarıq da... işləsinlər. Relsə düşüb, nə 
çətinliyi var ki... 
-Riskdir e,  o qədər pul qoy klub elə ...sonra da bir şey 
çıxmasın. 
-Sən nə vaxtdan pul qədri bilən olmusan? Pulu mən 
qoyuram, batır –batsın, mənim pulumdu də.. bir də niyə 
batır komanda durub, sən durmusan, gətir bir neçə treneri, 
işləsinlər...                                                  
Rizo ona baxaraq üz-cözünü qırışdırdı: 
-Nə bilim, baxarıq hələ, qoy bir az keçsin.... 
  Evə çatıb, maşından düşdülər. Vasif onları görüb, 
qabaqlarına yüyürərək Qəribin  qucağına atıldı. Qərib onu 
qucağına  götürüb, bağrına basdı. Fuad da təzə yeriməyə 
başlamışdı. 
Qərib təəccüb qarışıq sevinclə: 
-Buna bax, buna... haçandan yeriyir? Bəs mənə niyə 
demirsiz?  
Oturaraq, Fuadı da dizinin üstünə aldı. 
-Maşallah, kişi olub. 
Lili Qəribin yaxınına gələrək onunla görüşdü: 
-Xoş gəlmisiz.        
Qərib onun saçlarından öpərək: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Xoş gününüzə gəlim,-dedi. 
Bir az uşaqları oynadıb, çay içərək qalxdı. 
-Kamilə məni gözləyir, evdə qonaqlar var, deyəsən...gedib 
çatmaq lazımdır. 
Rizo onu  yola saldı. Gəlib oturaraq Qəribin dedikləri 
barədə düşünməyə başladı. Qəribin birdən-birə futbolla 
maraqlanmağı ona təəccüblü göründü. Bu barədə Liliyə də 
dedi. Sonra gülərək əlavə etdi: 
-Deyəsən, Avropa təsirini göstərir, orda futbola böyük 
pullar qoyurlar. 
Lili də təbəssümlə: 
-Bəlkə, təsir səndən keçib? Avropa da bir bəhanədir. 
-Yox, vallah, özü dedi, həm də hələ qərara gəlməmişik ki, 
sözdü də danışdıq. Bir də mən bunu eləsəm, öz puluma 
edərəm. Qərib min zəhmətlə qazanır o pulları, asan deyil, 
bir dəqiqə boş vaxtı yoxdur. Hökumət adamıdır, bir də 
gördün qəfil çox pul lazım oldu. Hələ inşaata qoyduğu 
pulların  heç bir faizini də götürməyib. Adam elə bizə 
işləməlidir? 
-Mən nə deyirəm ki?  Necə məsləhətdi, elə et. 
-Söhbətdi də, eləyirik. Uşaqların yatmaq vaxtı deyil?  
Sonra balacanın yenə yuxusu vuracaq başına, səhərəcən 
konsert verəcək... 
Rizo xalçanın üstündə əllərini yerə dirəyib dizləri üstündə 
sürünən uşaqlara baxaraq gülə-gülə: 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Eyy, çəpişlər, gəlin, gerdik bay-bay  eləməyə...                                                         
                                                                                    
         *** 
   Qəribi tələsdirirdilər. Ona görə də Rizoya bildirmədən 
ilk partiyanı öz nəzarəti altında keçirməyə müvəffəq oldu. 
Bunu çox gizləyə bilməyəcəyini anlayırdı. Ona qədər 
mütləq bir şey fikirləşmək lazımdır. Hər dəfə Rizonu 
müxtəlif bəhanərlə kənardakı obyektlərə göndərir, əlavə 
yüklənmiş malı stansiyadan ötürürdü.  
   Kabinetinin qapısı elə bərk açıldı ki, Qərib diksinib 
başını qaldırdı. Rizonun  üzü qızarmış, həyəcandan 
gözləri par-par işıldayırdı. Cəld yerişlə ona tərəf gələ-gələ: 
-Qərib, bu nə deməkdir? Sən bilirdin? 
Qərib yerindən qalxaraq: 
-Gedək, Rizo, başqa yerdə danışaq. 
Rizo qollarını ölçə-ölçə: 
-Nə başqa yer? Qərib de görüm, bu- nə məsələdir?  
Qərib onun qolundan yapışaraq: 
-Gəl, çıxaq, sakit ol, gedək danışaq. 
Rizo təəccüblə ona baxaraq, onunla otaqdan çıxdı. 
Qərib liftə qədər onu buraxmadan sakitcə: 
-Burda danışmaq olmaz. Gedək başqa yerə. 
Onlar Rizonun maşınına oturdular. Rizo maşını işə saldı. 
Qərib: 
-Sür bağa, burda, yaxında bir bağ var. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib ətrafa nəzər salaraq, Rizo ilə bağa daxil oldu. 
İrəliləyərək, skamyada oturdu. Rizo da onun yanında 
əyləşdi. Qərib: 
-Rizo, sakit ol və məni dinlə. Mənim iş yerim, maşınım və 
evim dinlənilir. Nabadə, oralıqda mənimlə açıq danışma. 
Əmin deyiləm, bəlkə, elə sənin də. Çox xahiş edirəm , 
ehtiyatlı ol. Bunu mən özbaşıma etmirəm. Mən kiməm ki, 
bu vaqonlara o qədər mal vurum? Mən razı olsam da, 
olmasam da ,onlar bunu edəcəklər. 
Rizo səbrsizliklə: 
-Kim, Qərib, kimdir onlar? 
-Onlar-dünyanın ağaları. Biznes- siyasət imperiyalarının 
sahibləri. 
-Olsun, cəhənnəmə olsun, amma bizlə nə işləri var? Nə 
edirlər özləri etsin, bizdən əl çəksinlər.  
-Mən sizləri qorumaq üçün bunu edirəm. Səni 
uzaqlaşdırmaq istəməyim də bundan ötrü idi. Rizo, mənim 
sizdən başqa heç kimim yoxdu, mən sizi təhlükəyə ata 
bilmərəm, sizə bir şey olarsa, məhv olaram. Çox xahiş 
edirəm, bunu anla. Sən çəkil şirkətdən, keç inşaata, mən  
şirkətə baxaram. 
-Bəs sən? Sən təhlükədə deyilsən? Sən də çəkil! 
Cəhənnəm olsun şirkət,ver onlara, nə edirlər etsinlər. 
-Rizo, anla, mən çəkilə bilmərəm, mən artıq onlarla bir 
qazanın içindəyəm, istəsəm də, çəkilə bilmərəm.  Bu- elə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bir şeydi ki, oyundan çıxmaq olmaz. Etiraz etmək olmaz. 
Məni artıq bu siyasətin içinə soxublar. Mənimlə bərabər, 
ətrafımı da nəzarətə götürüblər.   
-Hər şeydən əl çək! Lazımsa, inşaatı da verək, hər şeyi 
verək, bizim nəyimizə lazımdır pul, bir dükanla da çörək 
qazanıb dolanarıq.Yetər ki, sən də aralan! 
-Olmaz, Rizo, olmaz! Sən düşünürsən ki, mən 
istəyərəkdən bu yerdəyəm? Mən pulu neynirəm? Mənə 
heç nə lazım deyil, təki sevdiklərim salamat olsun!  
-O zaman, bir şey düşün, bu bəladan özünü də qurtar, bizi 
də. 
-Hər şey bildiyin kimi deyil... 
-Nə? Nəyi bilmirəm? 
-Mənim qızım, sevdiyim qadın onların əlindədir. 
Rizonun gözləri böyüdü: 
-Nə?  Nə qız? 
Qəribə baxaraq sanki ayılmış kimi: 
-Bu, necə olur?  
Qərib susaraq kənara baxmağa başladı. 
Rizo heyrətlə: 
-Qərib... 
Qərib onun gözlərinə baxaraq: 
-İndi anladınmı? Anladınmı , mən heç nə edə bilmərəm. 
Mən daha heç kimi qurban verə bilmərəm.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Rizo handan-hana özünə gələrək, gözünü yerə dikib fikrə 
gedən Qəribdən soruşdu: 
 -Kimdir o? Onu tanıyırammı? 
Qərib darıxmış halda: 
-Bir dəfə aeroportda qarşılaşdıq səninlə, yanımda idi... 
Rizo xatırlamağa çalışaraq: 
-Yükünə kömək elədiyin ? 
Qərib başı ilə təsdiqlədi. 
Rizo Qəribi indi görürmüş kimi, ona baxa-baxa qalmışdı:  
-Bəs nə edəcəyik? 
-Heç nə. Sən uzaq dur, yetər. Çəkil kənara, şirkətlə bir 
əlaqən qalmasın. Qorxma, mən onlara lazımam, mənə heç 
nə eləməzlər. Bir xahişim də var, daha doğrusu, tələbim. 
Nəbadə , bu barədə dostlarından birinə,  xüsusən də Liliyə 
bir kəlmə deyəsən. Hesab elə ki, bununla sən o adamı 
ölümə məhkum edirsən. 
Rizo kədərli halda, başı ilə təsdiqlədi. 
-Dur, get evə...mən də kuryerlə danışım, işi qaydasına 
qoyum.    
                                                                   *** 
   Qərib düşünürdü ki,  şirkəti öz adına keçirməklə, 
məsuliyyəti öz üzərinə götürməklə Rizonu qoruya biləcək. 
Sənədləri dəyişdirmək üçün vaxt lazım idi. Bu müddət 
ərzində Qərib hər işarə gəldikdə özü şəxsən nəzarət edərək 
gömrükdən qatarı keçirirdi. Hələ ki, ortada bir problem 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yox idi. Qərib Rizonun futbol fedarasiyasında yeni qurum 
yaranması üçün bütün sənədləşmələrə kömək edir, tezliklə 
bu məsələni həll etmək istəyirdi. Belədə onun Rizo ilə heç 
bir iş əlaqəsi olmayacaqdı.  
                                                                 *** 
   Qərib əlində telefon donub qaldı. Qəfil mədəsindən 
qalxan bulantıdan iki-üç dəfə möhkəm öyüdü. Səsə 
köməkçisi Rüfət qapını açıb içəri baxdı və onu ikiqat 
görüb yanına  yüyürdü: 
-Qərib müəllim, nə oldu sizə? Həkim çağırımmı? 
Qərib gözləri hədəqəsindən çıxmış halda zorla: 
-Yox, maşınımı çağır. 
Həyətə enib maşına oturdu, sürücüyə: 
-Tez sür, köhnə məhəlləyə. 
Yolda sürücünü tələsdirir, rabitəsiz halda nəsə deyirdi. 
Küçədən dalana burulanda Gülü 
nün qapısı ağzında bir topa adam gördü. Tez maşından 
düşüb yüyürdü .Qışqıran, ağlayan , çaş-baş qalan  
adamları aralayıb irəli keçdi. Rizo yerdə, qan içində 
uzanmışdı, uzun saçları qana bulaşaraq, yerə yayılmışdı. 
Gözləri açıq idi. Gözlərinə sanki göy üzünün rəngi  
çökmüşdü. Bozumtul rəngli kostyumu bir neçə yerdən 
deşilmişdi. Qərib dibindən kəsilmiş ağac kimi dizi üstə 
yerə çöküb silkələndi. Key-key gah Rizoya, gah da 
adamların üzünə baxdı.  Sanki gördüyünü dərk eləmək, nə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
baş verdiyini anlamaq istəyirdi. Qarşısındakı  Rizo idi! 
Rizonun donmuş, hissiz cəsədi idi! Əlləri ilə onun üzünü , 
saçını sığalladı, sinəsini yoxladı. Nəfəsi boğazına tıxandı. 
Rizonun üstünə yıxılıb qışqıran Lilini qaldırmaq istədi.  
Lilinin  vəhşiləşmiş gözlərini onun gözlərinə 
sancıldı.Onun  açıq xalatından çılpaq bədəni görünürdü. 
Şampun köpüyü axan saçları alnına , sinəsinə dağılmışdı. 
Kimsə adyal gətirərək , onun çiynini bükdü.  Lilinin 
Rizonun pencəyindən tutub  dartan əlləri qıc oldu, dişləri 
bir –birinə keçdi, huşunu itirərək Rizonun üstünə sərildi. 
Adamlar onu götürərək kənara çəkdilər. Bu zaman həm 
polis, həm də təcili yardım maşını gəlib çıxdı. Polis 
işçiləri adamları kənarlaşdırıb cəsədə yanaşdılar. Qəribin 
qoluna girib qaldırdılar.  Lilini təcili yardım maşınına 
qoyub apardılar. Polis rəisi Qəriblə danışmağa cəhd eləsə 
də, alınmadı. Kimsə stul gətirib  Qəribi otuzdurdu. Onun 
başı sinəsinə sallanmışdı. Yanında danışılanları eşitmir, 
qulaqları küyüldəyirdi.  Polislər Rizonun cəsədini götürüb 
maşına qoydular. Qərib özünü ələ alıb qalxdı,  yanaşıb, 
onlarla bərabər getmək istədiyini bildirdi. Sürücü maşını 
gətirib, onun bərabərində saxladı. Qərib polis idarəsində 
rəislə danışdı. Fotolar çəkilib, sənədləşmədən sonra, 
Rizonun cəsədini yarılmağa qoymadı. Onun güllələnərək 
öldürülyü məlum idi. Heç kim hadisənin necə baş 
verdiyini görməmişdi, şahid yox idi.  Yəqin ki, killer 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
yaxın evlərin birinin damında gizlənmiş, Rizo evdən 
çıxanda dalanda ona bir neçə dəfə atəş açmışdı. Qonşular  
atəş səsinə çıxaraq Rizonu yerdə görmüşdülər. Çətinliklə 
də olsa, polis rəisinin razılığını aldı. Rizonu məscidə 
aparanda, Qərib xəstəxanaya getdi. Lili reanimasiyada idi. 
Qəfil sarsıntıdan beyin insultu keçirmişdi. Həkim Qəriblə 
danışdı. Lilinin hamilə olması vəziyyəti çətinləşdirirdi. 
Qərib həkimdən uşağın saxlamağı təkid edərək: 
-Bu ona daha bir zərbə olar. Son imkana qədər çalışın ki, 
uşaq qalsın. 
Nərmin Lilinin yanında idi. Bir azdan Kamilə gəldi.  
Həyəcandan üz-gözü tər içində idi. Qəribə sarılaraq ağladı. 
Boğula-boğula: 
-İndicə eşitdim , televiziya göstərirdi. Qərib, niyə axı? 
Qərib başını buladı: 
-Sən qal  Lilinin yanında. Nərmin getsin evə, uşaqların 
yanına. Mən dəfnlə məşğul olmalıyam.  
   Qərib məhəlləyə qayıdanda küçə, dalan , həyət adamla 
dolu idi, içəri keçmək mümkün deyildi.  Qərib çətinliklə 
evə daxil oldu. Ağsaqqallar, axund oturmuşdu. Rizonun 
cənazəsini məsciddən gətirəndə qıy qopdu. Qərib də 
qalxaraq həyətə düşdü. Qadınlar şivənlə ağlaşırdılar. 
Dalanda qopan hayqırtıdan Qəribin tükləri biz-biz oldu. 
Rizonun futbolçu dostları idi. Hamısı kəfən geyinib zəncir  
vururdu. Qərib çıxıb onların qarşısında dayandı. Hər dəfə 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
kürəklərinə dəyən zəncirin səslərindən, hayqırtıdan qulaq 
tutlurdu. Qərib yerində səndirlədi. Yanında duranlar onun 
qolundan tutdu.  Kimsə onun çəkib içəri apardı. Qəribi 
divana uzadıb pencəyini soyundurdular. Həkim onun 
qoluna iynə vurdu və Qərib huşunu itirdi.  
   Bir xeyli keçəndən sonra naşatır qoxusuna ayıldı. 
Yanında həkimlər dayanmışdı.Axund irəli gələrək: 
-Qərib müəllim, mərhumu basdırmaq gərəkdir. İcazənizlə, 
qaranlıq düşmədən bunu edək. Dəfn olunmasa, bu qədər 
insan küçədə qalacaq. Səhərəcən adamlar əziyyətdə 
qalmasın.  
Qərib ona verilən stəkanı əlinə aldı, sudan bir neçə qurtum 
alaraq: 
-Necə məsləhətdir, elə də edin.  
Həkimin uzatdığı həbi alıb ağzına qoydu. Qalxaraq, 
pencəyini geyindi.  Dalanda camaat cənazə namazına durdu. 
Zəncir vuranlar keçib sırada dayandılar. Onların hamısı 
qana boyanmışdı, yaralarından qan axırdı. Qərib gözlərini 
yumdu. 
   Rizonu Gülünün yanında basdırdılar. Qəbiristan adamla 
dolu idi. Qərib başı sinəsində dayanmışdı. Dəfn mərasimi 
bitdi. Adamlar yavaş-yavaş dağılışmağa başladılar. Qərib 
tək-tənha məzarın yanında oturub qalmışdı. Gülünün baş 
daşına baxaraq: 
-Əmanətini qoruya bilmədim. Çəkib gətirdin yanına. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Üzünü torpağa qoyub gözünü yumdu. Beyni dayanmışdı, 
heç nə fikirləşə bilmirdi. 
   Qaranlıq düşmüşdü. Qəbiristanlığın işçiləri uzaqdan bu 
mənzərəyə baxır, Qəribi seyr edir, amma qorxularından 
yaxına gəlmirdilər. Nəhayət, müdirləri özünü toplayaraq, 
yaxınlaşdı, ehtiyatla: 
-Məlim, Allah rəhmət eləsün, Allah səbr versün 
süzə...ancaq gecədü, süz də gedün evə.  
Qərib başını qaldırıb key-key ona baxdı. Ayağa durub 
ciblərini eşələməyə başladı. Döş cibindən qatlanmış bir 
dəstə pulu çıxarıb ona verərək: 
-Al bu pulu, yaxşı bax bunlara... məni də burda basdırarsız. 
Əli ilə Rizonun yanını göstərdi. 
-Allah gecinnən versün, məlim...irağ-irağ... süz gedün tay, 
çox sağ olun,-pulu alaraq cibinə qoydu, bizim borcumuzdu, 
allah rəhmət eləsün, Allah cibüzə bərəkət versün... 
Qərib asta-asta qəbiristanlıqdan çıxdı, qapının yanında 
dayanmış işçilərdən biri: 
-Allah bilir, kimin güdazına getdi... 
O biri də köksünü ötürərək: 
-Ehh...kimin olacaq, çərxi-fələk... 
                                                                *** 
   Qərib yeddi gün Rizogildə qaldı. Hüzürə gələnlərin-ardı 
arası kəsilmirdi. Çadır dolub-boşalırdı. Uşaqları Nərmin 
evinə aparmışdı. Kamilə də Lilinin yanında qalırdı. Gecələr 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
Qərib klinikaya gedir, Lilinin yanında otururdu. Onun  və 
uşağın vəziyyəti təhlükəni adlamışdı. Həkimlər yanından 
bir dəqiqə belə aralanmırdılar. Amma sağalmağına xeyli 
vaxt lazım idi. Belə vəziyyətdə bu- qeyri-mümkün idi. Bir 
tərəfi iflic olmuşdu. Üzü, ağzı əyilmiş, bir gözü qapalı idi. 
Çox zaman yatmış olurdu. Oyaq vaxtlarında çılğınlaşdığı 
üçün sakitləşdiri verirdilər. Uşağın vəziyyətini nəzərə 
alaraq, ehtiyatla müalicə edirdilər. Lili bir ay klinikada 
qaldı. Evə gələndə hüzürün heç bir əlaməti qalmamışdı. 
Onu evdə müalicə eləmək üçün həkim və tibb bacısı 
ayrılmışdı. Anası və atası da artıq onunla qalırdılar. Nərmin 
daha işə getmir, qızına və nəvələrinə baxırdı. Qərib də işə 
çıxmışdı. Yorğun və xəstə olsa da, işləri qaydaya salmalı idi. 
İnşaat sektoruna icraçı direktor təyin etdi.  Şirkətin yalnız 
inşaat materialları hissəsini saxlamaqla, qalan başqa 
bölmələri ləğv etmək üçün tədbirlər gördü. Burda yüzlərlə 
işçi çalışırdı, onları inşaat şirkətinə keçirib işlə təmin etdi. 
Bu işdə ona vəkillər kömək edirdi. Şirkətin bütün vəsaitini 
futbol federasiyasına keçirtdi. Rizonun başladığı işi 
dostlarına tapşırararaq, idarə  heyəti yaratdı, onlar da öz 
aralarında prezident seçdilər.  Rizonun ölümündən sonra, 
daha burdan mal keçməmişdi.  Kuryer bir neçə dəfə əlaqə 
yaratmaq istəsə də, Qərib görüşə getməmiş, zənginə cavab 
verməmişdi.  Tədbirləri başa çatdıqmaqdan ötrü vaxt 
qazanmaq istəyirdi. Gecəyarısı evə gəlir, saatlarla  dinməz-
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
söyləməz gözünü yumub uzanırdı. Zahirən çox dəyişmişdi. 
Qaməti əyilmiş, saçları ağappaq ağarmışdı. Yorğun, şişkin 
gözləri heç nə ifadə etmirdi.  
   Evə gələndə  Kamiləni görmədi. Yəqin, anasıgildə  və ya 
Lilinin yanındadır,deyə düşündü. Yatağına uzanıb gözlərini 
tavana dikdi. Səhər işə gedəndə də Kamiləni görmədi. 
Axşam qayıdanda xidmətçi qadından  Kamiləni soruşdu. 
-Xanım yoxdur, -deyib, işi ilə məşğul oldu.  
 Qərib paltarını dəyişib evdən çıxdı. Kamilənin Lilinin 
yanında olduğunu güman edərək,  maşını ora sürdürdü. 
Həyətə girib ağır-ağır pilləkənləri  qalxdı, zəngi basdı. 
Xidmətçi qız qapını açaraq: 
-Buyurun, xoş gəlmisiz , -dedi. 
Qərib içəri keçərək: 
-Hardadılar? –deyə soruşdu. 
-Buyurun, mətbəxdədilər. 
Qərib mətbəxə keçdi.  İçəridə Lili uşaqlarla oturmuşdu. 
Qərib salam verərək, stul çəkdi və oturdu. 
Lili ona baxaraq başını aşağı saldı. Hələ yaxşılaşmamıdı. 
Daranmamış, vız kimi saçları kürəyinə,  çiyninə 
tökülmüşdü. Yataq xalatında idi. Üzündə hələ əyrilik hiss 
olunurdu. Bir əli yanına sıxılı idi, o biri əli ilə Fuadı 
yedizdirirdi. Vasif  də başını aşağı salıb qaşıqla sıyığını 
yeyirdi. Arabir gözaltı qorxa-qorxa gah Qəribə, gah anasına 
baxırdı. Qərib susaraq onlara göz qoyurdu. 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Kamilə burda deyil? 
Lili: 
-Yox. 
-Nərmingil hanı bəs? 
-Getdilər. 
Bəs başqaları, həkim, o birilər? 
-Qovdum onları. 
Qərib uşaqların sükutunun səbəbini  anladı. 
Lili üzünü qapıya sarı tutaraq: 
-Əsmər! 
Qız qapıda peyda oldu.  
-Apar bunları, yatızdır. 
Əsmər salfetlə Vasifin ağzını təmizlədi. Fuadı qucağına 
götürüb çıxdı. Lili çətinliklə qalxaraq, beli əyilmiş halda , 
bir qolunu yanına sıxaraq, o biri əli ilə balaca, yumru 
qarnını tutaraq otaqdan çıxdı.  
Qəribin ürəyi sıxıldı. Bir qədər oturub sinəsini sığalladı, 
sonra qalxıb  həyətə düşdü. Telefonu çıxarıb Əkbərin adını 
axtardı. Zəng edərək salamlaşdı.  
-Niyə getmisiz, uşaqlar təkdi... 
-Səhər gələcəyik, Qərib müəllim.  Lili bir az əsəbiləşdi, biz 
də sakitləşsin deyə çıxdıq.   
-Heç olmasa, anası qalaydı. 
-Narahat olmayın, dayə, xidmətçi qız da yanındadı. Səhər 
tezdən gedəcəyik. Bir az dincəlsin.  
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
-Yaxşı... səhər gəlin, onu tək qoymayın. 
                                                             ***    
   Evə gəlib kabinetə keçdi. Kresloda oturub gözünü 
naməlum nöqtəyə dikdi. Nə işığı yandırmağa, nə də 
soyunub çarpayıya getməyə taqəti yox idi. Qaranlıqda xeyli 
beləcə oturub qaldı. Dəhlizdən yumşaq addım səsləri 
eşidilməyə başladı. Hənirindən hiss elədi ki, Kamilə qapıda 
dayanıb ona baxır.  
-Qərib... 
Qərib başını qaldırmadı. Ona tərəf  baxmasa da, islanmış 
üzünü, yaşlı  gözlərini, iztirablı dodaqlarını hiss etdi. Onun 
səsinə o qədər ağrı var idi ki, Qərib gözlərini yumdu. 
-Qərib, mən getmək istəyirəm... 
Onun dinmədiyini görərək: 
-Amma səni bu halda qoyub... 
Qəribin quyudan gəlirmiş kimi, zəif , yorğun səsi eşidildi: 
-Get...get Kamilə...bir az susaraq, əlavə etdi: 
-Məni bağışla...bağışla, sənə hər kəsdən çox haqsızlıq 
elədim...istəməzdim belə olsun... 
Kamilə göz yaşları içində ona baxdı, baxdı...və sakitcə 
çəkilib gedərək, qapını qaranlığa qapadı. 
   Qərib gözlərini yumaraq, başını kresloya dayadı, 
boynundakı ağrı kürəyinə yayıldı: 
-Off...deyərək, ağrıdan inildədi. Əli ilə boynunu ovxaladı. 
Qalxıb pencəyini soyundu, dolabın siyirməsindən ağrıkəsici 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
tapıb atdı, yataq otağına girib çarpayıya uzandı. Gözünün 
önündə qəfil Sürəyya canlandı, onun işıqlı üzü, qıyılmış 
gözləri, təbəssümü...Qəribə sarı uzanan qolları...sanki səsini 
eşitdi: 
-Qərib, fikir eləmə, özünü bu qədər üzmə, hər şey yaxşı 
olacaq. 
Qəribin sanki nəfəsi genişləndi, sinəsini sıxan ağrı avazıdı. 
İlahi, onu bircə dəfə görməkdən ötrü nələrdən keçməzdi! 
Yol  boyu uzanan  rəngbərəng çöl çiçəkləri, Sürəyyanın 
duyğu dolu gözləri, şıltaq gülüşləri...tərtəmiz, günəşli göy, 
onların sevgi qoxuyan cazibəsi...ahh, çöl çiçəyim, 
hardasan...gözlərində gilənən yaş axıb yastığa töküldü... 
    Hiss eləmədən yuxu onu apardı. Üzündə hənir hiss edib, 
qəfil gözlərini açdı. Ayılıb yerinin içində oturdu. Bura 
Gülünün daxması idi, Gülü taxta kətildə oturub gözlərini 
ona zilləmişdi. Qəribin bədənindən bir üşütmə keçdi: 
-Gülü? Burda neynirsən? 
Gülü gözlərini qırpmadan ona dikmişdi. Saçları uzanıb ağ 
örtük kimi onu dövrələmişdi. Qərib onun gözlərinə 
baxdıqca, daha da yaxınlaşırdı. Onun gözlərində yaş 
gilələnir, yumrulanaraq yanaqlarından üzüaşağı 
yuvarlanırdı. Sonra Qərib şırıltı eşidərək ətrafa baxdı, 
divarlardan, tavandan su sızırdı, qanlı iz qoyaraq döşəməyə 
tökülürdü. Gülü qanlı suyun içində otumuşdu. Qərib 
durmaq, buradan uzaqlaşmaq istədi, amma hər yer- bütün 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
ətraf  su idi, keçib getməyə yol yox idi. Su getdikcə qalxırdı, 
Qəribin nəfəsi daralır, boğulurdu. Əl-qol atır, çırpınırdı. 
Sonra harasa, dərin bir boşluğa uçdu. Bu zaman hövlank, 
təngnəfəs yuxudan ayıldı. Qan –tərin içində idi. Ətrafa 
baxdı, qaranlıq idi. Durub işığı yandırdı, yaş köynəyini 
çıxarıb atdı. Dolabdan təmiz paltar götürüb geyindi, 
mətbəxə gedib su içdi. Ürəyi hələ də çırpınırdı. Əllərinin 
titrədiyini hiss elədi. Bir sakitləşdirici həb atıb yerinə 
uzandı. 
   Səhər işdə köməkcisi Rüfət: 
-Qərib müəllim, yaxşı görünmürsüz, sizə həkim çağırımmı? 
-Yox... de, mənə kofe gətirsinlər. 
  Qərib kofe içə-içə Rüfətin dəftərçədən oxuduğu günün iş 
rejiminə qulaq asırdı. Rüfət görüləcək işləri sayıb 
qurtarandan sonra, qapını örtərək çıxdı. Telefon çaldı, Qərib 
monitora baxaraq açdı. Xəttin o biri başındakı adam danışır, 
Qərib laqeyd halda, dinləyirdi. Sonra: 
-Yaxşı, -deyib telefonu söndürdü və stolun  üstünə atdı. 
Yerindən qalxıb pəncərənin önünə gəldi. Buradan şəhərin 
dənizə açılan hissəsi aydın görünürdü. Qərib dənizi, 
gəmiləri seyr etməyə başladı. Sahil bağında yüksələn 
“Şeytan çarxını” gördü. Bu şəhərə gəldiyi günü xatırladı. O 
zaman da gözləri uzaqdan “şeytan çarxını“ almışdı. Çox 
qəribədir, bu on iki ildə bir dəfə də olsun bu çarx onun 
yadına düşməmiş, heç zaman əyləncə mərkəzinə getməmiş, 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
bu “şeytan çarxını “ yaxından görməmişdi. Əlləri cibində 
dayanıb uzaqlara baxırdı. 
   Rüfət qapını  açaraq, içəri girdi: 
-Qərib müəllim, on dəqiqədən sonra komissiyanın iclasıdır.  
Qərib ona baxmadan: 
-İndi gəlirəm. 
   Gözünü ”Şeytan çarxından” çəkib otaqdan çıxdı, liftlə 
düşüb küçəyə çıxdı və piyada sahildəki əyləncə bağına tərəf  
yollandı. Tez olduğu üçün bağda uşaqlar yox idi.Tək-tük 
piyada dəniz gəzintisinə çıxmış  yaşlı adamlar gözə dəyirdi. 
Qərib yaxına gəlib “Şeytan çarxına” baxmağa başladı. 
Başını yuxarı qaldırıb onu yüksəkliyini, dairəsini 
müəyyənləşdirmək istəyirdi. Buranın işçisi olan cavan 
oğlan yaxına gəlib: 
-Minmək istəyirsiz? –deyə soruşdu.  
Qərib ona baxaraq gülümsündü: 
-Hə... amma yüksəklikdən qorxuram. 
Oğlan: 
-Bunlar möhkəm bağlanır, tam təhlükəsizdir.  
Qərib cibindən pul çıxarıb oğlana verdi. Keçib oturacaqda 
əyləşdi. Oğlan qapının dəstəyini və kəməri bağladı. Çarx 
hərəkətə gəlib yuxarı qalxmağa başladı. 
 
                                                             *** 
www.kitabxana.net – Milli Virtual Elektron Kitabxana 2016 
 
Nisə Bəyim                           “Çərxi Fələk” 
   Günorta və axşam  televiziya kanalları və qəzetlər bu gün 
səhər baş vermiş dəhşətli faciə haqqında xəbərlər verirdi. 
Tanınmış iş adamı, milli məclisin üzvü, bir çox qurumların, 
layihələrin rəhbəri Qərib Qəribli qəza nəticəsində dünyasını 
dəyişmişdir...   
   Kənd bağında, otağında xəbərləri izləyə-izləyə çay içən 
Atəbəy necə çeçədisə, bütöv qənd böğazında qaldı. Öskürə-
öskürə qəndi zorla boğazından ötürən Atabəy qəhərlənərək: 
-Heyf səndən, Qərib...heyf...axır ki, başını yedilər... ehh, 
gidi dünya... ehhh, çərxi-fələk... 
*** 
                                                                                                                        
Sabirabad, 21 oktyabr, 2014. Saat 14.41                
       
 
 
 
                                                              
     
 
 
 
