 
 
 
AQONİYA 
Bədənin son 
müqaviməti 
 
Fərhad Məmmədov 
 
 
 
 
 
 
 
 
 
 
 
 
 
 
 
 
 
 
 
“Əsl həqiqət “niyə”,” necə” sualları ilə məhdudlanmır”  
Hakim Sənai 
I  
TRANS 
 
Xeyr buna qaranlıq demək olmazdı...Elə bil kimsə səmanı və ətrafı qara rəngə 
boyamışdı. Qaranlıq bir yana, soyuqdan onun ayaqlarının sümükləri zingildəyirdi. 
İşıqlı asfalt yola təxminən 30 metr məsafə olsa da dəhşətli külək onun hər irəliyə 
doğru addımını iki addım geri qaytarırdı. Aclıq da öz sözünü demişdi...Bəlkə 
başqası olsa idi belə vəziyyətdə şoka düşərdi. Mənzərə o qədər dəhşətli idi ki, o, 
inilti səsləri çıxarır və çabalarla irəliyə doğru israrla addımlayırdı. Lakin bunlar 
boşa idi. Külək onu elə hey arxadakı zülmət içində olan quyuya doğru aparırdı. O 
qorxusundan heç fırlanıb quyuya da baxmırdı. Sadəcə inildəyirdi...Buna səbəb 
onun qorxusunu son həddə çatdıran  və quyudan çıxan körpə uşaq bağırtısı 
idi...Uşağı elə bil doğrayırdılar...Bu dəhşətli səs onun qulağını maqnit sahəsinin 
təzyiqi kimi sıxırdı. Çabalarını getdikcə artıran  “O, həmən adı çəkilən” küləyin 
sürətinə daha həssas olurdu. Artıq quyuya təxminən 4 metr qalmışdı. Bilmək 
olmurdu ki, o, axı niyə quyuya nəzər salmırdı. Yalnız küləyin təkidi ilə dal-dala 
gedirdi. Bir neçə saniyə də keçdi. Dabanı quyunu daş divarına toxunanda o, 
özündən getmək üzrə idi. Halbuki simulteyn olaraq küləyin və uşaq bağırtısının 
kəsilməsi və kosmik sükutun yaranması onun xəfifcə və tədricən nəisə olacaq bilə 
quyuya tərəf dönməsinə səbəb oldu. O bunu etmək istəmirdi. Lakin bədəni artıq 
onun şüuruna tabe deyildi. Onu başqa qüvvə idarə edirdi. Əllərini quyunun 
divarlarına qoydu və tədricən başını qabağa verib, quyunun zülmət içinə 
boylanmağa başladı. Ürək döyüntüsü sükunətin təsirindən olduqca asta idi. 
İnterval böyümüşdü. Dərin nəfəs buraxaraq ah çəkdi. 5 saniyə, 10 saniyə, 15 
saniyə hələ heçnə görünmürdü. Gözü hələ də quyunun zülmətinə alışa bilmirdi. 
Birdən elə bil arxadan ona tərəf lampa işığı saldılar. Diksinsə də dərhal 
arxasındakını adam bilib geri çevrildi. Lakin arxada nə işıq nə də ki insan var idi. 
Üzünü quyuya tərəf qaytarmağı ilə , quyunun içindən “qara kölgənin” onu içəri 
dartması bir oldu. Şok vəziyyətində 2-3 saniyədən sonra nəyləsə toqquşduğunu 
hiss etdi. Əslində belə toqquşmadan onun sağ çıxması qeyri-mümkün idi. Lakin o 
sağ və hətta sağlam olduğuna tam əmin idi. Toqquşan zaman heç bir ağrı 
olmamışdı , sadəcə elə bil əzələsindən kiçik bir cərəyan keçirmişdilər ki, bununla 
bütün bədəni silkələnmişdi. Başını qaldırdıqda önündə dairəvi şəkildə işığın 
teatrlarda olduğu kimi bir qoca qadını işıqlandırdığını gördü. Arxaya çevrilib işıqın 
haradan düşdüyünə baxmağa başladı...Lakin arxada yenə zülmət idi. Üzünü 
əvvəlki vəziyyətinə çevirəndə isə onu dəhşətə gətirən mənzərəni gördü. İşıq hələ 
də ağ uzun turbanda olan qoca qarını işıqlandırırdı. Axı bu ola bilməzdi. Bu 
fırlanmanı bir-neçə dəfə təkrarladı. Heç bir dəyişiklik yox idi. Bu o demək deyildi 
ki, o üzünü çevirəndə işığı tez yandırırdılar. Xeyr. Sadəcə olaraq işığın mənbəsi 
görünmürdü.  Nəhayət (qorxu hissləri özü də bilmədən yox olmuşdu, o həyatında 
özünü belə rahat hiss etməmişdi) qalxıb həmən üzü örtülü qadına tərəf hərəkət 
etdi. Qəribədir qadının üzü bağlı idi, halbuki o həmən qadının qoca olduğunu 
əminliklə hiss edirdi. Qadının bağlı sifəti ona doğru istiqamətlənmişdi. 
Yaxınlaşdıqda qadının yanında bir taxta və ya taxtaya bənzər qurğunun yavaş-
yavaş jalyuzi effekti ilə peyda olmağa başladığını gördü. Qadına 2 metr qaldıqda o 
artıq həmən taxta qurğunun beşik olduğunu gördü. Beşiyin içində isə 3-4 aylıq 
körpə var idi. Və sadəcə gülümsəyirdi. İnanılmaz idi...bu bağırtı yəqin ki, bu 
körpədən çıxırdı. Körpənin olduqca nurani sifəti var idi. Birdən qadın mətanətli 
səslə “ Mən sənin yaxşı əməllərinəm, o isə günahlarındır” – bu cümlə bir neçə dəfə 
eyni tonla təkrarlandı və fasilədən sonra həmən qadın “o vaxta kimi ki sən qızıla 
sahibsən” – yenə də pauza...  Qadının səsi birdən yoğunlaşmağa başladı “ Qızıl 
sənə sahib olsa isə bizim yerlər dəyişəcək” – deyə bağırdı və əynindəki ağ turban 
qırmızı rəngə çevrildi və qadının üzünü örtən dəsmal çıxdı. Mənzərənin dəhşəti 
olduqca, amma olduqca dəhşətli idi. Bu dəhşəti təsvir etmək qeyri mümkündür. 
Həmən eybəcər birdən libasından nizəyə bənzər bir şey çıxartdı və ildırımsürətilə 
beşikdəki uşağa soxdu.... 
Həmən an Rəsul yuxudan durdu və həmən gecəni yanıq işıqlar altında 
keçirdi, yatmadı.    
 
 
II 
Emosional partlayış 
 
00:20   Bazar ertəsi  
Mərdəkan qəsəbəsi Əvhədi küçəsi,  
2-ci bina 2-ci blok, 2-ci mərtəbə, mənzil 6 
 
- Qalmışdun da qızıvın xarabasında, nə var tezdən gəldin. Mən səni 
havayı saxlıyan deyiləm... 
- Oğlum, anannan belə danışma...Səni doğulannan Şah Abbasın nəvəsi 
kimi böyütmüşəm, nə lazım olub...hamsını... 
- Yenə başdama, ağzıvı bağla, kaftar...İndi də sənə filan şeyi aldım, səni 
türmədən qurtardım...belə qara cəhənnəmə... 
Orxan bir qədər fasilə etdi. Halbuki, bu onun hirsini cilovlamaq üçün atılmış 
addım deyildi. Əksinə o, söhbəti pik nöqtəyə çatdırmağın yollarını axtarırdı və bu 
dava-dalaşa səbəb olmuş qızıl söhbətini yenidən ortaya qoymağa səy etdi. Lakin 
bunun açıq aydın rüsvayçılıq olacağından qorxub, həmin söhbəti açmağa 
tələsmədi. Anasının zəif damarını tutmuşdu. 
- Xoşduqla deyirəm evdimdəm rədd ol 
Ana bu ana qədər özünü saxlaya bilmişdisə, bu sözlərdən sonra sındı, şüur-
altında bir anlığa ildırım sürətilə, ana oğul arasında yaşanmış bir çox emosional 
anlar, xoş məqamlar metamarfoz şəklində oynadı. Son kadr beynindən keçmişdi 
ki, elə bil ruh bədənə qayıdan kimi və ya yuxuda çoxmərtəbəli binadan aşağı 
yıxılan adam kimi diksindi və hönkürüb ağlamağa başladı. Bu dava-dalaş müasir 
siyasi xadimlərin – müxtəlif dövlətlərin başında olan adamların əsl niyyəti və 
səbəbi, necə  deyərlər həqiqi casus bele-ni gizlətməklə digər qeyri-səmimi 
səbəblər, məsələn, “terror” adı altında “müharibəyə başla” siyasətinə bənzəyirdi. 
Belə ki, həm ana, həm də oğul getdikcə pisliyi doğru dəyişən bütün münasibətlərin 
həqiqi casus-bele-sinin “qızıl vəsiyyəti” olduğunu bilirdilər.  
- Davanı yenə də qızıla görə salmısan, elə deyil bəlkə... Allaha and olsun 
ki, qızıl haqqında ağlıma heç nə gəlmir...Sənə dimişdim axı 
- Kəs səsivi kaftar... 
Ana bir anlıq gözlərini bağladı...Onda nəinsə fizioloji dəyişildiyi hiss olundu. 
Gözünü açıb tam təmkinli şəkildə başqa səslə... 
- Dağlı Nazim sənin yanına gələcəy... Amma mən gedəndən düz bir ay 
sonra...- və yenidən gözlərini qapayıb açdı. Özü heç bir şey başa 
düşmür kimi ətrafa baxırdı. 
Bu vəziyyətdə oğlu başını itirdi. “Axı bu rəhmətdiy Nazimi hardan tanıya 
bilər, biz onıynan Moskvada görüşmişiy... Buralara heç vaxt gəlmiyib”- Oğul 
ismarıcın əsl mahiyyətini başa düşmədi...Belə bir hala bir təsadüf kimi baxdı və 
yenidən emosional partlayış vəziyyətinə gəlib, anasının üstünə götürüldü, 
boğazından yapışıp vəhşi kimi boğmağa başladı. Ananın ağzından ağ köpük 
gəlməyə başladı. Şokdan ana huşunu itirdi. 
- Alo...Skorı? Anam ölür tez oluz gəlüz. Adresi diyirəm 
yazuz...Nə?...Bilmirəm deyəsən yenə şekəri qalxıb. Ağzından köpiy 
gəldi, sora da huşunı itirdi. Davayuz tez gəlüz... 
 
 
II 
Bir qədər əvvələ...Keçmişlə gələcək transı 
 
İllər boy öz bəylik irsini və ulu babasından qalma, bir  kisə dolusu qızıl pulu 
hamıdan gizlədən, rəhmətlik Cəmil dayı SSSR dağıldıqdan sonra artıq KKB 
təhdidindən və potensial təqibindən yaxa qurtardığını sanıb, ölkənin azad bazar 
iqtisadiyyatına, kapitalizmə, böyük vədlər verən “xalq hakimiyyətinə” 
qovuşduğunu düşünüb bu mülkü üzə çıxartmağı və qanuni dədə-baba ehtiyatı ilə 
firəvan həyata başlamağı qərara aldı. Bu qızılın nəsillərinə uğur gətirmədiyini bilsə 
belə. Lakin sonrakı hadisələr ölkədə yaranmış gərginlik, lənətə qalmış müharibə, 
müharibədə həlak olmuş  istəyli oğlu Bilal, müharibənin ictimai həyata dağıdıcı 
təsirləri və digər “üzdənıraqlıqlar” onu fikrindən çəkindirdi.  Onsuz da, qızılın 
varlığı haqqında məlumatı olanların heç biri artıq dünyada yox idi. Əlbəttə ki, 
ondan başqa. 
Digər iki oğluna gəldikdə, kiçik oğlu evləndi və dostlarının təkidi ilə 4 aylıq 
hamilə xanımı ilə xaricə getdi və qısa bir müddətə hər ikisi üçün vətəndaşlıq əldə 
edə bildi.  Bir çox cəhətlərinə görə atasında oxşasa da, qəlbində ata sevgisini “eqo” 
və “təkəbbür” komensasiya edirdi. Nitşenin lənətə qalmış fəlsəfəsini özünə həyat 
yolu seçmiş bu Zaratustr insan münasibətlərinə sırf formal bir şey kimi baxırdı.  
Özünə həyat modeli olaraq “azğın kapitalist demokrat” simasını seçmişdi. 
Bununla belə, rüşvətə və “hörmətə” bu kodeksə sığmayan  bir şey kimi baxırdı. 
Görünür xaricdə öz ayaqlarını yerə dərin basdırmışdı...gedəndən bəri ailəsinə 
yalnız bir-iki dəfə zəng vurdu ki, bunlardan birində sağ-salamat çatdığını xəbər 
vermişdi. Sonradan o, dəyişdiyi ünvan haqqında heç bir məlumat vermədi, əlaqə 
saxlamaq üçün telefon nömrəsi belə vermədi. Əvvəlki nömrəyə zəng vuranda da, 
bir İngilis xanımı dəstəyi qaldırırdı. Ata məcbur qalıb yalnız oğlunun ad və 
soyadını  və  inigiliscə bildiyi az sözlərdən birini – “Hello” deyirdi. 
- Hello...Mmm...Əşi...Ağanatiq Mamedov...pliz. 
- Beg your pardon... 
- Pliz ...Ağanatiq 
Bu bir neçə dəfə təkrarlanırdı. Xətdəki siqnalın zəifliyi bir yana, Cəmil dayının 
səsi o qədər kobud çıxırdı ki, ingilis dilli qadın heç dediklərinə varmadan, aqressiv 
tonda 
- Look, i dont understand you. İf you have something to say,  then learn 
to speak proper English, you old punk! 
Cəmil kişinin üzü qızardı. Həyatında o nadir hallarda belə vəziyyətə düşərdi. 
Qadının sözləri başa düşülməsə də, sözünün ümumi xoşagəlməz məğzi aydın idi. 
Bu heç də alicənab kontekstdə deyildi. Cəmil dayı məcbur olub, tanışlarından 
birinin oğlu, Azərbaycan Universitetinin tərcüməçi ixtisası üzrə 2-ci kurs tələbəsi   
Anarı köməyə çağırmalı oldu. – Balamsan, bu ağzıgöyçey, məni boğaza yığıb...- 
Cəmil dayı gülümsəyərək sözünü düzəltməli oldu- sözün düzi mən onu boğaza 
yığmışam. Bir kəlma başa sala bilmirəm ki, oğlumu çağır telefona. Sabah səhər 
gəl...sabah bazar günüdü, yəqin ki, dərsün yoxdu.- səhər bizə gələrsən, bi dənə o 
arvada yenə zəng eliyey. 
- Cəmil dayı, xanımın səsi cavan idi.- Anar dediyi bir kəlmənin nə qədər 
axmaq səsləndiyini və yersiz olduğunu hiss edib peşman oldu. 
Qızarıb...sabah saat 12-də gələrəm- deyə sağollaşıb aradan çıxdı. 
Təyin olunduğu kimi sabahı gün, görüş yeri Cəmil dayıgil idi. Həmin nömrəni 
yığdılar. Cəmil dayı dəstəyi Anara verdi. Artıq ona nəyin soruşulacağın başa 
salmışdılar. Xəttin əks tərəfində 40-45 yaşlı qadın idi. 
- Good day, mem. Excuse me for disturbing you but we need to speak to 
Aganatik Mamedov. His father phone several days before,…but 
unfortunately he has no language skills, so you must have 
misunderstood him/ 
[Salam xanım. Sizi narahat etdiyimə görə üzr istəyirəm, ancaq bizə Ağanatiq 
Məmmədov lazımdır.Onun atası bir neçə gün bundan əvvəl Sizə zəng 
vurub.Ancaq o, təəsüf ki, İngilis dilini bilmir. Və deyəsən Siz onu düzgün 
başa düşməmisiniz] 
- Oh, yeap.Look i’m  so sorry if I said something wrong. Thus I thought 
he was one of the phone-stalkers, you know…But when it comes to the 
name you mentioned, I don’t know such. It hasn’t been even a year that 
I moved here. I bought this house from company so, don’t know the 
previous owners or renters. 
- Just a minute. I must translate your words...- Cəmil dayı, xanım deyir 
ki, evi bir il yoxdur alıb.Özü də maklerdən alıb. Evin əvvəlki yiyəsini 
tanımır. 
Cəmil dayı bir qədər fikrləşib gedib dedi: - Balamsan, gör həmin maklerin nömrəsi 
var onda. 
- Excuse me, Ms, his father is asking if you happen to have company 
telephone number or e-mail, you know...[Bağışlayın xanım...onun atası 
soruşur ki, sizdə təsadüfən həmin şirkətin telefon nömrəsi və ya 
elektron poçt adresi yoxdur ki?] 
- Look dead, I really wanna help this man, but unfortunately I teared and 
did away the broker’s visit card. I don’t like keeping bulk of junk in my 
house…my mistake. I’m so sorry…You say, he is the one who is 
supposed to be the ex-owner of this house? [ Bax əzizim, mən 
həqiqətən bu kişiyə kömək etmək istərdim. Ancaq, çox təəssüf mən 
həmin dəllalın vizit kartını cırıb tullamışam. Mən evdə lazımsız kağız-
kuğuz yığını saxlamağı xoşlamıram, bu mənim mənfi cəhətimdir. 
Deyirsiz ki, o evin keçmiş sahibi sayılır] 
- Yes mam. [Bəli xanım] 
- You’d better leave your telephone number and the name of ‘hero’, just 
in case, if I happen to find out something. Now tell me the name and 
number and don’t forget the external code, code of your 
country…[Yaxşısı siz telefon nömrəsini və həmin qəhramanın adını 
mənə deyin, bəlkə nəisə öyrənə bildim. Zəhmət olmasa onun adını və 
öz nömrənizi söyləyin və xarici kodu- ölkənizin kodunu unutmayın] 
- Azerbaijan 
- Oh, never heard of one. Never mind, you go on. [Bu ölkənin adını 
birinci dəfədir ki eşidirəm, siz fikr verməyin, davam edin] 
- It’s post-Soviet state. Whatever. His name is Aganatik...A G A N A T I 
K...last name Mamedov...damn...i don’t know it’s exact conversion, the 
number is plus 99412 -54-XX-XX [Bu post-sovet ölkəsidir. Nə isə... 
Onun adı Ağanatiqdir (hərf bə hərf söyləyir), soyadı isə 
Mamedovdur...ingiliscə yazılışını dəqiq bilmirəm...Telefon nömrəsi isə 
+ 99412-54-XX-XX...Bizə vaxt ayırdığınız üçün minnətdaram] 
- Oh, not at all. İ guess its good to lend your hand to one stumbled up. I’ll 
contact you  as soon as I happen to find something [dəyməz. Hesab 
edirəm ki, yıxılana əl uzatmaq yaxşı şeydir. Bir şey tapa bilsəm sizə 
xəbər verərəm.] 
Birdən xəttin o biri tərəfindən dəhşətli bir uğultu gəldi, ardıycan xətdən 
Azərbaycan dilində gedən dialoq eşidildi. Anar dəhşətə gəlmişdi, bu səslər necə də 
Pikə xanımın səsinə bənzəyirdi. – “Oğlum, anannan belə danışma...Səni 
doğulannan Şah Abbasın nəvəsi kimi böyütmüşəm, nə lazım olub...hamsını...”- 
kişi səsi isə əlbəttə bu Orxanın səsi idi. Belə kobud və xışıltılı səs ancaq onda ola 
bilərdi – “Yenə başdama, ağzuvı bağla, kaftar...”. Dava dalaş davam etməkdə idi, 
Cəmil dayı Anarın simasından başa düşürdü ki, nəsə baş verib.Anar is elə həmin 
an əlində çay otağa daxil olan Pikə xanımı görəndə ürəyi ağzına gəldi...-Bu nədir 
belə- deyə özünə səsləndi.-Yəqin başqalarıdır, səhvən xəttə düşüblər. Axı belə 
hallar olur...Ay axmaq, əlbəttə ki, belədir.- Lakin elə bil hadisələr onun düşüncəsi 
ilə oynayırdı. Elə bu fikrə yeni gəlmişdi ki, birdən uğultu səsi tam kəsildi, artıq 
dialoq da eşidilmirdi...Tam səsizlik olduğundan Anar yenidən dəstəyi qulağına 
dirədi. – Alo...fıs..fıs- deyə telefona üfürməyə başladı. Yeni səslər gəlməyə 
başladı. Anarı getdikcə vahimə bürüyürdü. Uzaqdan çox çətinlikə eşidilən ney səsi 
gəlirdi. Və kimsə tez-tez həyacanla “Mıt-mıt-mıt-mıt-mıt-mıt” deyə dayanmadan 
səs çıxarırdı. Bəlkə də bu heç deyim deyildi, adi səs idi. Cəmil dayı dözməyib: 
- Balamsan, axı nolub orda. Qoca kişiyəm, ürəyimi üzmə. 
Anar heç yaşlı dayının sözlərinə fikir verməyib, mat-mətəl durmuşdu. Qulaqları 
səsdə idi. Yenidən tam sükut yarandı. Artıq bu kişi səsiydi külək səsinin müşayiəti 
ilə nəsə pıçıldayırdı...Və birdən qışqıra-qışqıra...Xeyr hönkürə-hönkürə  
- Beş yüz əlli beş. Beş yüz əlli beş... Və xəsəfəl qamər. – dedi. Bütün 
səslər kəsildi və qarşı tərəfdən dəstəyin yerinə qoyulduğu siqnalı 
eşidildi. “ Dut-dut-dut” 
Anar özünü nəyi var itirmişdi. Səsi xırıldayaraq.- Adboy verdilər, nömrəni 
təzdən yığım...Redialı  basım təzdən yığsın. Xəttin digər ucundan, yenə qadın səsi 
eşidildi. Lakin bu artıq həmin qadın deyildi. 
- The number you are calling is not identified. [Aradığınız nömrə 
müəyyən edilməyib- deyə avtomat-operator durmadan təkrar edirdi] 
Anar həmən nömrəni təkrarən bir neçə dəfə yığsa da, eyni hal təkrarlanırdı. 
Kişinin dəhşətli sözləri isə hələdə durmadan onun beynində səslənməkdə idi. “Beş 
yüz əlli beş...qamər...qamər”. Anar məsələnin mistik hissəsindən başqa qalan hər 
şeyi onlara danışdı. Telefon xəttinə digər nömrənin daxil olduğunu və hal-hazırda 
həmin nömrəyə zəng çatmadığını bildirdi. Cəmil dayı özü də yoxladıqdan sonra 
onsuz da ayaq yoluna qaçmağa çalışan uşaq kimi görünən Anarı Pikə xanımın 
“Abala...Bir çayı iç də!” deyə təkidlərinə baxmayaraq evə buraxdı. 
555...555. Axı bu nə demək idi. Bəlkə mənim ölməyimə beş yüz əlli beş gün 
qalıb.-bircə bu fikr onun tüklərini ürpətdi- Hə...Filmlərdə belə şeylər olur.Ay 
Allah, mən nə danışıram nə film...beş yüz əlli beş gün. Axı bu heç 2 il də deyil. 
Anar evə girib işdən nahara gəlmiş atasına salam belə vermədən otağına getdi və 
yuxuya getməyə çalışdı. – “Sabah hər şeyi yenidən götür qoy edərəm”  - deyə 
özünü gümrahlandırdı...Bir neçə dəqiqədən sonra yuxuya getdi... Anar hardan bilə 
bilərdi ki, onun üçün artıq “SABAH” olmayacaq. 
Bir neçə vaxtdan sonra Cəmil dayı da dünyasını dəyişdi...Lakin sirli qızıl 
söhbətinin müqəddəratı hələ də həll olmadı 
 
 
 
 
III 
Rəsul həkimin diplom işi  
 
“Fə-izə bəriqəl bəsər.Və xəsəfəl qəmər. Və 
cumi’ əş şəmsu vəl-qəmər.Yəqulul insanı 
yəvmə-izin əynəl məfərr - Göz (heyrətdən) 
bərələcəyi.Ay tutulacağı.Günəşlə ay birləşəcəyi 
(hər ikisinin qərbdən çıxacağı, nurunun 
gedəcəyi) zaman.Məhz o gün insan: “Qaçıb 
can qurtarmağa yer haradadır?” – 
deyəcəkdir.” 
Quranı-kərim, Qiyamət surəsi, 7-10 (tərc. 
V.Məmmədəliyev) 
 
00:24    Bazar ertəsi  
Əzizbəyov rayonu X saylı poliklinika 
 
Otuzillik ildönümünü bir həftə öncə qeyd etmiş Orucov Rəsul (həkim) 
poliklinikanın göz yorucu ağ fonda monotonluğu bir qədər öldürməyə xidmət edən 
lakin aidiyyatı olmayan şəkillərə (Aşka sürgün serialının A3 formatda divar kağızı, 
2006-cı il FİFA Dünya çempionatında yer alan komandaların  qruplarını, oyun 
sxemlərini və s. özündə ehtiva edən plakat, holivudun xanım ulduzlarından birinin 
yarı çılpaq və biabırçı pozada şəkli və sair) bəzədilmiş bufetdə köhnə stollardan 
birinin arxanında əyləşmişdi. O, bufet panelinə yaxın quraşdırılmış kiçik ölçülü 
televizora tərəf biganə şəkildə başını fırlatdı və öz-özlüyündə - Yəqin Rüstəm dayı 
“qəşəng” kinonun başlamağını gözləyir, yenə...-Fincanındakı tək-istifadəlik çay 
bağlamasının sapından tutub yaxşıca çarxaladı  və gözünü fincanın içinə zillədi. 
Lakin istədiyi effekt baş vermədi. Rəng açıq olaraq qalmaqda idi. Görünür 
dördüncü istifadə idi. Sadəcə susuzluğu yatırmaq lazım idi. Bir nəfəsə artıq 
soyumuş çayı boğazına aldı. Fincanı yenidən masanın üstünə qoyub, stulun 
arxasına söykəndi. Bufetdə kino manyakı Rüstəm dayıdan başqa heç kim və  
maraqlı heç nə olmadığından  gözlərini yenidən plakatlara zillədi. İçəri girən  
ortaboylu, uşaq sifətli feldşer – Dilavər içəri daxil olanda, Rəsul hələ də xəyallarda 
uçurdu. Dilavər növbəti addımları atıb bufetin hüdudlarına tam girməzdən əvvəl 
bir qədər boylandı ki, Rəsulun nəyə baxdığını görsün. Orada çoxlu plakatlar 
arasında, yarı-çılpaq gözəlçəyəyə gözü sataşanda...bərkdən gülməyə başladı. Rəsul 
diksindi. 
- Başın xarab olub, taxtabaş.- əlini ürəyinə qoyub- ürəyim yerindən çıxdı 
ki,. 
- Fikrinnə qəşəng qızlar keçir? 
- Dəlisən...Mənim fikrim başqa yerdədi. 
Dilavər söhbətin bufetin girəcəyində davam etdirilməsini yersiz bilib, içəri keçdi  
- Bilmək istərdim, bu gecə vaxtı səni düşündürən nədir belə görəsən?... 
- Dilavər, elə eləmə, keçən dəfəki kimi aramızda söhbət düşsün. Sənin 
gic-gic zarafatdarın məni boğaza yığıb 
- Yaxşı da. Oldu keçdi. Bağışla- deyə Dilavər dərhal ciddi görünüş aldı. 
Elə bil o özündən 3-4 yaş kiçik Rəsulun işıldayan gözlərindən qorxdu. 
Tam fərqli tonla – Vızov va, dedilər ki, arvad ölür...Doktor Atayev, səni 
göndərir. 
- Sən doğurdan da xəstəsən. Camaat orda can verir, sən də xəbər 
verməmiş sırtıqlıq edirsən. 
- Onsuz də ölən deyil...Bizə zəng vuranların hamsı guya ki, ölür. Gedib 
görürsən ki, hələ an azı 10 il morqa yolu düşməyəcəy. 
- Nə isə mən qaçıram- deyə o, stulun belinə sardığı ağ xalatı geyinib 
bufeti tərk etdi. Birinci getdiyi yer doktor Atayevin – növbətçi olan baş-
həkimin otağına getdi. Tuk-Tuk! –qapını döydü. 
- Gəl –deyə içəridən 40-45 yaşlı bas kişi səsi səsləndi. 
- Doktor, gəlməy olar? 
- Gəl,gəl. Harda qalmısan. 
Rəsulun Dilavərdən xoşu gəlməsə də, satqın deyildi. Bir qədər fikirləşib. 
- Heç. Yuxuya getmişdim. Dilavər də oyada bilmirdi. Axırda üzümü 
yaxşıca şillələdi. 
- Kənd sovetinin yanındakı binadan vızov var. Xəstə yaşdı 
arvaddı.Dediklərinə görə can üstündədir. Səni bura birinci dəfə intern 
kimi gələndə, mənə sənin necə deyərlər, güclü rekamendasiyanı 
vermişdilər. Referatlarından birinin mövzusu “Aqoniya” olub ki, 
başqalarından fərqli olaraq bütün referatı özün yazmısan, nəzəriyyəyə 
çox az yer vermisən. İşin əsas məğzi sənin öz müşahidələrin olub; yəni, 
öləni can üstündəykən ziyarət etmisən. Referata hələ kalorit də qatmağı 
unutmamısan. Fantastik, parapsixoloji yanaşmalarda bulunmusan.  
Doğruya qalsa, baş həkimin belə simpatiyası onun ürəyincə idi. Bununla belə, 
xəstənin can üstündə olması belə söhbətləri yersiz edirdi. Rəsul qaş-gözünü 
büzməyə başladı. 
- Sabir Rəhimovu yaxşı tanıyıram. O, sənin referatını oxumağa təkid 
etdi...Sözün düzü sənin yazın mənə Məxfi materialları xatırlatdı. Nə 
isə... Deyirlər referatı müdafiə etsən də, hələ də bu mövzunu 
müşahidələrinlə davam etdirirsən...Nə deyirsən? Referatı bu gün davam 
etdirmək fikrin var...? Mənə oxucu kimi maraqlıdır – Rəsul onun əl 
çəkməyəcəyini bilib laqeydcəsinə cavab verdi:  
-  Nə bilim... Doktor bəlkə artığ gedim? 
- Hə, get.- həkim saatına baxdı – Tofiq maşını binanın qabağında 
qızdırır,... ona xəbər eləmişəm. Di tərpən...Bir məsələ də var sənə 
demək istəyirəm. 
- Eşidirəm. 
- Sözün düzü, sən 10 dəqiqə ərzində ora gedəcək ikinci həkimsən 
- Başa düşmədim 
- Səndən qabaq ora Cabbarı göndərmişdik...Amma o dəli olub, nədir. 
Bloka girir və dediyinə görə nəsə onu pilləkanları qalxmağa qoymur. 
Bir ağırlıq...Mən bilirdim gecələr işləməkdən axır-əvvəl onun vaxtıda 
gələcək. Eləmə tənbəllik “vurur şoferi də qoltuğuna” qayıdır 
xəstəxanaya. Qəribədir...Heç xəstənin qapısını belə döymədən. Nə isə, 
di get. Yazıq arvad öldü orda. 
Rəsul baş həkimlə söhbətin ikinci yarsına heç bir əhəmiyyət verməmişdi. 
Sadəcə ardıcı söz birləşmələri və sözlər idi ki, bu qulağından keçib o biri 
qulağından çıxırdı. Elə bil nəsə onun bu sözlərə əhəmiyyət verməməyə məcbur 
edirdi.Onun fikri aqoniya məsələsində idi. Rəsulun baş həkim Atayev haqqında 
fikirləri dəyişməyə başlamışdı. Gözünə illərdi pulgir, doqmatist və ətrafdakılara 
yuxarıdan baxan bir dikbaş kimi görünən baş həkim bu münasibətiə tam fərqli təsir 
bağışladı. Psixoloji nəzəriyyələr, insanların davranışlarını və temperamentlərini 
müəyyən edən, tədqiq edən yazılar heç də hər zaman düz çıxmır. Hər şey materiya 
ilə ölçülə bilməz. Maddənin qurtardığı yerdə-qeyri maddə üzə çıxır. Yəni ruh. 
“Zoom” deyilən düymə ilə insana baxsaq nələr görərik, nələr. Düyməni bir dəfə 
basırıq və buyur. İnsanın hüceyrələri, DNT. Bir dəfə də basaq. Mürəkkəb 
molekulyar quruluş, bədənimizdə H2O-dan tutmuş zəhərə kimi bütün maddələr. 
Düyməni daha bir dəfə basaq. Artıq hansısa maddənin atomunu görmüş oluruq. 
Mustafa İslamoğlunun sözləri ilə deyilsə, elektron durmadan nüvəni tavaf edir, 
hacc mərasimində zəvvarlar Kəbəni tavaf edənlər kimi. Zoom düyməsini yenidən 
basmalı oluruq. Neytron və Proton. Birdə... Kvarklar...Yenidən...Bu dəfə yenicə 
kəşf olunmuş ən kiçik hissəcik- daha doğrusu “kölgəcik” – spinləri görmüş oluruq. 
Birdə basırıq...Düyməyə nəsə oldu. Birdə basırıq. Birdə basırıq...Axı artıq heç nə 
görünmür. Müasir alimlər buna qeyri-maddə adı veriblər. Bəli maddiyatın 
qurtardığı yerdə, ruh başlayar.Bax belə. Rəsul bütün elmi araşdırmalarını qeyri-
maddə prinsipini öndə tutaraq aparırdı. Referatın mövzusunu təzəcə seçmişdi ki,  
qohumlarından birinin can üstündə olması xəbərini eşitdi. Vidalaşmaq adı ilə bir 
təhər özünü ora çatdırdı. Və preaqoniya fazasından sonra xəstənin özünü aparması, 
sayıqlamaları onu dəhşətə gətirirdi. Terminal fasilədən ( preaqoniya və aqoniya 
arasında olan faza, bir növ klinik ölüm) sonra çarpayıda meyit kimi uzanmış xəstə 
birdən ucadan qışqırmağa başladı. Bədəninin aşağı yarısı uzanmış vəziyyətdə 
qalmaqla, özünü qabağa verdi və hönkürə-hönkürə, bəzi hecaları bir neçə dəfə 
təkrarlayaraq: 
- Bil...bil...bilirlər – sözü tam şəkildə ifadə edəndə bu artıq bağırtı 
səsinə bənzədi. Birdən gözlərini yumuq Rəsulun indiyədək heç 
yerdə və heç zaman eşitmədiyi və yəqin ki, daha eşidəməyəcəyi 
səs çıxartmağa başladı. – Mıt-mıt-mıt-mıt-mıt-mıt...Rəsul xəstənin 
ətrafındakılara göz ucu nəzər yetirdi. Hamı ağappaq rəng almışdı. 
Qorxudan gözlərini də qırpa bilmirdilər. Çünkü bundan sonra nə 
gələcəyini bilmirdilər...Xəstə gözlərini yenidən açıb əvvəlki sözü 
pıçıltı ilə təkrarlamağa başladı.  - Hamsını bilirlər... Bilirlər. 
Ətrafdakıların tükləri biz-biz durmuşdu. Sonra xəstənin kiçik qızı 
cəsarət toplayıb atasının əlindən tutdu və onu sakitləşdirməyə 
çalışdı. Rəsul bu addımın mənasız olduğu bilirdi. Çünki həmən 
affekt anında xəstə ətrafdakılara heç bir reaksiya verə bilməz. O 
sadəcə nəyi görmək istəyir, onu da görür. Atanın çırpınan əli yazıq 
qızın burnuna çırpıldı...Qızı yerə sərilməyə qoymasalarda, qızın 
burnundan qan açıldı. Digərləri kiçik qızın hərəkətini təkrar 
etməyin yersiz olduğunu hiss etdilər...  Müşahidəçi rolunda çıxış 
etməyi məqsədəuyğun bildilər. Birdən Rəsulun bir qədər öncəki 
nəzəriyyəsini alt-üst edən hadisə baş verdi. Xəstə bir-bir pişik kimi 
hamının üzünə baxmağa başladı. Titrəyən işarə barmağı yuxarı 
qalxdı və bir qədər öna uzanıb Rəsula doğru tuşlandı. Rəsul dərhal 
udqundu. “ Bu ən az gözlədiyim şey idi” deyə gündəliyində Rəsul 
hadisəyə münasibət bildirirdi. Rəsul kişinin  bu baxışlarından 
diksinmişdi. Belə ki, o əmin idi ki, terminal fasilədən sonra insanın 
vəziyyəti bir neçə dəqiqəlik normaya yaxın (əslində çox az yaxın) 
vəziyyətə düşə bilər. Lakin altmış yeddi yaşı bir ağsaqqalın bu cür 
enerji dolu hərəkətləri və bərəlmiş baxışları onu qorxutmuşdu . 
Kişinin Rəsula baxışını görüb, hamı sirayətə uğrayıb üzlərini 
Rəsula tərəf çevirdilər...elə bil indi bu iki subyekt arasında həyati 
bir məsələ çözüləcək. Kişi yenidən əlini yavaş-yavaş və əlinin ona 
çatmadığını görüb bir az özünü qabağa verdi. Əli ona çatacaqdı ki, 
Rəsul dərhal özündən-asılı olmayaraq geri çəkildi. Lakin etdiyi 
hərəkətin düz olmadığına peşman olub, kişinin əlindən yapışdı. 
Kişi yavaş-yavaş onu özünə tərəf çəkdi, Rəsul yıxılmamaq üçün 
özünü qabağa verdi. Kişi ona işarə etdi ki, qulağını yaxına 
versin...və pıçıldamağa başladı.  
- Bilirlər. Hər şeyi bilirlər...Mənə səni göstərdilər...dedilər ki,...səni 
bura ölüm gətirib...qızılı saxlama, ver. Saxlama ver.- və qoca 
sözünü yekunlaşdırıb Rəsulu buraxdı. Əvvəlki kimi yerinə 
meyitcəsinə uzandı və gözlərini yumdu. 
Bu sözləri Rəsul o vaxtdan yadında saxlamaqda idi. Görəsən bununla nə 
demək istəyirdi. “Qızılı saxlama...ver”...  
Kişinin üz-gözü ağıllı başlı dəyişmişdi. Görünür o, bərk qorxudu. Gözləri 
yumulu olsa da öz-özünə - Yox hələ var. Hələ var. Az qalıb. Amma hələ var..Nə? 
Ola bilməz. Yox. Yox. Yoooooxxx - kişinin gözlərinin açılmağı ilə onun çarpayıda 
dikilib bağırmağı bir oldu. Otağın divarlarına   dəlicəsinə baxır  və elə bil nəisə 
axtarırdı. Qəflətən uca və israrlı səslə: 
- Saat...Saat neçədi? Tez olun saatı... – hamı əvvəlki kimi donub 
qalmışdı. Həyat qapısının zənginin eşidildiyini eşidən oğul dərhal 
təcili yardım maşınını  qarşılamağa getdi və evdən çıxmamış 
bacısına – Kişinin qapağına saat qoyun – dedi.  
- Papa, saat beşə qalıb on dəqiqə, narahat olma, indi həkim gəlib 
səni ... – Xəstə istədiyi şeyi eşidəndən sonra qızının sözünü 
kəsərək 
- Vaxtdır...Mənə halal edin, halal edin – hamısı bir dildən “halal 
olsun” dedi – Oğlum Rəşad harda qaldı. O, da halal eləsin...tez 
olsun az qalıb- Rəşad isə gəlib çıxmaq bilmirdi. Yəqin iti 
bağlamaq yadından çıxmışdı. 
Böyük oğlu Rəşad, həkim və tibb bacısı içəri girəndə artıq kişi keçinmişdi. 
Keçmiş xatirələrindən yenicə ayrılmışdı ki, artıq qeyri-iradi şəkildə 
ambulansda əyləşdiyini və artıq poliklinikadan çox məsafə qət etdiklərini hiss etdi. 
Sürücü Tofiq isə yenə də tənhalıqdan bezənlər kimi Rəsulu və qırx beş yaşlı, lakin 
hələ də incə görünüşün qorumuş Dilarə xanımı dilə tutmağa cəhd edirdi. Lakin 
melanxolik abu havanı görüb həmişəki kimi özü özünə yolun şərhini aparmağa 
başladı. 
- Deməli sfetafordan döndük sağa, Baba Əliyev 
küçəsinə...Profilaktoriyanın yanındakı bina, yox ikinci bina. 
Maşallah,  elə yaxındı ki, ayaqla da gələ bilərdiz...Budur çatdığ. 
 
IV 
Pre-Aqoniya 
  
 
“İnsana bütün qorxu içindən gəlir, 
lakin insanın ağlı daima kənardadır” 
Mövlana Cəlaləddin Rumi 
00:36     Mərdəkan qəsəbəsi 
Əvhədi küçəsi, 2-ci bina, 2-ci blok  
2-ci mərtəbə, mənzil 6 
 
 
 
Rəsul həkim və Dilarə xanım hələ maşından düşməmiş, ambulansın ön işıqları 
sayəsində binanın qarşısındakı, maşınların hərəkəti üçün nəzərdə tutulmuş asfalt 
yolda orta-boylu, təxminən 40-50 yaş arasında olan qarabəniz bir kişi gördü. Onun 
əynində badımcan rəngli finka və yaxşı ütülənməmiş çəhrayı saroçka var idi. Onun 
büzüşüb əllərini finkanın onsuzda gödək cibləriə salmasında məlum olurdu ki, o 
üşüyürdü. Istilik 20-25 dərəcə selsi olanda çətin ki, kiməsə soyuq olsun. Görünür o, 
yaman həyəcanlı idi. Rəsul və Dilarə xanım maşından düşən kimi dərhal ona doğru 
hərəkət etdilər. Tofiq isə maşını  yenidən işə saldı və təcili tibbi yardım maşını 
sürücüsünün bir növ yazılmamış kodeksinə əməl edərək, maşının 180 dərəcə 
döndərib üzü yola saxladı. Rəsul və Dilarə artıq kişiyə çatırdılar ki, Rəsul həmən 
kişinin ona tərəf gələnlərə heç bir reaksiya vermədiyinə təəcübləndi. Kişini sözə 
tutanda məlum oldu ki, onun bu məsələlərə heç bir aidiyyatı yoxdur. Sadəcə 
qonşudur və hava alır (əslində Rəsul onun narkoman olduğunu artıq başa 
düşmüşdü) 
- İkinci bina budur? – gözlənilən cavab aldıqdan sonra – bəs ikinci 
blok hansıdır...sağdan ikinci, soldan ikinci? 
Lazımı bloku kişidən bir təhər öyrəndikdən sonra sürətli addımlarla blokun ikinci 
mərtəbəsinə qalxdılar. Pilləkanları təzəcə adlayırdılar ki, Rəsul , içində nələrinsə  
dəyişdiyini hiss etdi, elə bil başqa bir məkana və zamana daxil olmuşdular. Ağır 
bir şey onu sanki sıxırdı...Hər mərtəbədə üç mənzil vardı.4-cü və 5-ci mənzilin 
işarələri yerində olsa da, 6-cı mənzilin seyf qapısı tam ağ rəngə boyanmışdı. 
Qapıda  heç gözcük də yox idi. Qapını döydülər. Bir neçə saniyədən sonra qapını 
orta yaşlı hələ saçları ağarmağa macal tapmamış bir enlikürək, lakin bir o qədər də 
solğun kişi açdı. Qapını açan Pikə xanımın oğlu Orxan idi. O, həkimi 
salamladıqdan sonra onları xəstənin olduğu otağa apardı. Dəhlizdə ayaqqabısını 
çıxararkən, Rəsul ətrafa qısaca göz gəzdirmişdi. Dəhlizdəki abu havadan, divar 
kağızlarının yırtıqlığı və solğunluğu bir yana, döşəmə taxtalarının cırıldamadan 
çox, xırtıldama səsi verməsindən məlum olurdu ki, bu ev ən azı on ildir ki təmir 
olunmayıb. Rəsul evə girində, hələ blokda ikən keçirdiyi dəyişiklik və sıxılma bir 
az daha nəzərəçarpan oldu. Rəsul dişlərini bir qədər bərk sıxdı və qəflətən 
ətrafdakı səslər onun qulağında boğuq və monoton səs aldı. Qulaqlarına əlavə 
səslər, o cümlədən eyni tonlu və dayanmaq bilməyən siqnal səsi gəlməyə başladı. 
Elə bil yaxınlığında topdan atəş açmışdılar. Bununla belə Rəsul heç nə olmayıbmış 
kimi, otağa daxil oldu. Otaq da bir o qədər boğanaq idi. Maraqlısı onda idi ki, 
yayın istisi bir yana, belə ağır xəstənin olduğu halda otağın pəncərələri bağlı idi. 
Rəsulun beynində ani olaraq  keçmiş oxuduqlarından müəyyən şeylər canlanmağa 
başladı .Bu yaxınlarda o ilk yardım ensiklopediyasında suisidlə (özünqəsd) bağlı 
maraqlı bir məlumat oxumuşdu. Evdə olanlardan kimdəsə suisidə  meyllik artan 
zaman və affekt vəziyyəti ərəfisində evdəki pəncərələr möhkəm bağlanılırdı. 
Xüsusən də hündür mərtəbələrdə yaşayan ailələrdə. Səbəbi yəqin ki, məlumdur. 
Halbuki, bu evdə pəncərələrin bağlı olmasının əsl səbəbi Rəsulun ağlına belə 
gəlmirdi. Lakin bir qədər sonra “səbəb şəklinin” ilk pikselləri onun beynində 
canlanacaqdı. Rəsul tərəddüd etmədən xəstənin çarpayısına yaxınlaşdı, stul üçün o 
yan-bu yana baxdı. Xanım (evin gəlini) elə bil Rəsulun istəyini göydə tutdu, dərhal 
çarpayının o biri yanındakı stulu ərinə ötürdü və Orxan da öz yerində stulu 
həkimin qarşısına qoydu. Rəsul oturan kimi, xəstəyə yaxşıca nəzər yetirdi. Yaşı 
yetmişi adlamış qoca qarı, Pikə xanım, çarpayıda gözü yumulu şəkildə uzanmışdı 
və əlavə hərəkətlər etmirdi. Bununla belə, onun ağır nəfəs aldığı hiss olunurdu. 
Hipoksiyanın (bədənin oksiqen çatışmamazlığı) ilk fazası artıq  öz sözünü demişdi. 
Qadının rənginin Madam Tüssonun mum heykəlləri rəngində olmasından , Rəsul 
qadının qan təzyiqinin çox aşağı olmasını yəqin etdi. İçəridə hava isti olsa da 
qadının üstünə ədyal salmışdılar, özünə də nədənsə, boz rəngli kişi vadalaskası 
geyindirmişdilər. Rəsul burada nəyinsə düz olmadığın hiss etdi. Bununla belə, 
qulağında səslənən və durmaq bilməyən yüksək gərginlikli cərəyanın verdiyi səs 
kimi , uğultu səsi onu fikrini tam cəmləməyə imkan vermirdi. Bu haqqda 
özlüyündə təzə gileylənmişdi ki, həmin səs birdən kəsildi və xarıcdən gələn səslər 
boğuq tondan real tona keçdi.Elə bil içindən ağır bir yük boşaldıldı. Özünü artıq 
gümrah hiss edən Rəsul, vadalaskanın çıxarılmasına göstəriş verəcəkdi ki, 
- Arvad, ordan xanımçun da stul gətir.- deyə Orxan həyat yoldaşını 
qonaq otağına stul dalınca göndərdi. 
Tibb bacısı ona tibb çantasındakı təzyiq ölçən aparatı uzatdı. Rəsul mexaniki 
tonometrin cırt-cırtlı bağlanğıcını xəstənin əlinə bağladı və felendeyskopu qulağına 
keçirməzdən əvvəl üzünü Orxana tərəf çevirib: 
- Xəstə nədən sonra bu vəziyyətə düşüb? 
- Heç bir balaca hirsdənmişdi, şəkəri qalxdı. Sonra dili qatdandı. 
Arvadım bir təhər dilini dala çıxarda bildi...anam qıc olanda 
yazığın əlini bərk dişdiyib... 
Rəsul avtomatik olaraq Orxanın göstərişi ilə heç 20 yaşı olmaz xanımın əlinə baxdı. 
Əli sarğıda idi. Sarğı nazik qat olduğundan qanın bintdəki izlərini görmək olurdu. 
Dedilər ki, xəstənin şəkəri birdən qalxıb...Halbuki, Rəsul tam başqa faktorla üz-
üzə idi. Təzyiqi ölçdükdə məlum oldu ki, qocanın ürək təzyiqi 20 mm təşkil edirdi. 
Bu isə kritik dərəcə idi. Rəsul Dilarəyə - tez ol, kafeyin hazırla- deyə göstəriş verdi. 
Dilarə işə başlayan kimi, Rəsul qocanın təzyiqini yenidən ölçdü. Artıq təzyiq 15 
mm doğru getməkdə idi. Tez felendeyskopu qulağından çıxarıb ev sahibinə 
- Pəncərələri açın..., bu vadalaskanı da çıxartmaq lazımdır... – Dilarəyə 
tərəf baxıb- xəstə preaqoniya vəziyyəti keçirir, bir az geciksək terminal 
fasilə başlayacaq. 
Gəlin ərinə baxıb, ondan göstəriş almaq istəsə də, ərinin özünü itirdiyini görüb, 
yerindən qalxıb otağın pəncərələrini açdı. Rəsul bir daha vadalaskanı çıxartmağı 
tapşırdı. Gəlin utanırcasına başını aşağı salıb xəstənin əynindəki vadalaskanı 
çıxartmağa başladı. Bu soyundurma prosesi gedənə kimi Orxanın rəngi meyit rəngi 
almışdı. Rəsul isə gördüklərinə inana bilmirdi. Bu evdə sözün əsl mənasında 
cinayət işlənmişdi- başqasının həyatına qəsd. Qadının boğazından açıq aşkar tünd 
çəyrayı rəngdə zolaqlar və əl izləri görünürdü. Üstdəki zolaqlar daha aydın nəzərə 
çarpırdı. Rəsul yəqin etdi ki, əsas güc işarə və baş barmaqlarına düşdüyündən, bu 
hissədə sürtünmə effekti daha kəskin olmuşdu. Qanuna qalsa o, dərhal mühafizə 
orqanlarını hadisəylə bağlı xəbərdar etməli idi. Lakin onun təcrübəsində bu ilk belə 
hal olduğundan və qadının ağır faza ərəfəsində olmasından, həyəcan öz sözünü 
demişdi. Hadisənin hüquqi tərəfini unudub, öz tibbi vəzifə borcuna qurşandı. 
Pəncərələr artıq açıq olduğundan sərin yay meyi gərginliyi bir qədər azaldırdı. 
Tibb bacısı artıq kapsuladakı kafeini 2 qramlıq şprisə çəkmişdi. Şpisin ucuna 
iynəni keçirdi və porşenini xəfifcə yuxarı doğru itələdi ki, silindrdə hava qalmasın. 
Çıtma ilə iki dəfə iynəni silkələyib üzünü Rəsula tərəf çevirdi 
- Doktor, kafein hazırdı...harasından vurum 
Kafein adətən əzələaltına vurulan iynədir. Rəsul bilirdi ki, bu vəziyyətdə xəstəni 
çox tərpətmək olmaz, ona görə də, tibb bacısına xəstənin buduna dizindən 
təxminən 10-15 sm yuxarı hissəyə vurmağı tapşırdı. İynə dərini deşib keçəndə 
xəstə diksindi və yüngül vibrasiya verdi. Rəsul vaxt getməsin deyə, özü qalxıb 
digər dərmanı – mezatonu hazırladı ki, bu dərman xəstənin bronxlarını 
genişlədəcək və arterial təzyiqi qaldıracaqdı. Xəstənin ağır-ağır, burnu ilə deyil 
üstəlik də ağzı ilə tənəffüs almasından aydın olurdu ki, xəstənin daxili və xarici 
tənəffüs sistemində pozuntular var. Bəli bu dərman yerinə düşməli idi. Sprisi hazır 
vəziyyətə gətirən Rəsul , Dilarənin gözlədiyini gördü və tərəddüd etmədən şprisi 
ona ötürdü. Tibb bacısı çarpayının o biri tərəfinə keçdi, digər ayaqda paralel xətdə 
eyni hissəyə iynəni keçirdi. Qadın bu dəfə daha bərk diksindi. Artıq kliniki ölüm 
təhlükəsi aradan qalxmışdı. Rəsul buna sevindi. Pikə xanım (xəstə) arabir gözlərini 
açırdı və heç nə anlamadan yenidən göz qapaqlarını laqeydcəsinə örtürdü...belə ki, 
qan dövranın sürəti azaldığından beynin ayıq-sayıq insan üçün lazım olan 
fəaliyyəti normada deyildi. Rəsul arterial təzyiqin vəziyyətinə yenidən müəyyən 
etmək üçün bir-iki dəqiqə gözləməyin gərəkdiyini hiss etdi. Dilarə xanım hər şeyi 
başa düşüb stulda əyləşdi. Rəsul eyni hərəkəti təkrarladı. 
- Arvad, həkimlərə çay gətir. Tez ol! 
- Sağ olun!...Sizə bir sual verim?... 
Orxanın sifətində elə bil Novruz bayramında uşaqların səsləri ilə yaşlıları cin atına 
mindirən “vzrıvpaket” partlamışdı,...rəngi yenidən ağardı. O, qorxdu ki, həkim indi 
boğulma məsələsini ortaya qoyacaq. Halbuki öz işindən qaneçilik hissi, bu 
kriminal məsələni onun beynində qeyri-iradi şəkildə vaciblik dərəcəsinə görə 10-
cu, bəlkə də 100-cü sıraya yerləşdirmişdi. Rəsul heç bir cavab almadığını görüb 
davam etdi: 
- Xəstə səhv etmirəmsə, sizin ananızdır...bəli...Xəstə bizim gəlişdən əvvəl 
sizə qəribə görünən hər hansı bir söz deməyib ki? Məsələn , sizdən saatı 
soruşub? 
- Yox. Saatı soruşmayıb- deyə Orxan  lakonik cavab verdi. Əslinə qalanda 
anasının dediklərində qəribə olaraq yalnız dağlı Nazimin adını çəkməsi idi. 
Axı o, Nazimi haradan tanıya bilərdi. Halbuki Orxan, bu məqamı həkimlə 
bölüşmədi. Həkimin anasını boğmasına aid heç bir sual vermədiyinə 
sevinib, açıq-aşkar gülümsədi və-  həkim bəy, o mamentdə heç adamın 
saat yadına düşər. Prosta biraz sayığlayırdı. Anam özü detdom qızı olub. 
Babam onu laqerdə işləyəndə görüb...Görüb yetim qızdı...həmdə 
həyalı...Alıb oğluna, yəni atama. Allah ölənlərivizə rəhmət eləsin. İndi 
anam boğulanda başdıyıb sayıqlamağa. Mənnə bilim “ Papa səni 
gözdəyirdim”, “Bağışda yanında uzanmışam” və s. bunun kimi şeylər. 
Ancaq ki, anamı detdoma körpəlikdən atıblar...Atasının kim olduğunu 
bilməyib. Didiyinə görə atası bizi hələ birdəfə də baş çəkəcəy. Deyir 
bugün mütləq çimməliyəm. 
Rəsulun tükləri ürpəşdi. Başqalarından fərqli olaraq o sayıqlama sözünə hamının 
yanaşdığı kimi yanaşmırdı. O, buna başqalarının görə bilmədiyi şeylərlə individ 
arasında yaranan ünsiyyəy kimi baxırdı. Artıq təcrübəsində belə hallarla tez-tez 
rastlaşmış Rəsul, vəziyyətin heç də ürək açan olmadığını bilib, qanı yenidən 
qaraldı.Ciddi səs tonu ilə. 
- Deməli sabah atası yenidən gələcək...Dilarə təzyiqi yenidən ölçmək 
vaxtıdı. 
 Ey Allahım məni səndən ayırma...Məni, Sənin cəmalından ayırma...Səni sevmək 
mənim dinim-imanım....İlahi, dini imandan ayırma...İlahi qulunu Səndən ayırma.-
Allahım, Allah...- Hər  dəfə qaranlıq dünyanın anlaşılmaz halları, aqoniya ilə 
qarşılaşdıqda sanki bu sözlər onun qəlbindən qeyri-iradi şəkildə süzürdü... 
“Görəsən ölüm necə şeydir? Görəsən ölüm zamanı insan nə hisslər 
keçirir...DAXİLƏN...Zahiri hallarla Rəsul çoxdan tanış idi. Görəsən ölümün əsl 
məğzini bilmək ölümü anlamaq üçün doğrudanmı, ölümü dadmaq gərəkir?! Bütün 
diqqət mərkəzlərini yaran hal – ölüm...Bəs doğulmazdan əvvəl biz doğrudanmı 
ölmüş idik...Niyə doğuluşdan əvvəlki oluşumuz yaddımızda deyil... O hal yoxluq 
idi mi? Məgər həyat yaddaşla bağlıdır? Niyə biz unuduruq...Hər zaman unuduruq... 
Təzyiq artıq normal vəziyyətinə qayıtmaqda idi. Ürək təzyiqi 40 mm təşkil 
edirdi. Bununla belə Rəsul xəstəyə sistem qoşulmasını lazım bildi. Sistem yavaş-
yavaş xəstənin bədəninə yeriməyə başladı... 
“Avtobusda əvvəlki kimi arxadakı oturacaqlardan birini tutur...Pəncərə 
tərəfdən...Avtobusda o qədər də çox sərnişin olmadığından o özünün diqqət 
mərkəzində olduğunu hiss edir...Bu onun həm ən çox sevdiyi həm də ən çox 
sevmədiyi halldır...Bir çox insanlar kimi o da diqqət mərkəzində olmaq 
istəyir...Lakin belə halın ona nə xeyri...Bu sadəcə insanın güzgüdəki əksinə 
bənzəyir...Sən onun qabağından çəkiləndə güzgünün əksi  də yoxa çıxır...Lap elə 
bil oldun diqqət mərkəzində...bəs bunun kulminasiyası nədir...Heç nə...Məhz bunu 
anlayanda onda frustrasiya baş verirdi...Lakin insan təbiətinə nə etmək olar...Bu 
paradoks onun həyatı boyu baş verib və yəqin ki baş verəcək də. Özündə nəzərləri 
hiss edib üzünü pəncərəyə tərəf çevirir...Yağış yağmasına baxmayaraq, 
dayanacaqda xeyli insan görmək olar...Qəribəsi ondadır ki, avtobus dayanacağında 
duranlar, avtobusun içində oturanlardan fərqli olaraq ona heç fikir vermirlər. O 
çəhrayı plaş və qara vilvet papaq geymiş kişi...o başı bağlı uzunboy qadın...o 
ovucunda qırmızı rezin top sıxan qıvrım saç, 7 -10 yaşlı qızcığaz...Hamsı eyni 
bucaq altında düz avtobusa doğru baxırdı və bir an belə monoton baxışlar 
dəyişmirdi...Sadəcə çox qəribə şəkildə yalnız avtobusa baxırdılar...Halbuki arada 
heç iki metr məsafə belə yox idi...Nəhayət motorun işə düşməsindən, Rəsul artıq 
avtobusun yerindən götürüldüyünü hiss etdi. Avtobus dayanacaqdan 5-6 metrə 
aralanmışdı ki, avtobusa tərəf qaçan bir cavan oğlan gördü...Oğlanın olduqca 
heybətli görünüşü var idi, üzünün bir yarısı qıp-qırmızı xal idi...Elə bil üzündə tava 
qızdırmışdılar...Rəsuldan başqa avtobusdakılardan onu heç kim görmürdü...Həmən 
gənc də yalnız Rəsula baxırdı...və aqqresiv şəkildə nəsə deyirdi...Rəsul deyilənləri 
başa düşməsə də gəncin niyyətinin nəyin bahasına olursa olsun avtobusa minmək 
idi. Lakin özündən asılı olmayaraq Rəsul sürücüyə “SAXLA” deyə bilmirdi. Üzü 
qırmızı gənc isə getdikcə hirslənir və sürəti artıraraq əli avtobusun küncünə 
çatacaq məsafəyə qədər adlayaraq bərkdən maşını yumruqlayır...Yenə də gözləri 
Rəsuldadır...Sürücü isə heç nə olmamış kimi yoluna davam edir. Rəsul artıq 
sürücünü haraylamaq istəyən anda birdən arxadan səs gəlir “Mıt-mıt-mıt-mıt...” 
Səs bitdikdən sonra tam qaranlıq düşür. Nə avtobusdan xaricdə olanlar, nə də 
avtobusun daxilində olanlar görünür. Tam qaranlıq və səssizlik...Səssizlik olsa da, 
ona tərəf nələrinsə hərəkət etdiyi dəhşətli şəkildə hiss olunurdu. Rəsul donub 
qalmışdı...Axı o nə edə bilərdi... “Mıt-mıt-mıt-mıt” səslər artan tonla hər tərəfi 
bürümüşdü. Budur başladı...Sürtünmələr....Arxadan Rəsulun saçlarına xəfifcə nəsə 
toxundu. Refleksin tələbi ilə dərhal başını aşağı əydi...Yerdən ayağlarına 
oturacağın altından nəsə dəydi...Ayaqlarını yığmaq istəyirdi ki, üzünə soyuq nəsə 
dəydi...elə bil sərinləndirici diş pastası idi...Sürtünən yer bərk soyuq verməyə 
başladı...Yenə saçlarından...əlindən....boynundan... Rəsul imkansızcasına 
çapalamağa başladı. Əlini qaranlıqlar içində oyan-buyana aparırdı...Birdən yenidən 
ətraf işıqlandı, gözü hələ qaranlıqdan işığa alışmadığından Rəsulun gözləri 
ağrıtmağa başladı...Bir neçə saniyədən sonra gözlərini açanda qarşısında həmin 
gəncin durduğunu gördü. Ətrafa göz gəzdirəndə gördüklərinə inanmadı...Tam 
başqa məkan idi...Nəhəng qonaq otağı təsiri bağışlayan bu yerin hər tərəfi 
damından tutmuş, mebelinədək hamsı qızılı rəngdə idi...Qırmızı üz oğlan 
gözlənilmədən qadın səsi ilə 
- Doktur Orucov, doktor Orucov... 
Rəsul gözlərini yavaş-yavaş açdı və bunların bir görüntü olduğunu anladı. Axı niyə 
hər dəfə o belə dəhşətli yuxular və görüntülərlə qarşı-qarşıya gəlir... 
- Özünüzə gəlin, ...elə sistemi təzə qoşmuşdum ki...başdadın qəribə səslər 
çıxartmağa...-deyə Dilarə əsəbi şəkildə bildirdi. 
- Məgər mən yuxuya getməmişdim?... 
- Nə yuxu, Rəsul nə danışırsan…. 
Axı bu görüntülər 2-3 saniyə ərzində baş tuta bilməzdi...Deməli bu görüntüdə 
deyildi...Bəs nə idi? 
Rəsul bir qədər özünə gəldikdən sonra ağ xalatın sağ cibindən balaca bir bloknotu 
çıxartdı və qeydlər aparmağa başladı. Xəstənin gözünün qabağında tanımadığı 
atası gəlir. Xəstə uşaqlar evində böyüyüb və atasının kim olduğunu 
bilməyib...Bununla belə, bu gün atası onun qonağı olub. Xəstə çox güman ki, 
hansısa şəxs tərəfindən boğulub və bu zaman dili qatlanıb, şok vəziyyətinə düşüb 
və tənəffüs sistemindəki pozuntular ucbatından preaqoniya fazasını adlayıb – 
Sonra özü üçün təsis etdiyi fərziyyəyə əsasən, xəstənin preaqoniya və ya aqoniya 
vəziyyətində hansı radikal və ya xəfif dəyişikliklərə məruz qaldığını 
müəyyənləşdirməyə çalışdı. Belə ki, o hesab edirdi ki,...daha doğrusu o, öz peşə 
təcrübəsindən və həvəskar müşahidələrindən əmin idi ki, aqoniya fazasının qısalığı 
və ya uzunluğu, iztirablar, bilavasitə xəstənin bu vaxta qədər etdiyi əməllərdən 
asılı idi. Şər tərəfin təmsilçiləri, məsələn qara maqiya ilə məşğul olan, sələm verən, 
oğurluq edən, altdan-altdan günah işləyən, zina edən, acizlərin zalimi olan kəslərin 
aqoniyası-yəni ölümünün son anları zamanı sifətləri tanınmaz hala gəlirdi. Əksər 
hallarda  sifət qara rəng alır, qırışların sayı artır və sifət boyunca yığılar, daha da 
kəskinləşir, gözlər bərəlir...bütün bunlar kompleks şəkildə ətrafdakılar üçün 
dəhşətli görüntüyə çevrilir. Elə bil insanın bu vaxta qədər zahirən biruzə etmədiyi 
daxili ləkələr Dorian Qreydəki kimi ölüm qorxusundan xəstənin üzünə dırmaşırdı. 
Dəhşət. Onlar elə eybəcər hala düşürdülər ki, Rəsul onların kimliyini bildiyi halda 
belə, tanıya bilmirdi. Bundan başqa belə adamlar, aqoniya ərəfəsində  dəhşətli 
səslər çıxarır və məzlum insanlara çevrilirdilər. Ölümün bu fazasını keçirələnlər 
qorxulu şeylər görməyə başlayırdılar... 
Rəsul xəstənin üzünə diqqətlə baxdı; onun ikinci qrup insanlardan olduğunu 
güman etdi. Lakin bunu dəqiq demək qeyri-mümkün idi...Elə xəstələr də olurdu ki, 
ölümü ilə həyatı heç bir ziddiyət təşkil etmirdi...Xəstənin dalınca qorxulu 
naməlumlar deyil, “ata” obrazında nəsə gəlmişdi. Sabah yenidən gələcəyi isə yəqin 
ki ona verilmiş vaxt idi. Rəsul bir daha düşündüklərinin doğruluğuna əmin olmaq 
üçün gözlərini bloknotdan ayırıb xəstəyə yönəltdi ki, xəstənin artıq gözlərini 
açdığını gördü. Baxışları nəsə demək istəyirmiş kimi Rəsula doğru yönəlmişdi. Bir 
iki saniyədən sonra Pikə xanım başını bir qədər yuxarı verib alçaq səs tonu ilə  
- Oğlum, bir az yaxına gələ bilərsən, sənə sözüm var 
Hamı mat-məəttəl qalmışdı. Görəsən tanımadığı həkimə nə demək istəyirdi. Rəsul 
özü də çaş-baş qalmışdı...həyacanlı idi. Artıq ikinci dəfə idi ki, ölən adamın onun 
qulağında deyiləcək sözü var idi. Özünə ürək-dirək verib xəstəyə tərəf əyildi. 
Orxan qorxdu ki, anası bütün olanları həkimə danışar. 
- Oğlum bilirlər ki, sən bilirsən...- adi halda bu tapmaca ona heç bir şey 
bildirə bilməzdi...lakin elə bil indi əlavə bir qüvvə onun bəsirətini 
gücləndirmişdi. Belə başa düşdü ki, Rəsulun boğulmadan bu hala 
düşdüyünü bildiyini bilirlər... – Bildiyivi bildirmə - yenidən Rəsulun 
ağlına belə bir fikir nüfuz etdi ki, bu boğulma ilə bağlı məsələni hüquq 
mühafizə orqanlarına məruzə etmə. – Axı sabah mənim dalımca atam 
gələcəy...Məni sabah məsciddə yumalıdılar.-Rəsulun tükləri biz-biz 
durmuşdu-...Mən deyənləri elə balamsan...Hər şey necə olmalıdısa...elə də 
olucağ... 
Rəsul xəstənin ünsiyyətə girdiyini görüb ona sual verməyə çalışdı. Həyəcanla. 
- Xanım, mən başqalarından fərqli olaraq belə hallara sayıqlama kimi 
baxmıram,...inanıram. Digər tərəfdən mənə çox maraqlıdır. Atanız sizi 
deməyib ki hara aparacaq, onun görünüşü necədir, qocadır yoxsa 
cavan..Siz onu...---Rəsul əlinə hər zaman arzuladığı şey keçənlər kimi 
həyəcanla ardıcıl sual yağışını yağdırırdı ki, Pikə xanım (xəstə) onun 
sözlərini kəsdi. 
- Sən indi bunları başa düşməzsən...Bunu ancaq hamı bir dəfə hiss 
edir...Sənin də vaxtın gələcəy...Bunu nə ertəliyə nə də tezdəşdirə 
bilərsən...Sual ondadı ki, sənin dalınca sənin yaxınların gələcəy yoxsa o 
qapının qırağında dayanan qara nəsə...-Rəsulun ürəyi boğazına gəldi, 
bununla belə avtomatik olaraq qapıya tərəf baxdı. Ətrafdakılar isə bu 
dialoqdan heç nə eşitmədikləri üçün yalnız mimikalardan nəsə 
çırpışdırmağa çalışırdılar. Önündə oturan Orxan həkimin qəflətən başını 
qapıya tərəf çevirdiyini görüb, özü də sirayətə məruz qalaraq, qapıya tərəf 
boylandı...Heç bir şeyin olmadığını görüb sakitləşdi lakin həkimin bu 
hərəkətinə təəcübləndi. Rəsul bloka daxil olarkən keçirdiyi ağırlıq hissini 
yenidən keçirməyə başladı...Elə bil onun ağırlıq qüvvəsi iki dəfə artmışdı, 
üstəlik də yerin cazibəsi iki dəfə güclənmişdi...Başqa cür bunu nəyəsə 
bənzətmək qeyri-mümkün idi. 
- Balamsan...Mən sabah rahat getməy istiyirəm...Didiyim kimi elə...və 
yadda saxla...mən məçiddən çıxıceyəm amma o məciddə qalıcey... mən 
məçiddən çıxıceyəm amma o məciddə qalıcey...Sabah mənə nə söz 
verəcəyivi indidən bilirəm...Vədüvə əməl edərsən... 
Pikə xanımın eyni cümlənin təmkinlə iki dəfə təkrarlaması o naməlum 
dünyadan nəsə işarə olduğunu göstərirdi... 
- Xanım siz məsciddə qalacağ şeyin hal hazırda qapının ağzında duran qara 
naməlum olduğunu demək istəyirsiz? 
- Oğlum onun məçiddə nəişi var...O naməlum bu evdə hələ çox olucey. 
Xəstə yenidən gözlərini qapadı və bir neçə dəqiqədən sonra yuxuya getdi. 
Rəsul oturacaqda əvvəlki pozasını aldıqdan sonra...hamı ondan açıqlama 
gözləyirmiş kimi gözlərini ona zilləmişdi. Rəsul isə heç bir açıqlama  vermək 
fikrində belə deyildi. Onsuz da olanlara başqa bucaqdan baxacaqdılar. Nə 
mənası var idi. Sistemə baxdı və artıq məhlulun 90 faizinin bədənə getdiyini 
gördü. Sonra isə vaxt necə gəldi keçdi heç özü də bilmədi...İnsan fikirləşəndə 
heç vaxta fikir vermir...Bəli vaxt insanla pis zarafatlar edə bilər...Necə ki, 
yuxuya getdiyini düşündükdə, onun heç yarım dəqiqə belə həmin vəziyyətdə 
olmadığı məlum oldu. Xəstənin təzyiqini bir daha ölçüb, vəziyyətin normaya 
düşdüyünü görən  Rəsul tez-bazar lazımı retsepti yazdı və Dilarəyə getməyin 
vaxtı olduğuna işarə etdi. Son məsləhətlərini verib Dilarənin ardınca dəhlizə 
doğru addımladı. Dəhlizə çatdıqda ayaqqabılarını geyməyə başlamışdı ki, 
Orxanın onun cibinə pul basdığını gördü. 
- Allah sizdən razı olsun, həkim. Çox sağol 
Rəsul pulu cibindən çıxartdı və dəyərinə baxmadan dərhal onu geri qaytardı. 
- Yaxşı olardı bu pula retseptdə göstərdiyim dərmanları alasız. 
- Çox sağol, məllim...Heç sözüm yoxdu.---Bir qədər qabağa əyilib sakitcə 
Rəsulun qullağına pıçıldamağa başladı – Həkim məllim, anam sluçaynı 
sizə qızıl haqqında heç nə dimiyib ki? 
Bu nə əclaf adamdı belə, anasını boğmağı bəs deyil hələ də hansısa qızıl 
barədə söhbət açır...Başqa yerdə, başqa zaman olsaydılar bəlkə də onun 
ənginə yaxşı irişdirərdi. Ama nə etmək olar...Onun xarakteri buna imkan 
vermir. Hiddətini cilovlaya bilməyib acı-acı “YOX” cavabı verdi. 
Qapı bağlandı və Rəsul Dilarənin ardınca blokun pilləkanlarını düşməyə başladı. 
Onlar ambulansa tərəf irəlilədilər. Saat gecə ikinin yarısı idi. Binadan beş-altı 
metrə uzaqlaşmışdılar ki, tibb bacısı Dilarə bayaqdan bəri özündə saxladığı zəhəri 
bayıra buraxdı. 
- Rəsul, yenə pul almadın. Özün bilirsən axı sonra bizdən yapışırlar. İtin 
ağzından çıxanı deyirlər bizə. Eh...Mən elə ona görə səninlə vızovlara 
getmək istəmirəm. 
- Sən axı Hippokrat əmiyə and içmişdin---deyə Rəsul zarafatyana bildirdi--
-deyərsən ki, vəziyyətləri çox ağır idi, pul yox idi. 
Artıq maşına minmişdilər ki, Dilarə üzünü ona çevirib sakit tonla 
- Rəsul, məni bağışla...ancaq belə getsə səni bayra atacaqlar. 
 
 
V 
İnsomnia - Yuxusuzluq 
  
14:30     Çərşənbə axşamı 
X saylı poliklinika 
 
Günəş Rəsulun düz təpəsinə vururdu. Başı gecə və səhər yuxusuzluğundan 
partlayırdısa, digər tərəfdən də günəş bunu ümumiyyətlə dözülməz edirdi. Yolun 
böyük hissəsini yenicə istifadəyə verilmiş 24 saylı avtobusda gəlsə belə, bu istidə 
başına kepka qoymadığına heyfslənirdi. Ümumiyyətlə o, yaşı bir qıdır az olmasa 
da, sport stilində geyinməyə üstünlük verirdi. Bundan heç kompleks yaşamırdı 
belə. Artıq poliklinikanın həyətinə daxil olmuşdu və səki ilə 30 metrə yaxın 
məsafəni binaya tərəf qət etmək məcburiyyətində idi. Rəsul təcili tibbi yardım 
maşınlarının durduğu yerə baxıb öz-özünə, “maqnit qasırğası” dedi. Belə ki, Rəsul 
və onun əməkdaşlarının Hidrometrologiya departamenti ilə heç bir əlaqəsi olmasa 
da, günəşdəki partlayışlardan doğan maqnit qasırğalı günləri asanlıqla müəyyən 
edə bilirdi. Belə ki, belə günlərdə çağırışlar çox olduğundan  stansiyanın 5 
maşınından ən çoxu birini dayacaqda görmək mümkün idi. Bu dəfə Rəsul 
dayanacaqda ümumiyyətlə heç bir maşın görmədi. Əlbəttə baş həkimin və digər 
işçilərin şəxsi avtomobillərini çıxmaq şərtilə. Rəsul binanın insanı depressiyaya 
salan darıxdırıcı foyesinə daxil oldu. Sekyuriti Nazim həmişəki kimi qeydiyyat 
məntəqəsində stulun arxasında oturub qızlarından biri ilə telefon laqqırtısı aparırdı. 
Bir neçə dəfə elə qismət olmuşdu ki, (çox zaman bayırda yağış yağdığından 
sürücünü foyedə gözləyən zaman) Rəsul, onun ət-tökən söhbətlərini qulaq-ucu 
etmişdi. Sözün düzü, Rəsul elə güman edir ki, o, digər qızlarla da eyni şablon 
dialoqlar üzrə danışır. Rəsul məntəqənin şüşəsini ev açarları ilə döyəndə Nazim 
diksindi. 
- Bir dəqiqə gözlə - deyə Nazim telefondakına səsləndi və dəstəyi üzü aşağı 
sağ çiyninə s. – Salam, Rəsul müəllim. Axı bu gün sənin smenin deyil. 
Nəsə baş verib? – kim bilir, Rəsulun qanlı gözlərini  və bir qədər şişmiş 
sifətini görüb ağlına nə gəlmişdi 
- Salam. Sakitçiliydi? 
- Maşallah bu gün kalan vızov var. Yay sezonu hər zaman bizə sərf edir. 
Rəsulun onsuz da bu tip insandan zəhləsi gedirdi...Belə axmaq zarafata nə cavab 
verə bilərdi axı!? Hiddətini cilovlayaraq abu havanı ciddi şəklə salmaq üçün qalın 
səs tonu ilə. 
- Hidayətovun (doktor Fuad) maşını görürəm. Elə belə gəlib, yoxsa ciddi 
nəsə baş verib? 
- Xəbərim yoxdu. Smeni dəyişəndə artıq maşını burda idi...Bir dəki özün 
bilirsən də, biz qarolçular ikinci sort adam sayılırıq,...lap tutalım onu 
gördüm...Məgər o mənə nə üçün bu gün gəldiyini otçyot verəcəy...Qəribə 
insansan. 
- Yaxşı, gedim görüm içəridə vəziyyət necədi- deyə Rəsul dəhlizə doğru 
irəlilədi və sola dönüb axırıncı otağa, dispetçerin oturduğu yerə istiqamət 
götürdü. 
Rəsul qapını döymədən içəri daxil oldu. Bunun bir səbəbi var idi ki, o da Rəsulla 
hər iki dispetçer istər Aytən xanım istərsə də Nərminə xanımın isti münasibəti idi.  
Əslinə qalsa Aytən xanımın ona qarşı simpatiyası var idi...Və hər zaman gözləyirdi 
ki, haçansa Rəsul onu harasa dəvət edəcək...Rəsulun xoşuna gəlmək üçün istifadə 
etmədiyi qadın hoqqalarından qalmamışdı. Rəsulu bunu hiss etsə də, onu sadəcə 
bir rəfiqə kimi sevirdi...Və çalışırdı ki, Aytənə az ümid versin, onun növbəsi 
olanda çalışırdı bacardıqca az bu otağı ziyarət etsin.Və indi otağa girməmişdən 
əvvəl öz-özünə fikirləşirdi ki, görəsən bu gün hansının növbəsidir...O artıq bir 
həftə gərgin rejimdə işləyirdi...Dispetçerlə maraqlanmağa vaxtı olmurdu belə. İçəri 
girəndə dispetçerin Nərminə olduğuna çox sevindi...Artıq onun fikrlərinə əlavə 
fikirlər təzyiq etməyəcəkdi, fikirləri iş üzərində konsentrasiya etmək olardı. 
- Salam...Nərminə xanımın bu gün vəziyyəti ? 
34 yaşlı lakin hələ də subay Nərminə, qara çiyinlərə qədər uzunluqda saçlı..., 
həmişəki kimi konservativ geyim tərzini qoruyaraq uzun qara velvet yubka və tünd 
göy qısaqol köynək geyinmişdi...Rəsulun səsini eşidib, öz xəyallarından diksinərək 
ayrıldı və üzünü ona tərəf çevirdi. 
- Bu gün sənin smenindi məgər? 
- Yox. Bir məsələ var...Elə ona görə gəlmişəm. Bilmirəm necə 
deyim...Sənə yenə işim düşüb. – deyə tez cibindən qələm çıxartdı.- Ordan 
bir kağız ver...- yazmağa başladı. Yazdığını oxudu və sonradan nəyisə 
yenə əlavə etdi.- Bax bu kağızda ünvanı yazmışam...hələ üstəlik həmin 
ailənin soyadını da yazmışam. Səndən çox xahiş edirəm. İşdi şayəd, bu 
gün ərzində bu ünvandan və ya belə soyadlı (icazə ver xəstənin adını da 
yazım)-Rəsul cibindəki bloknotunu açıb səhifələdi-...Pikə Məmmədova... 
bu ünvandan hər hansı bir vızov gəlsə mənə xəbər elə. Yaxşı? Çox xahiş 
edirəm. Bütün günü yaxınlıqdayam...Bir şey olsa nömrəmə vızov 
at...Qlavraça görə də narahat olma, gedib onunla da danışacağam 
- Yaxşısı budur əvvəl onunla danış. Sonra it sifətində olur, pul az 
çatanda...Sən də ki , özün bilirsən... Doktor Ömərov heç vaxt səni 
göndərməy istəmir.- Nərminə Rəsulun zavallı mimikasını görüb, fikrini 
dəyişdi.-...Yaxşı, bu dəfə necə deyirsən elə də olsun.Amma məni padvadit 
eləmə. 
- Yaşa. Səndən yoxdu. 
Otağın qapısı döyüldü və “Gəl” cavabını gözləmədən içəri uşaq sifətli olmasına 
ramən, bir səksən boylu, enlikürək bir gənc (əlbəttə ki o xalatda idi) daxil oldu. 
Gözündəki eynəyi vərdiş etdiyi qayda üzrə işarə barmağı burnu  ilə paralel şəkildə 
yuxarı doğru itələyib salamlaşdı. 
- Salam...Ohh, kimləri görürəm. Akademik Rəsul müəllim – Fərhadın 
Rəsulla yaxın münasibətləri var idi. Rəsulun qeyri-adi maraq dairəsi ilə 
tanış idi və Rəsula, öz peşəkar müşahidələrində rast gəldiyi ekstraordinar 
halları olduğu kimi çatdırırdı. Fərhad Rəsuldan yaşca altı yaş kiçik 
olmasına baxmayaraq, Rəsul onu özündən böyük kimi qəbul edirdi.- Bu 
günki kimi heç yorulmamışdım. Getdiyimiz vızovda 18 yaşlı yeniyetmə 
qız suisidə niyyəti ilə affekt vəziyyətinə düşüb, evdəkilər də bunu saxlıya 
bilmirlər. Güzgünü sındırır, damarlarını kəsməy üçün şüşə qırığını 
götürəndə atası bir təhər qarşısını alır, sonra özünü pəncərədən  atmaq 
istəyir, tez bunun da öhdəsindən gələ bilirlər. Axırda bir dəqiqə boş 
buraxırlar qızı, o da stolda olan valeryanı götürüb içindəkiləri (təxminən 
35 həb olardı içində) qarnına boşaltması bir neçə saniyə çəkib. 
Xoşbəxtlikdən həmən dəqiqə bizə zəng vurublar. Gebib mədəsini yuduq. 
Özümüzü tez çatdırdıq. Zəhərlənmə artıq ilk sözünü demişdi...lakin qız 
hələ də kaprizlərindən əl çəkmirdi. Nə bilim əşi. Bir təhər mədəsini yuduq. 
İndi atasını başa salıram ki, qızı müvəqqəti psixiotrik stasionara köçürmək 
lazımdı, deyir mümkün olan şey deyil. (Mənə evdəki pıçıltılardan, qızın 
qırıq-qırıq danışıqlarından belə başa düşdüm ki, qız özünü istədiyi oğlana 
görə zəhərləyib...Çox güman ki, hamilədir, valideynlərində mərhəmət 
atmosferi yaratmaq üçün özünə qəsd edib) Axır bir təhər kişini yola 
gətirdim ki, qızı ən azı bir ay Alla xanımın (psixoloq) yanına aparsınlar. 
Dəhşət qız hələ əlimi də cımcıqladı...Amma mənə elə gəlir ki bu 
əvvəlcədən qurulmuş əla tamaşa idi...- dediklərinin resepientlərdə hansı 
hisslər oyatdığını görmək üçün bir qədər fasilə etdi və içəridəkilərin sifət 
cizgilərini nəzərdən keçirdi. Görünür hələyə öz problemi kifayət edirdi, o 
ki, qaldı başqasınınkı. Hər halda bu Fərhadın subyektiv fikri idi. Sonra 
birdən ayılıbmış kimi Rəsula müraciət edərək- Doğrudan sən bu gün niyə 
gəlmisən. Gecə məgər işləməmisən?...Yaxşı gəlmisən...səninlə danışmaq 
istəyirdim. 
- Onda, Nərminə xanımı gəl narahat etməyək. Nərminə xanım, dediklərimi 
unutmayın. Bir xəbər olsa bufetdəyik. 
- Yaxşı...-deyə Nərminə qısa olaraq cavab verdi. Belə ki, o verdiyi qərarın 
aqibətinə görə narahat idi. 
Rəsul və Fərhad otağı tərk edib, bufetə doğru istiqamət götürdülər. 
- Doğrudan, sən bu gün niyə gəlmisən? 
- Dünən aqoniya fazası ərəfəsində olan növbəti xəstə üstünə getmişdim. 
İnanmazsan...- onlar o qədər yavaş addımlayırdılar ki, bufetə çatana kimi 
Rəsul olanları lakonik şəkildə Fərhada çatdıra bilmişdi. Görünür Fərhadı 
da bu hadisə çox maraqlandırmışdı...- indi də gəldim ki, birdən bu gün 
yenə həmən ailədən vızov gəldi. Sənə deyirəm, o qoca mənə nə isə demək 
istəyirdi. Səhər cəmi 3-4 saat yata bildim. Onda dakı tez-tez bugünün 
fikrindən oyanırdım. Əgər dediyi kimi “bu gün atası qonaq gələcək”sə 
onda mütləq həmən ünvandan zəng olacaq. Ancaq bbu günü fikirləşirdim, 
necə edim ki, həmin vızova mən gedim...Gərək mütləq orda olam. 
Mütləq...Görəsən qoca nə demək istəyirdi. “Mən məsciddən çıxacağam 
amma o məsciddə qalacaq” 
Bu iki kolleqa bufetə çatıb içəri girdilər. Elə içəri girən kimi, birinci Rüstəm kişini 
üzü divara durub, yeni plakat yapışdıran gördülər. O çox həvəslə yapışdırmağı bir 
yana televiziyada gedən xalq mahnılarından birini müğənni ilə birgə  zümzümə 
edirdi. Rəsulgil kişiylə salamlaşıb ona yaxınlaşdılar ki, görsünlər yapışdırdığı nədir. 
Sən demə kişi Avro-2008-in divar cədvəlini yapışdırırmış, amma artıq çox gecikib. 
- Rüstəm kişi deyəsən biraz gecikmisən axı. Türkiyə artıq yarımfinaldadı 
sən, ancaq indi bunu yapışdırırsan. – deyə Fərhad bic-bic gülümsəyərək 
Rüstəmə müraciət etdi. 
- Eh balası. Əsas odu ki, yapışdırıram. Gec-tez, nə fərqi var. 
- Rüstəm kişi bizə bir çay təşkil edə bilərsən 
- Gözüm üstə. Həmişəki kimi pesoçni pirojnayla. Eləmi? 
- Elədir-deyə onlar kişinin işinə mane olmayıb bufet girəcəyindən ən 
uzaqda yerləşən masa arxasında əyləşdilər. Adəti üzrə Rəsul masanın 
qəndanının qapağını açıb içinə baxdı və - Rüstəm kişi, qənd də gətirərsən 
zəhmət olmasa.- deyə səsləndi 
Fərhad söhbətə başladı: 
- Keçən həftə əgər yadındadırsa bir xəstə haqqında sənə danışmışdım. 
Şağandan gələn vızov... Həmin o makler. Yadındadır? 
- Hə, yadımdadı. Gözünün qabağına ağ paltarlı arvad gələn xəstəni deyirsən. 
Maraqlısı ondadır ki, əgər sən verdiyin diaqnoz düzdürsə, onda elə də 
ciddi bir fiziloji pozuntular yoxdur, bununla belə onu aparmağa gəlirlər. 
Ölümün hətta ilk fazasına girməmiş paranormal görüntülər görən ilk 
xəstədir ki, öz müşahidələr haqqında kitabçamda qeydə aldım. Əgər 
dediklərin doğrudursa...Həmən maklerin problemi nədə idi? 
- Heç hava ilə bağlı bir az arterial təzyiqində oynamalar əmələ gəlmişdi. 
Məgər insanın əcəli çatanda mütləq gərəkdir ki, hər şey material təsirlərlə 
əlaqələndirirsən. Məgər insanın  əcəli çatanda mütləq gərəkdir ki, o 
anormal havanın və ya digər dəyişikliklərin təsirindən ölsün. O qədər 
insan var ki, yuxuda, namazda, çəmənlikdə heç bir psixoloji və ya 
fizioloji problemləri olmadan  dünyasını dəyişir. “Dünyasını dəyişir”. Bax 
bu söz birləşməsini babalarımız elə belə ortaya çıxarnayıblar ki. Biz 
özümüzü hər zaman keçmiş nəsillərdən ağıllı saydığımız üçün elə bu günə 
düşmüşük. Babalarımızdan bizə keçib ki, qulaqlar durduğu yerdə 
qızaranda, deməli, kimsə sənin haqqında söhbət edir. Və ya anasından 
uzaqda olan uşağın başına bir şey gələndə, ana bunu hiss edir. Axı biz 
niyə blutuz, infraredə inanırıq amma Allahın verdiyi bu cür nemətləri 
mövhumat hesab edirik.Məncə bu gözəgörünməz ünsiyyət vasitələri də 
zaman keçdikcə Rentqen şüası kimi kəşf olunacaq. Bunlar hamsı Böyük 
Yaradanın möcüzələridir...Əslində hər şey möcüzədir...Amma bir şey 
deyim insan elə nankordur ki, möcüzə adlandırdığı şey müntəzəm baş 
verdikdə buna materialist donu geyindirir. Məsələn, maddənin atomik 
strukturu kəşf olunanda alimlər yəqin ki, elektronun nüvə ətrafında 
durmadan dövr etməsini möcüzə sayırdılar. Buna öyrəşdikdən sonra isə, 
artıq – nə olsun, fırlanır da özü üçün, burda nə möcüzə var ki?- deyə 
düşünürlər. Elə bil elə belə də olmalıdır ki, həmişə fırlanmalıdır...Onu 
fırladan qüvvə haqqında heç fikirləşmək belə istəmirlər...Sən nəsə həmin 
makler haqqında danışırdın. Yenə nəsə maraqlı bir məlumatın var. 
- Məlumat ondan ibarətdir ki, həmin adam dünən ölüb...Özüdə evdə yox. 
- Bəs harda – deyə Rəsul bir az özünü qabağa verdi. 
- Yenə də kişi ürək ağrısı ilə üzləşib. Səhər tezdən (keçən dəfəki kimi) 
başlayıb ki, ağ paltarlı arvad gəlib dalımca, qoymayın. Başlayıb çarpayıda 
vurnuxmağa. Yoldaşı ona yuxu dərmanı verib, bir təhər gedib yuxuya. 
Arvad uşaqları məktəbə yola saldıqdan sonra yenidən yatmağı qərara alıb. 
Gözlərini açıb ( təxminən 3 saat sonra) nə görsə yaxşıdır. Kişi belə ağır 
vəziyyətdə evdən çıxıb... 
- Sonra 
- Sonrası odur ki, kişinin meyitini elektriçka yolunda tapıblar. Qatar 
üstündən keçib kişini xəşil edib. Görənlər deyirlər ki, kişi ölüm anından 
bir neçə saniyə əvvəl qatarın yaxınlaşdığını görsə belə, buna heç fikir 
verməyib. Elə, “Yox, qoymayın...gəlir dalımca” deyə qatar yolunu 
keçmək istərkən kişini qatar vurub. Bir daha təkrarlayıram ki, şahidlərin 
dediklərinə görə kişi qatarın ona tərəf yaxınlaşdığını görüb, lakin aqoniya 
fazasında olan xəstələrin işığa reaksiya vermədiyi kimi, o da ölümdən 
qorxmayıb, onu təqib edəndən qorxub. Gör həmin görüntü necə vahiməli 
olub.Sayıqlamanın belə ağır nəticələr gətirdiyini heç ağlımdan keçirə 
bilməzdim.  
- Bilirəm ki, sən də buna sayıqlama kimi baxırsan. İnsana ölüm yatağında 
qəribə şeylərin görünməsi heç də, psixoloji və beyin fəaliyyətindəki 
pozuntularla bağlı deyil. Nadir hallarda görərsən ki, ölən adam hətta 
skeptik və ya “ratsional” olsa belə, onu aparmağa kimlərsə gəlməsin. Yəni 
adi insanın görə bilmədiyini ölüm qabağı xəstə görür. Özü də sənə bir şey 
deyim. Əgər bu deyilən sayıqlama, qarabasma yəni beyindəki 
pozuntulardan  əmələ gələn bir hal olsa idi, onda gərək bunlar  bədənin 
son müqaviməti zamanı – yəni aqoniya zamanı baş verə idi. Halbuki 
aqoniya zamanı insanın faktiki olaraq, canı bədəndən çıxdığından, insanın 
tənəffüs sisteminin normal fəaliyyəti pozulur,- insan paravoz kimi nəfəs 
almağa başlayır, hipoksiya baş verir. İnsanda oksiqen qıtlığı 
yaşandığından digər kompensator vasitələr işə düşür. Məsələn travmatik 
və ya daxili (güclü) qanaxmalar zamanı bədəndə oksiqen çatışmamazlığı 
yaşandığından oksiqeni insandakı karbohidrat ehtiyatları əvəz edir. Bədən 
solur. Son kompensator rolunda insanın piy qatı çıxış edir.Məhz buna 
görə insanda güclü arıqlama müşahidə olunur. Yenidən qayıdaq öz-əcəli 
ilə ölən xəstələrin aqoniya hallarına- yəni döyüş meydanında deyil, 
çarpayıda ölənlərə. Xəstə heç bir şeyə reaksiya vermir. Həmin vəziyyətdə 
insanın danışması hadisəsi baş vermir. Görüntülər pre-aqoniya zamanı və 
ya terminal fasilə zamanı meydana gələ bilər ki, insanın vəziyyəti bir 
qədər normaya yaxın olur. Beyindəki biotoklar zəifləsə də, hər halda 
beyin fəaliyyətini qoruyur. 
- Yaxşı tutalım ki, görüntülər doğrudan da sən deyən kimi xəstəni 
aparmağa gəlib. Bəs o qədər olur ki, qızdırmadan və ya şokdan insan 
sayıqlamağa başlayır. Qeyri-adi şeylər görür. Lakin bütün bunlardan 
sonra ölmür, uzun müddət sonra vəfat edir. 
- Bax bayaq demişdik, beyin fəaliyyətindəki pozuntulardan yaranan 
qarabasmalar. Mən bunu beynin aktiv olmayan neyronlarının işə düşməsi 
adlandırıram. Belə xəstə adi insanın görmədiyi qeybi görməyə başlayır. 
Elementar misal çəkim, məsələn insan günəşdən gələn infraqırmızı şüaları 
göndərmədiyi halda, hörümçək bunları görür. Ancaq Allah bilir hal 
hazırda bizim ətrafımızda nələr gəzir, nələr uçur. Ola bilər ki, ruhun 
bədəndən çıxma ərəfəsində də, insan beynində total dəyişikliklər baş verir, 
insan həqiqəti görməyə başlayır...Pərdələr aradan qalxır. Birdəki, 
Aristotel demişdi ki, biz mağarada yaşayan insanlar kimiyik,...elə ki, 
mağaradan çıxdıq...ətrafdakılara (həqiqətə) baxa bilmirik...Çünkü 
gözümüz və beynimiz hələ işığa alışmayıb...Müəyyən vaxt keçməlidir. 
Söhbətin qızğın anında Rüstəm kişi, üstündə çaydan, iki armudu stəkan və dediyi 
kimi pesoçni pirojna olan podnusla oturduqları masaya yaxınlaşdı. Vəziyyətdən 
istifadə edib Fərhad bir qədər fikrə getdi ki, bir qədər praqmatik izzah tapa bilsin. 
Rüstəm kişi hər şeyi təşkil edib aralandı. Gedib oturdu televizorun yanında, çevirdi 
kanallardan birinə. Bir azdan xəbərlər başlamalı idi, ona görə də bir qədər 
televizorun səsini qaldırdı. 
Rəsul çaydan bir qurtum alıb, Fərhadın kinayə dolu sifətinə baxdı. Görünür o, öz 
mövqeyinə sadiq nəsə eşələyib-tapmışdı.Fərhad... 
- Bəs bunu necə izzah edərdin. Suisid meylli xəstələrin kənardan özünəqəsd 
əmrləri eşitməsi. Və ya (bu mənim öz fərziyyəmdi) Parafreniya – rusca 
desək “bred veliçiya”-dan əziyyət çəkən xəstələrə də sayıqlama şəklində, 
başqalarına qarşı cinayət işləmək əmrləri gəlir. Onda bunu necə başa 
düşək. – Rəsul Fərhadın ateist olduğunu bilirdi və artıq növbəti sualın da 
nə olacağını təxmin etmişdi. 
- Gəldin çıxdın elə mənim demək istədiklərimin mərkəzinə. İş orasındadır 
ki, bu görüntülər və ya səslər şeytan vəsvəsəsi də ola bilər. Məsələ 
ondadır ki, insan özü necə insandır. Bu həyatdakı əməllərində xeyr və ya 
şər təzahürlər dominantdır...Nə biləsən axı..ay yazıq...Sən pis adamların 
can vermələrini görməmisən. Öləndə elə dəhşətli səslər çıxarırlar ki, 
adamın ürəyi boğazına gəlir. Sifətləri tanınmaz hala gəlir. Sən Oskar 
Uayldın Dorian Qreyin portreti əsərini oxumusan...Dorian Qrey çox pis 
yola düşür. Əvvəllər dostu olmuş Bezili öldürür. Lakin onun sifətində heç 
bir dəyişiklik baş vermir. Onun bütün pis əməlləri, yəni onun həqiqi 
siması həmən rəssamın çəkdiyi portretdə yer tapır. O, bu şəkli hamının 
gözündən uzaq yerdə gizlədir. Sonda davam edən hallara dözməyib şəkli 
bıçaqlayır. Bıçaqladığı şəkil həqiqi Dorian olduğundan, o bunu etməklə 
özünü bıçaqlamış olur və ölür. Şəkil isə ilk dəfə çəkildiyi görkəmi alır. 
Evdə olan xidmətçilər otağa girəndə, orada eybəcər bir kişi meyiti 
olduğunu görürlər. Onu tanımırlar...Bax məncə, pis insan can verəndə də, 
onun içindəki bütün , rus demişkən poroklar üzə çıxır. Cinayətə sövq edən 
imperativlərə gəldikdə isə...bu açıq aydın bir aksiomadır ki, pis niyyətli 
adamları hər zaman şər qüvvələr qoynuna alır...Yaxşı niyyətli insanla belə 
hal baş verə bilməz...Yaxşısı budur yoxlamaq üçün belə xəstələrin həyat 
yolu ilə maraqlan...Dediklərimin həqiqət olduğunu görəcəksən... 
Sözünü təzə qurtarmışdı ki, mobil telefonuna zəng gəldi. Telefonun displeyinə 
baxanda dipetçer2 yazısının olduğunu gördü və dərhal yes düyməsini basdı. 
- Eşidirəm, Nərminə...- oldu bu saat gəlirəm...dəqiq həmin evdəndi? 
Oldu...sağ ol. 
Rəsul Fərhadla sağollaşıb tez-bazar dəhlizə sıçradı. Fərhad “Nə xəbər, bir az 
yavaş” deyə gilleyləndi. Rəsul bufeti tərk etsə də, nəsə fikirləşib qayıtdı, bufetin 
girəcəyində yenidən göründü. Rüstəm kişiyə müraciət edərək “Rüstəm kişi çayı 
mənim hesabıma yaz” dedi və bufeti birdəfəlik tərk etdi. 
 
 
VI 
Aqoniya – bədənin son müqaviməti 
  
Rəsul yenə həmin mənzilə daxil olanda, qeyri-iradi şəkildə beynində, bu mənzil, 
bu ailə, bu xəstə qadınla bağlı assosativ kadrlar metamorfoz şəklində bir-birini 
əvəz etməyə başladı. Hələ üstəlik gecə də az yatmışdı. Özündən asılı olmayaraq 
yuxusuzluqdan və yorğunluqdan əmələ gələn tormozlanmalar şüur-altı fikirləri 
aktiv şəklə salırdı. Rəsul çox çətinlik çəkirdi. Hüquqi cəhətdən onun bu yarım-
sayıq vəziyyətdə xəstənin həyatını risk altına almağa ixtiyarı yox idi. O, artıq yolda 
ikən, ambulansda xalatının sağ cibində hər zaman özü ilə gəzdirdiyi tempalqindən 
bir həb çıxarıb, boğazından keçirdi. Yaşıl rəngdə olub, həcmcə bəlkə altı valeryan 
dənəsinin bitişik diametrinə bərarbər bu həb aspirinə nisbətən daha effektiv və 
daha tez təsir göstərirdi. Bəxtindən bu dəfə qismətinə çoxdanışan sürücü Tofiq 
düşməmişdi, yoxsa ümumiyyətlə “yüyəni əldən buraxardı”. 
Bloka daxil olanda əvvəlki kimi ağırlıq hissləri keçirməyə başladı...Halbuki bu 
ağırlıq digər ağrıları xüsusilə baş ağrısını və yuxusuzluğu sözün əsl mənasında 
öldürmüşdü. Əlbəttə ki, tempalqin 5 dəqiqəyə təsir göstərə bilməzdi...Bunun üçün 
ən azı 15 dəqiqə lazımdır...Deməli onu sıxan qüvvə elə qüvvətli idi ki, digər 
ağrıları müvəqqəti passiv hala gətirmişdi...Axı insanın fizioloqiyasına baxsaq 
doğrudan da elədir...Eyni vaxtda insanın iki yeri də ağrıya bilməz...Bunlardan biri 
aktiv digəri isə passiv olur...Söhbət ağrının güc əmsalından asılıdır... 
Bu dəfə tibb bacısı zəhləsi getdiyi Günay idi. Atasının  nazirlikdəki dostunun 
hesabına bu yaxınlarda təcili yardım şöbəsinə işə düzələn bu sözün əsl mənasında 
sırtığ qızın 26 yaşı var idi. Saçlarına tünd sarı rəng qoyurdu, klassik geyim tərzinə 
üstünlük versə də, yubkası hər zaman dizdən ən azı 10 santım yuxarı olardı...bir 
yerdə (əsasən də kişilərin olduğu mühitdə) elə biədəb formada ayaqlarını 
ayaqlarının üstünə qoyurdu ki, bütün fikirlər və söhbətlər dağınıq hala 
gəlirdi...Digər xanım həkimlər və tibb bacılarının da ondan xoşu gəlmirdi...Ancaq 
bəziləri bunu onun qeyri vulqar davranışına görə edirdisə, digərləri ona qara 
paxıllıq edirdi...Belə ki, az bir müddətə evli və ya subay olmasından asılı 
olmayaraq istədiyi kişini yoldan çıxara bilirdi...Hətta elə olmuşdu ki, digər tibb 
bacısı Səbinə ilə mərcə girib, olduqca sakit təbiətli, iki uşaq atası həkim-kardioloq 
Məhərrəmovun otağına ürəyini yoxlamaq adı ilə gəlmiş və çıl-çılpaq soyunaraq 
yəni Moem demişkən “anasının onu doğduğu paltarda” onun üstünə atılmış və 
mərcində qalib gələrək kardioloqu da günah ocağına döndərmişdi. Kişi görən kimi 
özündən çıxan bu qızın gəzmədiyi həkim qalmamışdı...Tamahı isə hələ də 
səngimək bilmirdi...Vızovlara gedəndə də bir o qədər baş ağrısı olurdu. Xəstəyə 
iynə yeridən zaman və ya hazırlıq işləri görəndə elə naz-qəmzəli hərəkətlər edirdi 
ki, evdəki kişilərə xəstənin halını unutdururdu. Belə vızovların birində xəstənin 
oğlu ilə (arvadı yanında ola-ola) göz qaş hərəkətləri eləməyə başlamış, bundan 
xəbər tutan arvadı isə əsl dağlı olduğunu ( həmin xanım Kubinkadan idi) tumanı 
başında çəkərək şüvən qoparmış, xəstə yaddan çıxaraq Günayla saçyolduya 
başlamışdı... Bütün bunlarla belə o hələ bu yaxınlarda nişanlanmışdı belə... 
Rəsul Günayı necə deyərlər “scum of society” yəni cəmiyyətin tullantısı hesab 
edirdi, və belələrin sayının artmasına çox heyfslənirdi...Artıq belə davranışlarda 
tapınmaq, cəmiyyət tərəfindən o qədər də tənqidlə üzləşmirdi...Bəli cəmiyyətin də 
deqredasiya prosesində olduğu açıq aydın idi. 
Rəsulla Günay arasındakı münasibətlərə gəldikdə, hər ikisinin arasında soyuqluq 
və məsafə var idi. Amma maraqlısı ondadır ki, Günay bütün həkimlərə “sataşsada” 
Rəsula heç zaman cəhd belə etməmişdi...Elə bil nəsə ondan ehtiyat etməyə məcbur 
etdi...Rəsula kişi kimi heç simpatiyası yox idi belə...Bəli Rəsul onunla bir vızova 
gəldiyinə heyfslənirdi...Xarakteri bir yana, heç olmasa iş təcrübəsi və səriştəsi olsa 
idi, birtəhər keçinmək olardı. Amma nə etmək olardı ki,bunlardan heç biri 
Günayda yox idi. Bir şeyi də qeyd etmək lazımdır ki, Rəsul Günaydan xasiyyətinə 
görə zəhləsi gedirdi...belə isə onun çox gözəl qadın olduğunu dərk edirdi və şüur 
altı ona qarşı simpatiya bəsləyirdi. Adi halda isə yenə də ona nifrət edirdi. Kim 
bilir, bəlkə də bu nifrət bir maska idi.  
Dəhlizdə həkimi və tibb bacısını  Orxan qarşıladı. Onun simasında keçəndəfəki 
görüşlərindən tam fərqli sözlər yazılmışdı. “Onsuzda halım yoxdur.Mənə 
toxunma”. Orxanın məyusluğunun səbəbi aydın idi. Hələ də anasına vəsiyyət 
yazdıra bilməmişdi. Rəsul salamlaşıb, Günayla birgə Pikə xanımın uzandığı otağa 
baş götürdü. Bu dəfə maraqlı idi ki, içəri türkün sözü, halabalık idi. Qızları da 
ərləri ilə gəlmişdilər. Görünür onlarda vəsiyyətə görə təşrif buyurmuşdular. Ümid 
edirdilər ki, Pikə xanımdan nəsə onlara qaldı...Bunu üzlərindən oxumaq heç də 
çətin deyildi...Hamsı leşyeyən quş - kərkəs  təsiri bağışlayırdı. Rəsulun ağlına belə 
gəlmirdi ki, bu təşriflər vəsiyyətə görə deyil, mistik qızıl əhvalatına görə 
idi...Rəsulun bu nəslin qızıl macəralarından xəbəri yox idi. Hətta Orxan ondan 
anasının qızıl barədə nəsə söylədiyini soruşanda belə bu sözlərə əhəmiyyət 
verməmişdi. Rəsul otaqdakılara qısa nəzər saldıqdan sonra xəstənin çarpayısına 
yaxınlaşdı və ilk öncə  Pikə xanımın üzünə yarımdəqiqəlik diqqət çəkdi. Heç bir 
eybəcərlik əlaməti yox idi. Sadəcə qadının sifəti solmuşdu və elə bil başı ona 
ağırlıq edirmiş kimi qeyri adi pozalar alırdı. Üstəlik qadın paravoz kimi ağır-ağır 
nəfəs alırdı. Bədəni ilə çox hərəkət etməsə belə, tənəffüs sistemindəki pozuntulara 
görə, digər əzələləri də (o cümlədən boyun əzələləri) köməkçi qismində işə 
düşmüşdü. Qadın tez-tez gözünü açıb-bağlayırdı, və heç bir şeyə əhəmiyyət 
verməyirmiş kimi yalnız otağın girəcəyinə baxırdı. Elə bil dünən dediyi kimi 
atasının gəlməyini gözləyirdi.  Otaqdakı yekə divar saatının yerini dəyişib otağın 
girəcəyinin üstündən asmışdılar ki, Pikə xanım, (istədiyi kimi) saata rahat şəkildə 
baxa bilsin. Bəli, Rəsul ölümün qaçılmaz olduğunu yəqin etdi. Halbuki, öz vəzifə 
borcunu o, xəstənin ölüm-qalım ümidlərindən asılı olmayaraq, mütləq şəkildə 
yerinə yetirməli idi. Rəşad xoşu gəlmədiyi adamlara qeyri-yaxınlıq məsafəsini 
saxlamaq üçün “Siz” deyə müraciət edirdi.  
- Günay xanım, siz xəstənin təzyiqini ölçün. O vaxta qədər dərmanları 
hazırlayım- Rəsul ani olaraq fikirləşmədən verdiyi qərarı düşünməli oldu. 
Axı belə bir şeyi bu axmağa tapşırmaq olmaz. Yadındadır ki, bir dəfə 
onun laqeydliyi nəticəsində az qala bir xəstə o dünyaya gedəcəkdi,...yaxşı 
ki, şpritsə vaxtında fikir verə bilmişdi, yoxsa havanı xəstənin venalarına 
buraxacaqdı. Birdən indi də felendeyskopda tonometrin şlanqlarının bir-
birinə sürtünməsindən yaranan səslərin döyüntü olduğunu iddia edər, 
deyər ki, xəstənin təzyiqi yüz otuz yetmişədi. Nə bilmək olar...- Günay 
xanım, gəl sən indidən kafeini, mezatonu hazırla, təzyiqi özüm ölçərəm.- 
başı yenə ağramağa başlamışdı. 
- Yaxşı Rəsul- deyə günay minnət sahibi tək cavab verdi. Rəsul Günayın 
ona adı ilə müraciət etməsinə hiddətləndi, lakin yenə də bunu bildirmədi. 
Rəsul təzyiqin yenidən normadan çox aşağı olduğunu görüb, keçən dəfəki iynə-
dərmanı ən optimal variant hesab etdi. Lakin qadına nə qədər iynə vururdularsa 
vursunlar, təzyiq on-iyirmi millimetr artırdısa da, təxminən on dəqiqədən sonra 
yenidən həmin vəziyyətinə qayıdırdı. Nəhayət gözlənilən an gəldi. Növbəti dəfə 
gözünü açan zaman qapının ağzında nə isə görübmüş kimi, qadının gözünün 
baxdığı yerə nəzər saldılar, heç bir şey görməyib nəzərlərini yenidən Pikə xanıma 
qaytardılar. Pikə xanım artan lakin hələ də zəif səs tonu ilə “Gəldi, atam....gəldi.”- 
dedi və çətinliklə olsa belə bir qədər gülümsədi. Heç kimdən səs çıxmırdı. Ancaq o 
yan buyana və Pikə xanıma baxırdılar. Onların qorxmuş olduqları açıq-aşkar 
nəzərə çarpırdı. Günayın isə rəngi meyit rəngi almışdı. Key kimi durmuşdu. Çox 
güman ki, bu onun təcrübəsində ölüm qabağı paranormal hallarla üzləşdiyi ilk belə 
hal idi. Sonra Pikə xanım yenidən gözəgörünməz “ata” ilə dialoqa girdi. 
- Mən artıq təmizəm, bu gün gediriy? 
Pikə xanım gözünü bağladı. Təxminən iki dəqiqədən sonra yenidən gözlərini açıb 
atası gəlməzdən öncəki zəif halına qayıtmış şəkildə, ağır-ağır nəfəs almağa başladı. 
Üzünə Rəsula tərəf çevirdi 
- Yaxın gəl – deyə müraciət etdi. Sonra aralarında iki-üç dəqiqəyə yaxın nə 
söhbət oldusa bir xəstə bilirdi bir də ki Rəsul. Əslində bu bir neçə saniyə 
içində də həll ola bilərdi...Səbəb ondan ibarət idi ki, xəstə ağır-ağır və 
intervallarla danışırdı. 
Rəsulun üzündə cizgilərin dəyişkənliyi açıq-aşkar hiss olunurdu. Orxan isə 
əsəbindən partlamaq dərəcəsinə çatmaq üzrə idi. O, hələ hey qızıl haqqında 
fikirləşirdi, və vəsiyyət bir yana, atasının qır-qızıl əmanəti barədə ölümayağında 
belə Orxana heç bir şey deməməsi, hansısa bir həkimə nəisə pıçıldaması onda 
müxtəlif şübhələr və fərziyyələr oyadırdı. O hətta ən ağılasığmaz fikirlərə də əl 
uzatmaqdan çəkinmirdi. Belə ki, onun fikrincə Rəsul Pikə xanımın başqa kişidən 
gizli bir oğludur...Qızılların gizli yerini ona bildirəcək. Lakin belə axmaq fikrin 
reallıq ehtimalının çox aşağı olduğunu özü də dərk edirdi. Halbuki anası ilə həkim 
nə barədə söhbət aparmasını altıncı hiss vasitəsilə hiss edirdi. O bilirdi ki, artıq 
anasının sağlığının son anlarında evdəkilərə qızıl barəsində söhbət açmayacaqdı. 
Buna görə artıq məsələnin neqativ tərəflərini düşünürdü. “Qanı” sözün əsl 
mənasında getdikcə “qaralırdı”. 
Pikə xanımın sözlərini qutardığını hiss edən Rəsul belini yenidən oturduğu 
masanın arxasına söykədi. Müəyyən pauzadan sonra, Pikə xanım yamının 
qulaqlarının tuta biləcəyi səsdə, “Vədivə əməl elə....Vədivə əməl elə”. Rəsulun 
qulağı birdən tutuldu, ətrafdakı səsləri boğuq şəkildə qəbul etməyə başladı, kiçik 
uğultu isə getdikcə artırdı...Ona baxıb elə hey nəsə deyirdilər, o isə yalnız key kimi 
gülümsəyirdi, heç nə eşitmədiyini deyə bilmirdi...Birdən yenidən həmən ağırlıq 
onu sıxmağa başladı, elə bil bədənini min əllər tutub aşağı-yuxarı dartırdı. Artan 
tonda onun haçansa eşitdiyi lakin dəqiq real həyatda eşitmədiyi, xüsusi səslər 
gəlməyə başladı....Mıt-mıt-mıt-mıt-mıt-mıt... Bu qeyri adi səs davam etdiyi halda, 
gözünün qabağına ildırımsürətli şəkildə görüntülər gəlməyə başladı, bu dəhşətli 
şəkillər gözünün qabağına o qədər tez və vahiməli şəkildə gəlirdi ki, onun 
detallarına diqqət yetirə bilmirdi, gözünün tutduğu şey yalnız qan və alov olurdu. 
Bə bu dəyişən fonlarda bir eybəcər qarğa yavaş-yavaş (uça-uça deyil) gəzə-gəzə 
onun qabağına gəldi. Qanlı alovlu izzaholunmaz şəkillər dəyişsə də, qarğa hələ də 
yaxınlaşırdı. Tam yaxınlaşdıqdan sonra...Rəsula ətinə iynə kimi batan hadisə baş 
verdi...Qarğa olduqca dəhşətli bir yoğun insan səsi ilə , daha doğrusu, insan xoru 
ilə (burada bəlkə də yüzdən çox müxtəlif səsli insanın və ya məxluqun sinxron 
danışığı var idi) ilə “VƏDİVƏ ƏMƏL ELƏ” , “VƏDİVƏ ƏMƏL ELƏ”, 
“VƏDİVƏ ƏMƏL ELƏ” deyə bildirdi, düz Rəsulun üstünə sıçrayaraq sağ gözünü 
dimdiyini soxdu. Ağrıdan Rəsul qışqıra-qışqıra real həyata qayıtdı...Hamı xəstəni 
unudub ona baxırdı. Günayın ağzı açıq qalmışdı. Və heç kim izzah belə 
istəyəməyə ürək eləmirdi... 
Pikə xanım yenidən ölümqabağı gözlərini açaraq Orxana---oğlum yaxın gəl... 
Orxan it sifətində özünü bir təhər yaxına getməyə məcbur edə bildi. 
- Qızıllar bağda (Əncirlikdə) qara tut ağacının kötüyünə yaxın yerdə 
basdırılıb.- Orxan nəyi gözləyirdisə də, bunu ona yüz dəfə demiş 
olsaydılar belə, inanmazdı. Sevincindən gözləri işıldadı...Lakin bunu 
büruzə verməmək üçün ölümayağında olan anasına ramən, teatr 
göstərməyə başladı. 
- Mama, qızıl nədi, bizə sən lazımsan, qorxma sənə heç nə olan deyil.- 
Rəsulun artıq özünə gəlmişdi və Orxanın belə sözlərlə kimi aldatmaq 
istəməsinə təəccüb etdi, axı dünən özü Rəsuldan qızıl barəsində eşidib-
eşitmədiyini soruşmuşdu...Necə də murdar övladdır. 
Pikə xanım yenidən, “Mən məsciddən çıxacağam amma o məsciddə qalacaq” dedi 
və gözlərini yumdu. Nəsə dodaq altı pıçıldamağa başladı. Deyəsən kəlmeyi-
şəhadətini deyirdi. Rəsul öz həyat və peşə təcrübəsindən də bilirdi ki, ölüm qabağı 
kəlmeyi-şəhadətini deyənlər canlarını rahat tapşırırdılar.Pıçıltı kəsildi, gözlər 
yenidən yumuldu. Rəsul artıq xırıltı səsindən sonra Pikə xanımın nəfəs almadığını 
görüb tez yerindən qalxıb xəstəni ürək masajı etməyə başladı...bütün lazımı 
prosedurları yerinə yetirdi...lakin artıq hamsı formal xarakter daşıyırdı...Bunu 
Rəsul yaxşı bilirdi...Ölən geri qayıtmır...Rəsul qohumlara baxıb başını bulamaqla 
ah-nalə, ağlaşma başladı..Gəlini və qızları artistlik məharətlərini göstərməyə 
başladılar. Rəsul isə tez protokolu yazmağa başladı. O eyni zamanda ölünü morqa 
aparıb autopsiya etmək hədəsiylə camaatı pul tələsinə salan əclaf həkimlərdən 
fərqli olaraq, yerli adət-ənənələrə hörmət və riayyət etdiyi halda, meyitin 
yarılmaması üçün bütün formal sənəd işlərini yerindəcə təşkil etməyə 
başladı...yəqin heç ölənin “ruhu da incimədi”. Orxan isə içində gülümsəyirdi, 
sevincinin həddi hüdud yox idi...Yazıq axı nə biləydi ki, ağacın altında yalnız 
dörd-beş qızıl üzük, boyunbağ tapacaq... 
  
VII 
POST-MORTE – 1 ay sonra 
 
12.30    Cümə 
Yasamal rayonu, Cavanşir küçəsi 
Rəsulun 3 mərtəbəli həyət evi 
 
- Deyirəm bəlkə daş-qaşla dolu qutunu da sataq, bu ən azı 350 min dollar 
edər... 
- Yox hələ tezdi...Hamsını birdən olmaz. 
- Rəsul...tərsliy eləmə...Sən axı mənə Leksus almağa söz vermişdin...Bu 
Reno mənlik deyil...Bu maşında lap poçt işçilərinə oxşuyuram...- Günay 
iş masasının (evdəki) arxasında oturan Rəsulun dizlərinə oturaraq, əlləri 
ilə boynuna sarıldı...Barmaqları  ilə zərif-zərif çənəsini, dodaqlarını 
sığallamağa başladı...solğun dodaqlarından öpdü...- Daha səndən başqa 
şey istəməyəcəyəm...söz verirəm...Həm də maşını sənə də lazım olacağ 
axı. 
Artıq neçənci dəfə idi ki, təzəlikcə nişanlısına çevrilmiş Günay belə 
ehtiraslı vasitələrlə istədiyini ondan ala bilirdi. Günay səbirsizliklə ondan 
cavab gözləyirdi. Elə bil nəisə vacib bir şey bu cavabdan asılı idi. 
- Bilirsən, biz çox pul xərcləyirik...Mən bilə bilə Mərdəkandan uzaq yerdə 
ev aldım ki, gözə dəymiyəm...Birdən birə işdən çıxmağım, yarım 
milyonluq ev almağım, bunlar hamsı məni tanıyanlarda şübhə oyada 
bilər...Bir az pullara qənaət etmək lazımdır...Kanadaya visalarımız 
düzələn kimi bütün kisəni satarıq,yır-yığış eliyib çıxarıq aradan. Sonra 
orda mən Pikə xanımın ailəsindən də uzaq olaram,...- bir qədər fasilə etdi, 
ağzını büzüb- öz ailəmdən də...Qoy bizim nigah haqqında nə deyirlər 
desinlər. Mən səni sevirəm. Bilmirəm əvvəl niyə bunu özümdən belə 
gizlədirdim...- Rəsulun ailəsi bu qız haqqında heç də yaxşı məlumatlar 
əldə etməmişdilər...Ona görə valideynləri bu qızla münasibətləri kəsməyi 
ondan tələb etdilər...Rəsul isə “atadan,anadan yar şirin olar” deyib, hətta 
qızla nişanlandı belə,...qızın valideynləri pulgir olduğundan oğlanın 
kimliyi ilə heç maraqlanmadı belə...həm də belə qızı kor və kardan başqa 
kim ala bilərdi axı. Rəsul elə Günayın gözəlləyindən kar və kora 
çevrilmişdi, beynindən onunla bağlı bütün pis xatirələri iradi şəkildə 
silmişdi. Hətta o Günayın məhz bu mülkiyyətə görə onunla birgə 
olmasına belə gözlərini yummuşdu. Nəticədə valideynləri ilə uzun dava-
dalaşdan sonra yollarını ayıran Rəsul artıq həmən kisədən xeyli qır-qızıl, 
daş-qaş sataraq, külli miqdarda vəsait əldə etdi, Yasamalda 3 mərtəbəli 8 
sot torpaq sahəsi olan həyət evi aldı. Hələ evli olmamalarına ramən, 
Günayla bir yerdə yaşamağa başladılar... 
Dizlərində uzanmış Günayı öpmək istəyəndə Günay sifətini tez çevirdi, 
onu itələyərək tez döşəməyə düşdü. 
- Sən nə simic adamsan...Bəs sən indidən mənə baxmırsansa, xaricdə 
səninlə necə yaşayım...Gic başıma, gərəy doktor Abbasovla 
münasibətlərimi davam etdirəydim...Kim bilir bəlkə biz artıq 
evlənmişdikdə...Günay Rəsulun “oxu Axillanın dabanına batırdığını” 
yaxşı bilirdi. Rəsulun sifəti qanla doldu...Lakin yenə də heç nə demədi, 
Günay onu hörümçək toruna düşmüş şikar kimi paralizə etmişdi.Günay 
yataq otağına yollanaraq.- Mən gedirəm Məsmə gilə, bu gün bəlkə 
gəlmədim.- Günayın səsi nədənsə həyacanlı səslənirdi...Elə bil bu 
cümlələri dünəndən əzbərləmişdi...Lakin əsas məqama çatanda yenə də 
özünü itirmişdi...Sözləri pətələyə-pətələyə deyirdi. Artıq yataq otağına 
çatanda, məsafənin uzaq olmasına baxmayaraq, uca-səslə,- Birdəki qapını 
döyəndə özün aç, mən artıq bezmişəm bütün zənglərə, qapılara özüm 
cavab verməkdən- 
Günayın bugünki hərəkətləri onun gəmisini yerindən oynatmışdısa, son sözləri onu 
tamam çaşqınlığa qurşadı...Bu nə sarsaqlayır görəsən, axı bu qapını bura köçəndən 
bəlkə heç on dəfə döyməyiblər. Bir dəkə bunun məsələyə nə aidiyyatı var...Boş 
verib, bütün bu fikirləri başından elədi...Yenidən gələcək planlar haqqında 
xəyallamağa başladı. “Birinci (Kanadada) Rəşidlə əlaqə saxlayaram, o artıq on 
ildir ki, orda maşın biznesi ilə məşğuldur. Deyərəm ki, yaşxı pulum var, hansı işə 
başlamaq olar, hansı sahəyə girişək...- “Dinq-donq”, “dinq-donq”...qapının zəngi 
idi. Maraqlıdır, səhər saat on birdə kimin burda nəişi var, bütün fantaziyasını işə 
salsa da heç biri onu qane etmirdi...Birdən özü-özünə---Əşi, yəqin göyərti zad 
satandı...Mən dəki bayaqdan...- Şap-şaplarını geyib evin həyətinə çıxdı. Yavaş-
yavaş həyətin darvazasına doğru irəlilədi...Bu anda isə Günay pəncərədən 
səbirsizliklə nəisə gözləyirmiş kimi, onu güdürdü...Nəhayət darvazaya çatdı, 
çəftəni sağa çəkdi, qapının dəstəsini aşağı doğru əydi, qapının açıldığını görüb 
özünə tərəf çəkdi...Qapıda qara papaqlı, bığlı bir adamı görməsiylə ürəyində bir 
ani soyuqluq hiss etməsi bir oldu. Həmin adamın Pikə xanımın oğlu Orxan 
olduğunu artıq bilsə də, həmən soyuqluq əlini həmən yerə aparmağa məcbur 
etdi...Həmən yerdə nəisə maye şəklində əlinə sürtündü, biz da aşağı gedəndə 
möhkəm bir şeydə əli dirəndi, artıq aşağı düşmədi...artıq buna özü baxmalı 
idi...Gözləri ilə baxanda artıq ölümcül ağrı öz sözünü deməyə başladı,...bu onun 
ürəyinə batırılmış bıçaq idi. Rəsul yavaş-yavaş şoka düşdüyünü hiss etdi, 
müvazinətini itirməyə başladı...düz ürəyinə dirənmiş və arxadanda iki-üç santim 
bayıra çıxmış şef bıçağı onun nəfəs almasına imkan vermirdi. 
- Oğraş...sən məni aldatdın...Bizim halal qızıllarımızı özüvə 
gətirdin...Oğraş – deyə bıçağı ildırımsürətilə ürəyindən çıxarıb onu 
həyətin içinə itələdi, qapını arxadan bağladı. Rəsulun bayaq huşunu 
itirdisə, bıçağın sürətlə ürəyindən çıxarılması elə bil bütün sinirlərini 
oyatdı, gözləri bərəldi və ağzından qanla öskürdü.  Yuxarı boylandı, 
Günayın pəncərədən gülümsədiyini görüb..- Günay, tez ol düş 
aşağı,...hamsını yığmısan sa gəl gedəy...-stiril əlcəkləri əlindən 
çıxardı...Rəsulun can verməyinə böyük həvəslə baxmağa başladı...- Hə 
həkim məllim, ölən adamlardan xoşun gəlirdi, indi özün dad ölümü...- 
Günay aşağı düşən kimi, ilk öncə Rəsula baxdı...Olanlara adi əhəmiyyət 
verib, Orxana yaxınlaşdı, əlləri ilə boynundan tutub onu öpməyə başladı. 
- Mənim artıq Türkiyəyə biletim hazırdı...bütün sənədləri də dünən 
hazırlamışam...Yaxşı ki, vaxtında işini gördün...Taksi tutub gedirəm 
ayraporta ...Səni Belekdə Exselsior otelində gözləyirəm...Orda 23 nömrəli 
otağı branirovka eləmişəm...Burdan elə çıxarsan heç kim görməsin 
- Bəs qızılların yerini mənə deməliydin,...nəqədərini xərcləmisiz? 
- Hələ heç 20 faizini xərcləməmişik- cibindən açar çıxarıb Orxana uzatdı...-  
Zamin banka gedərsən, orda 35 nömrəli boksdan pulları götürərsən...nəğd 
120 min var...hələ 300 minlik çek də var...Kisədəkilərin yarsını artıq 
dəyişməyə vaxt tapmışdı, bu tülkü... Brilliant, firuzə, yaqut parçaları isə 
artıq dünən özüm şəhərin bütün zərgərlərində dəyişməyə vaxt tapdım...  
Bu da bir 50 min elədi...Qalanların yerini sənə deyə bilmərəm...Gəl 
Türkiyəyə, orada bizə əlimizdəki pullar hələ ki bəs eləyər. Bir neçə il 
keçər vətandaşlıq alandan sonra, qalanlarının dalınca gələrik. 
- Sənin özündə nə qədər pul var? 
- 85 minlik çek və 7 min nəğd manat – Hər ikisi Rəsula baxdılar, artıq 
keçindiyinə əmin olub, gülümsədilər...Yenidən dodaqları birləşdi. Bir 
müddət sonra Günay dediyi kimi sakit-sakit həyətdən çıxdı, taksi tutub 
yollandı hava limanına, Orxan isə işini tamamlamalı olduğundan köhnə, 
qanlı rezin əlcəkləri cibinə qoyub yeni əlcək paketini sol cibindən çıxarıb, 
cırdı və əllərinə keçirdi. Rəsulun ölüb-ölmədiyini yoxlamaq məqsədilə 
işarə barmağını şah damarına dirədi...Nəbzin olmadığına əmin olandan 
sonra...meyiti həyətlə sürüyüb, evin zirzəmisinə apardı...Günay ona iki 
gün bundan əvvəl bildirmişdi ki, evin zirzəmisinin içində, müxtəlif şeyləri 
saxlamaq üçün gözə dəyməyən daha bir dərin zirzəmi var..qapısı 
döşəmədə olduğundan ala-qaranlıqda nəzərə çarpmır. Üstəlik üstünə bir 
nimdaş palazdan salsan onu ən böyük stajlı müstəntiq də tapa 
bilməz...Orxan bu zirzəminin taxta qapısının çəftəsindən tutdu və qapını 
açdı, içəridən dəhşət nəmişlik iyi gəlirdi...Elə bil bu qapaq illərdi 
açılmırdı. Meyiti heyvan tək zirzəmidən aşağı buraxdı, qapını bağlayıb 
əvvəl qan izlərini yox etmək üçün yarım verdrə quru torpaq doldurdu, 
zirzəmiyə gətirib, ətrafa səpələdi və süpürgə ilə hər yerə yaymağa 
başladı...Qan ləkələri dərhal yox oldu...yalnız bir qədər qaraltı cizgiləri 
qalmışdı.  Bir iki dəfə süpürgə vurduqdan sonra isə tam yoxa 
çıxdı...bayırdakı çarhovuzun yanına gedib üst başını təmizləməy 
başladı...Yenidən həyətə göz gəzdirib...hər şeyi detalları ilə diqqət 
yoxladı...O gərək müstəntiqlərə heç xırda işarə də qoymamalı idi...Bu 
qəsdə Günayla o qədər diqqətlə hazırlaşmış, o dərəcə planlamışdılar ki 
hətta Orxan darvazaya çatanda ayaq izləri buraxmamaq üçün hər iki 
çəkməsini hər tərəfdən salafanla  dolamağı da unutmamışdı... Bəli işin 
plana uyğun gedişinə söz ola bilməzdi...Özündən razı şəkildə yerə tüfürdü, 
və həyəti tərk etdi...Axı nə biləydi ki, sağ cibinə qoyduğu qanlı əlcək 
hovuzun yanında üst-başını təmizləyərkən cibindən hovuzun yanındakı iki 
kubikin arasına düşüb... 
Rəsul isə artıq hər şeyi qaranlıqlar içində görürdü. Birdən yenidən tam sükunət 
çökdü...ağrı tam getdi, bədəndə tam sağlamcasına əvvəlki kimi fəaliyyət 
gedirdi...yenidən elə bil projetkor işığı ilə tam qaranlıqda uzaqdan gələn silueti 
işıqlandırırdılar... Yaxınlaşdıqca Rəsulu vahimə bürüyürdü...bütün vücudu ilə 
titrəyirdi...Həyatında belə dəhşətli hiss keçirməmişdi...Əvvəllər belə olanda 
(dəhşətli yuxular görərkən ) sağ əlinin işarə barmağı ilə ətini bərk cımcıqlayırdı və 
oyanırdı...İndi isə bədən əzaları ona tabe deyildi...Pikə xanımın sözlərin onun 
qullaqlarında elə hey səslənirdi... “...həmən qara şey...həmən qara şey”... Bəli 
yaxınlaşan həmən qara şey idi... O o dərəcədə görünməmiş bir şey idi ki, Rəsul 
onun nə olduğunu dərk etməsi bir yana, onu gördüklərindən və eşitdiklərindən heç 
bir şeyə bənzədə bilmirdi...Yalnız son dərəcə qorxurdu. “Beş yüz əlli beş”. O 
yalnız bunu eşitdi, qara şeyin sürətlə ona doğru qaçdığını görüb, ağzını tam açıb 
uşaq kimi inildəməyə başladı.  
 
VIII  
pArAdOkS – yenidən pre-aqoniya 
 
Naməlum vaxt 
Naməlum yer 
 
- Aaaaa.....yoxx.....aaaa....qoymayın...- qara nəməlum onu qəflətən buraxdı 
və əks istiqamətdə qaçaraq qaranlıqda yoxa çıxdı. 
Tədricən ətraf işıqlanmağa başladı. Lakin bu işıqlanma qeyri-təbii 
görünürdü...Belə işıqlanma nə çöldə nə də yaşayış yerlərində olurdu. İçəri məkanın 
işıqlanması açıq sarı rəngdə idi. Uzanmış vəziyyətdə olduğundan  başı ancaq 
yerləşdiyi yerin tavanını görürdü. O da ki, yarım açıq gözlə. Gözlərini tam açmağa 
hələ gücü yox idi...Elə hey təkrarlayırdı – qızılın qalanları qalıb, istifadə 
eləmərəm...söz verirəm...qaytararam söz verirəm...- Bir neçə dəqiqədən sonra gözü 
tam açılanda tavanda qeyri adi şeylər görməyə başladı...Belə şey o birinci dəfə idi 
ki, görürdü. Təxminən altı qadın, olduqca qədim geyimlərilə, yerdə uzanmış, 
gözləri yumulu, yəqin ki, ölmüş, bir saqqalı, uzun saç, yarı çılpaq kişinin yanında 
ağlaşırdılar. Arxa fonda isə digər  dolu, yaşı altmışı keçmiş kişi də var idi. O bu 
ağlaşma mənzərəsini seyr edirdi. Qadınların ah-nalələri sakitdə olsa, adi qulaqla 
eşidilirdi...Birdən bu mənzərə yox oldu...yenidən qara fon yarandı...digər bir 
mənzərə meydana çıxdı...Rəsul artıq tavandakının böyük ekran olduğunu başa 
düşüb, harada olduğunu aydınlaşdırmağa başladı...Özünü çox ağır hiss edirdi...Elə 
bil çəkisi iki dəfə artmışdı.Əllərini qaldırıb baxanda dəhşətə gəldi...Əllərinin 
diametri əvvəlkindən çox böyük idi...Həm də tükləri ağ-appaq olmuşdu...Biləyinə 
yaxın yerdə iri bir xal ləkəsi var idi...Rəsul əvvəl qorxsa da sonradan bunun işıq 
effektinə görə belə göründüyünü güman etdi...Əynində  çox nazik kimano stilində 
olan xalat var idi ki, Rəsul xalatın onu qızdırdığını hiss edirdi...Rəsul xəstəxanada 
yerləşdiyini artıq yəqin etmişdi...Lakin bu Bakıda olsa idi o başını kəsməyə hazır 
idi. Qapının açılması ilə işıqlandırma sisteminin normal işıq tonuna  keçməsi bir 
oldu...Artıq əllərinin doğrudanda öz əllərinə bənzəmədiyini, qoca bir şəxsin əli 
olduğunu gözləri ilə gördü...Bu an sarı xalatlı və kalpaklı həkimlər, və yəqin ki 
tibb bacıları da içəri girmişdilər... Rəsul qışqırmağa başladı. 
- Mənə neyləmisiz...neyləmisiz mənə....Ay Allah mənim günahım nə idi 
axı...- deyə körpə uşaq tək ağlamağa başladı...Yəqin etdiyi tibb 
bacılarından ikisi, (üzlərində maska olduğundan yaşlarını ayırd etmək 
çətin idi) ona sarıldı. Birincisi başına sığal çəkərək ---  
- Baba—baba...dedi- Rəsul dərin bir şoka düşdü...Bəlkə mən bıçaqlanan 
gün komaya düşmüşəm, yalnız indi oyanmışam...Bəs axı Günay hamilə 
deyildi...Bu nəvələr hardan çıxdı... 
- Baba, biz hep yanındayız...Senin uyanmağını özlüyorduk...- Rəsul burada 
nəisə anlaşılmamazlıq olduğunu güman etdi...Deməli bunlar türkdülər 
məni baba- yəni ata hesab edirlər...Yəqin xəstləri səhv salıblar. Nazik 
tonla. Bu an digər iki həkim, (kişi) öz aralarında pıçıldaşmağa başladılar. 
- Xanım mən Sizi tanımıram...Yəqin ki, atanızı səhv salmısız...Mən 
Azəriyəm, türk deyiləm...-Rəsul cavab almaq üçün həmən qızın gözlərinə 
baxdı...Nədənsə o key kimi durub qalmışdı, ətrafdakılara da göz 
gəzdirdi...hamı lal-dinməz ona heyrətlə baxırdılar...Rəsul dialoq zamanı 
yaranan fasilələrə nifrət edərdi...Ona görə də, söhbətinə davam etdi. 
- Mənim adım Rəsul Orucovdur...Həkiməm...oy, siz türklər buna doktor 
deyirsiz, mən doktoram, yəqin ki, məni kiməsə oxşatmısız...-birdən öz 
özünə dedi “ bəlkə heç bu sarsağlar bizim Azəri türkçəsini anlamırlar”- 
ola bilər beni kimese benzetmisiz. 
Kişi həkimlərdən biri otağı dərhal tərk etdi. Digər həkim isə çarpayının yanında 
əyləşmiş qadınların arxasına keçdi...Bəli yenə də Rəsul səhv etmişdi...Bu həkim 
deyildi, onun da bu ailəyə aidiyyatı var idi. Birdən digər bir qadın ağlaya-ağlaya, 
- Bayhan, neden bizlerle böyle yapıyorsun...Niçin bizi 
korkutuyorsun...Böyle aşahlık olma, bizleri beyenmiyorsan, sadece söyle, 
burada “ben Azeriyim” tiatrosu kurma...Sen nerden böyle güzel Azerice 
konuşuyorsun...-deyə göz yaşlarını sildi gülümsəyərək, maskasını aşağı 
saldı...Bəli qadın yaşlı olmasına ramən olduqca gözlə qalmışdı, yəqin ki 
qızın anası idi və Rəsulla səhv saldıqları xəstənin həyat yoldaşı...Cavan 
qız yenidən  Rəsulun başına sığal çəkərək,  
- Babam biziyle alay ediyor...görmüyormusun...- Rəsul artıq tanımadığı bir 
adamın onun göz-başını əlləmələrindən tənə gələrək qızın əlini itələdi 
- Xanım qız, mən sizə dedim axı. Mən Rəsulam, Bayhan-Mayhan 
deyiləm...Bakıda Buzovna qəsəbəsində Samir Əliyev 3 ünvanında 
yaşayıram....Yaşım...bax yaşımı dəqiq bilmirəm. Doktor bəydən soruşmaq 
lazımdır, çox güman ki, mən komada çox qalmışam...Ay Allah, kaş bu 
yuxu olaydı, mən necə də qocayam- deyə yenidən barmaqlarını üzündə və 
qoca qollarında gəzdirməyə başladı... Birdən, bayaqdan bəri sadəcə 
müşahidəci ampulası seçmiş, xanımların arxasındakı cavan oğlan 
həyacanla 
- Bayhan bey, beni de mi tanımıyorsuz? Sizin kızınızın kocasıyım, Orhan 
bey... Yıllardır sizinle eyni şirketde çalışıyorum... HAYTEÇ 
TURKEY...dijital kurqular, nano ve sayber cihazlar...Siz şirketin en iyi 
nano mühendisisiz...Bayhan Çetin 
- Cavan oğlan siz nə danışırsız...Mən heç personal kompyuter işlədə 
bilmirəm...Bir az Windowsdan və ofis proqramlarından başım çıxır...-
gülümsəyərək- Mən həkiməm təcili yardım---eh onsuzda başa 
düşməyəcksiz---hə yadıma düşdü—acil yardımda çalışıyorum. Məni 
bıçaqlamışdılar...Sonra bilmədim necə oldu, gözümü açdım gördüm 
burdayam...Yeri gəlmişkən bu xəstəxana, hmm..., hospital nerededir?- 
Cavan oğlan aqressiv şəkildə 
-  Biz hastahane sözünü anlıyoruz...Hospital ingilizce seslenir... Siz 
hastanede diyil, İzmir  Solar  spadasız- spa bir nev sanatorium...Size solar 
vitamin C  seanslarına celb etmişdik...Bu yaşda böyle her yılbaşı 
yapılması gerekir. 2020 den beri siz yalnız iki kez yapmısız...Şimdiyse iki 
bin iyirmi yedidir.—Rəsulun gözləri kəlləsinə çıxdı 
- İki min iyirmi yeddinci il...Siz nə danışırsız...Həkim bəy, həkim bəy...Bəs 
bura xəstəxana deyilsə mən burda nə gəzirəm...aqressiv şəkildə---doktor 
beyi çağırın tez olun,... doktor, doktor, doktor deyə bağırmağa başladı və 
yenidən huşu özündən getdi. 
  
 
***          ***         *** 
- Bayhan bəy, biz Sizin beyninizi rentqen şüasından keçirdikdən sonra müəyyən 
şeylər üzə çıxdı ki, Sizin belə davranışınızı və yaddaş pozuntularınızı özü-
özlüyündə izzah edir...Hmm...Bilmirəm heç necə başlayım...Bilirsiz...Biz sizin 
beyninizdə yeddidən çox soxulcan şəkilli parazit aşkar etdik...Msəlum oldu ki, bu 
parazitlər, sizin beyninizə hardasa beş ay bundan əvvəl düşüb...Bəxtiniz onda 
gətirib ki, bu parazitlər, tez və kütləvi artan parazitlərdən deyil...Lakin nəticələr də 
qənaətbəxş deyil...Çox təəsüf edirəm, amma Sizin həmən parazitlər sizin 
beyninizin müxtəlif yerdən ümumilikdə 15 faizini yeyiblər...- qarşısındakının 
simasındakı effekti görmək üçün bir qədər fasilə etdi... 
- On beş faiz---bəs mən niyə iflic olmamışam- deyə Rəsul və ya Bayhan həyəcanla 
bildirdi. 
- Dediyim kimi, parazitlər müxtəlif yerlərdən yeyiblər, sizin əksər motor 
funksyalarınız sabit olaraq qalıb, bircə cinsi orqanınızdan başqa,...özünüz başa 
düşdüz də, ereksiyayla problem olacaq,. 
- Onsuz da bu yaşda yəqin ki, artıq lazım olmayacaq da- deyə kinayə ilə xəstə 
bildirdi. 
- Digər tərəfdən isə əsas zərbə sizin yaddaş neyronlarınıza toxunub, belə ki, Sizin 
Bayhan Çətin kimi həyat dövrünüzdəki yaddaş ardıcıllığını tam şəkildə 
pozublar...yəni təsəvvür edin ki, sizin yaddaş yeni il yolkalarının ətrafına salınan 
zəncirvarı, müxtəlif rəng çalarlı, lampalardır ki, bayram gecəsi yandırırlar. Bilirsiz 
ki, bu lampalardan hər hansı birində pozuntu əmələ gəlsə, digər lampalar da 
işləməyəcək...Bax sizin Bayhan Çətin kimi də yaddaşınızdakı ardıcıllıq pozulub, 
beyniniz alternativ yaddaş kimi digər yaddaş hüceyrələrindən, məsələn yəqin ki, nə 
vaxtsa kitabda oxuduğunuz, və ya eşitdiyiniz, və ya tanış olduğunuz şey haqqında 
beyninizdə ardıcıl assosassiyalar proqramlaşdırıb, və alternativ yaddaş neyronları 
ortaya çıxıb...Biz yəqin edirik ki, həmin özünüzü onun kimi təqdim etdiyiniz Rəsul 
Orucov belə yalançı yaddaşlardandır...Ola bilər ki, heç Rəsul Orucov yaddaşa eyni 
vaxtda daxil olmayıb, məsələn Rəsul ayrı yaddaş neyronundan Orucov isə ayrı 
yaddaş neyronundan keçə bilər...Keçən ay müqəddəs Ramazan ayı idi, yəqin ki, 
Orucov assosasiyasını beyninizdə avtomatik olaraq yaratmızıs,Rəsula gəldikdə isə 
bu ay dini olduğundan, o cümlədən Allahın əmri, Allah rəsulunun deyimi ilə təyin 
olunduğundan bu iki informasiyanı birləşdirmisiz...Nəticədə Rəsul Orucov yaranıb, 
-ov familyasına gəldikdə isə, yəqin ki, bir ay əvvəl Azərbaycan haqqında çox 
fikirləşmisiz...Bir dəki axı sizin Rəsul adlı oğlunuz da var –həkim Yılmaz özündən 
razı şəkildə monoloqunu qurtardı, xəstənin reaksiyasını gözlədi...Əslində o, 
məsələnin ən pis tərəfini Bayhana çatdırmamışdı...Belə ki, cərahiyyə əməliyyatı 
belə, həmən qurtları beynindən uzaqlaşdırsalar belə, o bir aydan çox yaşaya 
bilməzdi...Bunu artıq Bayhanın ailə üzvlərinə bildirmişdi...və ona görə onlardan 
tələb etmişdi ki, xəstəni həyatını və ailə üzvlərini tanımadığına görə çox 
qınamasınlar. Bayhan isə hey başına bulayır və dilinin altında, nəisə təkrarlayırdı... 
“Bəs aqoniya, beş yüz əlli beş, məscid” bunlar hamsı ...” , “ Yox ola bilməz, mən 
Rəsulam, həkim, yaşım...əşi yaş vacib deyil,...X saylı poliklinikada Mərdəkanda 
işləyirəm”, “Buzovnada yaşayıram”. Həkim Yılmaz artıq onun nə dediklərini 
qulaqucu eşitdikdən sonra yenidən müdaxilə etdi. 
- “Hə, yeri gəlmişkən, dediyiniz kimi, Buzovna Samir Əliyev 3 ünvanını yoxladıq. 
Hal-hazırda orada Məsimovlar ailəsi qalır... Aybəniz Məsimova,- nənə, Anar 
Məsimov ata, (arvadın oğlu), və həyat yoldaşı Gülnarə Məsimova...hələ uşaqları 
yoxdur...- Bayhan həkimin sözünü kəsdi 
- Həkim axı siz bu dərəcədə axmaq ola bilməzsiz...Mənə 2008-ci ildə və ondan 
qabaq orada kimin yaşadığı lazımdır... 
- Bir az səbriniz olsa idi...artıq mətləbə çatırdım...İş orasındadır ki, Məsimovlar 
ailəsi 1946-cı ildən bu evdə yaşayırlar...Anar Məsimovun atası da evin tək uşağı 
olub, ona görə elə bu evdə yaşayıblar...Ətrafdakı evləri və hətta sizin guya 
işlədiyiniz X saylı poliklinikanı da yoxladıq, 
- Mərdəkandakı? 
- Bəli Bakı şəhəri Mərdəkan qəsəbəsi,...maraqlısı odur ki, belə bir poliklinika 
həqiqətən də var...yəqin havaxtsa bu barədə eşitmişdiz...Nəisə. Bu poliklinika 
2012-dən bəri öz fəaliyyətini dayandırıb, bina isə ümumiyyətlə yerlə yeksan edilib, 
çünki Mərdəkan, Şüvəlan, Şağan artıq qapalı turizm şəhərləridir...Burada yaşayış 
yoxdur...yalnız turistlər qalır, birdə işçilər...2008-də isə orada işləmiş həkimlərdən, 
tibb bacılarından bəzilərinə sorğu göndərildi...Onların hamsı Rəsul adlı bir 
həkimin bu poliklinikada heç zaman işləmədiyini bildirdi. 
- Onlardan hansınınsa adını bilirsiz, doktor? (qəribədir, bir vaxt başqaları ona belə 
deyə müraciət edərdi...yəni bunlar hamsı bir ayın fantaziyası idi...Yox ola bilməz) 
- Təəssüf ki, yox işçilərin adını bilmək üçün Səhiyyə Nazirliyindən xüsusi yazılı 
icazə sayb-pası alınmalıdır. 
- Sayb-pas nədir belə?- deyə Bayhan təəccüblə soruşdu. Həkim Yılmaz 
gülümsəyərək 
- Maraqlıdır ki, nanotexnoloqiya və kib-elektronika sizin sahəniz ola ola məndən 
soruşursunuz...Bu Nazirliklərin ayeronet vasitəsilə müəyyən statistik və məxfi 
informasiyalar əldə edə bilmək üçün buraxdığı pasquard kodlu elektron kartlardır... 
- Nəisə, adları bilmədən heç nəyi dəqiq demək olmaz...Elə işçilər var idi ki, mən 
heç onları tanımırdım, yalnız reviziyyalar, nazirlikdən yoxlamalar olanda 
xəstəxanaya təşrif buyururdular...Bir növ formal işçilər...Belələri yalnız maaş alır, 
işləmir...Çox güman siz belə həkimlərə calaşmısız... – gicgahını barmaqları ilə 
ovuşduraraq, gözlərini yumdu...bir qədər fikrə daldı- Bəlkə belə edək, ...ay 
da...Pikə xanımın soyadı necə idi, hə tapdım, Nəbiyev, oğlu da Orxan Nəbiyev, 
Mərdəkan qəsəbəsi Əvhədi küçəsi on iki drob iki  mənzil üç...Bir bu məlumata 
sorğu verin...- həkim heç də təəcüblənməyərək...- Elə indi gözünüzün qabağında 
bunların hamsının fantaziya olduğunu sizə göstərərəm...Beş yüz əlli beş 
reabilitasiya mərkəzi Türkiyənin ayeronetlə təmin olunmuş ilk 
xəstəxanasıdır...Bayhan eşitdiklərinə inanmırdı...deməli 555 beş buna işarə 
idi...Halbuki dinməyib həkimdən nəticəni gözlədi...Həkim qarşıda olan iri ekrana 
baxaraq: 
- Ayeronet 13 A, bizə, Bayhan bəyin dediyi ünvanı tap...deməyi ilə kompyuterin 
cavabı bir oldu. Qalın qadın səsi, 
- Tapılan nəticə- bir. Hal hazırda yaşayır Orxan Nəbiyev -55 yaş, biznesmen , oğlu 
Ayxan Nəbiyev-19 yaş, tələbə, qızı Aynur Nəbiyeva- 16 yaş şagird, - ətraflı 
məlumat üçün, zəhmət olmasa həmin adları dəqiq vurğulayın... 
- Həkim, detallar lazım deyil...Mən deyən düz çıxdı...Orxan Pikə xanımın oğludur, 
mənim son xəstəmin,---bəs bunu necə izzah edərsiz... 
- Xahiş edirəm, Bayhan bəy vəziyyəti qəlizləşdirməyin, öz kimliyinizlə barışın, 
bunlar təsadüfdən də ola bilər, yaddaşın insanla etdiyi “zarafatdanda”...Əgər siz 
Rəsulsuzsa onda özünüzə belə bir sual verin ki, mən başqasının bədənində nə 
gəzirəm...Bayhan Çətinin bədənində... 
- Lənət olsun...Elə bu mənim özümə də maraqlıdır...-birdən başından tutan qəflət 
ağrı onu huşsuz vəziyyətdə yerə sərdi... 
 
 
***          ***          *** 
 
Bu dəfə aqoniya Bayhanı o dünyaya yola salmağa hazırlaşırdı...Çarpayının 
ətrafında qızı və həyat yoldaşından əlavə, yeni bir gənc sima dayanmışdı...Bu 
atasının halından xəbər tutaraq dərhal Nyu-Yorkdan birinci hava reysi ilə özünü 
“555” reabilitasiya mərkəzinə çatdıran Bayhan bəyin istəkli oğlu idi. Gələn kimi 
tez çarpayıda halsız vəziyyətdə uzanmış atasının əllərindən tutdu.Ovuşdurmağa 
başladı. 
- Ata gəlmişəm... 
Bayhan digərlərindən fərqli olaraq bu Rəsul adlı oğlunu gözləyirdi...Lakin 
qarşılaşacağı həqiqətin bu qədər acı olacağını gözləmirdi...Onun qarşısında elə bil 
güzgü durmuşdu. O öz əksini, özünü, Rəsulu görürdü...Oğlu o özü idi...Deyəsən 
yavaş-yavaş həkim Yılmazın dedikləri onun ağlına batırdı...Bəs bir aya bu otuz 
illik həyatı necə keçmək olar...Bunlar bir ayda necə baş verə bilərdi...Lakin yenə 
də özündən asılı olmayan hisslər, onun gördükləri, eşitdikləri, ona gələn səslər, 
ölənin vəsiyyəti barədə, deyilənlərin həqiqət olduğunu təlqin edirdi...Halsız 
vəziyyətdə 
- Rəsul, bağışla ki, yaddaşım yaxşı deyil, sən nə işləyirsən... 
- Olan şeydi ata...mən hələ işləmirəm, Nyu-Yorkda Nyu Cersi Tibb 
kollecində oxuyuram...artıq dördüncü ildir...Transplantatsiya 
şöbəsində...Sən həmişə istəyirdin ki, mən həkim olum- ana söhbətə 
qoşuldu 
- Bayhan, yəni bizim gecəylə onu hava limanına necə yola saldığımız 
yaddında deyil...Əvvəl verdiyin qərara peşman olmuşdun...ABŞ-ın cənub 
ştatlarında vətəndaş müharibəsi başlamışdı...Sonra isə məni də hər şeyin 
yaxşı olacağına inandırdın... 
- Xeyr...Doğrudan da yadımda deyil...Mən bilirəm ki, ömrümə çox az 
qalıb...artıq mənim dalımca da gəlirlər...Pikə xanım necə də düz 
demişdi...gərək özün öləsən ki bunu hiss edəsən, bu insana yalnız bir dəfə 
qismət olur...Filmlər, əsərlər, oyunlar, bunu heç bir zaman olduğu kimi 
təsvir edə bilməz...Bəli...bəxtimdən mənim də dalımca həmən qara 
naməlum gəlməyib,...yəqin ki, Bayhan Sərvət kimi o qədər də pis adam 
olmamışam...- birdən Bayhan üzünü qızına və həyat yoldaşına tərəf 
çevirərək...Məni bağışlayın ancaq, mən Rəsulla təklikdə danışmaq 
istərdim...Mənim son, vəsiyyətimi yalnız o başa düşər, çünki o, 
mənəm...mən oyam...- ana və qız bir-birlərinə anlaşılmaz şəkildə 
baxdılar...və- biz qapının arxasında gözləyərik deyə palatanı tərk 
etdilər...Bayhan Rəsulu yaxına çağırdı...elə bil kimsə onları eşidə 
bilərdi...Bir vaxt Pikə xanımın ölüm zamanı onun qulaqlarına dediklərini, 
o, Rəsula, oğluna bildirdi...və həmən göstərişi verdi “vədinə əməl elə”... 
“hər şeyi bilirlər”, “vədivə əməl elə”... “o məsciddə qalmalıdır”- deyə 
sözlərini tez-tez vurğuladı...Bayhanın özünə maraqlı idi ki, görəsən Pikə 
xanım ona bu sözləri deməyibsə, bütün keçmiş həyatı onun bir aylıq 
fantaziyası olubsa, onda bu sözləri ona kim deyib və hal hazırda o niyə bu 
sözləri oğlu Rəsula deməli idi...Yəqin bütün bu fövqəltəbii tapşırıqlar ona 
deyil oğul Rəsula çatmalı idi...Oğlunun söz verdiyini görüb, çox sevindi 
rahat şəkildə gözlərini yumdu....Onun qulaqlarının artıq alışdığı trans 
səslər yenidən ortaya çıxdı...Mıt-mıt-mıt-mıt-mıt...Bayhan artıq həmin 
anın gəldiyini anladı... 
 
 
 
IX 
MƏSCİD 
 
3 həftə sonra 
Əzizbəyov rayonu, XXX kəndinin məscidi 
 
Metropol mehmanxanasında yerləşmiş Rəsul, günün ikinci yarısını şəhəri 
gəzməylə keçirməyi qərara aldı...Azərbaycanda heç vaxt olmasa da, bu dövlət 
barədə azdan-çoxdan məlumatı var idi. Milliyətcə də buranın əhalisinə yaxın 
olduğunu bilirdi. Milli bulvarı gəzəndən sonra Laxmacuna girib aclığını aradan 
qaldırdı...Gəzintisi zamanı insanlarla ünsiyyət qursa belə onun fikirləri yalnız 
sabah ki günü ehtiva edirdi...Elə bil sabah onun həyatının əsas imtahanı baş 
tutacaqdı. Atası Bayhan Servetin ölümündən əvvəl bunu sadəcə bir əhd xatirinə 
olan səyahət kimi baxırdı...Lakin atasının cibindən çıxan bloknot, onu gecələr 
yatmağa qoymurdu...Orada atasının ölən xəstələr üzərində apardığı müşahidələr, o 
hansısa poliklinikadakı işçilərin adları və telefon nömrələri, və yalnız 2008-ci il 
tarixli qeydlər yer alırdı...Qol həqiqətən də atasının idi...Lakin bu qədər şeyi atası 
bir ayın içində necə edə bilərdi...Axı o ikili həyat sürmürdü...Bunu bacısının həyat 
yoldaşı, atası ilə yeddi ilə yaxın eyni şirkətdə çalışmış Orxan da təsdiq edə bilərdi. 
Bununla belə, Rəsul buna heç bir məntiqi açıqlama tapa bilmirdi...Sadəcə olaraq 
ona tapşırılan məsələnin vacibliyini dərk edirdi... 
Sabahı gün mehmanxanadan elə vaxtda çıxdı ki, günorta namazının vaxtına 
düşsün...Belə ki, Rəsul məscidin imamı ilə danışmalı idi. Nədənsə taksiyə 
minmədi, ona avtobusla getmək maraqlı idi...Bəlkə də bu vərdiş idi...Nyu-Yorkda 
o nadir hallarda taksi tutardı ki, sonradan bu əməlinə peşman olub uzun müddət 
taksiyə minməzdi. 
Məscidin kəndin şosesindən  bir qədər aralı olması, Rəsulu şır-ha-şır yağışda, 
qalan yolu piyada getməyə vadar etdi. Onun gözündə bu məscidi başqa gördüyü 
məscidlərdən fərqləndirən cəhət, bir qədər yığcam formada olması və gümbəzinin 
yaşıl deyil, göy rəngdə olması idi. Məscidə girməmişdən əvvəl məscidin çölündə 
üstüörtülü xüsusi məkanda dəstamazını aldı. İçəri Salam-aleykum deyə 
girdi...Artıq camaat namazı qılınmışdı...Yalnız ətrafda beş-altı nəfərin ayrı-ayrı 
vaxtlarda namaz qıldığını görürdü...Məscidin ən yuxarı başında isə yaşı altmışı 
keçmiş, qozbel bir axund sallağı oturub dodaqaltı Quran oxuyurdu...arxası Rəsula 
olduğundan onun simasını görə bilmədi...Rəsul ilk öncə günortanın fərz namazını 
qılmağa qərara aldı...Namazını qurtardıqdan sonra yenidən imama tərəf baxdı...o 
hələ də Quranı oxuyurdu. Rəsul belə şəraitdə axunda müraciət etməyin yersiz 
olduğunu başa düşürdü...Ona görə əyləşib axundun qurtarmağını gözlədi. Nəhayət 
bir neçə dəqiqədən sonra, imam ovuclarını qabağı verib başını yuxarı qaldırdı və 
son duasını etməyə başladı. Artıq camaat dağılmışdı. İmam son duadan sonra 
Müqəddəs Kitabı bağladı. Rəsul fürsətdən istifadə edərək imam Asifə yaxınlaşdı. 
İmamın yaşının çox olmasına ramən olduqca nurani sifəti var. Hətta sifətindəki 
saysız, alnı boyunca sərasər yayılmış çopurlar və qırışlar belə onun ümumi 
aurasına xələl qatmırdı...Rəsul salam verib, imamla söhbətə başladı 
- Mənim adım Rəsuldur...Türkiyədən dünən gəlmişəm...Bilmirəm necə 
deyim...bir ölənin vəsiyyətiylə burdayam. 
- Xoş gəlmisən oğlum... 
- Bilirəm bu axmaqlıq kimi görünə bilər...Axı bu lap çoxdan olub...amma 
bundan başqa məsələyə aydınlıq gətirmək üçün vasitə yoxdur...Siz yəqin 
ki, Pikə xanımı tanıyırdız...Cəmil kişinin həyat yoldaşı. Təxminən iyirmi 
il bundan əvvəl rəhmətə gedib- Rəsul sualını bitirdikdən sonra həyəcanla 
imamın sifətinə baxdı...O, imamın əks cavab  və ya çarpaz-sual verəcəyini 
gözləyirdi...İmam bir qədər fikrə daldı...sağ əli ilə uzun saqqalını aşağıya 
doğru sığalladı...Elə bil nə cavab verəcəyini bilmirdi də...Lakin onun iç 
dünyasındakı dəyişikliklər onun simasından açıq aşkar sezilirdi...Onun 
qaşları tez-tez yuxarı qalxır,ağzı bir qədər büzülürdü...Nəhayət uzun 
fasilədən sonra axund... 
- Mən bilirdim ki, ölməmişdən əvvəl bunu gözlərimə görəcəyəm...Səni 
iyirmi ildir ki, gözləyirəm...Gəl dalımca.-deyə qalxdı və məscidin çıxışına 
doğru irəlilədi. Birlikdə məscidin binasından çıxdılar, həyətə 
düşdülər...dəstamaz alınan yerin arxasında, yerə düşən pilləkanlar var 
idi...Yəqin ki məscidin zirzəmisi idi...Axund cibindən portativ fanar 
çıxararaq yandırdı, və aşağı düşdü...Rəsul da arxasıycan... 
- Bəs siz mənim kim olduğumu, Pikə xanıma nə aidiyyatım olduğunu 
soruşmuyacaqsız? 
- Sənin kim olduğun artıq məlumdur. Mənim bu sualı verməyə, rəhmətliyin 
tapşırığı ilə ixtiyarım yoxdur. Mənə dedi ki, ondan başqa əmanətin harada 
olduğunu yalnız bir adam bilə bilər. Həmən adam qərib adam olacaq...Və 
onu da tapşırdı ki, sorğu-sual aparma, elə ki, mənim adımı çəkdi, 
əmanətin yerini ona göstər.- Rəsul az qala bayılacaqdı...hadisələrin belə 
gedişini o heç ağlına belə gətirə bilməzdi. Allahanı şükür edib bir təhər 
müvazinətini qorudu... 
- Siz bilirsiniz əmanət nədən ibarətdir. 
- Əstafullah. Mən əmanətə xəyanət edə bilmərəm. Əslinə qalsa mən 
ümumiyyətlə onu öhdəmə götürməməli idim. Ancaq neyləyim, yaxın 
adam idi, yox deməyə dilim gəlmədi...Neçə dəfə olub ki, özümü güc-bəla 
ilə saxlaya bilmişəm, nəfsim mənə kisələrin içində nə olduğuna baxmağa 
çağırırdı...Allaha şükür bir təhər nəfsimi öldürə bildim...Budur çatdıq, 
icazə verin, lazımı açarı tapım. 
Zirzəminin qaranlıq otaqlarından biri idi...Qapını açanda içəridən dəhşət nəmişlik 
iyi gəlirdi...Otağın  ortasında ala qaranlıqda bir təhər lampanı tapdı...onu burub 
işığı yandırdı. Gözlərinin qaranlıqdan sonra belə gur işığa alışması üçün bir qədər 
gözləməli oldu...Nəyisə yadın salırdı...Birdən yadına düşübmüş kimi, divarın 
küncünə tərəf yaxınlaşdı, yerdəki cümə namazı zamanı məscidin həyətində yerə 
sərilən xalçaları bir qədər aralı itələdi. Aşağıya daha bir qapı var idi...Qapının 
çəftəsini özünə tərəf dartdı...Xeyr bu zirzəmi deyildi...Sadəcə yarım metr 
hündürlüyündə olan, nəisə gizlətmək üçün kiçik bir sahə idi...Rəsul 
yaxınlaşdı...İçəri otağın işığı aydın düşdüyündən, əl fanarına ehtiyac 
olmadı...Orada iki ağzı dolu un kisəsi var idi...Kisələrdən birini açanda Rəsulun 
gözlədiyi kimi içi qızıl sikkələrlə dolu idi. İmam Asif mömin insan kimi içindəki 
şeytana qalib gəlsə də, gözlərinə inana bilmirdi. Axı bu qədər qızıl Pikə xanıma 
hardan...Rəsul isə içində dəyişikliklər getdiyini hiss etdi...Beyninə qəribə fikirlər 
xəyallar gəldi...Guya o bu pulla ABŞ-da özünün ömrü boyu arzuladığı şəxsi 
baytarlıq xəstəxanasını tikdirir...Özünə Fici adalarında bunqalo 
tutur...Evlənir...Bəlkə qızıldan bir ikisini özümə gətirim...Yox...Axı niyə bu yəqin 
ki mənə halaldı...Yox...Yox...Yox...Rəsul bir qədər özünə gəlib dərindən nəfəs 
aldı... 
- Bunlar hamsı məscidə çatacaq...Mən artıq mənə tapşırılan işi gördüm. 
- Məscidə? 
- Hər halda belə istəyiblər, “həmən şey məsciddə qalsın” 
- Bəs onda bunun dalınca gəlməyin mənası nə idi 
- Yəqin ki, naməlum olan qüvvə sizin bu qızıllara heç vaxt 
toxunmayacağınızı bilirdi...Ona görə də məni göndəriblər...Xeyriyyə 
məqsədilə pulun hara xərclənəcəyini məscid yaxşı bilər 
- Axı kim...? 
- Bunun izahı mənim iradəmə sığmaz..Bir Allah bilir...Əlvida 
 
 
