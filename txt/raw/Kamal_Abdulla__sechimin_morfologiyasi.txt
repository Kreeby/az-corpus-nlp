 
 
 
 
 
 
KAMAL ABDULLA: 
SEÇİMİN MORFOLOGİYASI 
 
 
 
 
 
 
 
 
Asif  Hacılı 
 
 
 
 
 
 
 
 
 
Bakı – Mütərcim – 2010 
 
 2
 
 
 
Redaktoru: 
Etimad Başkeçid 
 
Rəyçi: 
Salam Sarvan 
 
 
 
 
 
 
 
Asif Hacılı. Kamal Abdulla: seçimin morfologiyası.  
–Bakı: Mütərcim, 2010. – 132 s.  
 
 
Kitab görkəmli yazıçı, şair və dramaturq Kamal Abdullanın 
yaradıcılığının özünəməxsusluğuna, bir çox xarici dillərə 
tərcümə olunmuş əsərlərində aşkarlanan bədii dünya mənzərə-
sinin  mənalar aləminə və poetikasına həsr olunmuşdur. 
 
 
 
H 
026
4603000000  112-10 
 
 
© A.Hacılı, 2010 
 
 3
TƏFƏKKÜR  VƏ  TƏXƏYYÜL  
FENOMENİ 
 
 
 
Bir vərəq kağızın ağ toranlığında 
 hərfləri cıza-cıza yol gedirəm.  
Əyri-üyrü cızıqlar bir-birilə birləşir  
və mənim beynimin, mənim varlığımın  
ifadəsinə dönür. 
Kamal Abdulla 
  
Kamal Abdullanın ədəbi yaradıcılığı müxtəlif 
janrlı əsərlərdən (şeir, hekayə, esse, roman, pyes, 
tərcümə) ibarət zəngin bir mənzərə yaratsa da mənim 
üçün elmi araşdırmalarını da (hətta ictimai-təşkilati 
fəaliyyətini) daxil etdiyim bütöv bir Mətndir. Dün-
yanı (şüuru) bir mətn kimi qavrayan poststrukturalist-
sayaq yanaşsaq, Kamal Abdullanın yaratdığı bu Mətn 
özündəyetərli işarəvi aləm olmaqla yanaşı, siqləti ilə 
geniş mənada milli-mədəni kontekstin ayrılmaz və 
aktual hissəsinə çevrilmişdir.  
Lakin Kamal Abdullanın poetik orijinallığı  və 
düşüncə paradoksallığı ilə seçilən bu metamətni (bu 
termini ənənəvi mənada deyil, semantik bağlılığı 
olan mətnlərinin funksional vəhdəti kimi işlədirik)  
daxil olduğu kontekstin həm də müxalif və gözlənil-
məz hissəsidir, çünki durğun ənənənin total norma-
ları ilə həmrəy olmayan hissəsidir! 
Söhbət Kamal Abdulla yaracılığının mənalar 
aləminin və bədiiyyatının ənənəvi ədəbi stereotip-
 4
lərdən uzaq fəlsəfi-estetik gözlənilməzliyindən, şab-
lon təfəkkür qəliblərinə qarşı fəal müxalifliyindən və 
zahirdən batinə varan paradoksallığından gedir. Total-
lığın bütün növləriylə mahiyyətcə mübarizədə olan 
bu Mətn, getdikcə bəşəri kontekstdən qopan çağdaş 
milli-ədəbi mühitdəki əyalətçiliklə də mübarizədədir. 
Eyni zamanda Kamal Abdullanın aktual və produktiv 
Mətni yalnız ədəbi mühitin iç dünyasına deyil, oxucu 
qavramındakı stereotiplərə də müxalifdir. 
Hər soruya cavabı olan total “biliyin hökmü-
nü...” (Fuko) deyil, canlı düşüncəyə təkan verən 
“bilməmək” səlahiyyətini, Sual və Seçim hüququnu 
təsbitləyən Kamal Abdulla öz Mətnində müəyyən 
Cavaba maliklik iddiasından vaz keçir və oxucusunu 
da mətn əsasında Seçim axtarışından ibarət azad 
evristik oyuna qoşur və bununla da adresatın təfək-
küründə paradoksal həqiqətə yönəlik reflektiv təbəd-
dülat, kreativ fəallıq oyadır.    
Beləliklə, Kamal Abdullanın gətirdiyi yeni 
poetik düşüncə ədəbilikdən daha geniş və dərin mət-
ləblərə toxunur, – məsələ öz estetik-ədəbi məhvərini 
aşır, milli-psixoloji və ictimai-mədəni çalar qazanır.  
Və hər bir əsərin dərki dövrün intellektual və 
mədəni mühitindən asılı olduğundan, bu mühitin nor-
mativliyini qəbul etməyən Kamal Abdullanın Mətni ilə 
onun adi və peşəkar qavrayışı arasında müəyyən kon-
fliktin ortaya çıxması təbiidir. – “Yarımçıq əlyazma” 
romanı barədə çox geniş palitralı fərqli yazıları yada 
salaq! – Fikrimcə, məhz bu konflikt Kamal Abdulla 
Mətninin durğun sükunəti canlandırıb hərəkətə gəti-
 5
rəcək produktiv yeniliyinin və ictimai-mədəni dəyə-
rinin əsas göstəricilərindəndir.  
Bütövlükdə ədəbi çaları aparıcı olan ictimai 
şüurumuzun nə qədər retrospektiv və ənənəvi oldu-
ğunu gözə gətirsək, Kamal Abdulla Mətninin oxunu-
şunun ictimai fikir anlamında semantik və ritorik 
gərginliyi daha da aydınlaşar.  
İctimai fikir anlamında dedikdə, Kamal Abdulla 
yaradıcılığının konseptual əhəmiyyətinin yalnız ədəbi, 
hətta kulturoloji mətləblərlə məhdudlaşmadığını bir 
daha cizgiləyirəm. Onun əsərlərinin alt qatında olan 
evristik-idraki sistem bir çox etnopsixoloji və aksiolo-
ji anlamları, zamanın, məkanın, insanın dərki ilə bağlı 
konsept və simvolları ehtiva edir. Bu məsələlərdən 
başlıcası milli şüurumuzda zamanın, tarixin və bu 
zəmində özlüyümüzün dərki kimi mühüm fəlsəfi anla-
yışlar, bütövlükdə etnik dünya mənzərəsi olduğundan 
Kamal Abdulla Mətni bir oxucusu kimi məni də bu 
səmtdə düşüncələrə sövq edir... 
...Və milli tariximizin və mədəniyyətimizin 
mif – epos – Orta çağ – Yeni dövr və müasirliyini 
ehtiva edən Kamal Abdulla Mətni kontekstində 
düşündükcə bir çox ənənəvi mətləbləri yenidən göz-
dən keçirməli olursan, əminləşirsən ki, ümumtürk və 
o cümlədən Azərbaycan etnik təfəkkürü xeyli dərə-
cədə retrospektiv səciyyəlidir və gerçək zamanı, real 
xronologiyanı çox vaxt ideal keçmiş, sakral əcdad-
lar, mifik törəniş haqqında mücərrəd xatirələrlə əvəz-
ləyir. – Türk insanı indini və gələcəyi keçmiş təcrü-
bəyə, ulu əcdadların nümunəsinə əsasən qiymətlən-
 6
dirir. Etnik təfəkkür daim sakral başlanğıcın məh-
vərində hərlənir – əcdad, soy, ağsaqqal, ana yurd 
kultları xüsusi siqlət qazanır. Bu ümumi başlanğıc 
hissi türk mifopoetik təfəkkürünə kosmoqonik səciy-
yə aşılayır: hər bir olay öz kökü, törənişi ilə müəy-
yənləşir, türk dillərində söz kökü sözün bütöv quru-
luşunu müəyyənləşdirdiyi kimi, başlanğıcın poetik 
imperativi şifahi mətnlərimizə və yazılı ədəbiyya-
tımıza da xas olur. Türk şüurunun bu xüsusiyyəti 
onun fəlsəfiliyinə – səbəblərə, mahiyyətə, qaynaq-
lara yönümlülüyünə dəlalət etsə də, tarixi aspektdə 
nəticənin gerçək qavrayışından qismən sapdırır 
(“Türkün sonrakı ağlı məndə olaydı!”). 
...Və çağdaş milli şüurumuzda da bəzən tarixin 
real dərki əvəzinə tarix haqqında obrazlı təsəvvürlər 
üstünlük təşkil edir. Tarixə münasibətimizdə iki əks 
proses izlənilir: tarixin mifləşdirilməsi və mifin tarix-
ləşdirilməsi. Gerçək hadisələrin obyektiv qavrayışı 
bəzən tarixi fantomların ortaya atılmasıyla əvəzlənir. 
Xəyali keçmişlə daim öyünməyimizə, “biz Babək, 
Koroğlu nəsliyik”, “nizamilər, füzulilər yurduyuq” 
deməyimizə rəğmən, əslində, həqiqi tariximizi yetə-
rincə xatırlamır və dəyərləndirmirik, tarix fəlsəfəsini 
tarixin mifləşdirilmiş mənzərəsi ilə əvəz edirik...  
Bütün bu etnopsixoloji məqamları göz önünə 
gətirdikdə, ədəbiyyatımızın, bədiiyyatımızın feno-
menal hadisəsi olan Kamal Abdulla yaradıcılığı 
ümummilli və ümumtürk əhəmiyyətli daha bir 
funksionallıqda aşkarlanır – ictimai şüurumuzu 
gerçəkliyin və gələcəyin adekvat dərkindən 
 7
sapdıran qeyri-adekvat mifləri sarsıtmağa yönə-
likliyində, kollektiv təhtəlşüurdan qaynaqlanan 
həqiqətləri aşkarlamağında! 
Sözün klassik və ensiklopedik mənasında filo-
loq, ədib, mütəfəkkir yazar olan Kamal Abdullanın 
ictimai şüurumuzdakı ənənəvi qəliblərlə yanaşı, həm 
də bədiiyyatın həqiqi mahiyyətindən uzaq olan ədəbi 
əyalətçiliyə və donuqluğa qarşı olması qənaətindəyəm!  
Kamal Abdulla milli şüurumuzda tarix fəlsə-
fəsini, həyat fəlsəfəsini, hətta sənət, ədəbiyyat fəlsə-
fəsini əvəzləyən məzmunsuz miflərə, təsvirçi-mime-
tik ədəbiyyatımızdan gələn mücərrəd ədəbi xəyal-
lara, patetik şüarlara, acizliyindən nihilizmə çevrilən 
bəsit idealizmə, iprənmiş şablonlara qarşıdır!   
Ədəbiləşmiş-mifləşmiş şüurumuzda keçmişlə 
qürrələnib indidə qapanmağımıza qarşıdır!  
Ədəbiyyatımızı quyu dibinə salan saxta xəlqi-
liyə və həm də xudbin elitarlığa,  patetik vətənpər-
vərliyə və təşəxxüslü nihilizmə qarşıdır!  
Hər şeyi “bilən” sinədəftər hazırcavablara qarşıdır!  
Poetik yaradıcılığının mahiyyəti ilə yanaşı, 
Kamal Abdulla şairin, yazarın mübarizliyini bir 
dəyər kimi esselərində də bəyan edir: “Hər bir şairin 
yaradıcılığının məğzi ilk növbədə mühitlə mübarizə-
dir. Mühitlə mübarizə eləmirsə, deməli, o, şair deyil. 
Çünki bu, mübarizəsiz olmaya bilməz. Şair heç vaxt 
mühitə uyğun gəlməməlidir. Ondan hökmən fərqlən-
məlidir. Şairin gördüyünü mühit də görsəydi, daha 
bu şairə nə ehtiyac vardı?!” 
 8
Mübarizlik və mübarizə Sual və Seçim demək-
dir. Və müxalifi olduğu bütün bu nəsnələrdən və 
kimsələrdən fərqli olaraq, Kamal Abdulla yaradıcı-
lığı həm məna və məzmun, həm də metod və üslu-
buna görə sorğulayıcı, axtarıcı və sorğulamağa, 
axtarmağa və seçimə sövqedicidir, nəticə etibarilə, 
dərinə varan və gələcəyə yönəlikdir (Berqson və 
Yunq kimi mütəfəkkirlərin şəxsiyyəti keçmişdə 
(depressiv), indidə (impulsiv), gələcəkdə (təşəbbüs-
kar) yaşayan üç tipə böldüyünü yada salaq).  
Bu perspektivə yönəlik və kreativ idrakilik 
Kamal Abdulla Mətninin mənalar qatında və poeti-
kasında aşkarlanan xüsusiyyətdir. Elmi-fəlsəfi və 
bədii-estetik təfəkkürü mahiyyətcə birləşdirən Kamal 
Abdullanın yaradıcılıq metodunu və yaratdığı Mətni, 
sadəcə, nəyinsə inikası, mimetik-epik təqlidi, emo-
sional-lirik ifadəsi kimi səciyyələndirməzdim, – onun 
əsərləri idraki-evristik mexanizmin özünü əyan 
edir, işarəvi sistem kimi aşkarlanmaqla bərabər, 
adresatın qavramında semiotik prosesi (semiozisi) 
canlandırır, oxucu müəllifin tərəf-müqabili kimi 
fəallaşır, müəlliflə birlikdə mətnə hopmuş fəlsəfəyə 
dalır və özü sorğulamağa, axtarmağa və seçimə – 
öz qavrayışında alternativ dünya mənzərəsini qur-
mağa başlayır.  
Bu özəllik Kamal Abdulla Mətninin yalnız 
milli-mədəni məhvərdə deyil, daha geniş çevrədə, 
ümummədəni anlamda yeniliyini və orijinallığını 
bəlirləyir.  
 9
Şübhə və Sual, sorğulamaq və son cavaba iddia 
etməmək, sirriçində həqiqəti axtarmaq, əslində, əsl 
yaradıcı təfəkkürə, əsl alim və yazıçıya, əsl ziyalıya 
xas keyfiyyətdir. Kamal Abdulla kreativliyin ilkin 
şərti olan bu prinsipi həm bütün yaradıcılığı ilə 
təsbitləyir, həm də bir mövqe kimi təsdiqləyir:  “Əsl 
Cavab verilən Sualdadır. Biz məhz Sualla dərk edi-
rik, məhz Sualla axtarırıq və əgər tapırıqsa da, məhz 
Sualla tapırıq”. 
Kamal Abdulla öz Mətni ilə məhz Şübhə, Sual 
və Seçim hüququnu təsdiqləyir, yalnız bir sənətkar 
kimi özünün deyil, personajının da, oxucusunun da, 
həmkarının da, opponentinin də! 
Ziyalının, sənətkarın, alimin verə bildiyi Sualın 
və vara bildiyi Sirrin dərinliyi və mübhəmliyi isə 
onun mənəvi haqqından və səlahiyyətindən asılıdır. 
Kamal Abdulla esselərindən birinə epiqraf kimi  çox 
sevdiyi Hüseyn Caviddən aşağıdakı sətirləri verib:  
 
Şübhədir hər həqiqətin anası, 
Şübhədir əhli-hikmətin babası, 
Şübhə etməkdə həqlidir insan... 
 
Və həmin essedə Kamal Abdullanın belə fikir-
ləri var: “Şübhədən həqiqətə – əsl yol budur! Cavi-
din şübhə etməyə mənəvi haqqı vardı. Şübhə edənin 
gərək bir prinsipi, idealı olsun... Bütün şübhələr son-
raya, torpaq üstündə möhkəm dayanmağı öyrənən-
dən sonraya! Şübhə eləməyə gərək haqq qazanasan. 
Şübhə etmək səbatlıların işidir”... 
 10
Bu şübhə haqqını qazandığına qətiyyən şübhə 
etmədiyim Kamal Abdullanın özünün daim beynim-
də dolaşan belə misraları var: 
 
Sirr nə vaxtsa açılacaq sirdisə,  
Heç əvvəldən yaranmayıb sirr kimi. 
 
Kamal Abdulla yaradıcılığının mənalar aləmini 
məhz belə açılmaz sirlər, cavabsız suallar və seçim 
imkanları təşkil edir. Yaradıcı şəxsiyyəti əzablı 
intellektual-mənəvi gərginlikdə saxlayan, sonsuz 
ruhsal axtarışlara sövq edən bu cavabsız suallar 
(“Cavabsız suallar yağır / Cavabsız suallar ağır” // 
Kamal Abdulla) həyatın, zamanın, məkanın dərk-
olunmaz mahiyyəti ilə bağlıdır, fəlsəfi məzmunlu, 
əbədi və mütləqdir və müəllifin yaratdığı bütöv Mət-
nin semantik özəyini təşkil edir, bununla da müəl-
lifin bədii və elmi refleksiyası arasında paradoksal 
paralellik, motiv və mətləblərin ortaqlığı yaranır. 
Yaradıcılıq amalına və mənəvi seçiminə sadiq olan 
Kamal Abdulla bu müəmma və sualların ağırlığından 
qaçmır, axtarışlarından və tapdıqlarının yeni axtarışa 
sövq edən gözlənilməzliyindən usanmır. 
Deyim ki, əqidəsinə, amalına, sözünə sədaqət 
Kamal Abdullanın xalqına, vətəninə, dövlətinə 
sədaqətlə tamamlanır. Yaradıcılıq bütövlüyünün şəx-
siyyət bütövlüyü ilə bu ortaqlığı, fikrimcə, əsil və əsl 
ziyalılıq göstəricisidir...  
 11
“YERLƏ GÖYÜN ARASINDA...” 
 
 
 
Şairlər Allahla insan arasında  
sonuncu ünsiyyət vasitələrindəndirlər... 
Kamal Abdulla 
 
Kamal Abdullanın bədii əsərləri sırasından 
janrca ilk tanış olduğum və qənaətimcə, onun Mət-
ninin açar anlamlarını bəyan edən şeirlərini bir-
ləşdirən amil, fikrimcə, ilk növbədə təkrarsız müəllif 
şəxsiyyətinin – “dünyanın sonuncu tənha insanının” 
(ifadə Kamal Abdullanındır) sirriçində ali həqiqət 
axtarışlarıdır. Bu həqiqət, bilinən dünyanın yox, “bir 
başqa dünya”nın əlçatmaz, uzaq həqiqətidir, açılma-
sı mümkün olmayan sirr-müəmmasıdır. Və bu sirli 
aləmi yeganə dərk yolu sual və şübhədir – cavabsız 
sual, irrasional şübhə, nəticədə, daxili iztirab və 
sirriçində tənhalıq...   
 
Yır-yığış etmək vaxtıdı, 
Dur ayağa, getmək vaxtıdı. 
Dünyadan itmək vaxtıdı, 
Bu vaxt bir də ələ düşməz. 
Bir daş altda, bir daş üstdə, 
Ruh dərində, cisim üzdə. 
Dənizdə, səhrada, düzdə 
Nə qoydun ki, qaldı sənsiz?! 
Geri baxma, daş olarsan, 
 12
Gözdən axan yaş olarsan, 
Don vurmaz yaddaş olarsan, 
Yaddaş olmaq yaman şeydi. 
Göydən yağış, qar yağır, 
Cavabsız suallar yağır, 
Cavabsız suallar ağır, 
İllah məhşər ayağında. 
  
(“Cavabsız suallar yağır”) 
  
Lirik qəhrəmanın can atdığı bu bir başqa 
aləmdə, “məhşər ayağında” “xatırlamağa... unutma-
ğa kimsə yox” və ən əsası – müəllif bu bir kimsəni 
heç axtarmır da.  Çünki ərz dünyası zahiri və fanidir 
(“ruh dərində, cisim üzdə”), qoyduqların puçdur 
(“nə qoydun ki, qaldı sənsiz?!”), yaddaş aldadıcıdır 
(“yaddaş olmaq yaman şeydi”), axtardıqların əlçat-
mazdır (“sən axtardığını itirməyiblər”), zaman-
məkan ilğımdır (“dünyadan itmək vaxtıdı”).   
Kamal Abdullanın şeirlərində (və pyeslərində, 
esselərində, hekayə və romanlarında) özünüdərkə 
cəhddən gələn tənhalıq və tənhalığın qaçılmazlı-
ğından doğan kədər mütləq kateqoriyalardır. 
Nəyinsə nəticəsi və ya ərəfəsi deyil! Bu, adi mənada 
guşənişinlik, insanlardan qaçmaq deyil, əksinə, fəl-
səfi məzmunlu ekzistensial tənhalıqdır, gerçək aləm-
də insanların dərin mənəvi təmasının mümkünsüz-
lüyünün dərkidir, fərdlər arasında əzəli və əbədi 
məsafənin və ən əsası – insanın öz dərin mahiyyəti, 
ekzistensiyası ilə öz zahiri arasında yadlaşmanın 
 13
təzahürüdür,  çünki insan ilk növbədə özü özü üçün 
sirrdir, cavabsız sualdır, insanın ərz dünyasında öz 
batinindən, ruhundan təcridlənməsi onun toplumla 
da ruhsal vəhdətini əngəlləyir və qəhrəmanı əzəli və 
mütləq tənhalığa düçar edir. Nitsşenin bir fikrinə 
əsaslansaq, Kamal Abdulla Mətninin baş qəhrəmanı 
“insanlarla yaxınlıqdan qaçmır: məhz insanla insan 
arasında uzanan uzaqlıq, əzəli uzaqlıq onu tənhalığa 
qovur”... Və bu arxetip tənhalıq Kamal Abdulla 
Mətnində baş qəhrəmanı səciyyələndirən həm kon-
septə, həm də simvola dönür. 
Kamal Abdullanın metamətninin vahid baş 
qəhrəmanı, – əsərdə həm subyekt, həm obyekt, həm 
adresat olan müəllif obrazı var və görünənlərin, 
bilinənlərin, eşidilənlərin puçluğunu, gerçəyin fa-
niliyini dərk etmiş bu qəhrəman dünyanın məna-
sını özündə axtarır, həyatın faciəviliyini öz içində 
yaşayır və seçimini də tənhalıqda özüylə edir.  
Həyatın sirri, taleyin müəmması, dünyanın son-
suzluğu bir insan qəlbində çulğaşır. Dünyaya “ruh 
gözü”ylə baxan qəhrəman sirrin mübhəmliyi, yaşa-
nanları puça çıxaran vahiməsi qarşısında sarsılır, 
mütləqi duyan və eyni zamanda bu sonsuzluqda öz 
faniliyini qavrayan qəhrəman üçün hər iki aləm yad-
laşır, bu zamansızlığı unutmağa və bu zamansızlıqda 
unudulmağa məhkumluğunu duyub qurtuluşu geri çağı-
ran səsə dönməkdə görür və yenə əzaba düçar olur: 
 
Ruh gözün baxdığı yerdə, 
Cisim gözün özündədi. 
 14
Qəlb ulduz axdığı yerdə, 
Tənha göyün üzündədi. 
Sardı cismimi vahimə, 
Getdim o dünyanı gördüm. 
Ruhum ilişdi tilsimə, 
Öləcəyim anı gördüm. 
Gördüm göylər yerə enir, 
Buludlardan ölüm düşür. 
Gördüm mələklər deyinir, 
Gördüm şeytanlar gülüşür. 
Bir də gördüm, bu sən idin… 
Ruh gözün baxdığı yerdə. 
Sən yenə məni səslədin, 
Mən də səsinə səs verdim. 
Ruh gözün baxdığı yerdə, 
Cisim gözün özündədi. 
Nəsə qırıldı sehirdə, 
“Qayıt geri” səsin dedi. 
Mən qayıtdım əzab dolu, 
Kədər dolu bu torpağa. 
Unutdum getdiyim yolu, 
Məhkum idim unutmağa. 
 
(“Ruh gözün baxdığı yerdə...”)  
 
Bu faciəli məqam: qəlb və idrak, fərd və 
toplum, ani və əbədi, cismani və ruhsal arasında təzad 
tənha qəhrəmanı daxilən ikiləşdirir – insan kənarla 
yox, özü özünün müsahibinə çevrilir, bədii reflek-
siya mütləq fəlsəfi mətləblərlə çulğaşır, mətn muxtar 
bədii gerçəyə çevrilərək özünə qapanır...  
 15
Mətnin poetikası əsərdəki psixoloji ovqatı və 
mənaları adekvat ifadə edir: sintaktik təkrarlar (altı 
dəfə təkrarlanan “gördüm” üzərində qurulan sin-
taktik konstruksiyalar), cümlə quruluşunun emosi-
yaya uyğunluğu, nitqin mətn atmosferindəki psi-
xoloji gərginliyi əks etdirməsi (“Sən yenə məni səs-
lədin, / Mən də səsinə səs verdim...” – munis müsa-
hibə yönəldiyindən sadələşdirilmiş nitqin bu kon-
tekstdə yad olacaq bədii patetikadan uzaqlığı), səs 
təkrarları arasında assosiativ məna əlaqələri (“gözün”, 
“ulduz”, “əzab”da “z” səsinin aksentləşməsi ilə bu 
məfhumların mənaca yaxınlaşması; “Gördüm göylər 
yerə enir, / Buludlardan ölüm düşür”də “göylər” və 
“ölüm” sözlərində “l” səsinin ortaqlaşaraq bu 
ifadələri bir-birinə bağlaması və bununla göylərin 
“ölüm” çaları qazanması) əsərin mənası ilə poetikası 
arasında izomorfizm yaradır – mətn məna-duyumun 
ani ifadəsi, digər reallığı istisna edən qapalı mifo-
poetik bədii aləm kimi təzahürünü tapır... 
Kamal Abdullanın poeziyasında, eləcə də 
dram və nəsrində, özündənkənar gerçəyə yer 
qoymayan, rəmzi-metaforik reallığa, dünya mo-
delinə çevrilən bədii mətn mifik ilkinliyinə qayı-
dır, ədəbiyyatımız üçün yeni olan maraqlı məqam 
ortaya çıxır: qavranılan və qavrayan, düşünən və 
düşünülən, söyləyən və dinləyən qovuşur, oxucu 
şərtiləşir, müəllif obrazında əriyir.  
Bu sinkretik qəhrəman-müəllif obrazı nitq aktı-
nın bütün tərəflərini ehtiva etdiyindən onu saran 
fəlsəfi tənhalıq və kədər bölüşüləsi deyil, burada 
 16
konkretləşən dinləyici varlığı imkansızdır, müraciət 
və çağırış, xitab və nida səmərəsizdir. Artıq özünü-
dərk, mühitidərk və etiraf məqamıdır – ani və əbədinin, 
adi və mütləqin toqquşduğu məqam, haqq məqamı:  
 
O uzaq ulduzun işığı kimi, 
Bir gün ürəyimə axıb gələrsən. 
Ulduzlar yolundan çıxdığı kimi, 
Göylərin yadından çıxıb gələrsən. 
Məni peşman etmə, ruhani ata, 
Çəkilməz bu cəza, ağrı çəkilməz. 
Qisasların sayı günaha çatar, 
Günahların yükü ağır – çəkilməz. 
Çıxart günahımı alnımdan itir, 
Sənin günahındır – mən günahkaram. 
Ya da ki əfvimi özünlə gətir, 
Keçib mən də səni bağışlayaram. 
 
(“Ruhani ata”) 
 
Ənənəvi məhşər motivindən fərqli olaraq, 
mətnin modelləşdirici bədii aləmində fərdin günahı 
işarəviləşir və ümumi günaha, qədərlə müəyyənləş-
miş günaha çevrilir, günah bu dünyanın günahıdır və 
etirafla əfv də qarşılıqlı olmalıdır. Cəsarətli olduğu 
qədər də orijinal və mənalı olan belə mühakimə 
nəinki məzmunu ilə yenidir, oxucu qavrayışını və 
sözün özünü də yeniləşdirən poetik tapıntıdır... 
Adi mənalara, qəlib motivlərə, normativ sözə, 
şablon mükaliməyə sığmayan bu mistik məqamda 
söz, səs, hiss, məna vəhdətləşir, adi şeir, nəsr, dram 
 17
qanunları əhəmiyyətsizləşir. Bədii mətn (şeirlərlə 
yanaşı, dram və nəsrdə) təhtəlşüurun təzahürünə, idrak 
və ruh, şüur və qəlb, məntiq və duyum arasında 
mübarizənin ifadəsinə çevrilir.  
Maraqlı bir hal yaranır: dilin, ədəbiyyatın, 
poetik qanunların gözəl bilicisi olan müəllif ədəbi 
qəliblərə tabe olmur, sözü cilovlamır, elə təəssürat 
yaranır ki, o, sanki, ölçüb-biçib sonra yazmır. Söz öz 
stixiyasıyla gəlişir və bəzən, xüsusən, romanlarda 
çağdaş dil normalarını aşan, postmodern təfəkkürün-
dən qaynaqlanan məqsədyönlü aqrammatiklik aşkar-
lanır (“cürənə”, “eləcənə”, “beləcənə” “istirsən”, 
“istirmiş”, “tikən” kimi sözlər və müəyyən qramma-
tik-sintaktik özəlliklər, sadəcə, kolorit naminə işlən-
mir, həm də şablon təfəkkür normativliyinin inkarına 
işarələrdir).  
Kamal Abdullanın bədii sözü ilk növbədə 
azad və öz stixiyasında olan sözdür, özündən və 
özünü yaradan, özünü dərk edən sözdür, buna 
görə də dramatizmlə yoğrulmuş, mənaca gərgin, 
normativ ənənənin totallığı ilə mübarizədə olan 
və seçim imkanını təsbitləyən sözdür.  
Yaradıcı refleksiyanın belə gərginliyi və bədii 
qavrayışın dramatizmi, poetik düşüncənin intellek-
tuallığı orijinal bədiilikdə aşkarlanır. İntellektuallıq, 
sadəcə olaraq, bədii mətnin ümumi informativ-idraki 
səviyyəsi kimi deyil, obrazlı təfəkkürün xüsusiyyəti 
və poetik sistemin əsas ünsürlərindən biri olaraq 
təzahür edir.  
 18
Buna görə də Kamal Abdullanın əsərlərində 
mətn dinamikasını yaradan əsas amil hadisə, motiv, 
mövqedən daha çox, intellektual axtarışlardır, bədii-
liklə idrakiliyin, qəlb və əqlin, konsept və simvolun 
müvaziliyi və vəhdətidir. Bu cəhət müəllifin əsər-
lərinin janr-üslub özünəməxsusluğunda, ilk növbədə, 
ənənəvi qəliblərdən, “təmiz energiyanı dəmir məngə-
nəyə” salan süjet-motiv sxemlərindən kənara çıxan 
sinkretik mahiyyətində təzahür edir, məna paradok-
sları üsluba sirayət edir və şeir mətnini emosiya və 
konseptin vəhdətdə ani təzahürü kimi aşkarlayır: 
 
Evimin bir tərəfi 
Yazdı, günəş çıxıbdı. 
Bu birində şaxta, qış… 
Qəribədir, deyilmi? 
Bu, nağıllarda olur – 
Qışın qış yeri vardır, 
Yazın yaz yeri vardır, 
Həyatda belə olmur. 
Pəncərəmin birinə 
Yağış döyür, qar yağır. 
Günəş saçaq göndərir 
O biri pəncərəmə. 
Bu boyda ev qalıbdı 
Qışla yaz arasında, 
Elə bil yol azıbdı 
Mövsümlərin içində. 
Bu, nahaqdan deyildir, 
Bunun bir çıxarı var. 
 19
Nəyisə xatırladır, 
Nəyisə deyir mənə. 
Yağış səsi güclənir, 
Şiddət ilə döyünür, 
Sanki ev də çırpınır 
Eynən ürəyim kimi… 
 
(“Qəribədir, deyilmi?”) 
  
“Həyatda belə olmayan” bu “qəribə” aləmdə, 
“qışla yaz arasında” qalan qəhrəmanın daxili ilə 
mühiti arasında psixoloji paralelizm yaranır –   
 
Yağış səsi güclənir, 
Şiddət ilə döyünür, 
Sanki ev də çırpınır 
Eynən ürəyim kimi… –  
 
və bu məqam mətni sırf psixoloji müstəvidən çıxarıb 
universal məhvərə salır, əsər geniş mənada univer-
sumun bədii modelinə çevrilir. Mikrokosmos makro-
kosmosu ehtiva edir. Substansional əksliklərin, binar 
oppozisiyaların rəmzi-metaforik ifadəsi olan bu bədii 
modeldə konfliktin həlli, təbii ki, yoxdur və ola da bilməz 
– mətn daxildən yaşanan prosesdir, gözləntidir (“Bu, 
nahaqdan deyildir, Bunun bir çıxarı var”), “nəyisə 
xatırladan, nəyisə deyən” və Seçimə yol açan  ərəfədir.  
Universallığı ilə digər təfsirlərə, fərqli oxucu seçi-
minə yol açmaq siqlətində olan bu mətnin mənayaradıcı 
potensialı müxtəlif poetik vasitələrlə, deyək ki, səs asso-
siasiyaları ilə də təsbitlənir: “şaxta”, “qış”, “yağış”, “şid-
dət” sözlərində “ş” səsinin təkrarı assosiativ şəkildə 
 20
“günəş”dəki “ş” ilə bağlanır. Bununla, mənalardakı 
təzad və konflikt fonopoetik qatda da vurğulanır – 
“günəş”dəki (işıq, istilik, dirilik) “ş” səs assosiasiyası 
ilə “şaxta”...“qış”ı (qaranlıq, soyuq, ölərilik) xatırladır 
və beləliklə, əks nəsnələrin təzadlı vəhdəti linqvopoetik 
qatla da təsdiqlənir. Eyni zamanda, “ş” səsinin, aşağı 
artikulyasiyalı sait və samitlərin mətn boyu təkrarı bu 
səslərin psixolinqvistik zəminli bədbin emosional çala-
rını ifadə edən səs simvolizminin təzahürüdür.  
Bu nümunələrdən də göründüyü kimi, Kamal 
Abdullanın bədii sözün ilkinliyinə və mənaların 
dərinliyinə varan Mətnində fəlsəfi, estetik, bəzi 
məqamlarda filoloji təfəkkürün orijinal, təmiz bədii 
stixiyada birləşdiyi tamlıq vardır: nəinki şeirlərdə, 
janr mahiyyətilə süjet dinamikliyinə (hadisəvi və ya 
psixoloji) yönəlik olmalı epik mətnlərdə və dramlar-
da belə aparıcı qüvvə – obrazlı assosiasiyalar, sözün 
alt mənaları, təhtəlşüur psixoloji intibalardır. Hadisə, 
süjetin mahiyyətcə hadisəviliyi ikinci dərəcəlidir, 
fabulanın dinamikası bədii fikrin-mənanın təkamü-
lünə tabedir, poetik aləm rəmzi-işarəvi səciyyəlidir.  
Şeirlərdə mətn quruluşu emosiya və duyumla, 
yaşantıların ritmiylə izomorfik vəhdətdədir, əsər 
yalnız hansısa fikri deyil, yaşantının ritmini aşılayır, 
forma və məzmun mifopoetik sinkretiklik qazanır:  
 
İşıqdan qaranlığa…  
Qaranlıqdan işığa… 
Var-gəl.              
Var-gəl.           
 21
Yəni gəzinti.         
Əllər arxaya,        
Gözlər yumulu.   
Kəlmələr itələşər  
Və dişlər – səngər.  
Yumru-yumru günəş çıxar hardasa,  
Hardasa batar.     
İşıqdan qaranlığa,   
Qaranlıqdan işığa.   
Var-gəl.              
Var-gəl.                 
Yəni hıçqırıq.           
Bircə dəmir çərçivəsi çatışmır.    
Kimi dindirirsən, tənhaymış,        
Kimə baxırsan, təkmiş.           
Nə isə çoxaldı bu təklər, tənhalar…      
Tənhalıqdan təkliyə, 
Təklikdən tənhalığa         
Əyilə-əyilə –             
Başımız göyə dəyər.        
Var-gəl.                        
Var-gəl.    
Yəni məşəqqət.      
Hər şey sənin içindəymiş:        
Amma ölür yavaş-yavaş,         
Amma ölür addım-addım,       
Amma ölür qanad-qanad        
Ölür uçmaq həvəsi.            
Dünya sənin qəfəsindi,         
Ya sən dünyanın qəfəsi?        
 22
Var-gəl.                            
Var-gəl.                              
Yəni pıçıltı.                       
Bir az daha!                  
Bircə addımın qaldı.        
Bir az daha.             
Amma yox –                   
Yenə də çatmadın üfüqə.        
Bir addım sola atsan,         
Bir addım sağa –          
Güllə yeyəcəksən.         
Ləngər vurmaq da olmaz,        
Ay səni kəndirbaz!        
Yolun ancaq irəli,       
Və bir də geri.           
Var-gəl,                 
Var-gəl,                 
Yəni qaranlıq… 
(“Var-gəl”)  
 
Bu şeirdə fonopoetik və sintaktik ahəng, 
alliterasiya və assonanslar, anaforik qafiyələr, sin-
taktik təkrarlar lirik qəhrəmanın duyumuna, mətnin 
emosional və semantik aləminə uyğun “hıçqırtılı” 
(“Yəni hıçqırıq”) ritm yaradır. Hər bir fraqmentin və 
bütövlükdə şeirin kompozisiyası ümumi psixoloji 
ovqatı və motivi (“İşıqdan qaranlığa... Qaranlıqdan 
işığa... Yolun ancaq irəli, Və bir də geri. Var-gəl, 
Var-gəl”) əks etdirir – semantik fraqmentlərdə və 
 23
bütövlükdə mətndə emosional kulminasiyaya doğru 
hecaların sayı artır və yenidən azalmağa doğru gedir. 
Orijinal məcazların gözlənilməzliyi və para-
doksallığı əsərin emosional-hissi təsirini dərinləşdir-
məklə yanaşı, poetik strukturun mənayla izomorflu-
ğunu da artırır: “kəlmələr itələşər... dişlər – səngər... 
yumru-yumru günəş... dünya sənin qəfəsindi, ya sən 
dünyanın qəfəsi... əyilə-əyilə – başımız göyə dəyər...” 
Yüksək poetiklik nümunəsi olan bu şeirin rit-
mikası fikir-emosiyanın, psixoloji fabulanın “yəni” ilə 
aksentləşən dinamikasını əks etdirir: “Yəni gəzinti... 
Yəni hıçqırıq... Yəni məşəqqət... Yəni pıçıltı... Yəni 
qaranlıq...” Bu ritmik temp hissin, duyumun və mətn 
semantikasının məzmununa, yəni müəllif-qəhrəmanın 
daxili yaşantılarına uyğundur və son sətir əsəri mənaca 
qapadığı kimi, ritmik cəhətdən də tamamlayır. 
Kamal Abdulla bütün yaradıcılığında onu dü-
şündürən müəyyən mütləq mətləbləri daxilən yaşayır 
və oxucusuna da yaşadır. Bu əbədi mətləblər mütləq 
olduğu qədər də universal olduğundan bəzən fərqli 
janr sistemlərinə salınır, varlığın dəruni, idrakyetməz 
mahiyyətini təşkil edən “cavabsız suallar”a şeir, nəsr, 
dram diliylə cavab axtarılır. Buna görə də müəyyən 
motiv, açar söz-anlam, arxetip konsept və rəmz şeirdən 
pyesi, pyesdən hekayəni və ya romanı doğurur. Cavab-
sız suallara cavab axtarmaqdan usanmayan Kamal 
Abdulla məram və qayəsinə sadiqliyini bəzən fərqli 
janrlı və məzmunlu, dərin semantikası ilə yaxın əsərlə-
rinin adını da eynilə saxlamaqla təsbitləyir (“Unutmağa 
kimsə yox”, “Sehrbazlar dərəsi”...). Eyniadlı bu əsər-
 24
lərin mətni məzmun və forması etibarilə fərqli olsa da 
müəllif axtarışlarının fəlsəfi səmti, mütləq və əbədi 
məfhumlara yönəlikliyi dəyişməz olaraq qalır.  
Bu özünəməxsus poetik təfəkkür ədəbiyyatı-
mıza yeni mənalarla yanaşı, bir sıra bədii keyfiyyət 
dəyişiklikləri də gətirmişdir. Tam məsuliyyətlə deyə 
bilərik ki, Kamal Abdulla müasir milli ədəbi-bədii 
təfəkkürü yeniləşdirib – onun şeirləri, pyesləri, 
romanları görünən, tanınan, bilinən insanların, 
olayların, nəsnələrin ənənəvi “ümumiləşdirilmiş 
təqlidi”, klassik mənada mimesis deyil, bu anla-
mların görünməz, bilinməz mahiyyətində yatan 
mənəvi-fəlsəfi, psixoloji-təhtəlşüur kateqoriya-
ların bədii təzahürüdür, idrak prosesinin işarəvi 
ifadəsidir.   
Oxucu-adresatı həm mətndə obrazlaşdıran, həm 
abstraksiya-müsahib kimi qarşısında görən, həm də 
müəllif mövqeyində ehtiva edən Kamal Abdullanın 
Mətnində müəllif-qəhrəman-oxucu arasında sınırlar 
şərtiləşir, insan ruhunun, qəlbinin, varlığının para-
doksal halları birlikdə yaşanır. 
Kamal Abdullanın şeirlərində lirik qəhrəman 
kənar hadisələrdən danışdıqda da öz daxili aləmin-
dən ayrılmır, subyekt və predmet arasında sərhəd 
götürülür, şair dünyanı öz içində görür, mikrokos-
mos makrokosmosu ehtiva edir. Bu poetik modeldə 
müsahib anlayışı da mücərrədləşərək müəllif varlığı 
ilə üst-üstə düşür. Lakin müsahibin funksional fəal-
lığı heç də zəifləmir, əksinə, artır. Lirik mətn nitq 
aktı baxımından indiki zamanda gerçəkləşdiyindən 
 25
müvafiq qrammatik forma önə çıxır və formaca 
monoloji olan əsər mahiyyətcə dialoji keyfiyyət 
qazanır. Dialoq isə müsahibin (istər daxili, istər 
kənar) rolunu artırır və tipologiyasını genişləndirir. 
Kamal Abdulla yaradıcılığında dialojilik üstün 
keyfiyyətlərdən olduğundan, müsahibin həm rolu 
aktualdır, həm də tipologiyası zəngindir və onun 
müxtəlif janrlı əsərlərində fərqli müsahib obrazları 
aşkarlamaq olar: 
- müəllifin əsəri bir tam kimi ünvanladığı 
“kənar” müsahib;  
- mətn daxilində birbaşa müraciət edilən 
müstəqim oxucu-dinləyici obrazı;  
- mətnə ümumiləşmiş obraz kimi daxil olan 
adresat;  
- özünəmüraciət;  
- fövqəladresat – mücərrəd dinləyici obrazı, 
müəllifin nə vaxtsa adekvat eşidiləcəyi ali məqam, 
metafizik instansiya. 
“Kənar” və “müstəqim” müsahib obrazları 
Kamal Abdullanın daha çox esselərində, mətnə obraz 
kimi daxil olan adresat nəsrində, özünəmüraciət və 
fövqəl adresat isə lirik əsərlərində izlənilir. Bütün bu 
müsahiblər həmdəm, munis və ya yad, opponent, ya-
xud biganə ola bilər. Lakin bütün hallarda müsahib 
obrazı Kamal Abdulla mətninin fəal üzvü, mətnyara-
dıcı amillərindən biridir (qeyd edək ki, müəllif, mətn, 
oxucu anlamlarının dialektikası Kamal Abdullanın 
hələ 1985-ci ildə dərc olunmuş “Müəllif – əsər – 
oxucu” kitabında elmi təhlil və şərhini tapmışdır).  
 26
Şeirlərdə adresat, qeyd etdiyimiz kimi, həm də 
müəllif obrazında ehtiva olunur və tənha qəhrəman 
kənara deyil, özünə müraciət edir. Oxucu-dinləyici 
poetik məkana daxil olur, özü də sezmədən aktiv 
yaradıcı qüvvəyə çevrilir, qəhrəman və müəlliflə 
həmahəngləşir, daha doğrusu, müəllif həm də öz 
adresatına çevrilir. 
Nəticədə, insan özü-özüylə baş-başa, tək qalır: 
həm danışan, həm haqqında danışılan, həm də 
müsahib müəllif obrazında qovuşur, mətn poetika-
sında müəllif özü öz obyekti və dinləyicisi, məkan 
daxili bədii topos, gerçək dövran psixoloji zaman 
kimi canlanır. – Beləliklə, fövqəl idraki-emosional 
gərginliyi olan mütəfəkkir müəllif obrazı tənhalaşır 
və ümumi Mətnin baş və əslində, yeganə qəhrəmanı 
kimi ortaya çıxır. – “Bütün görkəmli zəkaların qisməti” 
(A.Şopenhauer), “insanın müqəddəs haqqı” (N.A.Berd-
yayev) olan fəlsəfi tənhalıq Kamal Abdulla Mətninin 
əsas konseptlərindən biri kimi aktuallaşır. 
Bu çıxılmaz məqamda həyatı dərk və 
özünüdərk oyuna çevrilir, – intellekt və ruh oyununa 
(bəzən ruhlar hərfi mənada səhnəyə daxil olur!):  
 
Bu da bir həyatdı, oynadıq onu, 
Bu da bir oyundu, yaşadıq, bitdi. 
 
Lakin bu oyun da qaydasız oyundur, çünki 
şərtləri bəlli deyil, necə ki, taleyimizin gedişatı, 
həyatımızın mənası məlum deyil.  
Yaradılmış canlı varlıqlar, əczami-zihəyat (mə-
ləklər, insanlar, digər canlılar) arasında cisimsiz 
 27
mələklərdən və ruhsuz heyvanlardan fərqli olaraq, 
həm əbədi ruhunun, həm də fani cisminin olması ilə 
seçilən insan xisləti onun idrak və qəlb, varlıq və 
yoxluq, ərzani və rəbbani arasında ikiləşməsinə, 
qəribə insanın iki aləm arasında gözlənilməz şəkildə 
qəribləşməsinə, sirriçində sərgərdan dolaşmasına və 
qeyd etdiyimiz qaydasız idraki oyunun faciəviliyinə 
səbəb olur.  
Ümumən, sirr və şübhə, qəribəlik və oyun, yol 
və qəriblik Kamal Abdulla yaradıcılığının əsas 
obrazlarındandır. Qədim fəlsəfi-poetik ənənədən gə-
lən “yol”, “qəriblik”, “sərgərdanlıq” motivləri Kamal 
Abdulla əsərlərində mənəvi-psixoloji məzmun daşı-
yır, insanın özünə və mühitinə yadlaşmasından doğan 
faciəsini ifadə edir. Lirik qəhrəmanın ərzani və ruhsal 
aləmlər arasında axtarışları onun üçün adilikləri mə-
nasızlaşdırır, məkan və zaman məhvərindən qoparır. 
Adi dünyada “arzulananlar və qazanılanlar”, 
“sarılıb uzandığımız yollar”, çabalar və istəklər yalana 
çıxır. Üst və adi aləmlər arasında ikiləşən qəhrəman 
“yuxudu bəlkə bu dünya?” deyərək, yaşadıqlarını “bu 
da bir həyatdı oynadıq onu” tək qiymətləndirir və 
əslində, öz idrak və ruh qəribliyini aşkarlayır: 
 
Mənə deyən gərək nə olub axı, 
Nə çabalayırsan, söylə, nə xəbər. 
Sən çətin tapasan axtardığını, 
Sən axtardığını itirməyiblər. 
Nələr arzuladıq, nələr qazandıq, 
Hələ nələri də itirəcəyik. 
 28
Yollara sarılıb biz də uzandıq, 
Hara gəlib çatdıq belə tələsik? 
De mənə, varmıydın, ya bəlkə yoxdun? 
De mənə, yuxudu bəlkə bu dünya? 
Bu bulaq suyunda sənmiydin axdın? 
Bu bulud apardı səni haraya? 
Vaxt gəlir, hər şeyin yetişir sonu, 
Bu nəydi qurtardı, yox oldu, getdi? 
Bu da bir həyatdı, oynadıq onu, 
Bu da bir oyundu, yaşadıq, bitdi. 
Yollar getdi üzü dağa, 
Yoxuşlar enişlərdən çox. 
Kimsə yox xatırlamağa, 
Unutmağa da kimsə yox.  
 
(“Unutmağa da kimsə yox”)  
 
Bu paradoksal hal real mühit və dəruni mahiy-
yət arasında əksliyin, daxili idealın gerçəklikdə əl-
çatmazlığının faciəli nəticəsidir. Aləmlər arasında 
axtardığını tapmayan qəhrəman (“Yerlə Göyün ara-
sında / İlişib qalmışam yenə”) üçün hər iki dünya 
yadlaşır, ən ağrılısı – o, ruhu və cismi arasında müt-
ləq təzadı anlayaraq, özü özünə yadlaşır və beləliklə, 
qəriblik qəhrəmanın içindən doğur, varlığını sarır, 
onu çıxılmaz girdaba salır. 
Kamal Abdullanın şeirlərində qərib obrazı 
“yol” anlayışının sakral məzmunu ilə tamamlanır 
(“Yol”, “Gəldiyim yolla”, “Sənin yolun”, “Haralara 
gətirəcək bizi bu yol?”, “Bu yol gətirir məni”...). Yol 
adamı, yolçu etnik təfəkkürümüzdə ikili, məchul, 
 29
sirli şəxsdir. Çıxacaq və çatacaq yeri bilinən səy-
yahdan fərqli olaraq qərib insanın getdiyi yolun 
əvvəli və axırı yoxdur, qərib sonsuzluğa gedən mə-
nəvi yolun yolçusudur. “Yerlə göyün arasında” uza-
nan bu yolda “bilik” acizdir, məntiq taqətsizdir, 
yalnız mütləq mənalar var, bu mənalar isə adi əql 
üçün dərkolunmazdır və deməli, yol da sonsuzdur. 
Və  əgər həyatın mənası yoxdursa, yaşam, çabalar da 
mənasızlaşacaq və həyatın mənasını “özüm yarat-
malı olacam” (J.-P.Sartr).   
Kamal Abdullanın Mətnində insanın getdiyi 
Yol Məna axtarışına uzanan mənəvi yoldur, tale 
yoludur, həyatın mənası ilğım olduğu kimi, bu Yol 
da ya gəlinər, ya gedilər, ya itər: 
 
Yolla  gedən olmasa, bilinməz,  
Bilinməz gəlir bu yol, ya gedir.  
Yol var bütün ömür boyu gəlinməz,  
Yol var gəlir çatır, yanında itir... 
 
Yeganə qurtuluş ondadır ki, bu tale yolu ömrə 
sığan və həyatdakı ömürlə qapanan yol deyil, bu 
dünyada yaşadığımız ömür hələ son deyil, “hər şeyin 
davamı var...  ölüm də nöqtə deyil”, bizə bu dünyada 
verilən seçim bitdi, indi başqa seçim məqamıdır: 
 
Bu dünya hər şeyin sonu deyil. 
Sonu deyil əzabın, 
Sonu deyil sevincin, 
Hər şeyin davamı var. 
Göydən bir səs gəlir bizə sarı. 
 30
Ölüm də nöqtə deyil, 
Ölümün mənim olacaq deyir. 
Və bir də bunu deyir: 
Görmədiyin ölkələr, şəhərlər kimi, 
Yeni dünyalar var. 
Görmədiyin su dibi, 
Görmədiyin göy üzü kimi 
Yeni-yeni aləmlər var. 
Bu dünya hər şeyin sonu deyil. 
 
(“Ölümün mənim olacaq”) 
 
Və “cavabsız suallar yağan” bu yol yenə də 
əzələ, ilkinliyə, başlanğıca, yəni yaradılışa və yara-
dana, Tanrı dərgahına qayıdır, həyatın, tarixin gər-
dişi kimi ömür dövrəsi tamamlanır, ərzani dünyada 
hər kəsə ayrılmış dairə qapanır, yolçuluq bitir... 
kiminsə yenidən başlaması üçün:  
 
Gəldiyim yolla da qayıdacağam 
İsti arzuların başlanğıcına. 
İti addımlarla qayıdacağam 
Nakam ümidlərin lap acığına. 
Salxım buz dənəsi donduğu üzlər 
Ağız ayıracaq, dodaq büzəcək. 
Ulduz tozu kimi qonduğum üzlər 
Məni səsləyəcək, məni gəzəcək 
Bu ulduz tozunun yazısı güclü, 
Bu ulduz yolunun səması geniş, 
Arxamca əl edər on iki bürcü, 
Bu da bir qayıdış, bu da bir gediş. 
 31
Gəldiyim yolla da qayıdacağam, 
Yolun başlanğıcı – yolun sonucu. 
Mən qayıtmalıyam nə qədər sağam, 
Mən nə birinciyəm, nə də sonuncu. 
 
(“Gəldiyim yolla”)   
  
...Lirik poeziyanın müəllifini unutduğum belə 
bir təfsiri var: şeir an və əbədiyyətin toqquşmasıdır. 
Kamal Abdullanın şeirləri əbədiyyətin bir ana sığan 
yaşantısı, “dolğun an” (dırnaqdakı ifadələr Kamal 
Abdullanındır) məqamında açılan və bu məqamda 
da qapanan sirri-əzəmin heyrəti, bu heyrətdən baş-
layan “yeni dünyalar” axtarışı, bu Yolun sonsuz-
luğundan “işığa uzanan niskildir”...  
 
 
 
 
 
 
 
 
 
 32
“İŞIĞA UZANAN NİSKİL...” 
 
 
 
Hərə bir Yoldu tutub gedir. Heç kim 
 də bilmirhara gətirib çıxaracaq  
onu bu Yol.Bəlkə heç biz getmirik.  
Bəlkə elə gedən Yolun özüdür.  
   Kamal Abdulla 
 
Kamal Abdulla Mətninin sintaqmatikasını məna-
lar və açar anlayışlar bütövləşdirirsə, paradiqmati-
kasını formalar və rəmzlər tamamlayır. Bu paradiq-
matik qatın mühüm formalarından biri onun esse-
ləridir. Məzmun və mənalar qatının dramatizmi və 
mürəkkəbiliyi, idrakiliyin kateqoriallaşması, mədəni 
kontekstin aktuallığı Kamal Abdullanın esselərinə 
orijinal bir xüsusiyyət – kübarlıq, yalnız məzmunda 
deyil, janr təfəkkürü və quruluşunda aşkarlanan 
ziyalılıq aşılamışdır: fikrin mənalılığında, duyğuların 
nəcibliyində, hisslərin dərinliyində, münasibətin sə-
mimiliyində, üslubun mədəniliyində, müsahib obra-
zının munisliyində aşkarlanan ziyalı kübarlığı. Şeir-
ləri tənha qəhrəmanın təklikdə özüylə mükaliməsi və 
mücadiləsidirsə, esselər həmsöhbət niskili çəkən 
müəllif-qəhrəmanın bölüşdüyü düşüncələrinə həm-
fikir, daldığı sirlərə sirdaş axtarışının ifadəsidir.  
Kamal Abdulla ədəbiyyatımıza bu səviyyədə 
ilk dəfə fövqəl idraki-hissi gərginliyi, daxili prosesin 
müstəsna fəallığı ilə seçilən ziyalı obrazı – yeni tipli 
 33
müəllif-qəhrəman və oxucu-personaj surətləri gətir-
mişdir. Kamal Abdullanın bütün əsərlərindəki, sözün 
yüksək mənasında, ziyalı dünyagörüşünə xas 
ədəbi-mədəni kontekst esselərdə həm də düşüncə 
predmetinə çevrilir. Oxuyan, savadlı, düşünən, du-
yan intellektual qəhrəman öz varlığını, daxili aləmini 
intertekstual fonda bəyan edir. Onun adilikdən 
seçilən irreal “bir başqa dünya”sı dünya mədəniy-
yətinin kontekstindədir, antik dövrdən başlayaraq 
çağdaş cərəyanların sferasındadır. 
Mədəni kontekst burada obrazlılıq səviyyəsinə 
qalxır və fəal poetik funksionallıq qazanır: bu, həm 
klassik türk eposu, həm antik sənət, həm orta əsrlər 
və yeni dövr Şərq və Qərb ədəbiyyatı, həm də 
müasir mədəniyyətdir. Dədə Qorqud və türk aləmi, 
antik dövr motivləri, təsəvvüf, Avropa ədəbi-mədəni 
paradiqması, Füzuli, Axundov, Mirzə Cəlil, Hüseyn 
Cavid axtarışları, çağdaş ədəbi təbəddülatlar müəllif-
qəhrəmanın ruhundadır, əsərin üzvi tərkib hissəsidir. 
Müəllif-qəhrəman bu geniş stixiyada yaşayır, bu fonda 
düşünür və duyur, bu ruhda həmfikir axtarışına çıxır. 
Kamal Abdullanın esselərində gerçək müsahi-
blərə – klassiklərə, çağdaş həmfikirlərinə, qələm, 
sənət dostlarına müraciət edir. Lakin bu müraciəti və 
bu müsahibləri müstəqim mənada şərh etmək istə-
məzdim, söhbət, fikrimcə, daxili axtarışların pret-
meti olan cavabsız suallara mətndəki sualdaşlardan, 
sirlərə mətndəki sirdaşlardan, yəni obrazlaşmış 
müsahiblərdən gedir.   
 34
Burada adi mənada müsahib olmadığı kimi, 
müstəqim təsvir, “inikas” da yoxdur. Müəllifin 
gərgin mənəvi-intellektual axtarışları, bu axtarışların 
Sözün təbii stixiyası ilə ifadəsi var və “...bəlkə elə 
bu yazılar da belə uzun və ağır gecələrdə narahat 
bir beynin – Yolun hərəkətinə inanmaq istəməyən 
həyat eşqinin səhərə, işığa uzanan niskilidir” 
(Kamal Abdulla).    
Müəllifin esseləri bir çox baxımdan olduqca 
maraqlıdır: bədii fikrin istiqamətindən asılı olaraq, 
esselərdə, – lirik bədii miniatürlərdən, xatirələrdən 
tutmuş fəlsəfi qissələrə və filoloji etüdlərə qədər, – 
rəngarəng nümunələrə rast gəlirik. 
Esselərdəki fikir və müşahidələr gözlənilməz, 
düşünmək, yolu tutub getmək üçün produktivdir. 
Kamal Abdullanın, əslində, təfsir və təhlildən çox, 
qavranılmasını, düşünülməsini daha uyarlı saydığım, 
dönərək oxumağa layiq olan esselərini şərhə iddia 
etməyərək (fikrimcə, bu kontekstdə şərh anlayışı 
uyarlı deyil, generativliyi, yəni onlarla elmi, bədii 
əsər törətmək siqləti ilə seçilən bu esselər fikir və 
hissin konsentrə olunmuş ifadəsidir və burada yalnız 
müəllifə qoşulub düşünmək olar), düşüncələrimə 
təkan vermiş fikirlərinin bəzilərini xatırlatmağı 
özümə borc bilirəm. 
 
“ ... şair Allahın ünsiyyət vasitəsidir” 
“Qurani Kərim” – Müqəddəs Kitabın uydurma 
olmadığı kimi, sadəcə, bəlağət, qurama, şeir deyil, 
dərin məna, fikir, öyüd olduğunu təsdiqləyir: “Biz 
 35
ona (Muhamməd-ə)şeir öyrətməmişik. Bu ona lazım  
da deyil. Onun söylədikləri sadəcə bir öyüddür”      
– Yəsin, 69. “Bunu özündən uydurmuş o” deyirlər, 
eləmi? Axı Rəbb-indən haqq olaraq gəlmiş bu 
Kitab” - Səcdə, 3.  
Müqəddəs Kitabda şeirə, şairə də münasibət 
bildirilir (“Şairlərə sapmışlar, pərəstişkar adamlar 
tabe olarlar” – Şuara, 224) və həqiqi şeir və əsl şair 
saxtalarından fərqləndirilir: “Ancaq başqa şairlər də 
var, bunlardan deyil onlar. O şairlər ki, iman gətirib-
lər, saleh işlər görüblər, Allahı tez-tez anıblar, zülm 
çəkəndən sonra uğur qazanıblar” - Şuara, 227. Şair-
liyin mahiyyətini açan bu həqiqət müasir şeirdə ilahi 
mətləblərə münasibətin də məsuliyyətini təsbitləyir. 
Bu baxımdan, Kamal Abdullanın esselərindən 
birindəki aşağıdakı fikri diqqətə çatdırmaq istərdim: 
“Şairlər Allahla insan arasında sonuncu ünsiyyət 
vasitələrindəndirlər. Yalnız və yalnız vasitə. Amma 
çox zaman şair başlayır Allahla, əstəğfürulla, az 
qala “sənlə” danışmağa, Allahı adiləşdirir. Əgər o, 
yəni şair Allahın ünsiyyət vasitəsidirsə, o zaman 
bizim bu gün “bəyənilən” poeziyamızda allah, tanrı, 
yaradan, ilahi kimi müraciətlər görən kimədir? 
Allahın müraciət edib öz-özünə söz deməyə meyar 
ortaya çıxır: Allaha müraciətlə yazılan şeirləri biz 
dediyimiz şairlər yazmır, o şeirlər qrafoman qələ-
minin məhsullarıdır” (Kamal Abdulla. Kədərli 
seçmələr. B., 2002, s. 350).  
“Qurani Kərim”in rus ədəbiyyatında mənimsə-
nilməsinə aid kitabımı işlərkən (bu kitabın ortaya 
 36
çıxmasında Kamal Abdullanın elmi redaktor kimi 
böyük rolunu minnətdarlıqla xüsusi qeyd etmək 
istərdim) Kamal Abdullanın bu mülahizələrindən və 
bədii əsərlərindəki motivlərdən qaynaqlanaraq bu 
qənaətə gəldim ki, şairlərdə dini motivlərin bəsit 
şəkildə şəxsiləşdirilməsi, adiləşdirilməsi olmamalı-
dır, ilahi məqamlar öz fövqəlliyində, aliliyində 
qavranılmalı, müəllif bir fərd və bədii obraz kimi 
əsərində tərənnüm etdiyi ilahi anlayışlar və ilahi 
məqamla özü arasında məsafəni saxlamalıdır. İlahi 
həqiqətin dərki müəllifin özünüdərkiylə tamamlansa 
da mütləq anlamlar ikinci plana keçməməlidir.  
Kamal Abdullanın yuxarıdakı fikirləri son dövr-
lərdə bir sıra əsərlərdə ilahi məqamların və mütləq 
mətləblərin profanasiyasına, adiləşdirilməsinə yol 
verən müəyyən şair və yazıçılar üçün örnək ola bilər. 
Dini mövzular, əbədi mətləblər həqiqi inanc, ədəbi 
etika, istedad və səviyyə tələb edən həssas və 
məsuliyyətli məsələdir... 
 
“Ədəbiyyatın mayasında qan durur???” 
Kamal Abdulla esselərindən birində dünya 
ədəbiyyatında, o cümlədən, rus milli qavrayışında və 
mədəniyyətində müharibə, qətl anlayışlarının və 
eləcə də müharibə mövzusunun heç də birmənalı 
olmadığını, ədəbi-estetik fikrə dərindən sirayət etdi-
yini təsbitləyir. Lakin dünya ədəbiyyatının yayğın 
mövzusu olan müharibə, qətl, qan və qırğının özlü-
yündə bir məqsəd kimi bədii yaradıcılığın məğzini 
təşkil edə bilməyəcəyini, müharibənin, əksinə, bədii 
 37
fikri başqa kateqoriyalara yönəltməli olduğunu 
bildirir. Kamal Abdullanın ədəbiyyat tarixinin, tarixi 
poetikanın bu ziddiyətli məqamı barədə aşağıdakı 
düşüncələri məni maraqlı hesab etdiyim bir möv-
zuya – rus ədəbiyyatında müharibə, xüsusən, Qafqaz 
müharibəsi mövzusuna səmtləndirdi:  
“Troya müharibələri baş verməsəydi, qədim 
yunan qəbilələri bir-birilə ölüm-dirim savaşına 
çıxmasaydılar, dünya ədəbiyyatı Homeri qazana 
bilərdimi?! 
Oğuz qəbilələri talan və müharibə əhvalı ilə 
yaşamasaydılar, o müharibələrə girib çıxmasay-
dılar, Dədə Qorqud onlara lazım olardımı və bu 
günə “Dədə Qorqud dastanı” gəlib çıxardımı?! 
1812-ci ildə Napoleon Rusiyaya hücum etmə-
səydi, rus xalqı bu müharibədə itirdikləri ilə yanaşı, 
həm də külli miqdarda mənəvi dəyərliklər əldə etmə-
səydi, dünya ədəbiyyatının möhtəşəm əsərlərindən 
biri – “Hərb və sülh” yaranardımı?!.. 
...Nə qədər desən, bu siyahını artırmaq olar. 
Zamanla yaşayan hər bir sənət əsərini bu və ya 
başqa qırğınla, davayla, müharibə ilə əlaqələndir-
mək və onun nəticəsi kimi ortaya çıxdığını sübut 
eləmək mümkündür. 
 
Ədəbiyyatın mayasında qan durur??? 
Ədəbiyyatın mayasında qan durur!!! 
 
Ədəbiyyat qan bahasına yaranır və yəqin ki, 
yaranmalıdır və onun möhtəşəm sarayının bünövrəsi 
insan cəsədlərilə doludur. Bunu oxuyub... 
 38
...Şər mələkləri necə də sevindilər. Ətrafa qan 
ləkələri saça-saça dünyanın üstündən uçub getdilər.  
Xeyir mələkləri əllərindən gələni etdilər. Müha-
ribələrdən sağ çıxan insanları bir yerə topladılar, 
onları bir az daha insanlaşdırmaq, qan tökməkdən 
uzaqlaşdırmaq üçün böyük ədəbiyyatı yaratmağa 
başladılar” (Kamal Abdulla. Kədərli seçmələr.      
B., 2002, s.257-258).  
Bu mülahizələr həm ədəbiyyatşünaslıq, həm 
müasir proseslər və həm də bu proseslərə ədəbi müna-
sibət baxımından dəyərlidir. Qarabağ savaşına dair bir 
çox sönük ədəbi əsərləri və filmləri xatırladıqda bu 
fikirlərin əhəmiyyətini bir daha anlayırsan.  
  
“...məhrumiyyətlər bahasına  
yaradılan ədəbiyyat” 
Azərbaycan türklərinin son əsrlərdə çar impe-
riyasından və sovet rejimindən yaşadığı sürgünlər, 
qürbət acısı, vətənsizlik dərdi xüsusi hicrət ədəbiy-
yatını yaratmışdır. Həm folklorumuzda, həm də 
yazılı ədəbiyyatımızda mühacirət, sürgün və repres-
siya motivləri öz bədii ifadəsini tapmışdır. Mühaci-
rət, sürgün motivləri sovetlər rejimində yaşamış 
digər türk-müsəlman xalqlarının şifahi və yazılı yad-
daşına da düşmüşdür: Axısqa türklərində “vətən 
ağıtları”, çeçenlərdə “sürgün uzamları”, Krım türk-
lərində “köç yırları” kimi janrlar formalaşmışdır. 
Sovet dövründə yasaqlanmış bu ədəbi irsimiz müs-
təqillik illərində müəyyən qədər dərc və tədqiq 
 39
olunsa da, hələ də milli mədəniyyətimizdə və yad-
daşımızda yetərincə mənimsənilməyib.  
Müxtəlif dövrlərdə siyasi səbəblərdən vətənini 
tərk etmək məcburiyyətində qalmış bir çox yazıçı və 
şairlərimizin yaratdığı mühacirət ədəbiyatının milli 
mədəniyyətimizin mühüm tərkib hissəsi olmasını ilk 
qeyd edənlərdən və diqqəti bu ümummilli əhəmiy-
yətli mövzuya, Almas Yıldırım, Yusif Vəzir, Məm-
məd Əmin Rəsulzadə, Əlibəy Hüseynzadə, Ceyhun 
Hacıbəyli, Əmin Abid, Əhməd Ağaoğlunun müha-
cirət irsinə yönəldən öncüllərdən biri Kamal Abdulla 
olmuşdur: 
“Azərbaycan ədəbiyyatını bir bütöv kimi təsəv-
vürümüzə gətirməyə çalışsaq, bu bütövün böyük bir 
hissəsi emiqrasiyada məhrumiyyətlər bahasına yara-
dılan ədəbiyyatdır... 
...Bizim mühacirət ədəbiyyatımızı yaradanlar 
vətənindən köçmüş el oğulları idi. Vətəndə yaşayan-
ların çoxu onlardan uzaq getmədi. Vətəndə yaşaya-
yaşaya özünü mühacir sayanlar az olmadı. Nə qədər 
adam məfkurə və qeyrət sahibi kimi daxilən özünü o 
vətən övladları ilə bir güzgüdə gördü. Özünü onların 
yanında saydı. Nə qədər adam daxilən mühacir 
idi...” (Kamal Abdulla. Kədərli seçmələr. B., 2002, 
s.336-337).  
Hüsey Cavid, Əhməd  Cavad, Mikayıl Müşfiq 
kimi “vətənində mühacir olanların” ədəbi və insani 
taleyinə bu səpkidə yanaşma da orijinal və əhəmiy-
yətlidir.  
 40
Bu mövzunun da geniş işlənməsi, mühacirət və 
sürgün ədəbiyyatının milli şüurda öz yerini tam 
tutması hələ də ədəbiyyatşünaslığımızın və tarixşü-
naslığımızın qarşısında duran mühüm məsələlər-
dəndir.    
Keçən əsrin siyasi emiqrasiyası ilə, əslində, 
mahiyyətcə bağlı olan bir məsələni də qeyd etmək 
istərdim – XX əsrin 20-30-cu illərində vüsətlənmiş 
bu proses xeyli əvvəl – azərbaycanlıların bundan hələ 
yüz il əvvəl başlamış və sovet dövründə də davam 
etmiş deportasiyası, öz yurdlarından köçürülməsi ilə 
bağlı idi. Bu soyqırım xarakterli proses XX yüzilin 
sonlarında – bu əsrin əvvəllərində də baş verdi, bir 
milyona yaxın soydaşımız zorakılıqla öz yurdundan 
çıxarıldı, qaçqın, köçkün həyatına düçar oldu.  
“Vətəndə qərib” olan bu insanlara dövlətimiz 
hərtərəfli qayğı göstərir və bu qayğı hər gün artmaq-
dadır. İctimaiyyətimizin də burada böyük vəzifələri 
var və mühacirlik məsələsini ədəbi müstəvidə 
vurğulayan Kamal Abdullanın təşəbbüsü ilə Bakı 
Slavyan Universitetinin tələbələri artıq bir-neçə ildir 
ki, bütün məsrəfləri universitet tərəfindən ödənil-
məklə rayonlarımızda yerləşən qaçqın və köçkün 
məktəblərində pedaqoji təcrübədə olurlar. Qaçqın 
məktəblərinə maddi-mənəvi yardım göstərilir, bu 
məktəblərin şagirdləri universitetdəki tədbirlərə qatı-
lır, onların və müəllimlərinin bədii əsərlərindən, 
şeirlərindən ibarət kitabları universitet dərc edir. Bu 
əsərlər də doğma yurdlardan uzaqlarda “məhrumiy-
yətlər bahasına yaradılan ədəbiyyatdır” və XXI əsrdə 
 41
də bu məhrumiyyətləri yaşamağımız ağrı doğurur, 
bu ağrını, yanğını azacıq da olsa, səngidən isə bu 
soydaşlarımızın yanında olmağımızdır...  
  
“müəllif...  hadisələrə oxucu ilə  
bir yerdə daxil olur...” 
Kamal Abdullanın yaradıcılığında, qeyd etdiyi-
miz və qarşıda da toxunacağımız xüsusiyyət – 
oxucunun obraz kimi mətndə fəal iştirakı, eyni 
zamanda bədii aləmin oxucu təxəyyülündə subyektiv 
təfsirə şərait yaradan potensial imkanlarının genişliyi 
mühüm yer tutur. Yaradıcı refleksiyanın özəlliyin-
dən gələn bu xüsusiyyətin Kamal Abdullanın esse-
lərində səslənən düşüncələri ilə həmahəngliyi müəl-
lifin ədəbi-estetik konsepsiyasının və yaradıcılıq 
üsulunun vəhdətini, eyni zamanda müasir elmi 
axtarışlar üçün produktivliyini aşkarlayır:  
“Çox zaman müəllif təsvir etdiyi reallıqdakı 
bütün səbəb və nəticələri bilən adam kimi hərəkət 
eləmir. 
O özünü elə bil, oxucunun yanına qoyur, özünü 
elə aparır ki, guya təsvir etdiyi hadisələrə oxucu ilə 
bir yerdə daxil olur... 
Oxucuya “nə isə bir şey” uydurub vermək-
dənsə, yəqin ki, bu müəlliflər daha vicdanlı hərəkət 
edirlər – oxucunu onun fantaziyasına tapşırırlar. 
Oxucunu məcbur edirlər ki, özünə qayıtsın, öz həyat 
təcrübəsini xatırlasın, öz dünəninə bir də baş vur-
sun” (Kamal Abdulla. Kədərli seçmələr. B., 2002, 
s.214-215). 
 42
“Ədəbiyyat dərk edilmiş dünyanın  
xüsusi ifadəsidir” 
Esselərdə həm özlüyündə düşündürücü və 
müasir ədəbiyyatşünaslıq üçün əhəmiyyətli olan, 
həm də yazıçı Kamal Abdulla yaradıcılığını daha 
dolğun anlamağa zəmin yaradan orijinal mülahizə-
lərdən biri də ədəbiyyatın mahiyyəti, sənət və fəlsəfə 
məsələsidir. Aşağıdakı mülahizələr bu kimi mətləb-
lər üzərində alim və sənətkar düşüncələrinin, qənaə-
tinin ifadəsidir: 
“Harda sənətkar başlayır və harda filosof 
qurtarır?! Harda filosof başlayır və harda sənətkar 
qurtarır?! 
Bəlkə onlar heç bu şəkildə bir-birini əvəzlə-
mirlər. Bəlkə əsər adlanan bu böyük və məşəqqətli 
yolu əvvəlinci cümləsindən son cümləsinədək əl-ələ 
verərək qoşa keçirlər?!.. 
...Fəlsəfə dünyanı dərk etməyin xüsusi üsuludur.  
Ədəbiyyat dərk edilmiş dünyanın xüsusi ifadəsidir. 
Fəlsəfə və ədəbiyyat məzmun və forma kimi-
dirlər. Onları ayırmaq mümkün deyil” (Kamal 
Abdulla. Kədərli seçmələr. B., 2002, s.284).   
“Fəlsəfə dünyanı dərk etməyin xüsusi 
üsuludur. Ədəbiyyat dərk edilmiş dünyanın xüsusi 
ifadəsidir” – bu iki anlamın vəhdətini, ədəbiyyatın 
fəlsəfiliyini bundan dəqiq və sərrast ifadə etmək 
mümkün deyil, bu mülahizənin özü neçə əsərə təkan 
vermək siqlətindədir. 
Eynilə də, Kamal Abdullanın öz ədəbi-bədii 
yaradıcılığı ilə də təsbitlənən, ədəbiyyatın fəlsəfi-
 43
estetik tamlığını aşkarlayan aşağıdakı fikir:  “Böyük 
ədəbiyyat həqiqətən öz adına layiqdirsə, o heç 
zaman müxtəlif janrlara, formalara bölünməməli, 
aid edilməməlidir. Sənət əsəri sənət əsəridir. Və o, 
əslində hekayə, povest, roman, şeir və poema kimi 
ortaya çıxmamalıdır. Əsl sənətin, o bütöv, kamil 
sənətin tamlığını bu şəkildə bölmək düzgün deyil” 
(Kamal Abdulla. Kədərli seçmələr. B., 2002, s.197). 
 
“...Sirriçində dastan”  
Kamal Abdullanın esselərində Dədə Qorqud 
dünyası ilə bağlı mülahizələr, düşüncələr də çoxdur. 
Bunların “Kitabi-Dədə Qorqud”un görkəmli tədqi-
qatçısı tərəfindən söylənilməsi marağı daha da artırır 
və elmi təfəkkürün ictimai fikrə təsirinin, kulturoloji 
və ədəbi səpkiyə keçməsinin uğurlu örnəyini verir. 
Ümumən, dilçiliyə, ədəbiyyatşünaslıq və tənqidə, 
maarif məsələlərinə dair bir çox fundamental tədqi-
qatların müəllifi olan  Əməkdar elm xadimi, AMEA-
nın müxbir üzvü, bir sıra beynəlxalq elm-təhsil mər-
kəzlərinin akademiki və fəxri doktoru olan professor 
Kamal Abdullanın elmi əsərləri özlüyündə elmi də-
yəri və novatorluğu ilə yanaşı, ictimai fikir, mədə-
niyyət və sənət baxımından da əhəmiyyətlidir. Elmi 
araşdırmalarının ictimai-mədəni, o cümlədən ədəbi 
aktuallığı baxımından Kamal Abdullanın “Kitabi-
Dədə Qorqud”a aid tədqiqatlarını xüsusi qeyd etmək 
istərdim. 
Kamal Abdullanın dünya qorqudşunaslığında 
yeni elmi istiqamət, məktəb yaratmış tədqiqatları 
 44
(onlarla məqaləsi, dissertasiya işi, “Gizli Dədə Qor-
qud”, “Sirriçində dastan və yaxud Gizli Dədə Qor-
qud – 2”, “Mifdən Yazıya və yaxud Gizli Dədə 
Qorqud”, «Тайный «Деде Коркуд»» kitabları…) 
filoloji, türkoloji və eyni zamanda kulturoloji fikri, 
fikrimcə, mühüm məqamlara yönəltdi – Dastanın 
təhtəlşüur semantik qatına, mətnin alt qatındakı gizli 
mətləblərə, Oğuz eposunun beynəlmiləl tipoligiya-
sına, digər epik ənənələrlə paralellərə, əsərin məz-
mun və formasında aşkarlanan poetik özəlliklərə 
(dil, motiv, obraz, kompozisiya, paralelizm... məsə-
lələrinə), tək filoloji deyil, tarixi-mədəni, etnopsixo-
loji aspekti olan Mif və Yazı probleminə, dastan-
larda arxetip və invariant anlamlarına və digər bu 
kimi nəinki qorqudşünaslıqda, ümumən filologiya-
mızda, demək olar, öyrənilməmiş mətləblərə. 
“Kitabi-Dədə Qorqud” Kamal Abdullanın bədii 
yaradıcılığının və bir elm təşkilatçısı kimi fəaliyyəti-
nin də ana mövzularındandır. “Dədə Qorqud” motiv-
ləri və obrazları onun şeir, dram, nəsr əsərlərinin əsas 
mövzularından, bəlkə də, əsas mövzusudur. Almani-
yanın nüfuzlu elm-təhsil müəssisələri Yohannes 
Qutenberg Universiteti ilə BSU-nun müştərək gerçək-
ləşdirdiyi  ““Kitabi   Dədə Qorqud” və “Nibelunqlar 
haqqında nəğmə” – Ortaçağ qəhrəmanlıq dastanların-
da Şərq və Qərb” adlı 10 illik beynəlxalq layihənin 
ideya müəllifi və təşkilatçılarından biridir. 
“Kitabi-Dədə Qorqud”a həsr olunmuş beynəl-
xalq kollokviumun 20 illiyinin keçirilməsi kimi 
 45
nəcib təşəbbüsün də müəllifi və yubileyin təşkilatçısı 
Kamal Abdulla oldu. 
Bütün bunları xatırlamaqda bir məqsədim var – 
“Kitabi-Dədə Qorqud” Oğuz türkünün, ümumən, 
türklüyün ana kitabıdır, bu əsər, sadəcə, bədii-estetik 
və tarixi-filoloji deyil, ümummilli əhəmiyyət kəsb 
edir və o cümlədən, müasir ədəbiyyatımız üçün də 
məna, ideya və ilham mənbələrindən olmalıdır. Kamal 
Abdullanın elmi əsərlərində, esselərində və bədii 
yaradıcılığında Dədə Qorqud dünyasının aktuallaşma-
sı, bu baxımdan, Dastanın çağdaş milli şüura, ictimai 
fikrə, mədəniyyətimizə qaytarılması deməkdir.   
 
“rus dövlətçiliyi və mədəniyyətinin 
qaynaqlandığı Asiya...” 
Kamal Abdullanın esseləri ilə birbaşa yox, 
dolayısı ilə əlaqəsi olsa da, türk tarixinin, türk-slav-
yan əlaqələrinin, Avrasiya məkanında türklərin rolu-
nun araşdırılmasında müstəsna rolu olan tədqiqat-
larını ayrıca qeyd etmək istərdim. Avrasiyaçılıq təli-
mini, bu təlimdə Şərq-Qərb dialoqu məsələsini anla-
maq üçün Azərbaycan elmində bu mövzunu ilk dəfə 
araşdırmış Kamal Abdullanın tədqiqatları bütövlük-
də metodoloji əhəmiyyəti ilə yanaşı, problemin 
fəlsəfi, ideoloji, estetik və dini aspektlərini anlamaq 
baxımından da ciddi elmi əhəmiyyət kəsb edir (bax: 
К.М.Абдуллаев. Евразийство в Азербайджане: 
проблемы и перспективы развития // Восток – 
Запад. Сборник научно-исследовательских работ 
сотрудников научно-исследовательской лабора-
 46
тории «Тюрко-славянские связи». Баку: БСУ, 
2004, с.3-17; К.М.Абдуллаев. Евразийство в Азер-
байджане: факторы общественно-политического 
сознания // Актуальные проблемы международ-
ных отношений, 2005, № 4, с.151-164).  
Geosiyasi təlim olan avrasiyaçılığın politoloji, 
ideoloji, estetik, ədəbi cəhətlərini araşdıran Kamal 
Abdulla bu təlimin rus ədəbiyyatında təzahürünü, 
avrasiyaçılığa meyilli rus ədiblərinin türk dünyasına 
münasibətini, avrasiyaçılığın Azərbaycan kontekstində 
mövqeyini şərh edərək, müvafiq elmi araşdırmalar 
üçün uyğun zəmin yaratmışdır.  
Avrasiya məkanının “xalqların birləşməsi üçün 
şərait yaratdığını” (К.М.Абдуллаев. Евразийство в 
Азербайджане: факторы общественно-полити-
ческого сознания // Актуальные проблемы меж-
дународных отношений, 2005, № 4, с.154) yazan 
Kamal Abdulla avrasiyaçılığın həm rus ictimai 
təfəkküründə, həm də regional müstəvidə maraqlı 
metodoloji məqamlarını aşkarlayır. Bu ideoloji təli-
min Rusiyada siyasi və ictimai aspektlərinin bir-
mənalı olmayan dinamikliyi haqqında aşağıdakı mü-
lahizə bu baxımdan mühüm elmi qənaətdir: “Rusi-
yanın siyasi fikri güc mərkəzinə – Avropaya səmt-
lənmişdi. Ancaq ictimai şüur rus dövlətçiliyi və 
mədəniyyətinin qaynaqlandığı Asiyaya istiqamətlən-
mişdi. Və hər hansı tərəfə doğru meylin artması 
dramatik ziddiyyətlərə gətirirdi: Avropaya meyl art-
dıqda Asiya keçmişi üzə çıxırdı. Asiyaya meyl artdıqda 
isə Avropa dünyası cəlb edirdi. Qarşılıqlı tamamlama 
 47
prinsipi ilə müəyyənləşən məhz bu iki dünyagörüşünün 
simbiozu avrasiyaçılıq adlanan dünyaduyumu və 
ideologiyasını yaratmışdı” (Yenə orada, s.152). 
Rusiya və Azərbaycanda Asiya və Şərqə 
münasibətin fərqliliyi də Kamal Abdulla tərəfindən 
dəqiq ifadə olunub: “Rusiya avrasiyaçıları üçün Asiya 
və Şərq – türk-monqol dünyasıdır. Azərbaycan üçünsə, 
Avropa dəyərlərinin türk-islam mədəniyyəti ilə sin-
tezi məsələsi aktualdır” (Yenə orada, s.157). 
Qeyd edək ki, avrasiyaçılığın koranə heyran-
larından fərqli oplaraq, Kamal Abdulla bu təlimin 
çağdaş dövrdə siyasi-ideoloji ziddiyyətlərinə də toxu-
naraq, məhz azərbaycançılıq ideologiyası ilə ahəng-
də olan və milli maraqlarımızın ziddinə getməyən 
məqamlarının önə çəkilməsi zərurətini göstərmişdir. 
Onun avrasiyaçılığa dair mülahizələri, müzakirələri 
və ilk növbədə, yazdığı əsərləri məni və bir çox 
həmkarlarımı da bu mövzuya yönəltmişdir. Bakı 
Slavyan Universitetinin “Tərcümə problemləri”, “Türk-
slavyan əlaqələri” elmi-tədqiqat laboratoriyalarında, 
müxtəlif kafedralarda Kamal Abdullanın elmi rəh-
bərliyi ilə avrasiyaçılıq sahəsində aparılan araşdır-
malar buna nümunədir.  
BSU-da rus, Ukrayna, bolqar, polyak, çex, 
yunan mərkəzləri ilə yanaşı, “Azərbaycanşünaslıq”, 
“Türkiyə araşdırmaları” mərkəzlərinin ahəngdar fəa-
liyyət göstərməsi, Universitet tərəfindən Rusiya, 
Belarus, Ukrayna, Fransa, Polşa, Almaniya kimi 
ölkələrdə azərbaycanşünaslığın inkişaf etdirilməsi, 
Azərbaycan dili və mədəniyyəti mərkəzlərinin açıl-
 48
ması,  Kamal Abdullanın “Gəlin azərbaycanca danı-
şaq” çağırışının xarici ölkələrdə dilimizin tədrisi, 
Kamal müəllimin Parisdə fransızca, Buxarestdə 
rumınca həmin adda kitablarının nəşri kimi gerçək-
ləşməsi də nəhəng Avrasiya məkanında azərbay-
cançılıq ideallarının reallaşmasına xidmət edir... 
 
...Və esselərdən doğan təəssüratlar sırasından 
Kamal Abdullanın yaddaşıma hopub qalan fikirləri-
nin bəziləri: 
• Ədəbiyyat bəlkə də insan təbiəti ilə insan 
vicdanının əbədi mübarizəsidir.   
• Şair dünyanı olduğu kimi görmür. Görsəydi 
o, sənətkar olmazdı. 
• Ədəbiyyat... əslində xalqa yaxın olmamalıdır. 
Ədəbiyyat heç olmasa, bir az irəlidə getməlidir. 
Kimisə arxasınca aparmağı bacarmalıdır. 
• Hüseyn Cavid Azərbaycan ədəbiyyatının söz 
və fikir zadəganı idi. Daxili ləyaqəti sənət idealına 
son dərəcə uyğunlaşmışdı. Bəlkə də bu sənət idealı 
onun daxili ləyaqətini illər, on illər boyu formalaş-
dırmışdı. 
• Əgər biz İblisə yalnız İblis kimi yox, həm də 
alçaldılmış və cənnətdən qovulmuş bir mələk kimi də 
baxa bilsəydik... 
• Hər bir adam həyatının sonunadək öz içində 
kimisə gizləyib saxlayır. 
• Sizə elə gəlmirmi ki, məğrur adama məğrur 
olmaq imkanı verilməlidir və məğrur olmaq üçün 
 49
şərait yaradılmalıdır. Yoxsa ət maşınından keçən 
zaman əzərlər onu.   
• Reallığı axtarırıqsa, həqiqəti dərk etməyə 
çalışırıqsa, o indi, lap indicə yaşadığımız, həqiqətən 
duya bildiyimiz dolğun anın içindədir. Öz dünəni ilə, 
öz sabahı ilə bir yerdə.   
• Dahilərin tarixi əslində eksperimentlərin  
tarixidir. 
• Obrazlardan ideyaya yox, ideyadan obraz-
lara  –  əsl ədəbiyyatın yolu budur. 
• Əsl poeziya yəqin həm də o poeziyadır ki, 
onun misralarını nəsrə çevirib cümlələrlə vermək 
mümkün olmasın. 
• Mənim üçün bir Yol var – böyük hərflə yazı-
lan, əvvəl-axır istəsən də, istəməsən də keçilən bir 
böyük Yol!    
• Ən ağır gələn odur ki, biz özümüz özümüzə 
bir sıra yalançı miflər düzəltmişik, biz özümüz özü-
müzü o yalançı miflərlə aldatmışıq və bunları bilə-
bilə aldatmaqda davam edirik. 
• Hər bir yazıçının ilk növbədə öz eksperiment 
səlahiyyəti olmalıdır. Bədii əsər ilk yazılma məramın-
da öz həyat yolunu dəqiq müəyyənləşdirməlidir. Əsər 
ya hamı üçün yazılır, – bunu, adətən, xalq üçün 
yazılıb deyirlər – ya da ki, əsər öz xaridari üçün 
yazılır... Sənətkarın eksperimentinə xalq yox, sənət-
karlar qiymət verməli... 
• Beynimizdə bizdən xəbərsiz əksliklərin 
şiddətli  mübarizəsi  gedir, üzdə görünmür, sanki 
mübarizədən  əsər-əlamət yoxdur, dərində isə var-
 50
lığımızın bir hissəsi, bir qütbü o birisi ilə ölüm-
dirim savaşındadır.      
 
...Kamal Abdullanın onlarla yazara – şairə, 
yazıçıya, alimə onların yaradıcılığına təkan vermiş 
fikirləri, mülahizələri, ideyaları çoxdur. Bunların 
heç də hamısı onun kitablarında, məqalələrində çap 
olunmayıb, kütləvi çıxışlarında səslənməyib. Kamal 
müəllim şifahi söhbətlərində ideyalarını həmsöh-
bətləri ilə səxavətlə bölüşüb, təəssüf, sonradan bun-
ları öz adına çıxanlar da az olmayıb... 
 
Esselərdən doğan bir təəssüratı da bölüşmək 
istərdim: burada klassik şəhər mədəniyyəti və psixo-
logiyasının təzahürü, Bakı küçələrinin, məhəllələri-
nin nəfəsi var, sadiq dost istəyi, vətəndaş mövqeyi 
var, illərdən gələn səslər, baxışlar, duyğular, xati-
rələr var. 
Taleyin hökmündən, insanların dönüklüyün-
dən, yaddaşın qırıqlığından, mədəniyyətin aşılanma-
sından, sənətin dayazlaşmasından doğan qüssə və 
etiraz var. 
Lakin esselərin əsas leytmotivi, ümumi pafosu, 
fikrimcə, yalnız bundan ibarət deyil. Müəllif insan 
ruhunun, nə vaxtsa yaşanmış ülvi duyğuların, deyil-
miş həqiqi sözün, saf baxışın əbədiliyinə, bizdən 
sonra da qalacağına inanır və bizi də buna inandırır.  
Kamal Abdullanın esseləri birnəfəsə və bir-
dəfəyə oxunaraq tükənən mətnlər deyil – bunlar keç-
mişimizi və bugünümüzü, batin və zahirimizi, xəyal 
 51
və istəklərimizi, bütövlükdə, özlüyümüzü əbədi 
meyarlar baxımından anlamaq üçün daim oxunası, 
qayıdılası, dərk olunası sənət-fikir nümunələridir.  
 
P.S. Qeyd edim ki, esselərdə fraqmentar veri-
lən xatirələr, itirilmişlərin niskili, Bakı məhlələrinin 
yalnız bu aləmə məhrəm insanlar üçün doğma aurası, 
Kamal Abdullanın “Nizamidən Nizamiylə Niza-
miyə” adlandırdığı marşruta (Nizami heykəlindən 
Nizami küçəsiylə Nizami kinoteatrına) bələd olan-
ların doğma siması sonradan onun “Tarixsiz gün-
dəlik”ində həm zərif ifadəsini tapdı, həm də bu əsər-
lə çağdaş ədəbiyyatımıza köhnə Bakı məhləsinin və 
onun sakinlərinin munis obrazı gətirildi.  
 
 
 
 
 
 
 
 
 
 
 
 
 
 52
“YARIMÇIQ ƏLYAZMA” 
VƏ YA “NATAMAMLIĞIN TAMLIĞI” 
 
 
 
Allah özü bilməyənləri bilənlərin  
qəzəbindən qorusun. 
Kamal Abdulla 
 
Kamal Abdullanın “Yarımçıq əlyazma” romanı 
son dövrlərin durğunluqda olan ədəbi mühitində 
çoxdan görmədiyimiz canlanma, deyərdim ki, çax-
naşma yaratdı. Mətbuatda tam fərqli mövqe və qütb-
lərdən rəylər çıxdı, roman kuluarların və oxucuların 
əsas müzakirə mövzusuna çevrildi. Təhlil, təqdir, 
təfsirlərdən tutmuş, tənqid, inkar və ittiham çalar-
larında xeyli fikir söyləndi və bu gün də söylən-
məkdədir. Ədəbi mühit, geniş oxucu, tənqidçi dairəsi 
ilə yanaşı, bu roman ictimai-elmi fikirdə də təbəd-
dülat yaratdı, tarixçiləri tarixi baxımdan, filoloqları 
filoloji baxımdan, mədəniyyətşünasları kulturoloji 
baxımdan cəlb etdi. Hətta həm bizdə, həm Türkiyədə 
Kamal Abdullanın naməlum əlyazma aşkarlayıb 
dərc etdirdiyini düşünənlər də oldu.   
Milli ədəbi-mədəni mühitdə davam etməkdə 
olan bütün bu kəskin müzakirələrlə bahəm “Yarım-
çıq əlyazma”, bir yazıda səsləndiyi kimi, öz epik 
odisseyasına başladı – əsər Türkiyə, Rusiya, Fransa, 
Polşa kimi klassik ədəbi ölkələrdən tutmuş, uzaq 
Braziliyaya qədər tərcümə olunub nəşr edildi. Haq-
 53
qında nüfuzlu xarici ədiblərin rəyləri çıxdı, sanballı 
dərgilərdə və elm ocaqlarında müzakirələri aparıldı. 
Tək Azərbaycan ədəbiyyatının deyil, müasir dünya 
ədəbi prosesinin nailiyyəti kimi dəyərləndirildi, 
Azərbaycanın ilk postmodernist əsəri kimi səciyyə-
ləndirildi. Türk mətbuatı Kamal Abdullanı “Azər-
baycan ədəbiyyatının Ekosu adlandırdı”, Fransanın 
İNALKO (Şərq Sivilizasiyaları İnstitutu) kimi möh-
təşəm elm-təhsil-mədəniyyət mərkəzi, Rusiyanın 
“İnostrannaya literatura” kimi nüfuzlu dərgisi onlar-
la dünya miqyaslı mütəxəssisin iştirakı ilə romanı 
müzakirə etdi, bir çox ölkələrdə ünlü imzalarla rəy-
lər dərc olundu. Tariximizdə ilk dəfə Azərbaycan 
müəllifinin əsəri olaraq, dünyacaməşhur əcnəbi ədiblər 
tərəfindən Nobel mükafatına təqdim olunaraq nami-
zədlərin rəsmi siyahısına düşdü... 
Lakin bütün bu ədəbi, filoloji, kulturoloji səpkili 
yazıların, müzakirələrin sanbalına baxmayaraq, “Ya-
rımçıq əlyazma” hələ də və çox sonralar da ictimai-
ədəbi fikrin pretmeti olacaq. Romanın əhatəli elmi 
dərkinə zaman lazımdır, ilk növbədə, əsərdəki poetik 
özəlliklərin və yeni poetik təfəkkürün ədəbi və filoloji 
qavrayışımızda mənimsənilməsi gərəkdir.  
Mürəkkəb strukturu və semantikası, orijinal 
poetikası olan bu əsər haqqında monoqrafik tədqiqin 
yetişməsinə qədər məqalə çərçivəsində onun yalnız 
müəyyən aspektinə toxuna bilərik. Məqsədim “Ya-
rımçıq əlyazma”nın məndə doğurduğu müəyyən 
filoloji düşüncələri bölüşməkdir. Bəri başdan qeyd 
edim ki, gəlişməsi üçün çoxdandır milli ədəbi pro-
 54
sesdən təkan və zəminini tapa bilmədiyim bu düşün-
cələrə “Yarımçıq əlyazma” məni öz poetik gözlənil-
məzliyi, yeniliyi və orijinallığı  ilə sövq etdi. 
“Yarımçıq əlyazma” Azərbaycan ədəbiyyatın-
da mifə, eposa və tarixə intellektual-fəlsəfi bədii 
münasibətin ilk konseptual nümunəsidir, ilk postmo-
dernist təfsir təcrübəsidir... Bu roman ilkin təəs-
süratda adi və peşəkar oxucunun diqqətini oğuz tür-
künün ana kitabı olan “Kitabi-Dədə Qorqud”un və 
türklük tarixinə ziddiyyətli obrazı ilə düşmüş Şah 
İsmayıl Xətayi şəxsiyyətinin yeni roman kontekstin-
də aktuallaşdırılması ilə cəlb etdi. Bu diqqət, sadəcə, 
klassik mətn və klassik xarakterin müasir əsərə 
gətirilməsi ilə deyil, onların bədii təfsirinin gözlə-
nilməzliyi ilə vüsətləndi.  
Adi və peşəkar oxucu qavrayışı epik və tarixi 
qəhrəmanlara ədəbiyyatımızdakı ənənəvi normativ 
münasibəti görməyib gərginləşdi, bir müddət durux-
du: bəziləri bütləşmiş obrazların tam başqa təfsirinə 
qeyzləndi (“biz Dədə Qorqud, Babək, Koroğlu nəs-
liyik” patetikasıyla), ayrıları bədii mətndə tarixi fakt-
ların dəqiq inikasını axtarmağa başladı (sosialist 
realizminin tarixiliyi təriqində), bir başqaları, guya, 
adekvatlığını itirmiş milli dəyərlərin müdafiəsinə qal-
xışdı, dediyimiz kimi, qələmini itiləyib Kamal Ab-
dullanın “aşkarladığı” hipotetik əlyazmanın təhlilinə 
girişənlər də oldu... 
Fikrimcə, bütün bunlar təbii idi və durğun ədəbi 
mühitdə əsərin öz yeniliyi, mətn kimi ötkəm orijinal-
lığı, yalnız ənənəvi ədəbi anlamlardan deyil, ictimai 
 55
şüurdakı bir sıra stereotiplərindən nəinki uzaq olması, 
onları xeyli dərəcədə sarsıtması ilə bağlı idi.    
Son illər üçün fenomenal oxucu və tənqidçi 
diqqətini cəlb etmiş (hələ tam şəkildə çap olunma-
mışdan!) bu orijinal əsər haqqında müxtəlif səpkili  
(tarixi, ictimai, mədəni və təbii, ədəbi yönlü) və 
bəzən tamamilə əks mövqeli yazıların, rəylərin, mü-
sahibələrin, söhbətlərin yaranmasına əsas səbəb, 
fikrimcə, romanın qeyd etdiyimiz ədəbi və qeyri-
ədəbi qəliblərdən – ilk növbədə, etnopsixoloji şab-
lonlardan, iprənmiş obıvatel “ideallarından”, milli 
şüurda kök salmış saxta “vətənpərvərlik” şüarla-
rından, tarixi miflərdən və ən əsası – ədəbiyyatımızı 
quyu girdabına salan əyalətçilikdən, ətalətdən nəinki 
uzaq olması, fəal (deyərdim – aqressiv) şəkildə 
bütün bunları dağıtmağa yönəlməsidir.  
Kamal Abdullanın “Yarımçıq əlyazma”sı mif-
epos-tarix paradiqmasında ədəbi və ictimai fikrimiz-
də kök salmış ənənəvi tendensiyadan – mifin tarixi-
ləşdirilməsi və tarixin mifləşdirilməsindən nəinki 
uzaqdır, əslində, milli şüurumuzu tarixin gizli mən-
tiqindən və şüuraltı etnik dünya mənzərəsindən sap-
dıran bu meyillərə qarşıdır.   
Lakin söz yalnız bunda deyil! “Yarımçıq 
əlyazma” hər şeydən əvvəl ədəbi hadisə, poetik 
fakt olaraq əhəmiyyətlidir. Özlüyündə dünya 
səviyyəli əsər kimi mədəniyyət-ədəbiyyat tarixinə 
düşəcək roman olmaqla bərabər, prinsipcə yeni 
estetik təfəkkürü, bədii konsepsiyanı aşkarla-
masıyla dəyərlidir. 
 56
Romanda epos və tarix nəinki müasir kontekst-
də aktuallaşdırılır, eyni zamanda, özünüifadə və özü-
nüdərk üçün əsas materiala çevrilir, –  yeni epos və 
tarixin “yaradılması” baş verir (söhbət, təbii ki, 
işarəvi mətndən gedir). Bu məqamda müəllif təfək-
küründə refleksiya və vəhy qovuşur. Müəllifin məq-
səd və məramına uyğun olaraq mif və epos, mədəni 
kontekst və klassik diskurs orijinal təzahürlərini 
tapır. Bədii mətn əbədi suallara yeni cavab cəhdi 
kimi aşkarlanır və bu cəhdin səlahiyyəti müəllif 
səviyyəsinin verdiyi hüquqla təsbitlənir.   
Bu hüquqa sahib olmaq səlahiyyəti isə asan 
deyil. Çünki dünya ədəbiyyatı tarixində mif və 
eposun, bunlarda yatan əbədi mətləblərin ədəbi-bədii 
təfsirinə cəhdlər qədimdən müxtəlif formalarda 
aşkarlanıb. Və Kamal Abdullanın romanında aşkar-
lanan prinsipial yeniliyi və özəlliyi qavramaq üçün 
bu ənənəyə, ötəri də olsa, göz gəzdirmək məcburiy-
yətindəyik.  
Hələ “İliada” və “Odisseya”, “Avesta”, “Şah-
namə”, “Edda”da iki müvazi proses – mifin tarixi-
ləşdirilməsi və tarixin mifləşdirilməsi izlənir. Homer-
də bir çox məqamda mif parodiyalaşır, Esxil mifi 
özünün və dövrünün dünya baxışı sisteminə salır, 
Sofokl estetik dəyərlər, Evripid əxlaqi məsələlər 
baxımından işləyir. Vergili və Ovidi mifik süjetləri 
və personajları alleqorikləşdirir, motivlərlə özünə-
məxsus oyun baş verir. Nizamidə, Füzulidə, Nəsimi-
də, xeyli sonralar Caviddə arxaik və dini motivlər 
fəlsəfi-estetik axtarışlara zəmin olur. Yeni dövrdə 
 57
Gete, Şellinq, Hegel, Qoqol, Nitsşedə mifin müəllif 
baxışına uyğun şəxsi təfsiri – psixoloji, sosial, satirik 
şərhi ortaya çıxır.  
XX əsr mədəniyyəti və incəsənəti mif və eposa 
əvvəlki dövrlərdən fərqli – intellektual, idrakı və 
hətta elmi münasibəti təsdiqlədi. Elmilik və bədiiy-
yatın, təxəyyül və gerçəyin, subyektiv və obyektivin 
vəhdəti ədəbi yaradıcılığın əsas poetik keyfiyyət-
lərdən birinə çevrildi. Müəllif anlayışı və müəllif 
obrazı özü ənənədən uzaqlaşdı – yaradıcılıq poten-
sial oxucu ilə müştərək şüurlu proses, müəllif isə 
mətnlə dialoqda olan tərəf müqabili kimi aşkarlandı: 
F.Kafka və C.Coysun mifdən istifadəsi şüurlu, məq-
sədyönlü akt idi, T.Eliot öz mifoloji motivlərinin 
elmiliyə yaxın şərhini verirdi, T.Mann “İosif və qar-
daşları”nı yazarkən psixoanaliz nəzəriyyəsini öyrə-
nir və əsərində şüurlu tətbiq edirdi. 
Sənayeləşmə, insanın mühitdən təcridlənməsi, 
ənənəyə yadlaşması nəticəsində müasir sivilizasiya 
özü insan iradəsindən kənarda olan mistik qüvvə 
kimi mifləşir. Bu situasiyanın qloballığı ədəbiyyatda 
istiqamətcə müxtəlif formalarda ifadə olunur: C.Coys 
və F.Kafka mif və eposu qrotesk, faciəvi, parodik  
təfsir edir, əbədi personajların çağdaş tragikliyini 
göstərir; Y.Qaşek, M.Bütor mifi adi güzərana, 
məişətə müncər edərək farsa çevirir; N.Sarrot, 
U.Folkner, Q.Markesdə mif insanın fərdi dünyasını, 
psixoloji sarsıntılarını, daxili yaşantılarını ehtiva 
edir; mifik personajlar, epik qəhrəmanlar, ümumən, 
epik qəhrəmanlıq A.Kamyu, C.Coys, M.Prustda, 
 58
hələ F.Nitsşe və Z.Freyddə olduğu kimi, məzhəkəyə 
qoyulur, absurdlaşır, antiqəhrəmana çevrilir. Adi idrak, 
ənənəvi ictimai norma sarsılır. Dionis, Edip, Sizif, 
Odissey kimi personajlar klassik normativ mahiy-
yətini itirərək çağdaş insanın miskin durumunu əks 
etdirir. Nəticə etibarilə, mif və epos yeni ədəbiy-
yatda fəlsəfi-intellektual təfsirini tapır, elmi və bədii 
refleksiyalar birləşir, arxaik mifopoetik təfəkkürdə 
olduğu kimi, fəlsəfi, elmi, estetik qavrayış çulğaşır... 
Dünya ədəbiyyatının bu sadaladığımız mifo-
poetik mənzərəsinə dərindən aşina olan Kamal 
Abdullanın “Yarımçıq əlyazma”sında yuxarıda qeyd 
etdiyimiz nümunələrdən, mifoloji və epik mətnləri 
təfsir və təbdil təcrübələrindən fərqli mühüm bir 
cəhət – mif və eposa fəlsəfi-ədəbi münasibət zəmi-
nində intellektuallığın müstəqil poetik kateqoriya 
kimi fəallığı və bundan törəyən konseptual dialo-
gizm var. Əsərin semantik məğzi bilik və qeyri-
bilik, məntiq və məntiqsizlik, ahəng və xaos, batin 
və zahir kimi məna cütləri üzərində qurulub. Müəllif 
təfəkküründə görünən və duyulan önəmli deyil, 
görünməyən maraqlıdır; bilinən – donuq və ölüdür, 
bilinməyən vacibdir; bilən – qısırdır, bilməyən canlı 
və perspektivlidir. Bilməyən biliyə can atır, bilən 
təsdiqə, birinci şübhə və suala, ikinci iddia və 
“cavab”a yönəlikdir. Bu konseptual zəmin, “bil-
məyən” təhkiyəçinin Şübhə və Sualı, dediyimiz 
kimi, roman poetikasına mətnaltı dialogizm aşıla-
mışdır: əsər içində miflə, eposla, tarixlə dialoq, 
ədəbi ənənəylə dialoq, dövrlər arasında dialoq, təh-
 59
kiyəçinin özüylə və qəhrəmanlarla dialoqu, ikiləşən 
qəhrəmanların daxili dialoqu, romandakı personajlar 
və onların prototipləri arasında dialoq, müxalif oxu-
cuyla mətnin dialoqu və bu dialoqdan doğan sonsuz 
seçim imkanı…  
Beləliklə, əsərdə subyekt-obyekt-adresat müna-
sibətləri fərqli çalarda aşkarlanır, nəsnələrin substan-
sional vəhdəti, yuxarıdakı anlamların qovuşuqluğu 
izlənən, özündən kənar gerçəkliyə yer qoymayan, 
özü mütləq reallıq kimi aşkarlanan mifoloji qav-
rayışa oxşar sinkretik aləm – mətnin imaginativ 
reallığı meydana çıxır. 
Romanı oxuduqca və bu xüsusiyyətləri mü-
şahidə etdikcə bir qənaətimdə möhkəmləndim – 
ədəbi əsər yalnız gerçəyin təkrarı deyil, yalnız fərdin 
subyektiv özünüifadəsi də deyil, – subyekt, obyekt 
və adresatın mürəkkəb münasibətindən ibarət müs-
təqil bədii aləmdir və diqqət yetirsək görərik ki, ədə-
biyyat həmişə bu üç amilin tənasübünə görə təsnif 
olunmuşdur: Aristotel eposu obyektlə, lirikanı sub-
yektlə, dramı obyekt-subyekt vəhdətiylə bağlamış, 
Hegel bu anlayışların fəallığına görə bədii təkamülü 
simvolik, klassik, romantik dövrlərə bölmüşdür. 
Klassik realizm mühitin inikasını, romantizm müəl-
lif fərdiliyini, simvolizm mədəni konteksti, formal 
məktəblər dil məntiqini önə çəkmişdir.  
Kamal Abdullanın postmodern təxəyyülün-
də və təfəkküründə subyekt, obyekt, adresat 
münasibətlərinin prinsipial yeniliyi, bədii aləmin 
virtual gerçəkliyi “Yarımçıq əlyazma”nı nəinki 
 60
milli ədəbiyyatımızın bütün əvvəlki mərhələlərin-
dən, eləcə də bir çox modernist və postmodernist 
Qərb yazıçılarının əsərlərindən fərqləndirir və 
postmodern poetikasının orijinal faktı kimi aşkar-
layır. Klassik nəsr yaradıcılığı daha çox obyektiv 
gerçəkliyin bədii inikası – mimesisdirsə, postmo-
dernizm dünya-mətn eyniyyətidirsə, bu roman-
dakı bədii refleksiya, fikrimcə, bütün bunlardan 
əlavə və daha çox  subyekt təfəkkürünün təza-
hürü – semiozisdir. 
 Kamal Abdullanın yaradıcı refleksiyasında 
semiozis çalarının, struktur-semiotik qavrayış mo-
dellərinin təzahürü ilk növbədə romanın dərin mo-
tiv-məna qatında aşkarlanır. Bu fikri aydınlaşdırmaq 
üçün bəzi nümunələr verək.  
“Yarımçıq əlyazma”da aparıcı semantik xətlər-
dən olan Şah İsmayılla bağlı fabula qətiyyən ənənəvi 
hadisəvi intriqa deyil. “Hökmdar – şair” konflikti 
qədər geniş ənənəsi olan ikili oppozisiyanın bu əsər-
də təqdim olunmuş variantına struktur-semiotik me-
yarlarla yanaşsaq, əsərdəki olduqca maraqlı və 
mənalı bir təfsirlə qarşılaşarıq. – Şah İsmayılın həm 
türk tarixindəki rolunda, həm siyasətində, həm yara-
dıcılığında aşkarlanan ikilik, romanda strukturaliz-
min əsaslarından biri olan təhtəlşüur məntiqi əmə-
liyyat – mediasiya ilə həll olunur.  
Bu ikili oppozisiyanın romandakı orijinal təf-
siri – onun iki şəxs, şah və şair olması, əslində, 
mediasiya, yəni proqressiv vasitəçiliklə (binar təza-
dın tam həllə nail olunana qədər daha zəif ziddiy-
 61
yətlərlə əvəzlənməsi: həyat / ölüm ≈ gündüz / gecə ≈ 
oyaqlıq / yuxu...) həll deməkdir – “şair-hökmdar” 
oppozisiyası roman kontekstində daha dərin konf-
liktin sonuncu həlqəsi kimi qavranılır: həyat-ölüm, 
əbədi-fani, rəbbani-ərzani, ruh-cism, ideal-gerçək, 
batin-zahir, azadlıq-zərirət, fərd-cəmiyyət və nəha-
yət, – şair-hökmdar... Bu binar oppozisiyalar həll-
olunmazdan başlayaraq yumşalan xətlə gedir, lakin 
Şah İsmyılın taleyində dairə yenə qapanır, ikili təza-
dın ilkin həllolunmazlığı əks qütblərin bir insanda 
qovuşmasını mümkünsüz edir və onu gerçək şəkildə 
ikiləşdirir, iki adama parçalayır...  
Təzad zəncirinin məntiqiylə oppozisiyanın həm 
birinci qütbü olan əsl şah ölür, şah qılafına girmiş 
şair qalır, sonda o da qətl edilir. Yəni bir-birini istis-
na edən bu əks anlamların (şairlik və şahlıq rəmzləri 
ilə ifadə olunmuş, yuxarıda sıraladığımız konseptlərin) 
bir substansiyada vəhdətləşməsinin mümkünsüzlüyü, 
ilkin prinsipial oppozisiyanın həllolunmazlığı, insan 
xislətində və toplum həyatında əks qütblərin (“şairlik 
və hökmdarlıq”da rəmziləşən substansional təzad) 
cəmləşməsinin faciəviliyi bir daha təsbitlənir.  
Qeyd edim ki, Kamal Abdullanın esselərinin 
birində əksliklərin əzəli vəhdətini və insanın daxi-
lində çulğaşdığını bəlirləyən belə bir fikir var: “...Kim 
dərk edir ki, hökmdarı əslində uzaqda, kənarda yox, 
özümüzdə, öz içimizdə axtarmaq lazımdır?!” 
Bu universal mətləblərin və təhtəlşüur qavrayış 
strukturlarının təzahürü digər süjet xəttində – casusla 
bağlı istintaqda da aşkarlanır. Oğuzları satan  casus 
 62
kimdir? Və kim olduğu bilinəndən sonra Oğuz 
əxlaqı paradiqmasında daha aktual olan növbəti sual 
– kimdən törəyib?  
Profan bir müəllifdə banal detektivə çevrilə 
biləcək fabula. Lakin “Kitabi-Dədə Qorqud”un gör-
kəmli tədqiqatçısı və kamil yazıçı olan Kamal 
Abdullanın qələmində yox!  
Eposdakı ötəri işarə-siqnalı alim-sənətkar həs-
saslığı ilə duyaraq aktuallaşdıran və mükəmməl 
süjetə çevirən Kamal Abdulla bu motivin fəlsəfi 
təfsirini vermişdir – istintaq göstərir ki, casus bizim 
hər birimizdir, hər kəs potensial casusdur, ancaq həm 
də qəhrəmandır, hökmdardır, müdrikdir... Dünyanın 
bütün nəsnələri içimizdədir, kainatın bütün qütbləri 
qəlbimizdədir. Beləliklə, təzad substansionaldır, ma-
hiyyətdədir, universaldır, əzəli və əbədidir və bunun-
la da həllolunmazdır... 
“Şair və hökmdar” konfliktində olduğu kimi, 
burada da struktur-semiotik həll modelləri işə düşür:  
- konflikt mediasiya – proqressiv vasitəçiliklə 
yumşaldıla,  
- metaforikəşdirilib assoiativ kəlməylə əvəz-
lənə (dönüb, çaşıb, azıb),  
- ondan yan keçilə (brikolaj – adın çəkilməsinə 
yasaq) bilər.  
“Şah və hökmdar” konflikti proqressiv vasitə-
çiliklə yumşaldılır – dünyanın sarsıdıcı mübhəm 
konflikti fərdlərin ölümü ilə zahirən aradan götü-
rülür. Oğuzlar isə hər birinə dəyən və bununla onları 
bir toplum olaraq birləşdirən epik cəngavərlik ko-
 63
deksini, etnik dəyərlər sistemini sarsıdacaq casusla 
bağlı konfliktdən yan keçirlər.  
Romanda məntiqi struktur əlaqələri yalnız 
konfliktlərin həllində aşkarlanan təhtəlşüur əməliy-
yatlarda izlənmir. Əsərin süjet quruluşu, personaj-
lararası münasibətlər sistemli məntiqi əlaqələr, 
kombinatorika prinsipləri üzərində qurulub. Bu 
məntiqilik heç də mətnin metafizik atmosferi və 
bədiiliyi ilə ziddiyyət təşkil etmir, əksinə, bu 
atmosferin təhtəlşüur qavrayış strukturları, arxetip 
anlamlarla bağlılığını göstərir. Şah İsmayıl – Xızr 
fabula xətti əsasında bu müşahidəmizi əsaslandıraq. 
Mətnin bu qatında süjet xəttinin təkamülünü ifadə 
edən dörd həlledici personaj var – Şah İsmayıl 
Xətayi, Lələ, Xızr və Vəzir.  
Müəllif bu personajların münasibətlərinin heç 
də sadə olmadığını, çoxcəhətliliyini və çulğaşıqlığını 
həm “əlyazma” mətnində, həm də öz qeydlərində 
ifadə edir. “Nə üçün”, “nə istəyirdi”, “nədən” məz-
munlu suallar həm mətndə, həm oxucu qavramında 
daim səslənir. Birtərəfli qiymət mümkün də deyil, 
çünki xarakterlər və davranışlar birmənalı deyil. 
Hadisələrin gizli məzmununa agah və aidiyyatı olan 
əsas personajların, Şah – Lələ – Xızr – Vəzir müna-
sibətlərinin mürəkkəbliyi sonadək saxlanılır. Bu 
münasibətlər personajlar arasında yalnız müstəqim 
ikili əlaqələr deyil, bütün tərəflərin eyni vaxtda 
iştirak etdiyi çoxtərəfli dinamik sistem olduğundan 
mətnə də dinamik tarazlıq verir.   
 64
Fikrimizi aydınlaşdıraq. Bu dörd personajın 
qarşılıqlı münasibətləri aşağıdakı sxemlə ifadə oluna 
bilər: 
 
                  Ş            L          V X 
 
 
Bu sxemdə Şah, Lələ, Vəzir, Xızr arasında 
müvafiq simvollarla ifadə olunmuş əlaqələr göstə-
rilib. Göründüyü kimi, personajlar arasında müna-
sibətlərin 6 təkrarsız kombinasiya variantı yaranır. 
Lakin bu variantlar birbaşa ikitərəfli əlaqələri, for-
mal kombinasiyaları əks etdirir: ŞL (“Şah – Lələ”), 
ŞV, ŞX, LV, LX, VX.  
Bu münasibətlər mətn kontekstində semantik-
ləşdiyindən, artıq daha mürəkkəb əlaqələr sistemi 
ortaya çıxır: V/ŞL (Vəzirin Şah-Lələ münasibətinə 
münasibəti), L/ŞX (Lələnin Şah-Xızr münasibətinə 
münasibəti) və bu şəkildə – L/VX, V/ŞLX, L/ŞVX; 
eləcə də daha çoxqatlı münasibətlər: VX/ŞL (Vəzirlə 
Xızrın birlikdə Şah-Lələ əlaqələrinə münasibəti), 
L//XŞ/X (Lələnin Xızrın Şaha münasibətinə görə 
Xızra münasibəti), L//ŞX/L (Lələnin Şah-Xızr münasi-
bətinə görə öz-özünə münasibəti) və sairə bu kimi...  
“Yarımçıq əlyazma”nın poetik strukturunda per-
sonajlar arasında belə semantik münasibətlər casusla 
bağlı digər süjet xəttində də izlənilir.  
Ancaq yazıçının bədii təxəyyülü öz təbiiliyi ilə 
məntiqi struktur modellərini aşır, qəhrəmanlar ara-
sında münasibətlər və bütövlükdə mətnin alt seman-
 65
tikası yenidən mənalandırılır, müəllif təxəyyülündə 
canlandırılaraq süjetin təkamülündə orijinal bədii 
təcəssümünü tapır.   
Təhkiyəçi eyhamlarla (yuxarıda qeyd etdiyimiz 
“vəzir nə istəyirdi?” kimi suallarla), qəhrəmanların 
fikir və davranış çoxmənalılığı ilə, üslubi çalarlarla, 
əsərin metafizik atmosferi ilə personajlararası müna-
sibətlərin, yəni hadisələrin, tarix mənzərəsinin, insan 
xislətinin və ümumən milli dünya mənzərəsinin heç 
də birmənalı və formal məntiqə gələn olmadığını 
təsbitləyir və oxucunu da düşünməyə, seçim imkan-
ları sonsuz olan qəhrəmanlarla birlikdə öz Seçimini 
etməyə sövq edir.  
Beləliklə, fərdi bədii təxəyyül və universal qav-
rayış strukturları, gerçək və təhtəlşüur bir-birini oriji-
nal tərzdə tamamlayaraq Mətn tamlığında bütövləşir.  
“Yarımçıq əlyazma”nın bədii strukturunda 
müxtəlif struktur-semantik qatların və fabula xətlə-
rinin bir-biri ilə dərin bağlılığı, mətnin alt qatındakı 
təhtəlşüur qavrayış modellərinin müəllifin orijinal 
bədii təxəyyülü ilə həmahəngliyi, fikrimcə, ilk növ-
bədə, bu əsərin həm avtonom işarəvi sistem, orijinal 
bədii reallıq, həm də müəllifin yaratdığı bütöv Mət-
nin, alternativ bədii dünya mənzərəsinin tərkib his-
səsi olmasından qaynaqlanır. 
Təhtəlşüur qavrayış strukturlarını, semiozisi 
ifadə edən “Yarımçıq əlyazma” heç bir məqa-
mında tarixi olayları olduğu kimi təkrarlamır, 
mətn xüsusi işarəvi dil, öz məntiqi olan avtonom 
bədii aləm, alternativ tarix və dünya modeli kimi 
 66
aktuallaşır, tarixin, milli kimliyin üst qatını deyil, 
gözlə görünməz sirli fəlsəfəsini təqdim edir.  
Əsərdə mühitdən – mifdən, eposdan, tarixdən 
gələn məlumat struktur-semiotik qavrayış kodu ilə 
bədii modelin invariant mənasına uyğunlaşdırılır, 
mədəni-tarixi kontekst, mətn-mətn münasibətləri 
aktuallaşır, roman obyektin təkrarı deyil, gerçəyi 
əvəz edən müstəqil poetik universum, xüsusi işarəvi 
sistem kimi aşkarlanır. Əsərin kompozisiya qatları – 
Gəncə zəlzələsi, Oğuz dünyası, Xətayi dövrü və 
müasirlik (“əlyazma” mətninə çərçivə kimi təqdim 
olunsa da, müasirliyi əks etdirən şərhlər, haşiyələr, 
qeydlər bədii funksiyasına görə heç də az əhəmiy-
yətli deyil) çulğaşıq bir xronotop və atmosfer, 
modelləşdirici struktur yaradır.  
Mətn öz gerçəkliyini təsdiqləyir, şərti reallığa, 
qapalı aləmə çevrilir, poetik forma məna yaradan 
potensiya kimi fəallaşır, bədii struktur semantikləşir, 
kompozisiya çərçivəsi şərtiləşir, obyektiv zaman-
məkan əlaqələri sarsılır, gerçək fon itir. Yəni müəy-
yən mənada intertekstuallıq yaranır – mətn əvvəlki 
mətnlə və bir mətn hesab edəcəyimiz milli dünya 
mənzərəsi ilə dialoqa girir, kontekst tekstin içində 
gerçəkləşir, müəllif obrazı şərtiləşir, bununla da oxu-
cunun təfsir imkanları genişlənir.  
Nəticə etibarilə, əsərdə postmodernizmlə sıx 
bağlı olan poststrukturalizmə xas fəlsəfi-ədəbi ele-
mentlər meydana çıxır: bədii mətn oxucunun sərbəst 
təfsirinə imkan verən, zahirən “mənşəyi məlum 
olmayan” (“əlyazma”nın məchulluğu) və arxasında 
 67
“hər hansı gerçək həqiqət durmayan” (bu hadisələr 
olubmu? – deyə müəllifin sualı) avtonom işarələr 
sistemi kimi fəaliyyət göstərir. Əsərin ya müəllif 
niyyətini labüd pozması, ya da ondan kənara çıxması 
(romanda müəllifin “mənlik deyil”, “nə isə” kimi ifa-
dələri, “əlyazma”nın gerçəkliyinə oxucunu və hətta 
peşəkarları inandırması), yəni formal məna mərkəzi 
anlayışının fiksiya olması təəssüratı yaranır. Oxucu 
mətn əsasında yeni mənaların yaradılmasından ibarət 
azad oyuna qoşulur (ədəbi tənqiddə və oxucu çevrə-
sində bu romana dair bir çox rəy və təfsirlərin möv-
cudluğu da bunu dolayısıyla təsdiqləyir – bütün bun-
lar özü də yeni mənaların yaradılmasından ibarət 
evristik oyun sayıla bilər). Mətndə verilən, postmo-
dern tipologiyasını aşkarlayan məqsədyönlü “boş-
luqlar” da buna xidmət edir: 
“Bu yerdə Əlyazmanı oxumaq yenə də çətin-
ləşir. Lələni sarayda nə gözləyir – bunu demək çətin-
dir. Canından çox sevdiyi Şahla görüşə o nə üçün 
belə can atır – bunu ancaq pərvanənin özünü oda 
çırpmağı ilə izah eləmək olar. Şairlər deyir, bu, 
eşqin gücündən belə olur. Kim bilir?! Vəzir burda 
hansı oyunu oynayır?!”  
Göründüyü kimi, müəllif özü öz mətni ilə 
kənar subyekt kimi fəal dialoqdadır və bununla mət-
nin avtonom gerçəkliyini, müstəqilliyini təsbitləyir, 
eyni zamanda, yuxarıdakı kimi suallarla oxucunu 
qavrayış aktivliyinə sövq edir. 
Bu məqamda reseptiv tənqidə xas  “oxucu göz-
ləntiləri üfüqü” anlayışını, əsərin oxucu tərəfindən 
 68
mənimsənilməsinin dialektikasına yönəldilməsini 
xatırlatmaq istərdik: “oxucu gözləntiləri” anlayışını 
istifadə etməklə, psixologiyaya yuvarlanmadan oxu-
cunun ədəbi təcrübəsini təsvir etmək olar: hər bir 
əsər üçün “oxucu gözləntiləri” əsər meydana çıxdığı 
anda janrın əvvəlki dərkindən, artıq məlum əsərlərin 
forma və mövzusundan, poetik və adi dil arasındakı 
təzaddan törəyir” (Hans Robert Yauss). “Yarımçıq 
əlyazma”nın postmodern poetikasında “oxucu göz-
ləntiləri üfüqü” xeyli genişləndirilir – mətn öz göz-
lənilməzliyi ilə oxucunu öncə şaşırdır, sonra isə onu 
özünəməxsus yaradıcı təfsir prosesinə sövq edir. 
Qeyd edək ki, indi də aktual olan və oxucunu 
konkret-tarixi şəxsiyyət deyil, ideal abstraksiya kimi 
qəbul edən reseptiv tənqiddə əsərin dəyəri oxunma 
prosesində aktuallaşan potensial qavrayış, təfsir im-
kanları ilə müəyyənləşir. Oxucunun rolu öz təxəy-
yülü, müəlliflə ortaq yaradıcılığı hesabına mətndəki 
məqsədyönlü “boşluqları” (“əlyazmanın” yarımçıq-
lığı) “doldurmaqda” aşkarlanır. Buna görə də: “Ədə-
bi əsərin təhlili yalnız əsər mətnini deyil, eyni dərə-
cədə bizim ona cavab hərəkətlərimizi də nəzərə 
almalıdır” (Volfqanq İzer).  
“Yarımçıq əlyazma”ya ədəbi auditoriyanın 
“cavab hərəkətləri” həm milli, həm beynəlxalq səviy-
yədə fenomenal oldu – artıq xatırlatdığımız müzaki-
rələr, rəylər, mülahizələr, tərcümələr və sairə öz san-
balı, fəallığı, miqyası, çoxcəhətliliyi ilə romanın sıra-
dan bir əsər olmadığını, ədəbi mühitə və oxucu çev-
rəsinə müstəsna canlanma gətirdiyini göstərdi. Təf-
 69
sirlərin rəngarəngliyi və çeşidliliyi, mətnə münasi-
bətin “qıraqdan” yox, “içəridən” olması, “əlyazma”nın 
oxucu-tənqidçi dairəsində, sadəcə, şərhə deyil, təf-
sirə, davama məruz qalması, oxucu mühitində hətta 
yaradıcı refleksiya, mətni yenidən gəlişdirmək, va-
riantlarını qurmaq həvəsini oyatması bu romanın 
mətn potensiyasının siqlətindən gələn fövqəl resep-
tiv imkanlarını aşkarladı. Bu imkanların genişliyi, 
mətnin tükənməz mənayaratma potensiyası, təbii ki, 
fərqli yanaşmaları ortaya qoydu – romana hər kəs öz 
bucağından yanaşdı, adresatların fərqli səviyyəsi və 
marağına uyğun oxunuşlar meydana çıxdı.  
Və bu oxunuşların tipologiyasını reseptiv tən-
qiddə əsərin subyektiv qavrayışının, bədii mətnin 
oxunuşunun fərqli səviyyələri barədə aşağıdakı müd-
dəa ilə aydınlaşdırmaq istərdik: sadəlövh oxunuş, 
təmərküzləşmiş oxunuş, dərin oxunuş, emosional 
və rasional qavrayış. “Yarımçıq əlyazma”nın oxu-
nuşu bu tipologiyanın rəngarəngliyini aşkarlamaqla, 
əslində, ədəbi tənqid və oxucu publikasını səciy-
yələndirmək üçün də xeyli maraqlı məlumat verdi. 
Olduqca maraqlı cəhətlərdən biri də budur ki, 
müəllif özü də romanında öz mətninin oxunuş nü-
munələrini təqdim edir – təhkiyəçinin təhkiyə pro-
sesinin özünü şərh etdiyi metanəsr xüsusiyyəti iz-
lənən bu romanda müəllif obrazı öz mətni ilə kənar 
subyekt kimi fəal dialoqdadır, hətta qeyd və haşi-
yələri ilə mətni şərh edir, “təmərküzləşmiş” və 
“rasional” oxunuş nümunələri verir, bununla, oxu-
 70
cunu da müvafiq qavrayışa meyilləndirir, tərəf-mü-
qabili kimi evristik prosesə cəlb edir: 
“Qorqudun hekayəti burda bir daha qırılır və 
əslində bəlkə də qırılmır, çünki sonrakı mətn arada 
hər hansı boşluq olub olmamasını müəyyən etməyə 
imkan vermir. Daha doğrusu, belə deyək: bu boşluq 
ola da bilər, olmaya da bilər. Olarsa itirilən hissə 
Qorqudun düşüncələri ilə bağlı hissədir, Əlyazma-
nın əsas süjet və informasiya qatına dəxli yoxdur. O 
zaman sonrakı hissə əvvəlkinin təbii davamı kimi 
olmasa da məntiqi davamı kimi özünü göstərir – 
deyə bilərik”.    
Təmərküzləşmiş və dərin oxunuş, rasional qav-
rayış tələb edən “Yarımçıq əlyazma”da mətn müs-
təqilliyi və kontekst aktuallığı nəticəsində bədii aləmə 
şərti personaj, abstraksiya kimi daxil olan oxucu 
zahirən ənənəvi surətlərin və motivlərin, konflikt-
lərin əhatəsinə düşür. Lakin bu ənənəvilik təəssüratı 
anındaca gözlənilməzliklə əvəzlənir. Müəllif fəallığı 
universal mətn çevrəsində, məlumun naməluma, 
bilinənin bilinməyənə, tarixin təxəyyülə müncər 
edilməsi şəklində gerçəkləşir, ənənəvi və tarixi per-
sonajlar gözlənilməz rakurslarda canlanır. Yuxarıda 
qeyd etdiyimiz kimi, əsərdə şübhə, sual, sirr anlam-
ları mətnaltı və kompozision amillər kimi aktuallaşır 
(oğuzların casusla bağlı istintaqı, Şah İsmayılın iki-
ləşmiş  şair-hökmdar şəxsiyyəti ilə əlaqədar “istin-
taq”a ehtiyacı olan müəmma, “əlyazma”nın özünün 
bir obraz kimi funksionallığı...). Semiotik modelləş-
məyə xas ikilik əsərin ümumi kompozisiya qurulu-
 71
şunda, Dədə Qorqud və Şah İsmayılla bağlı müvazi 
süjet xətlərində də izlənilir. Mətndə aşkarlanan “zəl-
zələ” motivi isə əsas oppozisiyaları işarələyən se-
mantik fon rolunu oynayır.  
Lakin əsərdəki sirr və müəmmalar, sadəcə, 
süjet-hadisə rakursunda deyil, fəlsəfi mahiyyətli 
olduğundan, romanda heç bir konseptual mətnaltı 
suala cavab yoxdur – hər şey, hətta formal arxitek-
tonika, “əlyazma”nın çoxqatlı mətni belə dəyişkən, 
cilvəli, ehtizazlı, mübhəm, sirli, “yarımçıq”dır, “nata-
mam”dır və bu generativ mətnin qavrayışı da tamam-
lanmış olmayacaq, davam tələb edəcək: romanda 
deyildiyi kimi, “Natamamlıq artıq deyəsən öz dam-
ğasını “Yarımçıq Əlyazma”ya aid nə vardısa hər 
şeyə vurmuşdu”.    
Əsərin adında da getmiş “yarımçıq” ifadəsi, 
məncə, rəmzi anlamdadır – mifləşən tariximizin, tari-
xiləşdirdiyimiz miflərin doğurduğu “yarımçıq”lığa, 
“gah İrandan, gah Turandan” gələn səsimizin yarım-
çıqlığına, mübhəm sirlərdən qaçan yarımçıqlığımıza, 
eyni zamanda, romanda qaldırılan mətləblərin subs-
tansional cavabsızlığına işarədir. Digər tərəfdən, “əl-
yazma”nın formal “əvvəli və sonu”nun olmama-
sının fəlsəfi məqamını da aşkarlamaq olar: mətn-
dəki mətləblər əzəli və sonsuzdur, suallar mahiy-
yətcə cavabsızdır, konseptlər arxetip səciyyəlidir və 
bunların nə başlanğıcı, nə yekunu ola bilər – idrak 
prosesinin “əvvəli və sonu” olmadığı kimi... Və “bu-
dur bu natamamlığının bu gün bizim təsəvvürü-
müzdə yaratdığı bütövlük və tamlıq”... 
 72
Romanda əvvəlcə sənədləşdirilən (“Milli Əl-
yazmalar İnstitutunun (Fondunun) orta əsrlər şöbə-
sinin 3-cü xətdə yerləşən kataloqundakı A 21/ 733 
nömrəli yeni əlyazma”)  “əlyazma” məhz bu arxetib 
səciyyəsinə görə mifikləşir, fantasmoqorik, mübhəm 
varlığa çevrilir: 
“Oxunmayan səhifələrin üstündə qəribə-qəribə 
cızıqlar da seçilməyə başladı. Bu cızıqlar diqqətlə 
baxan zaman əcayib şəkillərə oxşadı. Beləcə göydə 
buludlara baxıb cürbəcür canlılara oxşatmaq olur. 
Cızıqların biri diqqətimi daha çox çəkdi. Cızıq gəlib-
gəlib siluetə dönürdü, amma kimin silueti idi – oxşa-
dırdım, tapa bilmirdim. Nədənsə Şərqşünas qız gəlib 
durdu gözümün qabağında, bir xeyli çəkilib bir yana 
getmədi. Sonra gözümü yumub açanda o cizgini, o 
xətti itirdim...” 
Romanın mifopoetk bədii aləmində təhkiyə, 
monoloq, dialoq, təsvir, vəhy də qəribə bir çul-
ğaşıqlıqdadır. Bədiiyyat və məntiq, hiss və anlayış, 
estetika və elm, duyğu və intellekt, keçmiş və gələ-
cək, zaman və məkan qovuşuqdur. Təhkiyə “dolğun 
an” (ifadə Kamal Abdullanındır) və sonsuzluq, sirr 
və aşkar, batin və zahir, ərzani və rəbbani, varlıq və 
heçlik arasında yaşantıları aşkarlayır.   
Bunların dərki məxluqa mümkünsüzdür – buna 
cəhd ola bilər. Amma bu cəhd də fərqli aşkarlanar – 
cəhd edənin öz taleyi, mənəvi səlahiyyəti ilə qazan-
dığı hüquq səviyyəsində. Bu baxımdan müəllifin 
kitabın axırında verdiyi ““Yarımçıq əlyazma”ya 
aparan yollar, izlər, cığırlar, lağımlar”, məncə, 
 73
sadəcə informativliyinə  görə deyil, prinsipcə fövqəl 
maraqlıdır – “...və hətta: “Azərbaycan dili sintaksi-
sinin nəzəri əsasları” – yuxarıda bəhs etdiyimiz 
mətləblərin, intellektual mətn keyfiyyətinin, mənəvi-
idraki səlahiyyətin qanunauyğun aşkarlanan növbəti 
təsbiti...  
Ümumən, bu əsərdə ədəbi-bədii anlamlar – 
bədii istedad və duyum, təxəyyül, nitq və sairə ilə 
yanaşı, elmi təfəkkür, savad, dünyagörüşü, mədəni 
kontekstə bələdlik, erudisiya əsas amillərdən birinə 
çevrilir, daha doğrusu, bədii refleksiya ilə qovuşur. 
Buna görə də, müəllif klassik diskursu azad təfsir 
hüququ qazanır. “İlham və vəcd” təəssüratı müəllif 
tərəfindən zahirən “əhəmiyyətsizləşdirilərək”, pər-
dələnərək, bəlli motivlərlə oyunvari kombinasiya-
larla əvəzlənir, ironiya, məsxərə, parodiya, metamor-
foza əsas poetik ünsürlərtək aktuallaşır.  
Bu intellektual-bədii “oyun”da müəllif obra-
zının (əsərdə fəal iştirak edən personajın) zahirən 
bədii aləmdən kənarlaşması, qıraqdan müşahidəçi 
kimi iştirakı təəssüratı yaranır. Dediyimiz kimi, 
sanki, mətn mətni, söz sözü yaradır. Mifik mətn, 
epos öz-özünə canlanaraq “sənədləşir”, “müasirlə-
şir”, həyatın qeyri-məntiqi, universal, bilinməyən, 
görünməyən əsası aşkarlanır: müxtəlif məkan və 
zamanların çarpazlaşması, məntiqi əlaqələrin itməsi, 
personajların ikiləşməsi, metamorfik çevrilmələr, əkiz 
personajlar (şah və şair...) məhz bu oyunvari “mif” 
yaradıcılığının, postmodern qavrayışının təzahür-
ləridir...  
 74
Bütövlükdə, “Yarımçıq əlyazma”nı hansısa bir 
“izmə” bağlamaq çətindir, lakin postmodernist qav-
rayış və bədiiyyat romanda aşkardır və əsərin bu 
kontekstdə təfsirinə cəhd də təbiidir. XX əsr ədəbiy-
yatının sonlarında postmodern poetikasında çulğaşan 
və əslində, bu ədəbi cərəyanı yaradan mifopoetizm 
yeni yüzildə xüsusən aktuallaşmışdır. Təbii ki, 
yalnız özlüyündə ədəbi amillərin təsirilə yox. Mən 
deyərdim ki, ümumən, normativ ədəbi ənənəylə yox. 
Bir qədər də irəli getsək, hətta artıq normativ-
ləşməyə başlamış modernist ədəbi ənənənin də 
ziddinə və əslində, əleyhinə olaraq. Lakin bu, adi 
qarşıdurma da deyil və işlətdiyimiz “əleyhinə”, “zid-
dinə” ifadələri də burada tam korrekt deyil: “ideal 
postmodern yazıçı təqlid etmir və XX əsrdən olan 
atalarından və XIX əsrdən olan babalarından üz 
döndərmir. O, modernizmi mənimsəyir, ancaq bu, 
onu güc yetməz yük kimi əzmir…” (R.Bart).  
Normativ ənənənin “güc yetməz yükündən” azad 
olan Kamal Abdullanın romanında Dədə Qorquda 
“oğul” deyə müraciət edilir, Dədə Qorqudu və digər 
qəhrəmanları bütləşdirən nəinki ümumtürk ədəbi 
ənənəsi, hətta türkoloji fikri üçün də gözlənilməz 
şəkildə oğuzların epik dünyası fərdiləşdirilir, 
insaniləşdirilir və hətta ironikləşdirilir. Xətayi şahlıq 
və şairlik arasında hərfən paralanır, “şair-hökmdar” 
fabulası sosial-psixoloji çalarlı normativ qəliblərindən 
çıxarılır... insan talelərinin dramatizmini müəyyənləş-
dirən təhtəlşüur mətləblər, tarixdəki “məntiqiliyin 
məntiqsizliyi” və bunun əksi təsbitlənir...  
 75
“Yarımçıq əlyazma” Azərbaycanda ilk mükəm-
məl postmodern nümunəsi olduğundan əsərin müva-
fiq kontekstdə şərhi həm romanın, həm də bizdə yeni 
olan bu cərəyanın adekvat dərki baxımından zəru-
ridir. Bilindiyi kimi, postmodernizm  məfhumu, əsa-
sən, iki mənada anlaşılır: mədəniyyət və ədəbiyyatın 
bütün üslub və imkanlarının sinkretik qarışıqlığından 
ibarət moderndənsonrakı müasir vəziyyəti; modern-
dən “sonra” deyil, onunla yanaşı meydana çıxan 
konseptual yanaşma, müxtəlif mərhələlərdə aktual-
laşan xüsusi yaradıcılıq növü.  
Kamal Abdullanın romanında bu xüsusi yara-
dıcılıq, qavrayış növü aparıcı amildir. Əsərdə post-
modern poetikası, fikrimcə, məhz ikinci, konseptual 
mənada aşkarlanır və modernist cərəyanlardan, milli 
poetik təfəkkürdən və müəllif mövqeyindən gələn 
orijinallıq isə mətni bir çox çağdaş postmodern 
nümunələrindən fərqləndirir.  
Məlum olduğu kimi, Umberto Ekonun “Qızıl-
gülün adı”, Erza Paundun “İnanc rəmzi” romanları, 
Andrey Tarkovskinin “Güzgü” filmi postmoderniz-
min görkəmli nümunələri hesab olunur.  
XX – XXI əsrlərin qovşağında artıq postmo-
derndə yeni yaradıсılıq formalarının axtarışı 
aktuallaşıb. Kamal Abdullanın “Yarımçıq əlyaz-
ma”sı müasir postmodernizmdə yeni imkanlar 
açan məhz belə orijinal yaradıcılıq axtarışlarının 
məhsulu, postmodernizmin kosmopolitlikdən və 
sxolastikadan uzaq milli zəminli, Şərq-Qərb dialo-
qunu ehtiva edən fəlsəfi-intellektual nümunəsidir. 
 76
“Yarımçıq əlyazma”nın özünəməxsus postmo-
dern tipologiyasını, ilk növbədə, aşağıda sadalaya-
cağımız keyfiyyətlərdə görürük.  
Dəyərlərin tənasübünü qəbul edən, özünü keç-
mişlə tutuşduran modernist əsərlərdən fərqli olaraq, 
postmodernizmə sabit ənənə, dəyərlər tənasübü, qiy-
mətləndirmə yaddır. Əgər ənənəvi mədəniyyət dün-
yanı və bu dünyada insanı inikas edirdisə (modernizm 
– ekstremist formalarda olsa da, təcridlənmiş şəxsiy-
yətin dünyasını), alternativ dünya modeli təqdim edən 
postmodernizm özü-özünü yaradır və ifadə edir. Bu-
rada ənənə, qeyd edəcəyimiz kimi, senton, simulakr 
kimi üsullarla mətnə daxil edilir, eposdan, mifdən, 
tarixdən gələn “material” öz hökmünü və amirliyini 
itirir, intertekstual bədii aləmin tərkibində əriyir.   
Yuxarıdakı müşahidələrimizdən də aydınlaş-
dığı kimi, “Yarımçıq əlyazma”nın mühüm bir key-
fiyyəti müəllifin zahiri “material”a tam azad yanaş-
masıdır. Romanda ənənə hərfi mənada inkar olun-
mur – “Kitabi-Dədə Qorqud”a, Xətayi şəxsiyyətinə 
müraciət özü artıq ənənəyə müraciətdir. Ancaq 
ənənə müəllifi “güc yetməz yük kimi əzmir”, daxi-
lən mənimsənilir, bəsirət gözü (Kamal Abdullanın 
şeirlərindən birində deyildiyi kimi, “ruh gözü”) ilə 
nəzərdən keçirilir, bütləşmiş qəhrəmanlar insaniləş-
dirilir, mifləşmiş tarximizdəki rəsmiyyət kürsüsün-
dən endirilir.   
Mətbuatda bu roman və epos, bu roman və 
tarix arasında uyarlıq barədə səslənənlərə rəğmən 
deməliyik ki, “Yarımçıq əlyazma”ya tarixin ini-
 77
kası, eposun təfsir və ya təbdili kimi yox, müstəqil 
bədii mətn və öz daxili məntiqi olan, özünü yara-
dan və gəlişdirən bədii aləm kimi yanaşmalıyıq – 
söhbət bildiyimiz Dədə Qorquddan, Qazan xandan, 
Xətayidən, hətta müstəqim mənada eposdan, tarix-
dən getmir...  
Tarix və epos əsərin quruluşunda paradiqmatik 
qatı, əlyazma obrazı isə sintaqmatik xətti yaradır, poe-
tik sistem bununla bütövləşərək, özlüyündə müstəqil 
bədii modelə çevrilir. Müəllif bu müstəqil bədii aləmin 
gerçək, təxəyyül, virtual olub-olmadığını sual kimi 
qoyur, “mətləbin özünü də artıq bitmiş saymaq olar” 
desə də, yenidən hər şeyə şübhə oyadır, “əlyazma” 
mübhəm bir gerçəklik kimi öz ixtiyarına buraxılır:  
“Burada, bu qəmli nöqtədə Şah İsmayılla bağlı 
mətn son dəfə qırılır və bitir. Əslində mətləbin özünü 
də artıq bitmiş saymaq olar. Heç kim heç bir zaman 
yəqin ki qəti şəkildə hökm verə bilməz ki, burda nəql 
olunan hadisə həqiqətən baş vermişdir, yoxsa, sadə-
cə təxəyyül məhsuludur. Çaldıranda həlak olan Şah 
İsmayılla Çaldırandan sonra hakimiyyətini on il 
daha sürdürmüş Şah İsmayıl arasında bir əsas fərq 
var. O fərq Şah İsmayılın özü ilə onun bənzəri Xızr 
arasında olan fərqdir, vəssalam. Mən Yarımçıq Əl-
yazmanın versiyasına, bəlkə də, belə deyək, həqi-
qətinə inanmaq istərdim. Bu ən azı hansısa paralel 
dünyaların birində baş verən hadisədir. Amma kim 
əminliklə deyə bilər ki, elə bizim öz dünyamızda 
hadisələr məhz bu cür cərəyan etməmişdir?” 
 78
Postmodern duyumu ilə hər şey “sənədlə təs-
diqlənən” və həm də hər şeyə şübhə edilən, sorğu-
lanan (istintaq motivi), çevik və dinamik, özü-özünü 
gəlişdirən, yaradan, dünyanı mətnləşdirən bu model-
də yaradıcılıq da müəyyən mənada oyuna çevrilir. 
Gerçək dünya, tarix, epos müstəqim inikas edilmir, 
dünya-mətn yaradılır, özü də bir yox, çoxlu dünyalar 
(“paralel dünyalar”, “bizim öz dünyamız”, “həqiqət”, 
“sadəcə təxəyyül” ) – tarixi, epik, rəvayətvari və s. 
Beləliklə, tarixin obyektiv reallığı müəllifin yarat-
dığı virtual dünyayla əvəzlənir.  
Bilindiyi kimi, Orteqa-i-Qassetin, Derridanın 
fəlsəfəsinə dayanan postmodernizm “təmiz” fəlsəfəni 
inkar edir, şeirə, filmə, nəsrə hopmuş  “dağınıq” fəl-
səfəni qəbul edir. Bu fəlsəfədə həqiqət “ləpir”lə, 
“iz”lə, mahiyyət oyun və təsadüflə, məntiq anarxiyay-
la, müəyyənlik anlaşılmazlıqla, janr mətnlə, yaratma 
və sintez dekonstruksiya və destruksiya ilə əvəzlənir.  
“Yarımçıq əlyazma”da tarix və mifin dekon-
struksiyası və təqdim olunan yeni virtual modeli, 
təbii ki, özünü alternativ gerçəklik kimi təsdiq-
ləməyə can atır (“O fərq Şah İsmayılın özü ilə onun 
bənzəri Xızr arasında olan fərqdir, vəssalam”). Buna 
görə də, obyektiv tarixi gerçəkliklə semantik op-
pozisiyada olan “Yarımçıq əlyazma”da immanentlik 
və özündəyetərliklə yanaşı, reallığa kinayə səciyyəvi 
cəhətdir, müəllif obıvatel təfəkküründəki gerçəkçi-
liyə, zahirçiliyə bəzən açıq kinayəsini ifadə edir:  “Ba-
tilin bir mənası yoxmuş, əsl məsələ zahirdə imiş...” 
 79
“Dədə Qorqud” dünyasının, Şah İsmayıl 
şəxsiyyətinin canlı mahiyyətinə varmış, “təmiz” 
tarix fəlsəfəsini dekonstruksiya etmiş Kamal Ab-
dullanın əsəri bütövlükdə tarix, keçmiş, indi, 
gələcək haqqında çağdaş etnik psixologiyamız-
dakı şablon təsəvvürlərə postmodernist kinayə-
dir. Bu kinayə, romanın mətninə hopmuş “dağı-
nıq” fəlsəfə ictimai şüuru donuq stereotiplərdən 
qurtarmağa, yaradıcı qavrayışı oyatmağa və 
canlandırmağa yönəlib.  
Buna görə də əsərin postmodern bədii alə-
mində sabit və donuq dünya mənzərəsi yoxdur, bədii 
model çevik, oxucu qavramında çoxyönlü təfsirə 
gələn, sinkretik və mərisimidir.    
Romanı postmodernizm  poetikasına aid etmə-
yə əsas verən bir sıra xüsusiyyətlər səciyyələndirir: 
- fövqəlmətnlik (intertekstuallıq): əsərin özün-
də daha geniş mətni ehtiva etməsi – milli epos və 
tarix bir mətn kimi roman teksturasına daxildir, 
assosiasiyalar oxucunu daha geniş kontekst, dünya 
mədəniyyəti kontekstinə çıxarır, beləliklə, epos, tarix, 
klassik poeziya, müasir ədəbiyyat kontekstləri ilə 
dialoqa girən roman bütöv dünya mənzərəsini can-
landıran fövqəlmətnə çevrilir;  
- fraqmentarlıq: romanın çoxlaylı kompozi-
siya quruluşuna malik olması, əlyazma hissələrinin 
“qırıqlığı” və “yarımçıqlığı”, bu zahirən müstəqil 
süjet-kompozisiya qatlarının ümumi semantik məh-
vərdə bütövləşməsi;   
 80
- simulakr: “mənbəsiz nüsxə, nüsxənin nüsxəsi” 
– “əlyazma”nın məchulluğu, müəllif tərəfindən həqiqət 
və ya təxəyyül olması barədə verilən suallar, “Kitabi-
Dədə Qorqud”un naməlum işçi variantı kimi təqdimi,  
Xətayi ilə bağlı fabulanın “paralel dünyalara” aid 
edilməsi, romanın bəzi tənqidçilər tərəfindən gerçək 
epos, naməlum əlyazma, nüsxə hesab edilməsi;  
- senton: əlyazma fraqmentlərinin, kəlam və 
ifadələrin bəzən sitat, qırıq parçalar şəklində mətndə 
təzahürü;  
- irrasionallıq: Şah İsmayılın ikiləşməsi, zəl-
zələ motivinin gizli mənası, əlyazma obrazının 
fantasmaqorikləşdirilməsi...; 
- mərasimilik: casusla bağlı istintaq prose-
duru, mətndə Şahın ikiləşməsinin trikstervariliyi;   
- panxronizm: zamanın öz konkretliyini itir-
məsi, çulaşıqlığı, fərqli dövrlərdən gələn səslərin 
ehtizazı;  
- izomorfizm: mətnin fərqli struktur qatlarının 
oxşarlığı və vəhdəti; 
- metanəsr xüsusiyyəti: müəllif öz nitqində 
təhkiyə prosesinin özü haqqında danışır, qeydləri ilə 
təhkiyəni şərh edir və oxucusuna daim “əlyazma”nın 
virtual aləmində olduğunu xatırladır; ...və sairə 
daxildir. 
Bütün bunlar “Yarımçıq əlyazma”nın yalnız 
eposa və tarixə birbaşa münasibət baxımından dərki-
nin əsərə zahiri, əslində, profan baxış olduğunu, 
romanın postmodern poetikasının və məzmununun 
mif və eposla nəinki məhdudlaşmadığını, daha geniş 
 81
mənaları ehtiva etdiyini, avtonom bədii model, oriji-
nal dünya mənzərəsi kimi aktuallaşdığını təsbitləyir.  
Bütövlükdə, bu əsər mifdən, eposdan adi mə-
nada qaynaqlanmır – mifdə saf təzahürünü tapmış 
universal qavrayış mexanizmini və eposa xas 
təhtəlşüur etnopsixoloji modelləri aktuallaşdırır.  
Və söhbət mif və eposda klassik təzahürü və ya 
işartıları olan universal, əzəli və əbədi, mübhəm və 
sirli təhtəlşüur mətləblərdən gedir. 
Mütləq nəsnələrin müəllif təxəyyülünün mənə-
vi-intellektual gərginliyindən və düşüncələrindən 
doğan təfsirindən, “mif”in yenidən canlanmasından, 
yəni bədii ifadəsini tapmış sonsuz idraki-fəlsəfi pro-
sesdən gedir. 
Postmodern poetikasının milli təfəkkür və 
ənənəylə qovuşmasından doğan özəlliklərdən, sirr 
qarşısında “bilməyənlərin” çaşqınlığından, geniş mə-
nada, Füzuli heyrətindən, Cavidanə şübhədən gedir:  
bilik artdıqca, bilməməzlik də həndəsi silsiləylə artır 
və əksinə, bilik az olduqda, bilinməyən həndəsi 
silsiləylə azalır və “bilməklik” iddiası və təşəxxüsü 
artır! – bu paradoks romana yeni bədii keyfiyyət 
gətirir: mətn, sanki, özü özünü yaradır və sonra inkar 
edir; müəllif zahirən kənarlaşır (“mənlik deyil…”); 
bədiilik pərdələnir – üç “on söz”, “bəraət” və tərəd-
düd (“Nə üçün bunu etdin? ...Bilmirəm”; divan 
poetikasında olduğu kimi – “ön söz”lər, bəraət və s. 
– klassik poeziyaya ünvanlanan daha bir məchul 
işarə deyilmi?); tarixi vaqeə, şərh, yuxu, təxəyyül və 
təhlil çulğaşır; ənənəvi realist roman aləmi, ümumən 
 82
epik növ prinsipləri bilərəkdən dağıdılır (hadisələrə, 
təhkiyəyə kənardan müdaxilə, bədii mətn içində 
“yad” qeydlər, izahlar); mif və epos – müasirlik ara-
sında zahiri paralellik istisna olunur, ikiləşmə, əks-
səda, “zəlzələ”nin məkanları, zamanları birləşdirən 
ehtizazı, çoxqatlılıq, hətta təhkiyəçi qatında, konsep-
tuallaşır.  
Beləliklə, “ağlasığmazlığın məntiqi” və “ağlın 
məntiqsizliyi” aşkarlanır. İctimai fikirdəki stereotip-
lər, mifləşmiş tarix mənzərəsi, yəni əslində, milli 
şüurdakı saxta miflər, bayıldıcı xülyalar, qılaflar, 
pərdələr, yalan, yalan! – puç olur, natamamlıq təs-
bitlənir və yeni bütövlük təsdiqlənir və yenə dağı-
lır… bu cəhddən yeni mübhəm mif yaranır və 
müəllif “nə isə…”ylə bu vahiməli nəticədən uzaqla-
şır, anlamaq hüququnu oxucuya buraxır – bu bizik! 
bizikmi? bizik?! 
       
 
 83
“BU GÖZƏL YUXUNUN GÖZƏLLİYİNDƏ...” 
 
 
 
 Bütün zamanların sehrbazları 
Birdən güc gələlər – dəyişə dünya... 
Kamal Abdulla 
     
“Yarımçıq əlyazma”nın paradoksal və irrasio-
nal bədii aləmi Kamal Abdulla Mətnində metafizi-
kaya keçidi labüdləşdirir və belə bir keçid müəllifin 
təsəvvüf fəlsəfəsinə dayanan “Sehrbazlar dərəsi” kimi 
lacivərd-mozaik romanında baş verir. 
Bu roman müasir ədəbiyyatımızda təsəvvüfün 
ilk konseptual ədəbi-fəlsəfi təfsiri, eyni zamanda, 
bədii obrazların daxilində, təxəyyül və davranışında 
gerçəkliyidir. Müasir Azərbaycan sənətində sufilər 
haqqında müəyyən əsərlər olub və bunlardan ən çox 
yadımda qalanı “Nəsimi” filmidir. Lakin təsəvvüfün 
müəllif təfəkküründə konseptual zəmin və anlayış, 
qavrayış mexanizmi kimi canlandığı əsər yadıma 
gəlmir. “Sehrbazlar dərəsi”, sadəcə, sufilərin hə-
yatını deyil, məhz təsəvvüf qavramını və dünya 
modelini əks etdirən əsərdir. Bu romanda təsəvvüf 
müasir ədəbi-bədii kontekstdə aktuallaşdırılıb və 
Kamal Abdullanın yaratdığı ümumi Mətnin prin-
sipial məqamlarından biri kimi təfsirini tapıb, bu 
Mətnin dəyərlər sistemi və məntiqiylə mənimsənilib.    
Buna görə də “Sehrbazlar dərəsi”nin “Yarımçıq 
əlyazma” ilə məna bağlılığı aşkardır və bu bağlılıq 
 84
hələ tamamlanmamış “Unutmağa kimsə yox” roma-
nına gedib çıxır. Milli tarixi-mədəni-psixoloji para-
diqmanın yeni təfsiri olan bu üç roman birlikdə 
etnopoetik dünya mənzərəsinin alternativ mode-
lini aşkarlayır. Və bu bağlılıq paradiqmatik səciy-
yəli olduğundan romanlar arasında əlaqə də daha 
çox assosiativ planda gerçəkləşir, bununla da hər bir 
əsər eyni zamanda öz fərqliliyini təsbitləyir.  
“Sehrbazlar dərəsi” də çoxqatlı, çoxlaylı əsərdir 
və semantik mürəkkəbliyi heç də “Yarımçıq əlyaz-
ma”dan az olmayan bu roman adekvat oxunuş üçün, 
bəlkə də, daha çox daxili gərginlik tələb edir. Lakin 
bu çoxqatlılığın həm də kompozisiyada aşkarlandığı 
“Yarımçıq əlyazma”dan fərqli olaraq burada laylar 
arasında bağlılıq yalnız struktur səciyyəli deyil, 
substansional semantik çulğaşıqlıqdan ibarətdir.  
Bu çulğaşıq aləmdə sehr, səhrayi insanlar, 
sehrbazlar önə çıxır. Sehrbazlar dərəsinin kənarla 
əlaqəsi də şərtiləşir – həm dərənin özü, həm mühit 
ilğıma dönür, səmadan açılan dəlik səylə qapansa da, 
dünyanın vəhdəti yenə də bərpa olunur.  
Təsəvvüfdən gələn bu vəhdət fərqli sifətləri 
çulğaşdırır, nəinki personajlar arasında, mühitlə per-
sonaj, gerçək və irreal arasında da mübhəm birlik 
yaranır. Bu hal romanda əsas – sorğulayıcı – anlamla-
rın, açar anlayışların məzmununa da sirayət edir: 
romanın süjetini dinamikləşdirən və semantikasını 
yönəldən “qisas” anlayışı əsərin hadisəvi və mətn-
altı qatlarında mətn semantikasına uyğun təfsirini 
tapır.  
 85
Bütün aləmlər, bütün dünya, kainat ilahi mə-
qamda ehtiva olunan bir vəhdətdirsə, ərzani ehtiras-
lar, o cümlədən qisas nədir, kimdən və nədən qisas, 
kimə görə və kiminçün qisas? Bu suallar bir çox 
ərzani mətləblərə şübhə oyadır və xeyli dərəcədə 
mənasızlaşdırır. Dünya bir vəhdətdir və bu vəhdətdə 
hər şey bir-birinə bağlıdır, günah varsa, fərq etməz 
kimindir, çünki hamı bu zəncirin bir həlqəsidir və bir 
həlqənin digər həlqədən qisas almağa haqqı yoxdur: 
“Hamının günahı var. Kimin günahı yoxdur ki?! 
Mənim başıma gələnlər bəs boşuna gəldi? Yox... 
Ortalıqda günah vardı, bala. Mənim günahım, sənin 
günahın, onun günahı – nə fərqi var? Ortalıqda 
günah var idi. Sən gəl görmə bu işi...”    
Qisas haqqı insanda deyil: “Sən özgəsinə cəza 
verə bilməzsən, gədə, cəzanı Allah verir. Qoy kimə 
nə verir qurban olduğum özü versin. Sən qarışma 
Allahın işinə, bala...” Ancaq insan xislətinin də öz 
məntiqi var və buna görə də qisas ehtirası cilovlan-
mır və son nəticədə qisasçının özünə qarşı yönəlir, 
bu yüklə yaşamaq olmur: “İntiqam deyib yaşamaq 
olmaz. Gücün yetməz yaşamağa”. 
Öz dərdini başqalarının dərdiylə unutmağa ça-
lışan cəllad Məmmədqulunun faciəsi məhz bu xislət-
dən doğur və onu çıxılmaz, qaçılmaz çevrəyə salır: 
“Bu adamın belə ciddi-cəhdlə, ləzzətlə günahkarla-
ra, günahsızlara əzab-işgəncə verməsi, baş kəsməsi, 
uşaq boğması, bunun öz dərdini buna unutdurur. O 
dərd böyük dərddi, ona dözmək asan məsələ deyil-
dir, ölümlə belə oynamağı, asmağı-kəsməyi o böyük 
 86
dərdin tənhalığının zülmətini silib aparır, o dərdi 
dərdsizləşdirir əgər dərdsizləşdirə bilirsə”. 
“Dəqiqələr, saatlar, günlər bir-birinin içinə 
girdiyi, bir-biri ilə didişib itələşdiyi” gerçək zamanda, 
amansız ərzani dünyada qətl, talan, qarət ehtirası 
yaşam tərzinə, tək “yuxarılardan” yox, “aşağılardan” 
da qaynaqlanan qarşısıalınmaz qüvvəyə çevrilir: “Yeni 
müharibə həsrəti, yeni talan və qarətçilik ehtirası bu 
həsrətli baxışları hər Allahın günü, günü nədi, hər 
saatı götürüb gətirirdi Şahın nəzərinin qarşısına...” 
Əsərdə ərz dünyası ilə təzad təşkil edən ruhsal 
aləmdə bütün bu adiliklər mənasızlaşır, mahiyyətini 
itirir, zamanın gedişatı, tarix, tale, çabalar, istəklər 
bir məqsəd kimi əhəmiyyətsizləşir – bunlar yalnız 
vasitə ola bilər, məqsəd, əsas məna isə bambaşqadır 
– ümumvəhdəti aşkarlayan “dolğun an”, hər şeyin 
əzəli və əbədi, ayrılmaz və parçalanmaz vəhdəti, 
sarsıntılardan qurtaran mütləq ahəng: 
“Ağ dərvişin beyninə o  biri dünyalardan, o 
biri həyatdan da səslər gəlib bu səslərə qarışdı, bu 
dəfə gözü önündə qədim bir vaqeə canlandı. 
– Həqiqətən bircə andı hər şey. Hər şey bu 
bircə anın içindədi – keçmiş də, gələcək də. – Ustadı 
ağsaqqalı şeyx Mənuçöhr ibn Sadiq deyirdi bu söz-
ləri, qarşısında isə iki gənc müridi yanaşı əyləş-
mişdi, bu iki ayrılmaz, sevimli dost əlləri ilə də otur-
duqları yerlərindəcə bir-birindən bərk-bərk yapış-
mışdılar. 
 87
– O an mənim üçün yoxdur, çünki o anın hələ 
adı yoxdur. –  Bu sözləri gənc müridlərdən adı Seyid 
Sarı olan biri söylədi.  
– O anın adı var, yox, dəxli yoxdu, mən onu 
ürəyimin içində görürəm. – Bunu isə o deyirdi – Ağ 
dərviş. 
Şeyx gülümsündü. 
– Var artıq adı! Onun adı dolğun andır. Hər 
şeyi – keçmişi də, gələcəyi də öz içinə yığan indiki 
dolğun an. – Şeyx Mənuçöhr uzun, ağ saqqalını 
tumarlaya-tumarlaya gözlərini qıyıb bu iki gəncə 
nəvazişlə və bir qədər də kədərlə baxdı”. 
Bu indiki “dolğun an”da nəsnələr, obrazlar, 
olaylar metafizik xarakterlidir və bir-birindən ayrıl-
maz vəhdətdədir, mətn dinamikası buna görə hadisə 
ilə deyil, metamorfozlarla müəyyənləşir, personajlar 
sabit simasını itirib psixoloji çevrimlərə, metam-
psixoza uğrayır:  “Məmmədqulu qəbri qazandan, cə-
sədi qəbrə qoyandan, üstünü torpaqla quylayandan 
sonra elə bildi özünü basdırdı, özü girdi qəbrə, 
özünü quyladı. Sonra elə bildi bir başqa Məmməd-
qulu əli ilə üz-üzə çıxdı bu Məmmədqulunun vücu-
dunun içindən, getdi əli ilə havadan tuta-tuta girdi 
bu qəbrin o da içinə”.     
Personaja ani əyan olan bu vəhdət məqamında 
onun üzünə qonmuş “göyərçinə oxşayan xəfif bir 
təbəssüm... eləcənə də orada qaldı, daha heç yerə 
uçub getmədi”. Qoca qulun bərkdən “əstəğfurulla, 
Allahü-əkbər” deyə qarşıladığı bu anlaşılmaz təbəs-
süm bəndələrin, aləmlərin ahəngdar vəhdətinin 
 88
aşkarlandığı “dolğun an”a, qurtuluşa, əbədi səadətə 
qəhrəmanın sövq-təbii reaksiyasıdır.  
“Sehrbazlar dərəsi”ndə zaman-məkanı mütləq 
vəhdətdə ehtiva edən “dolğun an”la yanaşı, “təkcə-
nəlik vaxtı” anlayışı da var – insanın ruhən özünə qa-
pandığı, öz duyumu ilə baş-başa qaldığı məqam, təbii 
ki, iç dünyası, ruhsal və duyğusal aləmi buna imkan 
verən insanın. “Dolğun an” fəlsəfi məzmunlu məf-
humdursa, “təkcənəlik vaxtı”, fikrimcə, psixoloji-mə-
nəvi səciyyə daşıyır və bununla da bu iki anlam mətn-
dəki zaman-məkan konsepsiyasını fərqli yönlərdən 
təsbitləyir.   
Kamal Abdullanın “dolğun an” məfhumu 
klassik islamda və təsəvvüfdə olan zamansızlıq 
konsepsiyasının yeni ədəbi-bədii kontekstdə oriji-
nal fəlsəfi-estetik təfsiri, bədii modelin məğzində 
duran konseptual anlayışdır.  
“Qurani Kərim”də zaman əsas məfhumlardan-
dır, cənnətdəkilərin eyni bir yaşda əbədi cavan qal-
ması isə, əslində, zamansızlıq, insanın məhz zama-
nın hökmündən qurtulması, zamanın nisbiliyi kimi 
dərin fəlsəfəni ifadə edir. Əl Kindi, Əl Fərabi, İbn 
Sina, İbn Rüşd kimi filosoflar kainatın əbədiliyi, 
zaman və məkanın tənasübü, materiya və formanın 
zamanda mövcudluğu haqqında dərin elmi təlim 
yaratmışlar. Sufi təlimində əbədiyyət ani və ötəridə 
təcəlla etdiyindən ərzani zaman və səmavi zaman-
sızlıq, fərdi tale və mütləq arasında faciəvi konflikt 
yaranır. İlkin vəhdətə can atan sufi qavramında real-
lıq inkar olunur: “Nə gecəm var, nə gündüzüm, başqa 
 89
bir aləmdəyəm” – deyən haqq aşiqi gerçək varlığın-
dan imtina edib ülviyyətə qovuşur. Sufilikdə və bun-
dan qaynaqlanan təriqətlərdə fanilikdən, zaman-mə-
kandan uzaqlaşıb xüsusi psixoloji-ruhsal halla müşa-
yiət olunan tərkidünyalıq günləri olub və üləma kimi 
tanınan Şeyx Şamilin də yalnız ibadətlə məşğul 
olduğu, tərkidünyalıq etdiyi “xəlvət günləri” olduğu 
məlumdur. 
Təsəvvüflə sıx bağlı olan Füzuli zamanın nis-
biliyini, onun insanın emosional-ruhi vəziyyətindən 
asılılığını, psixoloji zamanın heç də obyektiv za-
manla eyniləşmədiyini, müəyyən məqamlarda zama-
nın dayandığını gözəl dərk etmişdir: 
 
Dedi ol yar: səhər vəqti gəlim, leyk nə sud 
Vəqt məlum degil, şam ilə birdir səhərim. 
 
Şərqin böyük filosof şairi Ömər Xəyyam, sanki, 
bu halı, mütləq anı nəzərdə tutaraq yazmışdır: 
 
Bir gün ki keçib, onu salma yada, 
Bir gün ki sabah gəlməlidir, yoxdur o da. 
Nə keçmişə, nə gəlməmişə bağlama bel, 
Hal ilə xoş ol sən, ömrünü vermə bada. 
 
Qeyd edək ki, zaman haqqında bu fəlsəfi müla-
hizələr və “Sehrbazlar dərəsi”ndə aşkarlanan “dolğun 
an” anlayışı müasir elmi qənaətə də uyğun gəlir. 
A.Eynşteyn zaman və məkanın dünyanın fiziki 
mənzərəsini yaradan vəhdəti, ümumi zaman-məkan 
kontiniumu, zaman meyarının məhz hadisə və hadi-
sələrin ardıcıllığı olduğunu təsbitləmişdir. Nisbilik 
 90
nəzəriyyəsinin şərhçisi A.Eddinqton zamanın nisbi-
liyi, işıq sürətilə hərəkətdə zamanın dayanması, bir 
anın əsrləri sığışdırması, “əbədi cavanlıq” kimi 
mülahizələr irəli sürmüşdür.  
“Sehrbazlar dərəsi”ndə müəllifin ümumi Mət-
nindən, müxtəlif janrlı əsərlərinin semantik vəhdə-
tindən törəyən “dolğun an” anlayışı romanın fəlsəfi 
zəmini kimi poetik özəlliyini də müəyyənləşdir-
mişdir. Romanın bütövlükdə panxronik bədii 
aləmi və poetikası maraqlı bir məqamı – əsərin 
ənənəvi mənada “məzmun və forma” vəhdətini 
deyil, izomorf mətn keyfiyyətini aşkarlayır. Bura-
da söhbət ayrıca “forma” və ayrıca “məzmun” anla-
yışlarının bir-birinə ənənəvi uyğunluğundan deyil, 
formanın, kompozisiya və xronotopun özünün se-
mantikliyindən, mətn quruluşunda təzahür edən 
mənatörədici funksionallığından gedir. Eyhamlılıq, 
fikir sətiraltılığı, sufisayaq çoxmənalılıq dərviş və 
sehrbazların – ali məqama ucalmış personajların nit-
qini adi danışıqdan fərqləndirir, sufi simvolikasın-
dakı “quş dili” ilə assosiativ oxşarlıq yaranır: sufi 
ənənəsinə görə, Allahın və vəlilərin bildiyi quş dili 
Süleyman peyğəmbərə də aşkar olmuşdur və sufilər 
də qurbiyyətə – ilahi mərtəbəyə çatmağın rəmzi kimi 
bu dildə danışdıqlarını demişlər:  
 
Heç kimsə Nəsimi dilini fəhm edə bilməz, 
Bu quş dilidir, anı Süleyman bilir ancaq.  
 
“Sehrbazlar dərəsi”ndə nitq-üslub rəmziliyi, 
özünəməxsus “quş dili” seçilmiş insanların, ruhsal 
 91
personajların nitqində aşkarlanır və aşağıdakı parça  
– Səyyah sehrbazın Xacə İbrahim ağaya dedikləri 
buna misaldır: 
“– ...Bilirsən, İbrahim ağa, mən belə düşünü-
rəm ki, bizim mətləbi deyirəm, bu gecə bu alın-
mayacaq. Göy üzünün rəngi heç xoşuma gəlmədi 
bayaq. Bu işdə, sənə deyirəm gərəkdir göyün rəngi 
mən istəyən ola. Əsas göyün rəngidir. 
Xacə İbrahim ağa Səyyah sehrbazın mətləb 
üstünə gəlməsindən məmnun qaldı, amma dedik-
lərinə bir o qədər mültəfit olmadı: 
– Göyün üzü hələ nə deməkdir? Göyün rəngini 
nə zaman gördün sən? 
– Görmədim. Ürəyimə belə damıb. Günorta-
dan üzü bəri mən istəyən deyil.  Mən istəyən olmasa 
– olmaz...”  
Sufilərin “quş dili”ni xatırladan bu rəmzi üslub 
və gizli mənalar, ilk növbədə, müvafiq personajların 
daxil olduğu “başqa aləmin” (“Başqa zamanda, başqa 
məkanda... əlbəttə, başqa zamanda, başqa yerdə...”), 
ruhsal dünyanın mahiyyətindən, adi dünya üçün əl-
çatmaz, anlaşılmaz olan başqa fəlsəfəsindən törəyir:  
“Anlamırlar. Heç cürə anlamaq istəmirlər. 
Qaranlığın hikmətini anlaya bilmirlər. Başa düşür-
lər ki, ancaq qaranlıq səni o işığa gətirə bilər. 
Sevgili Allahım, bunlara bu adi həqiqəti anlatmağa 
dəyərmi? – Ağ dərviş yavaş-yavaş yorulduğunu hiss 
eləməyə başladı. – Nə olacaqsa olsun, bunlara 
mənim başım lazımdı, olsun. Ən böyük arzum da illər 
uzunu elə bu deyilmiydi?! Deməli cisim üçün, vücud 
 92
üçündür bunların çarpışması. Olsun. Bezdim. Yorul-
dum. Səndən, sevgili Allahım, başqa heç bir təvəqqem 
yoxdur, bircə... sənə qovuşum, əriyim içində... Halım 
onsuz da artıq fəna olubdur. Sonra, sonra isə yenidən 
ruhumu göndər bu yer üzünə, göndər...”  
“Sehrbazlar dərəsi” çoxmənalı, çoxlaylı və 
həm də bütün bu məna, quruluş qatlarının bir tamda 
birləşdiyi, bir bütövün fərqli işıq (baxış, qavrayış) 
altında rəngarəng tərəfləri ilə aşkarlandığı mürəkkəb 
sinkretik mətndir. Deyərdim ki, Kamal Abdullanın 
bu əsəri öz çoxmənalılığı və poetik özəllikləri ilə 
həm də cilvələnən mətndir, hər yeni yanaşmada rən-
gini, görüntüsünü dəyişən, xəyalı gerçəyə döndərən, 
yenidən xəyala qaytaran, ilkin təəssüratı alt-üst edən, 
yeni təəssürat doğuran, sonra bu təəssüratı da dağı-
dan, sanki, oxucuyla sonsuz evristik oyuna girən 
generativ mətndir.  
Əsərin poetikası mətn səviyyəsində, oxucunun 
qavrayışı səviyyəsində metamorfoz keyfiyyətini 
aşkarlayır və müxtəlif kontekst və paradiqmalarda 
fərqli çalarda qavranılır, yeni mənalar doğurur.  
Kamal Abdullanın bu romandan xeyli əvvəl 
yazdığı eyniadlı şeirində belə sətirlər var: 
 
Bütün zamanların sehrbazları 
Birdən güc gələlər – dəyişə dünya... 
...Gözümüz önündə hər şey dəyişə... 
...Bu gözəl yuxunun gözəlliyində 
Hər şeyi unudaq 
Və yada salaq. 
 93
Və birdən ayılaq. 
Və birdən ayılıb görərik ki, biz... 
...Heç nə dəyişməyib bu boş dünyada: 
İtir dumanların içindəki yol... 
 
Bu roman da hələ ki mənim təəssüratımda belə 
bir “gözəl yuxu” kimi qalıb və mən indilik bu təəs-
süratı pozub əsəri imkanım çatınca incələməyi mü-
nasib bilmirəm. Qalsın “birdən ayılıb”, “heç nəyin 
dəyişmədiyi bu boz dünya” haqqında baş sındıra-
cağım “təkcənəlik vaxtı”na...   
 
 
 
 
 94
SEÇİMİN MORFOLOGİYASI VƏ YA 
“GÖY ÜZÜ TEATR PƏRDƏSİ KİMİ” 
 
 
 
Həmən axşam göy üzü  
təmtəraqlı teatr pərdəsi kimiydi... 
           Kamal Abdulla 
 
“... Hər şey dünənki kimi ola bilərdi, bu dəfə 
olmadı”. – Budəfəki tam başqa oldu – dünyanın 
“qəribə bir tənbəllik içində, son dərəcə sakit və 
laübali bir durğunluqda” olan durumu ani bir şıltaq-
lıqdan və “sabah! sabah” görəcəyimiz gedişatı ani 
bir Seçimdən dəyişdi, tərsinə oldu və vahiməylə 
anladıq ki, lap başqa cür də ola bilərdi. Və dünyanın 
çiynimizdə qəfil duyduğumuz ağırlığından sarsıldıq 
ki, tarixin gərdişi hər cür ola bilər, – Seçim onundur, 
sənindir, mənimdir! 
Elə eyni məqamda seçim yollarının sonsuzluğu 
qarşısında acizliyimizi yaşayaraq içimizə qısıldıq – 
bu laübali dünyada axırımız nə olacaq: tarixin oy-
naqlığı, taleyimizin təsadüfiliyi, yaşam ehtirası, unu-
dulmaq xofu... 
Unutmağa kimsə yox...  
Nə sual, nə təsdiq, nə şübhə, nə hökm.  
Hamı yaddaşda qalacaq və unudulan olma-
yacaqmı?  
Hər şey silinəcək və hətta unudulası bir kimsə 
də qalmayacaqmı?  
 95
Hər şey oyundursa, “göy üzü təmtəraqlı bir teatr 
pərdəsi”dirsə, taleyin, tarixin, yaddaşın, yaşamın, 
ölümün mənası nə?  
Biz niyə seçilmişik və nəyi seçək, seçim özü 
nə, seçəkmi, seçsək nə olsun ki?.. 
Bu mübhəm suallar ədəbiyyatımıza yeni bədii 
təfəkkür və üslub gətirmiş Kamal Abdullanın “Unut-
mağa kimsə yox” romanından parçaları oxuyarkən 
doğdu və mübhəmliyi ilə düşünməyə sövq etdi. 
“Yarımçıq əlyazma”, “Sehrbazlar dərəsi” kimi ecaz-
kar romanların sehrindən çıxıb yeni bir aləmə dal-
maq hər iki tərəf (həm müəllif, həm oxucu) üçün 
asan deyil, ancaq bu baş verdi – yeni, başqa axarda, 
başqa qatda, başqa dünyada!.. 
Əgər “Yarımçıq əlyazma”, mənim zənnimcə, 
tarixin və mifin şəxsiləşdirilməsi (epik qəhrəmanlar 
canlanır, səsi, nəfəsi, hənirtisi olan, eyni zamanda 
rəmziliklərini saxlayan obrazlara çevrilir) və təhtəl-
şüur qavrayış modelləri, “Sehrbazlar dərəsi” fövqəl 
aləmin insanın iç dünyası ilə sufisayaq çulğaşması 
üzərində qurulmuşdusa, “Unutmağa kimsə yox” artıq 
şəxslərin və tarixin mifləşməsi təəssüratını oyadır. 
Şəxsin seçimi tarixin seçimi olur, şəxsi tale tarixi 
taleylə qovuşur.  
Lakin bu, əvvəlki və haqqında danışılan ro-
manlardan yalnız üst təəssüratdır, zahiri anlamdır. 
Əvvəlki romanlar da, indi ilk hissələri haqqında təəs-
suratımızı bölüşdüyümüz “Unutmağa kimsə yox” da 
çoxqatlı, çulğaşıq, mənaca tükənməz, hər oxunuşda 
özlüyündə fərqli mənalar yaradan mürəkkəb əsər-
 96
lərdir. Bu əsərlərin mətn qatı statik və donuq, bitmiş 
və tükənmiş deyil, hər dəfə yenidən canlanan və 
canlandıran, yenidən yaranan və yaradan semantik 
sistemlərdir.   
“Unutmağa kimsə yox” isə həm də fərqlidir: 
burada adresatın rolu, reseptivlik aparıcı amillərdən-
dir – mətn (və müəllif) və əsər münasibətləri mətn 
(və müəllif) və oxucu münasibətlərinə tabe edilib. 
Oxucu əsərin içinə cəlb olunub, oxucu təxəyyülü 
mətndə potensial qüvvədir, bədii aləmin, süjetin 
ortaq “yaradıcısıdır”, müəllifin maraqlı bir oyuna 
qoşduğu obrazdır. – Təbii ki, munis oxucu – Kamal 
Abdulla Mətnindəki atmosferə, məntiqə, ənənəyə 
həmdəm oxucu, yəni müəllifin sətiraltı dialoqda 
olduğu adresat, oxucu-müsahib obrazı... 
Ancaq bir cəhəti də bildirmək istərdim – bu 
əsər kontekstə nabələd oxucuya da maraqlıdır – 
məhz bu atmosferə, məntiqə, ənənəyə yiyələnmək 
üçün. Bu isə, lazımdır, vacibdir! Çünki Kamal Abdulla 
Mətni və həm də bu əsər mühüm bəşəri və insani 
mətləblər üzərində qurulub, çünki əsər bu mətləblər 
ətrafında intellektual axtarışlar və estetik duyumlar 
oyadır, çünki bu mətləblər özünü mətnin müəllifi 
kimi duymağa başlayan oxucunu yaradıcı bir oyuna 
qoşur. Ancaq bu, ədəbiyyatşünaslıqda haqqında 
danışılan adi evristlik oyun deyil, burada, qeyd etdi-
yimiz kimi, orijinal reseptivlik – müəlliflə sətiraltı 
dialoqda olan adresatın fəallaşaraq mətni qəbul 
edən tərəfdən həm də şərti mənada mətn yara-
dıcılığına qoşulan tərəfə çevrilməsi var. – Təhki-
 97
yəçi öz müsahibinin mövqeyini duyur, gözləntilərini 
bilir, müsahibini həmfikir və ya opponent kimi görür 
və bu, həm nitqə, həm də mətnə təsirsiz ötüşmür, 
əsərin dərin qatı munis oxucuya tuşlanır. Və daxili 
intellektual-mənəvi gərginliyi, ruhsal fəallığı, estetik 
çevikliyi olmayan oxucu bu romanı üstdən anlaya-
caq, içinə, dərinliyinə varmayacaq... 
Əsərin, ilk növbədə, tonallığı, atmosferi, dil 
stixiyası fərqli yönlü qavrayışa və təxəyyüldə dava-
ma imkan verən mifopoetik plastikaya, yəni ideal və 
maddi, məna və forma, semantika və struktur qovu-
şuqluğuna malikdir. Bu naturfəlsəfi düşüncə tərzi 
maddi nəsnələri canlandırır – daxil və zahir, ərzani 
və rəbbani arasında sınırlar itir, dağların iniltisiylə 
insanın daxili yaşantıları bir-birinə qarışır, çulğaşıq 
bir aləm yaranır. Və bu aləmin zamanı aşan vəhdə-
tini bəlirləyən arxetiplər, açar rəmzlər aktuallaşır – 
alma, mağara, dağ, səma, çoban…  
Süjetin mifik və müasir qatlarında təkrarlanan, 
daha doğrusu, yeganə sabit, dayanıqlı, daimi anlam 
kimi gerçəkləşən məhz bu rəmzlər olur. Geniş 
assosiativ imkanlara malik bu rəmzlərdən biri – qızıl 
alma, antik mifdə sevgi nişanəsi kimi Afroditaya 
verilən, “Unutmağa kimsə yox”da hakimiyyət təşnəli-
yilə Heraya uzadılan qızıl alma… Bəşəri süjetin dəyi-
şilməsi kimi ədəbi-mənəvi cəsarətlə dolu bədii intriqa: 
Parisin tarixin gedişatını və bir çox fəlsəfi kateqoriya-
lara münasibəti müəyyənləşdirmiş davranışına müda-
xilə!.. Və məni ani təəssüratla heyrətləndirən bir məqam 
– qədim türk təfəkküründə hakimiyyət rəmzi olan 
 98
qızıl alma! – Bu, haradan gəlib, müəllif tərəfindən 
məqsədyönlü, ya şüuraltı?.. metafora, ya allüziya? 
ikinci variantlar mənə daha gerçək və maraqlıdır – bu 
artıq yaradıcı stixiyanın təbiiliyidir. 
Başqa bir allüziya – Parisin antik süjetdə sev-
gini seçməsi tarixi-kulturoloji baxımdan elə də ötəri 
məqam deyil, güc və ərz üzərində qurulmuş antik 
mədəniyyətdən sonra məhəbbəti konseptuallaşdıran 
xristianlıq gəlir…  
Və bu rəmzi Seçimin dəyişilməsi nəyə işarədir 
– sonradan tarixin məhəbbəti və şəfqəti məzhəkəyə 
qoymasınamı, Nitsşenin fövqəllik iddiasına və buna 
dayanan zor kultunamı, maarifçilərin pozitivist əql 
anlamının süqutunamı eyhamdır?!  
Romanın “Parisin seçimi” adlı parçasındakı 
intriqa həm özlüyündə süjet, həm mətnin qavranıl-
ması, həm də oxucu seçimi (bəli, qəribə görünsə də, 
təhkiyəçi-müəllif obrazı oxucusu yox, oxucuları ilə 
fəal gizli dialoqdadır: onun qarşısında bir neçə oxu-
cu obrazı var: sadəlöhv, profan, munis, opponent və 
s. və i.a. və bunların heç biri də kənarlaşdırılmır, 
mətn hər kəsə öz bildiyini qavramaq haqqı verir) 
baxımından əhəmiyyətlidir. 
Tarixi süjeti dəyişən intriqanın (Parisin seçimi) 
maraqlı bir praqmatik (semiotik mənada: işarə – isti-
fadəçi) xüsusiyyəti də digər variantları inkar etmə-
məsidir, ən azı, oxucu üçün. Oxucu təxəyyülündə 
əsərdəki Herayla bağlı variant Afroditayla bağlı ori-
jinal variantla və Afinayla bağlı ehtimali imkanla 
paralelləşir – oxucunun qatıldığı, potensial inkişaf, 
 99
generasiya imkanlarıyla dolu virtual bir aləm 
yaranır (və roman tam çıxandan sonra süjetin bu 
məqamından başlayaraq hipertekst şəklində inter-
netdə yerləşdirilib oxuculara fərqli davam imkanları 
yaradılması bir çoxlarına maraqlı olardı).   
Bu isə o deməkdir ki, əsərin məzmunu yalnız 
fabula-süjet xəttiylə, söylənilən, danışılan, vaqe olanla 
formalaşmır və çatdırılmır. Romanın formal quru-
luşu özü ciddi semantikliyə, mənayaratma poten-
siyasına malikdir. Əsərdən verilmiş parçaların çoxu-
nun artıq kompozisiya başlanğıcı öz-özlüyündə, 
formal ünsür olaraq, poetik semantikanı istiqamət-
ləndirir: başlanğıcdakı ümumi, daimi, sabit anlayışlar 
(səma, dağ, hərəkətsizlik, dayanıqlıq) xüsusi, fani, ke-
çəri anlayışlara (aşağıların dəyişkənliyi, sürət, hərə-
kət, anilik, çevrimlər) qarşı qoyulur. Dünya, kainat 
ikiyə parçalanır, eyni zamanda bu model mifik və 
müasir süjet laylarında təkrarlanır. Beləliklə, semiotik 
baxımdan işarələnmiş kompozisiya başlanğıcı, yəni 
bəlirlənmiş səbəb məfhumu naməlim nəticəni aktual-
laşdırır, bilinməz sonluq məchullaşır, bununla da oxu-
cunun diqqətini özünə çəkir – nə olacaq, necə, nədən, 
niyə, nə üçün suallarına – yəni Seçim anlayışına. 
Ən maraqlı cəhətlərdən biri də burada süjet 
hissələri arasında adi mənada paralelliyin deyil, daha 
dərin sinkretikliyin olmasıdır. Mifik qavrayışa bən-
zər bir hal alınır: zamansızlıq, zaman şərtiliyi və ək-
sinə, məkanın aktuallığı, canlanması, eyni bir mə-
kani modelin müxtəlif zamanlarda fəaliyyəti, bir mə-
kanda cəmləşmiş anlamların zamandankənar tənasübü, 
 100
münasibəti, müxtəlif vaxt kontekstlərində eyni 
məkan sistemində gerçəkləşən bəşəri intriqa… Bu 
zamansızlıqda hələ ki an var, dünən və sabah şərtidir 
və ya anın içindədir – “bu gün”, “həmin axşam” dü-
nənə, sabaha qarşıdır, dünən donuqdur, sabah hələ 
olacaq, məkanda qərarlaşmış bu ansa var və bütün 
mübhəmlikləri içinə yığıb...  
Buna görə də zaman anlayışının aktual olduğu 
“Yarımçıq əlyazma”dan, zaman-məkan vəhdətinin 
“dolğun an”da aşkarlandığı “Sehrbazlar dərəsi”ndən 
fərqli olaraq, “Unutmağa kimsə yox”dakı poetik 
modeli sistemləşdirən amil məhz bədii məkana xas 
elementlərdir (mağara, alma, hasar, zəncir, yagış, 
bulud, səma, dağ, yuxarılar, aşağılar…). 
Bir çox amillərlə yanaşı, bədii zaman və məka-
nın, xronotopun bu kimi xüsusiyyətləri də Kamal 
Abdullanın bu üç romanını epik silsilə hesab etməyə 
imkan verir – epik dövrün təfəkkürünə uyğun olaraq 
məkanları aşan zaman anlayışını əsas semantik amil 
kimi qabardan “Yarımçıq əlyazma”, Orta çağları 
işarələyən təsəvvüf fəlsəfəsindən gələn mütləq za-
man-məkan vəhdəti ilə “Sehrbazlar dərəsi” və bu gü-
nümüzü qaynaqları və durumu ilə məkanda model-
ləşdirən “Unutmağa kimsə yox”... 
Olduqca maraqlı bir məqam ortaya çıxır – 
Kamal Abdullanın trilogiya adlandıracağımız bu 
üç əsəri yalnız mövzu, obraz və motivlərlə bütöv-
ləşmir, bu əsərlərin hər birinin poetikası milli 
mədəniyyət, etnik psixologiya və tarix fəlsəfəmi-
zin təkamül mərhələlərini əks etdirir: zaman 
 101
(“Yarımçıq əlyazma”), zaman-məkan (“Sehrbaz-
lar dərəsi”) və məkan (“Unutmağa kimsə yox”) 
konseptləri milli dünya mənzərəsinin inkişaf 
ardıcıllığına uyğun olaraq mətnlərin struktur və 
semantik səciyyəsini müəyyənləşdirir.  
“Unutmağa kimsə yox”da mətn semantikasının 
əsasında duran məkan qavrayışının aktuallığı kom-
pozisiya, obrazlılıq, təsvir və üslubda da izlənilir: 
“Zevs bütün möhtəşəm görkəmi, əzəməti ilə Posey-
dona tərəf çevrildi. Onun bütün bədəni, bütün daxili, 
bütün hüceyrələri tarıma çəkilmişdi. Damarları nəhəng 
çaylar kimi idi, sümükləri dağlara, təpələrə, dərisi 
isə taxıltelli zəmilərə bənzəyirdi. Zevs nəhayətsiz 
qüvvə, sonu olmayan energiya toplusundan ibarət 
idi”. – Bu  parça ənənəvi metaforik canlandırma, şi-
şirtmə və ya paralellik deyil. Çünki mətndəki “ener-
giya”, “toplu” kimi sözlər bu ənənəvi poetik üsul-
lara xas ümumi tonu və tekstin koloritini bilərəkdən 
sarsıdır. Burada söhbət daha çox mifə və eləcə də 
antik mifologiyaya xas məkani qavrayışdan, natur-
fəlsəfi düşüncədən, ruhsal kateqoriyaların maddiləş-
məsindən gedir. Bununla da “Unutmağa kimsə yox” 
ideallaşdırılan tarixilik üzərində qurulmuş epos-
dan fərqli olaraq, məkan anlayışının aktual ol-
duğu mifik qavrayışa qayıdır – məhz buna görə də 
burada abstrakt anlayışlar maddiləşir, məkanda 
təcəssüm olunur. Epitet, metafora və rəmzlərin 
romandakı maddiliyi və plastikası də buradandır. 
Digər bir nümunə: “Çoban papağının arxa 
divarı elə bu dağın bir parçası idi ki vardı. Hərdən 
 102
evin içinə dağın köksündən ətə sancılmış dəmir par-
çası ətdən necə çıxarsa o cür çıxaraq gəlib qəribə 
səslər, iniltilər yetişirdi… mağaranın harasından 
gəldiyi bilinməyən vahiməli ugultusunu mağaranın 
dibində zəncirə vurulmuş narahat və nəhəng Boz-
ların mırıltısından, onların səsini isə öz narahat ürə-
yinin bərkdən “gup-gup” edən döyüntüsündən artıq 
ayıra bilirdi”. – Koma və dağ burada mahiyyətcə  
vəhdət təşkil edib; “ətə sancılmış dəmir parçası 
ətdən necə çıxarsa” bənzətmə olsa da, gözlənilməz-
dir, naturaldır və sanki, xüsusi olaraq ənənəvi poetik 
vərdişlərə yaddır, yəni bununla bənzətmənin məqsəd 
olmadığını demək istəyir; mağara iniltisi, Bozların 
mırıltısı, qocanın ürək döyüntüsü bənzədilmir, 
tutuşdurulmur, paralelləşmir, bunlar müstəqil, bir-
birindən ayrılmalı və romanda deyildiyi kimi, “artıq 
ayrılan” səslərdir, yəni bərabərhüquqlu anlamlara 
işarədir, beləliklə, məkani obrazların mifopoetik ger-
çəkliyidir. Mağara, dağ, zəncirlənmək kimi bir çox 
motivlərin iki süjet qatında ortaqlığını, yəni hadi-
sələrin fövqəlzaman, eyni bir məkanda icrasını və 
həm də bu anlamların geniş tarixi-mədəni paradiqma 
ilə bağlılığını da bura əlavə etsək, məsələnin konsep-
tuallığı bir qədər də aydınlaşar.  
Həm yazıçı kimi yüksək estetik dil duyumu, 
həm alim kimi dil sisteminə dərin bələdliyi olan 
müəllifin əsərində dil quruluşu, üslub da özünəməx-
sus, ümumi poetikaya uyğundur. Burada da çoxqat-
lılıq barizdir: fərqli üslublar (ədəbi, bədii, klassik, 
müasir, danışıq) çulğaşır, normativlik dilin təbii 
 103
stixiyasında əriyir: “vird eləmək”, “tikənli hasar”, 
“cürənə”, “tək, təkcənə”, “lacivərd... bəyaz... işıq 
zərrələri”, “boşqabı qaşıq cırmaqlayan kimi” cırıltı, 
eləcə də “tikənli hasarın  bir parçasına dönən” qapı, 
“aşağıdan üzü yuxarı” yağan yağış və sairə mətnə 
çulğaşıq pafos gətirir. Adi fövqələ, real irreala, ger-
çək xəyala qarışır – hər bir hiss, fikir, duyum dildə 
və predmetlərdə maddiləşir, içdən keçənlər başqa-
sına əyan olur, fantasmaqoriya öz qəribə reallığını 
tapır, fantastika reallığa keçir. 
Mətn quruluşunun, formal dil vasitələrinin belə 
semantikliyinin əsas özəlliyi ondadır ki, bütün bunlar 
bədii üsul kimi gerçəkləşmir, substansional mahiyyət 
daşıyır, xüsusi imaginativ-mifoloji reallıq kimi qav-
ranılır. Buna görə də, sanki, mətn öz-özünü yarat-
maq imkanı, generasiya siqləti qazanır – əsər həm 
mifik, həm ədəbi-mədəni, həm tarixi, həm də 
situativ kontekstdə canlanır, müxtəlif paradiqmaların 
aktuallığı mətnə tükənməz semantik potensiya verir.  
Ən maraqlısı isə – oxucu mətnin tamhüquqlu 
elementi kimi bu sonsuz prosesə qoşulur, öz 
qavrayışında hər an dəyişilə biləcək mənaların 
törənişində iştirak edir. Fikrimcə, romanın davamı 
özlüyündə olduqca maraqlı olsa da, müəllif artıq 
digər çox maraqlı bir nəticəyə nail olub: oxucuya 
konseptual bədii model, reflektiv estetik mexanizm 
təqdim edib və onun yaradıcı təxəyyülünü canlan-
dırıb – zənnimcə, hər bir gerçək oxucunun öz virtual 
“Unutmağa kimsə yox”u olacaq, yəni seçim  bizim-
dir, “sabah! sabah olacaqlar” bizdən asılıdır! 
 104
P.S. Bəs bu mətnin janrını necə dəqiqləşdirək, 
ümumən əsəri tam oxumadan bu mümkünmü və 
buna ehtiyac varmı? Sxemlərə meyilli tənqidçi 
xisləti məni buna sövq edir və bu əsərin metafizik 
mahiyyətinə, bəlkə də, uyğun olmayan pozitivist 
iddiayla onu intellektual-fəlsəfi və üstəgəl postmo-
dern mətnin bu vaxta qədər rast gəlmədiyim orijinal 
variantı – oxucunun yaradıcı amil kimi bədii aləmə 
cəlb olunduğu, intellektuallığın və refleksiyanın yal-
nız müəllifin bədii təxəyyülünə deyil, bədii sistemə 
xas olduğu, sonsuz generasiya imkanına malik 
orijinal mətn növü hesab etdim. Bu ilkin təəssüratın 
əsərin tam mətnini oxumaqla yeniləşəcəyinə və 
dəqiqləşəcəyinə əminliklə...  
  
 
 
   
 105
“ADAMLAR ÇİÇƏKDİRLƏR...” 
 
 
 
Sənin yaşam yerin sənin yuxundur... 
Kamal Abdulla 
 
“Yarımçıq əlyazma”, “Sehrbazlar dərəsi” ro-
manları və “Unutmağa kimsə yox” romanından 
parçalar Kamal Abdullanın yaradıcılıq özünəməx-
susluğunu mənim üçün daha dolğun aydınlaşdıran 
bir qənaətə gətirir: bu üç əsər, fikrimcə,  milli dünya 
mənzərəsinin fərqli aspektlərini (etnopsixoloji, tarixi-
mənəvi, fəlsəfi-estetik) ehtiva edən və bu mənzə-
rənin əsasında duran arxetipləri çözələyən vahid 
işarəvi-poetik sistem, alternativ dünya modelidir. Bu 
alternativlik heç də ənənəni inkar etmir, – milli dünya 
mənzərəsinin alt qatını, təhtəlşüur qavrayış mexa-
nizmlərini, tarixin görünməz özəyində duran qno-
seoloji prosesləri və aksioloji meyarları aşkarlayaraq 
dəyərləndirir.           
Semiotik mənada vahid mətn yaradan və 
ənənəvi dünya mənzərəsi ilə fəal dialoqda olan bu üç 
roman Kamal Abdullanın ümumi metamətn paradiq-
masına daxildir və bu baxımdan, müəllifin hekayə-
lərini də xüsusi qeyd etmək istərdik.  
Ekzistensialist duyumlu şeirlərindən, post-
modernist mifopoetik romanlarından, impressi-
onist fantasmaqoriyanın üstün olduğu pyeslərin-
 106
dən fərqli olaraq, Kamal Abdullanın hekayələ-
rində pritçavarilik aparıcı keyfiyyətdir.  
Lakin bu pritça-hekayələrin mifologizmi də 
bir-birindən fərqlidir: “Qərar” və “İlişin qayıtmağı”nda 
gerçəklik pritçalaşır, ancaq öz reallığını saxlayır; 
“İstintaq”da çağdaş şəhərdə real və irreal aləmlərin 
toqquşması baş verir və bu, əsərin alt semantikası ilə 
protokolvari kompozisiyasının tənasübündə də əks 
olunur; “Son gəliş”, “Xaron, mərhəmətli Xaron”, 
“Dəvə yağışı”, “Adaşlar, “Parisin seçimi”, “Çəngəl 
çiçəyi”, “Gülü qah-qah xanımın nağılı” isə mahiy-
yətcə avtonom pritça poetikasını aşkarlayır.  
Kamal Abdullanın hekayələri rəmzi-pritçavari 
olduğu qədər də mətntörədici, generativ əsərlərdir. 
Hər bir hekayə kiçik epik janrın bir epizod üzərində 
qurulma tələbinə uyğun olsa da, özlüyündə gəlişə 
bilən, janr sınırlarını aşıb yeni mənalarla çulğaşa 
bilən, süjet xətti şaxələnə bilən semantik və struktur 
potensiyaya malikdir. Pritçavariliyin əlaməti olan bu 
xüsusiyyət həm də hekayələri bir semantik məh-
vərdə birləşdirir – hər bir pritça-hekayə müəyyən 
konseptin (qissə-pritçavari hikməti yada salaq) 
ifadəsidir və hekayələr birlikdə müxtəlif məna-
ların bir mənzərə yaratdığı vəhdətdə birləşir. 
Mən bu hekayələri birlikdə bir bütövün həlqələri, 
Aristotelin təsnifləndirdiyi kompozisiya tipində – 
“odisseyavari” kompozisiyada birləşən, ortaq süjet 
motivlərinin deyil, mənaların bir-birini tamamladığı 
silsilə hesab edərdim. 
 107
“Odisseya”da, “Min bir gecə”də olduğu kimi, 
Kamal Abdullanın hekayələrini birləşdirən ümumi 
semantik çərçivə də şərtidir: baxsaq görərik ki, “İlişin 
qayıtmağı”ndan  “Son gəliş”ə, “Son gəliş”dən “Dəvə 
yağışı”na, “Dəvə yağışı”ndan “Parisin seçimi”nə və 
buradan “Çəngəl çiçəyi” və “Gülü qah-qah xanımın 
nağılı”na məhz məna-təəssürat telləri uzanır. Ümumi 
qəbahət və saflıq, günah və cəza, xəyal və gerçək, 
yuxu və boz reallıq, labüdlük və seçim kimi məna cüt-
ləri bu hekayələri ortaq məna məhvərində və mifo-
poetik aləmin vəhdətində birləşdirən anlayışlardır. 
Hekayələri assosiativ silsilə kimi birləşdirən 
digər bir amil mətnlərin bədii aləminə xas xüsusi na-
ğılvari atmosfer, romantik çalarlı “yüksək üslub”dur 
– romanların postmodern poetikası üçün səciyyəvi 
olan aqrammatiklik, məqsədyönlü nitq pozuntları, 
danışıq dilinə aid ifadə və formalar hekayələrdə 
nisbətən az işlənir. 
Digər tərəfdən, müəllif bəzi hekayələrində nitqi 
xüsusi üslubla işarələyir – müəyyən hallarda pritçavari 
pafos qabardılır (“Parisin seçimi”, “Çəngəl çiçəyi”, 
“Gülü qah-qah xanımın nağılı”), bəzən, əksinə, mətndə 
gerçəkçilik (mətn gerçəkliyi – real və ya fantasmaqo-
rik) önə çəkilib yüksək pafos endirilir (“Qərar”, “İstin-
taq”, “Dəvə yağışı” ), başqa bir kontekstdə isə fərqli 
üslublar çulğaşır (“İlişin qayıtmağı”, “Son gəliş”, 
“Xaron, mərhəmətli Xaron”). Üslubi vasitələr bütün bu 
məqamlarda mətn semantikasına uyğunlaşır və özləri 
də öz növbəsində mənanı qabardan və əlavə təəssürat 
yaradan amil kimi semantikləşir. 
 108
Hekayələrin maraqlı bir məqamı da gerçək təs-
virlə fantasmaqoriyanın, şərtiliyin çulğaşmasıdır. Bu 
bölümə epiqraf kimi verdiyimiz ifadəyə uyğun olaraq, 
mətnlərin bədii aləmi, sanki, yuxu və oyaqlığın, gerçək 
və irrealın gözlənilməz tənasübündən qurulub. “Çəngəl 
çiçəyi”ndə çiçəklərin insana dönməyindən ibarət meta-
morfoz, “Dəvə yağışı”nda şəhərin metaforikləşən bədii 
məkanı, “İstintaq”da Sərgərdan, “İlişin qayıtmağı”nda 
İlişin kölgəsi kimi obrazlar üst və alt aləmlər, gerçək 
və xəyal arasında mifik əlaqələndiriciləri xatırladan və 
arxetip motivləri aşkarlayan obrazlardır.  
Qavrayışı oxucudan fövqəl gərginlik tələb edən 
“İstintaq” hekayəsində bu iki aləm arasında təzad 
(Kamal Abdullanın mifopoetik bədii aləmində fərqli 
dünyalar, aləmlər anlayışı konseptual məqamlardandır: 
“...Yeni dünyalar var. / Görmədiyin su dibi, / Görmə-
diyin göy üzü kimi / Yeni-yeni aləmlər var. / Bü dünya 
hər şeyin sonu deyil.” // Kamal Abdulla. “Ölümün 
mənim olacaq”) mətnin məna kontekstini canlandır-
mağa imkan verən olduqca maraqlı və uyarlı kompo-
zisiyası, poetikası ilə təsbitlənir. Əsərin yarımbaşlıq-
larla bölünmüş kompozisiya quruluşu istintaq proto-
kolunu əks etdirir və bu cəhət detalları bəzən dəqiqə-
sinədək dəqiqləşdirməklə vurğulanır:  
 
Yeni həyata başlamazdan əvvəl, 
qeyri-müəyyən vaxtlarda   
 
İyirmi yaşla qırx yaş arasında 
 
 109
Yeni həyatın və yeni mənzilə köçməyinin ilk 
günü. Sabah tezdən. 
 
Köhnə həyatının son günlərindən biri. 
Saat 18:30 
 
Yenə həmən gün. 
Saat 19:34 
 
Təmirdən sonra ikinci gün. 
Gecə saat 00:32 
 
Yeni mənzilə köçəndən on üç gün sonra. 
Gecə saat 3:57 
 
Bir dəqiqəlik sükutdan sonra. 
Həmən gecə. Saat 07:36. 
 
Yeni həyatla vidalaşmaqdan bir həftə, köhnə 
həyata qayıdışdan bir gün əvvəl. 
 
Son gecə gəzintisi. 
Saat 5:03 
 
Həmən məkan. İki dəqiqə sonra. 
 
Bir an sonra. 
 
Əsərin irreal alt qatı ilə protokolvari bu kom-
pozisiyanın təzadı mahiyyət etibarilə hekayənin həll-
olunmaz konflikt üzərində qurulmuş dərin məna-
larına uyğundur. Formaca dəqiq protokolvarilik əsə-
rin metafizik atmosferi ilə təzadda olduğu kimi, yəni 
məzmunu xüsusi tərzdə işarələdiyi kimi, əsərin dərin 
semantikası da substansional təzadı əks etdirir. 
 110
Hekayənin fabulası belədir: cəmiyyətin üst qatı-
nın nümayəndəsi olan qəhrəman “gözəgörünməzlik 
xiffəti” çəkir: 
“O yavaş-yavaş və məqsədyönlü şəkildə dibə 
can atırdı. Heç kimin gözünə görünməyəcəyi bir 
yerə. Heç kimdən xəbər tuta bilməyəcəyi, heç kimin 
ondan xəbər, ən vacibi də elə bu idi, heç kimin 
ondan xəbər tuta bilməyəcəyi dib! Gözəgörünməzlik! 
Məqsəd bu idi”. 
Bu məqsədlə kirayə ev tutaraq öz adi aləmin-
dən qaçır, qeyb olur, lakin sonda can atdığı bu 
aləmdə də duruş gətirə bilmir – kirayə ev tutduğu 
həyət sökülür, bu aləmdə rastlaşdığı mübhəm Sər-
gərdan yox olur, qəhrəman yeni həyatdan öz adi 
dünyasına qayıdır.  
Mətn poetikası bu qısa süjet xətti əsasında 
olduqca dərin mətləbləri aşkarlamağa imkan verir. 
Kirayə ev, həyət, guşənişinlik rəmzi səciyyəlidir. Bu 
fabula iki dünya, adi və “yeni-yeni aləmlər” ara-
sında keçilməz səddin, “dənizin dibi” ilə görünənlər 
arasında təzadın, ən faciəlisi – hər iki aləmdən uzaq-
laşmış, aralıqda qalmış qəhrəmanın faciəsini aşkar-
lamağa xidmət edir. Bu “dib”, fikrimcə, insanın 
özüylə baş-başa qala bildiyi, özünə qayıtdığı, öz 
ruhuna qapıldığı, ictimai həyatında yadlaşdığı öz 
“mən”iylə qovşduğu aləm, əslində, əlçatmaz bir 
xəyaldır. Bu aləm ruhun özgürlüyü və azadlığıdır, 
lakin insan azadlığı həm də “dərk olunmuş zərurət-
dir” (Hegel) və qəhrəman da bu zərurətə tabe olub 
“köhnə həyatına” qayıdır. 
 111
Qəhrəmanın “yeni həyat”da qərarlaşmağının 
mümkünsüzlüyü bu iki aləmin bir-birinə prinsipial 
yadlığındandır. Ədəbiyyatımızda bənzəri olmayan 
Sərgərdan obrazı bu yadlığı təsbitləyir – iki aləm 
fərqli olduğu kimi, bu dünyaların inancı da ayrıdır. 
Hər dünyanın öz tapıncı var – üst aləm başqa, “dib” 
dünyası başqa məzhəblərə qulluq edir, hər aləmin öz 
əxlaqı olduğu kimi, sanki, həm də öz allahı var və bu 
dualizm trikstervari Sərgərdan obrazında təcəssüm olu-
nur. O, “dib” aləmə varmağa cəhd edən qəhrəmanın ya-
nındadır, bu, başqa dünyada ona əyandır, ancaq digər 
əxlaq – “üst” dünyanın məntiqi işlədikdə qeybə çəkilir 
və qəhrəman anlayır ki, onunla bir daha görüşmək 
müyəssər olmayacaq: “O, başa düşdü ki, Sərgərdanı 
görmək ona bir daha heç vaxt qismət olmayacaqdır”.  
Bu mürəkkəb məqam, təbii ki, dərkini tələb 
edir – “Kitabi-Dədə Qorqud”dan gələn çoxtanrılılı-
ğın təzahürü (“Sənin Allahın...”), yaxud fərqli aləm-
lərdə, ruhsal və ərzani dünyada ilahi məqamların 
fərqli qavramına və fərqli sifətlərinə işarədir?  
Fikrimcə, Kamal Abdulla burada mübhəm və 
dərin bir fəlsəfi mətləbi ifadə edir – dünyalar fərq-
lidir, “bü dünya hər şeyin sonu deyil” və  “Görmədi-
yin su dibi, / Görmədiyin göy üzü kimi / Yeni-yeni 
aləmlər var” və bütün bunları bir Yaradan var, 
deməli, Yaradanın fərqli münasibəti və fərqli təza-
hürləri var: “Sənin Allahın sənin niyyətinə bu şəkildə 
“yox” deyir. Ona qulaq asıb itaət eləmək borcundur. 
Sənin Allahın mənim dostumdur, o həmişə istədiyini 
bu cür çatdırır...” 
 112
Və nəticə etibarilə, hər aləmin, hər kəsin, hər 
bəndə və toplumun qavramında öz Allahı var! Uca 
Tanrı sənə Seçim imkanı verib və bu seçim imkanı Ona 
olan münasibətini və deməli, qəlbindəki ruhsallığı, 
rəbbaniliyi də Seçiminə görə fərqləndirib. Sərgərdan 
“Sənin Allahın” dedikdə ikiləşmiş qəhrəmanın fərqli 
simalarına və xislətinə uyğun qavrayışı, obrazı demir-
mi? Qəhrəman həyatın üst mərtəbəsindən “dib”ə endik-
də Tanrı da ona bu dibin zahirən “aşağı”, mahiyyətcə 
özgür aləminə uyğun əyan olmayıbmı? Bu suallar, 
əslində, cavabsızdır və dəyəri də elə bundadır, – azadlıq 
və zərurət arasında çarpışan insan öz seçiminin yükünü 
daşıyır və bunun üzərində düşünməyə dəyər!  
Mətn semantikasının oppozitiv məna cütləri 
üzərində qürulması və əsərin poetikasının da buna 
uyğun ikili təbiəti – klassik istilahları işlətsək, “yük-
sək” və “aşağı” üslubların çulğaşması, irreal, fantas-
maqorik toposun təsvirində məqsədyönlü şəkildə 
“rəsmi” üslubdan istifadə Kamal Abdullanın digər 
hekayələrində də izlənən maraqlı cəhətlərdəndir. Üs-
lubun mənayla dərin funksional vəhdətinə, özlüyün-
də mənanı cizgiləyən, qavrayış prosesində geniş 
təfsirlərə imkan yaradan, yəni müəyyən anlamda 
mənatörədici vasitə kimi iştirakına dəlalət edən bu 
xüsusiyyət “üslubun məzmuna uyğunluğu” kimi 
ənənəvi şablon tezisdən fərqli yeni poetik keyfiyyəti, 
prinsipial izomorfizmi aşkarlayır. 
Fantasmaqoriyanın parodik alleqoriya ilə qo-
vuşduğu “Dəvə yağışı”nda mətnin fantasmaqorik 
bəlli aləmi detallar və üslubi vasitələrin köməyi ilə 
 113
məqsədyönlü şəkildə “gerçəkləşdirilir”. Göydən şir, 
dəvə yağışı yağan fantastik şəhər bir çox ştrixlərlə 
reallaşdırılır, müasirləşdirilir. Dəvə yağışının yağa-
cağı barədə hava proqnozu alışdığımız gündəlik 
xəbər kimi verilir: “Bu gün axşam xəbərlərin sonun-
da hava haqda məlumatı bütün şəhər dinlədi və 
rahatlıqla köks ötürdü. “Sabah – xəbərdə deyilirdi – 
göydən yerə dəvə yağacaq”. İki gün əvvəl göydən 
yerə şir yağmışdı və bu daha təhlükəli idi”.  
Dəvə yağışına reaksiya da özünəməxsus tərz-
də, bu kontekstə salınmaqla işarəviləşən struktur-
ların (Mədəniyyət Nazirliyi... “Xəz – Dəri – Kürk” 
və “Azad Müstəvi” Birləşməsinin Ümumi İdarə he-
yəti... Heyvanları Müdafiə Komitəsi Təhsil Nazirliyi 
ilə bir yerdə... İnsanlarla heyvanlar arasında müna-
qişələrin Çözüm Komissiyası...) müzakirəsi şəklində 
təqdim olunur: “Müxtəlif təkliflər gəlirdi və hər bir 
təklif o saat müxtəlif TV-lər tərəfindən ictimai müza-
kirəyə çıxarılırdı. Təkliflərin ən maraqlısı bu idi və 
deyəsən Elmlər Akademiyasından gəlmişdi”.  
Beləliklə, təəccüb, şübhə, seçim kimi yaradıcı 
potensiyaya xas əlamətlərdən məhrum obıvatel 
təfəkkürü ictimai, elmi, kulturoloji və digər müstə-
vilərdə karnavalvari məzhəkəyə qoyulur.    
Hekayənin dilində nağılvari ifadələrlə nəinki 
rəsmi, hətta elmi üslubun çulğaşması da mətnə parodik 
çalar aşılayır: “Yerə enərkən düzgün aerodinamik avto-
zərbə mövqeyi seçmədiklərinə görə bu belə olmuşdu”; 
““Maqnus–180” adlı yenicə istifadəyə buraxılmış 
elektromaqnit mühərrikli nəhəng aerobuslara girmək 
 114
istəmirdilər”; “Elə germetik təsəvvür yarandı ki, indicə 
nəhəng gəmi bu nəhəng virvizual ekranı parça-parça 
edərək otağa girəcək”; “beynindən Babaya sensorlu 
məlumat göndərdi”; “ekstramaqnit daş parçaları”...  
Mətndə müasir kütlə qavrayışına, sosial stereo-
tiplərə olan parodiya bir sıra allüziyalarla da təsbit-
lənir. Artıq əsərin adı və əsas motiv ənənəvi fraze-
oloji vahidləri yada salan allüziya xarakterlidir: 
“dəvə yağışı” ilə “göydən daş (dəvə) yağacaq”, “dəvə-
yə qanad versən” kimi deyimlər arasında assosiasiyalar 
hekayəyə əlavə məna çalarları aşılayır.  
İçində heyvanlar olan “Səhra gəmisi” ilə 
Nuh gəmisi arasında assosiativ əlaqəni də bu sıra-
ya aid edə bilərik. Gəmi obrazları arasında bu 
assosiativ əlaqə nəinki müasir qavrayışı, hətta 
klassik süjeti də parodik təfsir etməyə imkan 
verir: ““Səhrada gəmi” son zamanların ən dəbdə 
olan, ən sevilən virvizual filmi idi. İçinə cürbəcür 
heyvanlar dolmuş gəmi səhra ilə qumluqda “üzür” 
və sənin istəyinlə televizor ekranından keçib bir 
başa otağın içinə girə bilirdi”. 
Hekayədə üslub səviyyəsində də parodik allü-
ziyalarla qarşılaşmaq olur. Əsərdəki nitq mahiyyətcə 
realist təfəkkürə, ironik münasibətə əsaslanır və 
klassik ənənədəki üslubi klişelər bu kontekstə yad-
dır. Və aşağıdakı kimi parçalar öz məqsədyönlülüyü, 
mətnə aşkar üslubi məqsədlə salınması ilə obıvatel 
hafizəsinə hopmuş üslubi klişelərə ironik parodiya 
olduğunu aşkarlayır: “Saat Günəş vaxtından Ay vax-
tına keçdi. Buludlar göy üzündə şahə qalxıb dondu-
 115
lar. Şəhərin ətrafındakı səhradibi evlər bir-bir üzə 
çıxdı”. Burada klassik paradiqmanı xatırladan “şahə 
qalxıb dondular” ifadəsi mətnə məqsədyönlü salın-
mış klişe kimi toplum təfəkkürünün və ənənəvi 
üslubun profanlığına işarə edir. 
Hekayənin maraqlı xüsusiyyətlərindən biri də 
janrca müasir nağıl-pritça hesab edə biləcəyimiz 
mətnin müvafiq janr məntiqiylə öz gerçəkliyini, real-
lığını təsdiqləmək üçün “nağıl” anlayışını da aktuallaş-
dırması, belə demək mümkünsə, nağılın nağıla parodi-
yasıdır: “Nağıla girməməsi yaxşı yatmaması demək idi, 
bu isə öz növbəsində Günəş vaxtının zərrəsinə çat-
mamaq, az qala, dünyanın o başında yerləşən “Döyü-
şən öküzlər” məktəbinə gecikmək demək idi”. Mətnin, 
janrın özünü belə “dərk etməsi”, parodikləşdirməsi 
bu əsərin nəinki janr forması, həm də məzmun və 
mənalar baxımından da dinamik, çevik, oynaq, yəni 
geniş təfsirə gələn əsər olduğunu təsbitləyir. 
Bütün bunlar əsərin zahirən parodik nağıl kimi 
formalaşdırılmış mətninin məzmununun elə də aşkar 
olmadığını, müvafiq kulturoloji kontekstdə dərin   
məna aspektlərini üzə çıxardığını göstərir.  
Pritçavariliyin əsas mətnyaradıcı amil kimi 
çıxış etdiyi bəzi hekayələrdə üslubların tənasübü 
fərqlidir. Yuxarıda şərh etdiyimiz əsərlərdən fərqli 
olaraq, “Parisin seçimi”, “Çəngəl çiçəyi”, “Gülü 
qah-qah xanımın nağılı”nda mətndə şərti olaraq 
“yüksək” adlandırdığımız üslub, metaforiklik, rəm-
zilik üstünlük təşkil edir. Bu hekayələrdə pritçaçılıq 
janr poetikasında da aparıcı amil olduğundan mətnin 
 116
daxili atmosferinə uyğun üslubdan “kənar”, gerçəkçi 
qavrayışa xas detallar, demək olar ki, işlənmir. Bu 
əsərlərdə mifopoetikliyin və qissəvariliyin belə səbat-
lılığı, ilk növbədə, əsərlərin məzmunda qissə-pritça 
janrına xas müəyyən “hikmətə” (ənənəvi pritçadan 
fərqli olaraq, Kamal Abdullanın pritçavari hekayə-
lərində bu “hikmət” özü də parodikləşdirilir) zahiri 
yönəlikliklə bağlıdır. Burada nəsnələr və mətləblər 
mütləq dəyərlər, mifoloji saflığa malik kateqoriyalar 
üzərində qurulub – seçim, zor, sevgi, xaos, ahəng   
və s. – buna görə də üslub özü də pritçavari “yük-
sək”liyini qoruyur. İrreal ruhsal aləm özünü bəzən 
hərfən təsdiqləyir, deyək ki, “Çəngəl çiçəyi”ndə 
çiçəklər insana çevrilir və bu, mətnin mifopoetik 
atmosferində şərtilik deyil, mifik reallıq kimi təzahür 
edib qavranılır. Lakin müəllif klassik diskursu qətiy-
yən təkrarlamır, təbdil etmir, klassik fon burada 
yazıçının ifadə etdiyi mənaları yalnız müvafiq para-
diqmada canlandırmağa, işarələməyə xidmət edir.    
“İlişin qayıtmağı”, “Son gəliş”, “Xaron, mər-
həmətli Xaron” kimi hekayələrdə isə poetik təzad 
üslubdaxili, yəni fərqli çalarların çulğaşması şək-
lində yox, üslubun öz gerçəkçiliyi ilə mətnaltı prit-
çavari atmosferdən seçilməsində aşkarlanır. Deyək 
ki, “İlişin qayıtmağı”nda arxetip motiv – kölgə arxetipi 
ilə bağlı epizod belə realist çalarda təsvir olunur, fan-
tasmaqoriklik arxa plana keçir. Bu özü də poetik 
funksionallığa malik xüsusiyyətdir – əsərdə təcəssüm 
olunan mühitdə, toplum qavrayışında fərqli duyum 
və fərqli aləmlərin təcridləndiyini, insanların ruhsal-
 117
lığını itirdiyini aşkarlayan amillərdən biridir. Bu 
mühitdə bir başqa aləm olan “kölgə”lər dünyasını 
İlişin atası gerçək qavrayır və fövqəlliyini anlamır, 
“kölgə”yə reaksiyası gerçəyə münasibətindən fərq-
lənmir. Beləliklə, əslində, “yuxarılardan” verilən 
işarə mahiyyətcə qəbul edilməmiş qalır. İlişin atası 
öz cılız məqsədləri naminə kənd əhlini də İlişin 
gerçək qayıtmasına inandırmağa çalışır. 
Zərdüşt motivi işlənən “Son gəliş”də Gəlmə 
qorxunc Ərmənə “oğul” deyir, gerçək oğluyla səhv 
saldığından belə etsə də, mətnin məzmunundan 
gələn məntiq əsər boyu sövq-təbii gözlənilən pateti-
kanı kənarlaşdırır. Bu cəhət “Xaron, mərhəmətli 
Xaron”un qismən lirik üslubi çalarında, eləcə də 
Xaronun mərhəmətli obrazında da ortaya çıxır. 
...Kamal Abdullanın müəyyən üslubi-poetik 
çalarlarına toxunduğumuz hekayələri, əvvəldə qeyd 
etdiyimiz kimi, assosiativ mənalar məhvərində bir-
ləşir, eyni zamanda bu hekayələr müəllifin ümumi 
Mətninin tərkib hissəsi kimi generativ səciyyəlidir 
və yazıçının həm şeir və pyesləri, həm də romanları 
ilə semantik vəhdət yaradır, müəllifin poetik dünya 
mənzərəsini tamamlayır.  
 
 
 
 
 
 
 
 118
UYĞUNSUZLUĞUN UYĞUNLUĞU 
 
 
 
Sözsüz, dilsiz deyə bildim bunları, 
Mən azadam və əbədi təkəm mən, 
Təkdir dəniz naləsi gecə yarı, 
Axşam göydə Ay da təkdir dərdindən. 
 
Konstantin Balmont. “Yelenaya” şeirindən.  
 Kamal Abdullanın tərcüməsində 
 
Kamal Abdullanın milli mədəniyyətimiz qarşı-
sında xüsusi xidmətlərindən biri onun tərcümə sahəsin-
də çoxşaxəli fəaliyyətidir. Kamal müəllim bir nəzəriy-
yəçi kimi tərcüməşünaslıq barədə həcmcə az yazsa da, 
konseptual dəyərə malik mülahizələrin müəllifidir.  
Tərcümənin məhz məna və poetika baxımın-
dan, əsərin ruhu baxımından dəyər kəsb etməli oldu-
ğunu vurğulayan Kamal Abdulla iki əks meyildən – 
hərfilikdən və həm də şərtilikdən, assosiativlikdən 
qaçmağın gərəkliyini göstərir, eyni zamanda tərcü-
məçinin sənətkarlıq məharətinin və tərcümə mətninin 
özlüyündə bədii kamilliyinin vacibliyini qeyd edir: 
“Tərcümə hərfi, sətri olmamalıdır. Digər sonuca – 
uzaq bir assosiasiya yoluna da düşməməlidir. Əsl 
poeziya tərcüməsi odur ki, orijinalın ümumi ruhu və 
ahəngi ilə bərabər mətndəki xüsusi incəlikləri də 
verə biləsən. Başqa sözlə, əsasən orijinalın ümumi 
ruhunu tutmaq vacibdir. Bununla yanaşı, bu ümumi 
 119
ruhu elə incə ştrixlərlə bəzəmək lazımdır ki, o ruhun 
özü canlı bir orqanizm kimi yaşasın”.  
Tərcümədə orijinalın ruhunun “canlı bir orqa-
nizm kimi” yaşaması fikri tərcümə prosesinin və 
tərcümə mətninin mahiyyəti haqqında maraqlı qə-
naətə gətirib çıxarır – bu mülahizədən aydınlaşır ki, 
tərcümə mətni, sadəcə, orijinalı başqa dildə əks etdi-
rən vasitə deyil, tərcümə milli estetik-bədii sistemə 
daxil olan canlı orqanizm, yəni artıq tərcümə olun-
duğu dilin və müvafiq mədəniyyətin faktı, mənim-
sənilmiş fenomeni kimi funksionallaşmalıdır. Bura-
dan belə bir nəticə hasil olur ki, orijinal bir mətnin 
tərcüməsi  artıq yeni kontekstin hadisəsidir və təbii 
ki, mədəniyyətlərarası dialoqun bədii məkanıdır.  
Məhz bu mədəni-estetik aspektin əhəmiyyətini 
önə çəkən Kamal Abdulla sırf ədəbi amilləri də 
tərcümə üçün yetərli hesab etmir, tərcümənin linqvo-
kulturoloji, qnoseoloji şərtlərini, tərcümə prosesinin, 
əslində, iki fərqli mədəniyyətin və dünyagörüşünün 
dialoqu olduğunu və iki mühit, dünyagörüşü arasın-
da təmas nöqtələrinin vacibliyini önə çəkir: “Elə 
şeylər var ki, Azərbaycan dilinə tərcüməsi prinsip 
etibarilə mümkün deyil. Amma buna dilimizin im-
kansızlıq göstəricisi demək olmaz. Bu, müxtəlif du-
yum və müxtəlif dünyagörüşü səthlərinin, müxtəlif 
bədii-estetik potensial və arsenalların bir-birinə uyğun 
gəlməməyinin nəticəsidir”. 
Mahiyyətcə dərin və dəqiq ifadə olunmuş bu 
fikir, əfsus ki, milli tərcümə ənənəmizdə yetərincə 
nəzərə alınmamış və bir çox əcnəbi müəlliflər tərcü-
 120
mələrimizdə ya sətri, ruhsuz ifadəsini tapmış,  yaxud 
da qeyri-adekvat “milliləşdirilərək” öz koloritini 
itirmişdir. 
Kamal Abdullanın dilçi, ədəbiyyatçı, yazıçı və 
tərcüməçi kimi nəzəri potensialı və praktik təcrübəsi 
ölkə Prezidentinin sərəncamına uyğun olaraq icra 
olunan 150 cildlik “Dünya ədəbiyyatı kitabxanası” 
adlı möhtəşəm layihə üzərində  bu gün Kamal müəl-
limin elmi rəhbərliyi ilə Bakı Slavyan Universite-
tində aparılan tərtibat, tərcümə, redaktə işinin yük-
sək səviyyəsində aşkarlanır.  
Kamal Abdulla BSU-nun “Tərcümə problem-
ləri” laboratoriyasının yaradıcısı və rəhbəridir. Bu 
laboratoriyada həyata keçirilən ümummilli əhəmiy-
yətli layihələrin – “Filoloqun kitabxanası – 100”, 
“Türkologiya” və “Dünya nəsri” seriyalarının müəl-
lifi və icraçısıdır. Bu silsilələrdən dünya filoloji və 
türkoloji fikrinin, bədii ədəbiyyatının görkəmli nü-
mayəndələrinin əsərləri orijinaldan tərcümə və tərtib 
olunaraq çap edilir. Artıq M.Baxtin, E.Koseriu, 
N.Xomski, Y.Qolosovker və digərlərinin monoqra-
fiyaları, N.A.Kunun “Qədim Yunanıstanın mifləri və 
əfsanələri”, digər dünyaca məşhur əsərlər işıq üzü 
görmüşdür.  Laboratoriyada hazırlanan “Tərcümə 
Ensiklopediyası” da filoloqlar, tərcüməçilər, ümu-
mən, qələm əhli üçün əvəzsiz vəsait olacaq.  
Lakin tərcüməçilik məsələləri barədə düşün-
dükdə, Kamal Abdulla mənim üçün və mənim kimi 
minlərlə oxucusu üçün, ilk növbədə, tərcüməçidir. 
Tərcümələri həm bədii-estetik dəyəri, həm də filoloji 
 121
və kulturoloji əhəmiyyəti ilə seçilən tərcüməçi. 
Onun müxtəlif tərcümələri sırasından mən “Gümüş 
dövrün sirləri” adlı silsiləni xüsusi fərqləndirmək 
istərdim. Bu silsilədə Gümüş dövrə müraciət və bu 
dövr şeirlərinin antik motivlər üzrə seçilməsi təsadüfi 
deyil. Bu, ilk növbədə, müəllifin predmetinə filoloji 
münasibətinin təzahürü, mövzu dairəsini ədəbi-mədəni 
kontekstə aşinalıqla seçməsi, dünya irsini milli mətnə 
(sadəcə, tərcümə mətni mənasında yox!) çevirməyə 
və çağdaş düşüncədə aktuallaşdırmağa imkan verən 
səlahiyyətli sənətkar-alim mövqeyinə sahib olması 
ilə bağlıdır.   
Bu tərcümələr həm Gümüş dövr üslubunun və 
mənalarının, həm antik motivlərin Azərbaycan bədii-
estetik ənənə və potensialına adekvat gətirilməsi ilə, 
həm də özlüyündə poetik mətn nümunəsi (uğurlu 
tərcümə mətni də milli ədəbi mühitdə mənimsənilən 
avtonom bədii dəyərə malikdir) kimi əhəmiyyətlidir.  
Bu tərcümələr haqqında həmkarım Aslan Məm-
mədli ilə birgə qələmə aldığımız aşağıdakı təəssüratı 
bölüşmək istərdim:     
Gümüş dövrü – klassik rus poeziyasının, yüz 
ildən çox davam etmiş qızıl əsrin tamamlandığı 
ecazkar mərhələ... Yazıçı və tərcüməçi, professor 
Kamal Abdullanın Gümüş dövrün poeziyasına müra-
ciəti təsadüfi deyil. Klassik dünya mədəniyyəti ənə-
nələri zəminində formalaşmış tərcüməçi XX əsrin 
əvvəllərindəki şairlərin özünəməxsusluğunu dərin-
dən duyur. Gümüş dövrün poeziyası rus mədəniyyəti 
tarixində unikal hadisə olmaqla bərabər, ənənə ilə 
 122
sıx bağlı idi. Puşkin dühasının rus şeirinə güclü təsiri 
yüz ildən sonra Bryusov və Qumilyov, Axmatova və 
Mandelştam, Kuzmin və Balmont, Severyanin və 
başqlarının ülvi poeziyasına gətirib çıxartdı.  
Kamal Abdullanı bir tərcüməçi kimi Gümüş 
dövrünə cəlb edən həm də odur ki, bu mərhələnin 
şairləri antik dəyərləri dərindən əxz etmiş yüksək 
savadlı mütəfəkkirlər idi. Onların bir çoxu qədim yunan 
və latin dillərini bilir, Homer və Esxili, Vergili və 
Horatsini əzbər söyləyirdilər. Yalnız bunu qeyd etmək 
kifayətdir ki, Bakı Universitetinin professoru olmuş 
Vyaçeslav İvanov İtaliyaya gəldikdə Vatikan kitabxa-
nasının qoruyucusu adına layiq görülmüşdü.   
Elə buna görə də tərcümə üçün antik motivli 
şeirlərin seçilməsinin də dərin rəmzi mənası vardır. 
Bu əsərlər, sadəcə olaraq, Azərbaycan dilində səs-
lənmir. Tərcüməçi antik dövrün ruhunu Azərbaycan 
mənəviyyatının, nəhəng və fərqli poetik ənənənin 
kontekstində canlandırır. Bu, məhz müasir dövr, tex-
nogen sivilizasiya, sürət və yayğınlıq, mahiyyətdən 
uzaqlaşma əsri üçün çox vacibdir. 
Qumilyov, Balmont, Axmatova, Mandelştam, 
Bryusov, Kuzmin kimi fərqli sənətkarların şeirlərin-
də tərcüməçi əsas cəhətə – ritm və mənanın təkrar-
olunmaz ahənginə, bu dahiyanə əsərlərin əsas poetik 
məziyyətinə diqqət yetirmiş və onları qorumağa mü-
vəffəq olmuşdur. 
Gümüş dövrün poeziyasında antik silsilənin ilk 
dəfə (yalnız tərcümədə deyil!) vahid kontekstdə təq-
dim olunması bu dövr şairlərinin poetik təfəkküründə 
 123
antik dəyərlərin yeri və əhəmiyyəti haqqında dolğun 
təsəvvür yaradır. Azərbaycan dilinə tərcümə olunmuş 
şeirlər silsiləsi, təsadüfi deyil ki, “Gümüş dövrün 
sirləri” adlanır. Antik şüurda gerçəkliyə mistik müna-
sibət mühüm yer tuturdu və bu, simvolist şairlərin 
dünyaduyumu ilə həmahəng idi. Və bəlli olur ki, 
yalnız onların yox, eyni zamanda tərcüməçinin də 
dünyaduyumu bu əsərlərdə aydın şəkildə hiss olunur. 
Tam əminliklə demək olar ki, tərcüməçi bu şeirlərdəki 
ekspressiyanı dərindən duyaraq ifadə etmiş və oxu-
cular üçün Gümüş dövr poeziyasının ecazkar aləminə 
daxil olmağa gözəl imkan yaratmışdır... 
 
P.S. Tərcüməşünaslıqdan və tərcümə prosesin-
dən, bu prosesin ədəbi-mədəni əhəmiyyətindən 
danışarkən Kamal Abdulla yaradıcılığının bir məqa-
mını da qeyd etməyi uyarlı bilirəm. Tərcümə ikitə-
rəfli prosesdir və yalnız dilimizə deyil, ədəbiyya-
tımızın başqa dillərə tərcüməsi də “müxtəlif dünya-
görüşü səthlərinin, müxtəlif bədii-estetik potensial və 
arsenalların” (Kamal Abdulla) bir-birinə yaxınlaş-
ması, dialoqu baxımından müstəsna əhəmiyyətə 
malikdir. Bu anlamda, Kamal Abdullanın əsərlərinin 
müxtəlif dillərə tərcüməsi və dərci özlüyündə milli 
mədəniyyətimizin, ədəbiyyatımızın dünyada tanın-
ması, təbliğində rolu ilə bərabər, məhz tərcüməşü-
naslığımıza da təkan verən bir hadisədir. Ədəbiy-
yatımızın başqa dillərə tərcüməsi də milli məramlı 
bir vəzifədir və Azərbaycan tərcümə sənətinə təsir-
lidir, milli dünya mənzərələrinin, poetik sistemlərin 
 124
təmasına xidmət edən amildir, eyni zamanda, başqa 
mədəniyyət və dil kontekstində, ədəbi mühitində 
Azərbaycan müəllifinin mənimsənilməsi ədəbiyyatı-
mızın inkişafına və dolayısı ilə dil təfəkkürümüzün 
zənginləşməsinə yönələn prosesdir.  
Kamal Abdullanın başqa dillərə tərcümə olu-
naraq xaricdə nəşr edilmiş kitablarının, sadəcə, sada-
lanması yuxarıda qeyd etdiyimiz prosesin vüsətini 
və dəyərini aşkarlayır:    
Kamal Abdullanın “Gizli Dədə Qorqud” adlı 
novator tədqiqatı Bursada və İstambulda ayrı-ayrı-
lıqda türk dilinə tərcümə edilib çap olunmuşdur. 
“Yarımçıq əlyazma” romanı az bir müddətdə 
fenomenal hesab edilə bilinəcək tərcümə həyatı 
yaşamışdır: Fransada, Türkiyədə, Rusiyada, Brazili-
yada, Polşada tərcümə olunaraq çap edilmişdir.  
Moskvada rus dilinə tərcümədə “Yolun sahibi” 
adlı şeirlər və pyeslər toplusu nəşr edilmişdir.  
“Sehrbazlar dərəsi” romanı İstambulda və 
Sankt-Peterburqda çap olunub. 
“Ruh” pyeslər kitabı Türkiyədə də nəşr edil-
mişdir, bütövlükdə pyesləri isə türk dilindən əlavə, 
rus, gürcü, ingilis, fransız, alman, ispan, polyak, 
portuqal dillərinə tərcümə olunub və Azərbaycandan 
başqa, Gürcüstan, Estoniya, Türkiyə teatrlarında 
tamaşaya qoyulub.  
 
 125
“RUH GÖZÜN BAXDIĞI YERDƏ...” 
 
 
 
Kimsə yox xatırlamağa, 
Unutmağa da kimsə yox. 
Kamal Abdulla 
 
Kamal Abdullanın, qeyd etdiyimiz kimi, bir 
çox dillərə tərcümə olunmuş və müxtəlif ölkələrin 
teatrlarında tamaşaya qoyulmuş pyesləri mətn özəl-
liyi və səhnə həyatı ilə xüsusi bir söhbətin mövzusu 
olmağa layiqdir.   
Mən yalnız bəzi təəssüratlarımı bölüşmək 
istərdim – Kamal Abdulla dramaturgiyasında öz 
sənət meyarlarına sadiq qalaraq, dram növü üçün 
gedişi çox çətin olan bir yol tutub: onun pyesləri 
dramaturq və həm də oxucu-tamaşaçıdan olduqca 
böyük intellektual gərginlik tələb edən özəl poeti-
kaya malikdir: bir çoxlarından fərqli olaraq, müəllif 
tamaşaçını zahirən cəlb etməyə zəmanət verən hadi-
səvilikdən, demək olar, imtina edib. Ən azı – əsərin 
əsas mətnyaradıcı amili kimi. 
Kamal Abdullanın “Ruh”, “Unutmağa kimsə 
yox”, “Casus”, “Bir-iki bizimki”, “Şah İsmayıl və 
yaxud “hamı səni sevənlər burdadı...”, “Beyrək”, 
“İstintaq” kimi pyeslərinin əsas qəhrəmanı fikir və 
düşüncədir, hiss və duyumdur, obrazlılıq baxım-
dan isə metaforikləşən anlayışlar, kateqoriya-
lardır, konseptlərdir. Dram növündə müəllifin işini 
 126
çox çətinləşdirən kateqoriallıq və intellektuallıq 
onun əsərlərində müsahib (oxucu-tamaşaçı) obrazına 
və adresatın mövqeyinə də sirayət edib. Pyeslərin 
adresatı burada adi qəbuledici deyil, tərəf-müqabili, 
yaradıcılıq-qavrayış prosesinin fəal iştirakçısı kimi 
funksionallaşır, daha doğrusu, müəllif tərəfindən bu 
prosesə cəlb edilir. Pyeslər yalnız qəhrəmanların, 
səhnədə aktyorların deyil, tamaşaçının da fövqəl 
mənəvi-idraki fəallığını, reflektiv iştirakını tələb edir 
və munis adresatlarla buna nail olunur.       
İntellektuallıq və psixologizmin əsas mətnyara-
dıcı amil olduğu, mətn kimi məxsusi adresatlara və 
ifaçılara ünvanlanan bu pyeslərin adekvat rejissor 
təfsirində səhnə şərtiliyi götürülür, sanki, ümumi ya-
radılış – icra aktı başlayır, aydın idrakla yanaşı, kol-
lektiv təhtəlşüur da canlanır və bu ümumi yaradılış – 
icra prosesində nəinki aktyor və rejissor yaradıcılığı, 
ümumən teatr sənətimiz üçün maraqlı olan reflektiv 
nüanslar meydana çıxır.   
Buna görə də Kamal Abdullanın müxtəlif teatr-
larda (Milli Akademik Teatr, Gənc Tamaşaçılar 
Teatrı, İrəvan Dövlət Azərbaycan Dram Teatrı, “Yuğ” 
teatrı... Gürcüstan, Türkiyə, Estoniyada) fərqli səhnə 
təfsirini tapmış pyesləri dramaturgiyamızda yeni janr 
təfəkkürünü aşkarlamaqla yanaşı, teartrşünaslıq, 
rejissor və aktyor sənəti baxımından da produktivdir. 
Kamal Abdullanın mənalar aləminə və poetikasına 
görə şablonlardan uzaq olan, intellektual psixologiz-
min orijinal, deyərdim ki, eksperimental, təzahürünü 
ifadə edən pyeslərinin səhnə təcəssümünün də böyük 
 127
əksəriyyəti eksperiment səciyyəlidir və yenilikçilik 
ruhlu rejissor və aktyorları, o cümlədən gənc sənət-
karları cəlb etməsi də təbiidir.  
Belə orijinal səhnə təfsirinin son maraqlı nü-
munələrindən biri – “Unutmağa kimsə yox” pyesinin 
səhnə təcəssümü (rejissoru Gümrah Ömər) haqqında 
fikirlərimi bölüşməzdən əvvəl, Kamal Abdullanın 
pyesləri əsasında qoyulan tamaşaların ictimai-mədəni 
konteksti ilə bağlı bəzi məqamlara, yuxarıda qeyd 
etdiyimiz “oxucu gözləntiləri üfüqü”nə toxunmaq 
istərdim. 
Həm kütləvi şoulaşmanın, həm saxta “elitarlaş-
manın”, həm sadəcə, profanlaşmanın yaratdığı baya-
ğılıq əsl oxucuya, əsl tamaşaçıya, əsl dinləyiciyə 
həqiqi sənət təşnəliyi yaşadır. Qloballıq yellərinin 
gətirdiyi, başqa mühitdən və ənənədən törəmiş, çev-
rəmizdə təbii yetişməmiş “izm”lərə bəsit təqlidlər 
yaradıcılıq ruhunu boğur. Bədii yaradıcılıqda orijinal 
baxış, duyum, intellekt qıtlığı duyulur. Şou bazarına 
tuşlanan boz, sarı və digər çalarlı bəzi dırnaqarası 
yaradıcılar sənəti əmtəə dəyərində görür və özlərinə 
uyğun da istehlakçı formalaşdırır. Belə məqamda 
sənətə sənət kimi təmənnasız vurğunluğun və xid-
mətin, təbii istedadın və yüksək intellektin məhsulu 
olan hər bir əsər milli nailiyyət kimi qarşılanmalıdır.    
Yaradıcılığı ilə ədəbiyyatımıza yeni üslub və 
mənalar, orijinal janr təfəkkürü və sənət meyarları 
gətirmiş yazıçı Kamal Abdullanın “Unutmağa kimsə 
yox” pyesinin İrəvan Dövlət Azərbaycan Dram 
Teatrında səhnə təcəssümünü (rejissor Gümrah Ömər) 
 128
milli mədəniyyətimizin belə bir nailiyyəti hesab 
edirəm. Bu mürəkkəb intellektual-psixoloji pyesin 
özünəməxsus tamaşa variantı bir çox cəhətdən diq-
qətəlayiqdir. Son dövrlərdə ilk dəfədir ki, nəinki dra-
maturq, rejissor, aktyor, dekorasiya uyğunluğu, həm 
də bütün bunların tamaşaçı, hətta texniki heyətlə 
reflektiv vəhdəti, müasir anlamda karnaval sinkre-
tikliyi, ruhsal yaşantıların ortaqlığı ilə qarşılaşırıq.  
Bu tamaşa teatr sənətinin hər bir detalı ilə 
əsərin dərin mahiyyətini açır, eyni zamanda, səhnə 
şərtiliyi aradan götürülür, hamı tərəf-müqabilinə 
çevrilir. Bir əsrdən çox tarixi olan İrəvan Teatrının  
zəngin ənənələri rejissorun müasir olduğu qədər də 
fərdi səhnə təfsiri ilə ecazkar bir vəhdət yaradır. 
Tamaşanın kompozision başlanğıcı, dinamikası, son-
luğu, hətta antraktı da təkrarolunmaz bir quruluşda 
tərtib olunub. Adi qavrayış qəlibləri, vərdişlər, şab-
lon gözləntilər sarsılır. Tamaşaçı canlı yaradıcılıq 
prosesinin iştirakçısına çevrilir. Və bu prosesdə hər 
şey yeni, gözlənilməzdir.  
Müasir teatr mədəniyyətimizdə yeni nəfəs olan 
bu tamaşa şablonlardan, akademik nəzəri qəliblərdən 
çox uzaqdır. Çünki orijinaldır, həqiqi yaradıcılıq 
məhsuludur. Əsl sənət, məlumdur ki, nəzəriyyə əsa-
sında yaranmır, əksinə, nəzəriyyə bədiiyyatı mənim-
səməklə meydana çıxır, yəni sənət nəzəriyyəni 
yaradır, əksinə yox. Haqqında danışdığımız sənət 
nümunəsi – pyesin, rejissor və aktyor işinin, teatrın 
aurasının sintezindən yaranmış bu tamaşa da belə saf 
yaradıcılıq nümunəsidir. Pyesin heç də asan dərk olun-
 129
mayan, oxucudan, tamaşaçıdan gərgin intellektual pro-
ses tələb edən çoxqatlı məna qatlarını teatr vasitələri 
ilə dolğun gerçəkləşdirən bu tamaşa dramaturqun, 
rejissorun, aktyorların, teatr kollektivinin və bütöv-
lükdə milli mədəniyyətimizin böyük uğurudur.   
Tamaşaya ilk baxış geniş fikir söyləmək üçün 
azdır. Əminik ki, bu əsər uzun müddət öz səhnə 
ömrünü yaşayacaq. Teatrsevərlərin, o cümlədən pe-
şəkarların, tələbələrin yeni bir sənət meylini əks 
etdirən bu tamaşaya baxması olduqca vacibdir. Həm 
teatrşünaslıq,  həm tamaşaçı zövqü, həm də bir çox 
digər mətləblər baxımından buna dəyər. 
Digər tərəfdən, belə bir sənət nümunəsinin şou 
bazarından uzaq həqiqi yaradıcılıq mühitində – 
texniki imkanları çox zəif, yaradıcılıq potensialı və 
eşqi çox yüksək olan İrəvan Teatrında səhnələşdiril-
məsi də bizə həm təbii və həm də gözlənilməz mö-
cüzə kimi görünür. Doğrudan da, əsl sənət sərhəd və 
çərçivə bilmir. Onu da qeyd edək ki, Kamal Abdul-
lanın pyesi əsasında qoyulmuş bu tamaşa İrəvan 
Teatrının 128 illik tarixində ilk dəfə aldığı hüquqi 
ünvanında ilk premyeradır. Bu rəmzi başlanğıcın 
bütövlükdə milli teatrımızda yeni keyfiyyətə keçid 
olacağına ümid edirik. 
 
P.S. Bu məqamda professor Kamal Abdullanın 
rektoru olduğu Bakı Slavyan Universitetində müəl-
lifi olduğu və yaratdığı “Auditoriya +” layihəsini, 
uğurla fəaliyyət göstərən Tələbə teatrını və Yaradı-
cılıq fakültəsini xatırlamağa ehtiyac duyuram.  
 130
Yaradıcılıq fakültəsi formal təhsildən uzaq, 
ədəbi istedadı olan gənclər üçün yaradılmış evristik-
maarifçi məkandır. Burada görkəmli ədiblərdən, 
istedadlı yazarlardan dərs alan dinləyicilər ədəbi 
yaradıcılığın sirlərinə yiyələnir, dünya mədəniyyə-
tini mənimsəyirlər. Bu fakültənin respublikamızda 
ilk dəfə məhz Kamal Abdulla tərəfindən yaradıl-
masını qanunauyğunluq hesab edirəm. Bura gələn-
lərin əksəriyyəti onun əsərlərinin, eləcə də televizi-
yada səksəninci illərin əvvəllərindən başlayaraq 
apardığı “Azərbaycan dili”, “Qoşma”, “Dəfinə”, 
“Sözün sirri” kimi ədəbi-bədii, elmi-publisistik müəllif 
verilişlərinin, sədri olduğu Yaradıcılıq Fondunun layi-
hələrinin təsiri ilə ədəbiyyata, sənətə, yaradıcılığa 
marağı oyanmış gənclərdir. 
BSU-nun Tələbə teatrı öz tamaşaları ilə nəinki 
universitet auditoriyası qarşısında çıxışlar edir, artıq 
ucqarlara özünəməxsus qastrollara da gedir, o cüm-
lədən tələbələrimizin orijinal rus folklor nümunələ-
rini topladığı İvanovka kəndində səhnəyə çıxardığı 
nümunələrlə həm də mədəniyyətlərarası dialoqa xid-
mət edir. 
Kamal Abdullanın müəllifi olduğu digər layihə 
– “Auditoriya +” layihəsi ənənəvi, akademik dərs 
anlayışını dəyişən, tamamlayan, təhsili mədəniyyətlə 
qovuşduran bir anlamdır. Dərslər məzmun və möv-
zusundan asılı olaraq incəsənətlə birləşir, teatr, 
rəngkarlıq və digər sənət növləri pedaqoji fəaliyyəti 
tamamlayır. Teatr səhnəsində, sənət muzeylərində 
keçən dərslərdə fərqli bir mənəvi-psixoloji aura 
 131
yaranır. Deyək ki, ədəbiyyat fənnindən müəyyən 
mövzuya, əsərə aid dərs həmin əsərin teatr tamaşası 
ilə birgə keçir. Müəllim mühazirəsini oxuyur, məqa-
mında aktyorlar səhnəyə çıxıb tamaşanı ifa edir, 
müəllimin şərhi, tələbələrin müzakirəsi başlayır... 
Beləliklə, tələbə özü canlı yaradıcılıq aktının iştirak-
çısına çevrilir, həm əsərin mətni canlanır, həm idraki 
proses gedir, həm estetik zövq formalaşır. Bu tama-
şalar Tələbə teatrının, eləcə də Şuşa və İrəvan Azər-
baycan teatrlarının tərtibatında qoyulur.  
...Kamal Abdullanın şəxsiyyət və yaradıcılıq 
bütövlüyü belə təsbitlənir, – zahirən uzaq görünən 
yazıçı sənətkarlığı və rektor idarəçiliyinin yenə də 
gözlənilməz vəhdətində, deyərdim ki, tələbə audi-
toriyasında keçən dərslərin poetikasında...    
 
  
 
 
 
 
 
 
 
 
 
 
 
 
 132
MÜNDƏRİCAT 
 
TƏFƏKKÜR VƏ TƏXƏYYÜL  FENOMENİ.................. 
 
3 
“YERLƏ GÖYÜN ARASINDA...”.......................................... 
 
11 
“İŞIĞA UZANAN NİSKİL...”................................................. 
 
32 
“YARIMÇIQ ƏLYAZMA” VƏ YA  
“NATAMAMLIĞIN TAMLIĞI”............................................. 
 
 
52 
 
“BU GÖZƏL YUXUNUN GÖZƏLLİYİNDƏ...”................... 
 
83 
SEÇİMİN MORFOLOGİYASI   VƏ YA   
“GÖY ÜZÜ TEATR PƏRDƏSİ KİMİ”..................................   
 
 
94 
 
“ADAMLAR ÇİÇƏKDİRLƏR”.............................................. 
 
105 
UYĞUNSUZLUĞUN UYĞUNLUĞU.................................... 
 
118 
“RUH GÖZÜN BAXDIĞI YERDƏ...”....................................  125 
  
   
 
 
Чапа имзаланыб: 14.12.2010. 
Формат: 84х108 1/32. Гарнитур: Тимес. 
Щяъми: 8.25 ч.в. Тираж: 250. Сифариш № 115.  
Гиймяти мцгавиля иля. 
 
 
 
ТЯРЪЦМЯ 
ВЯ НЯШРИЙЙАТ-ПОЛИГРАФИЙА 
МЯРКЯЗИ
Аз 1014, Бакы, Рясул Рза кцч., 125
596 21 44; 497 06 25; (055) 715 63 99 
e-mail: mutarjim@mail.ru  
