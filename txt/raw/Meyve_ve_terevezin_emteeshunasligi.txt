 
 0
 
Ə-C.İ.Əhmədov 
N.T.Əliyev 
 
 
 
 
 
 
 
M E Y V Ə     V Ə    T Ə R Ə V Ə Z İ N 
Ə M T Ə Ə Ş Ü N A S L I Ğ I 
(Dərslik) 
 
 
 
 
 
 
 
 
B A K I – 2 0 0 9  
 
 
 
 
 
 
 
 
 
 
 
 
 
 
 
 
 1
 
Prof. Əhmdov Əhməd-Cabir İsmayıl oğlu 
Dos.Əliyev Nəbi Teymur oğlu 
 
 
 
 
 
 
 
 
 
M E Y V Ə     V Ə    T Ə R Ə V Ə Z İ N 
Ə M T Ə Ə Ş Ü N A S L I Ğ I 
(Dərslik) 
 
 
 
                                                Azərbaycan Respublikası Təhsil 
                                                       Nazirliyinin 24. 06. 2009-cu il tarixli 
                                                   787 saylı əmri ilə təsdiq edilmişdir 
 
 
 
 
 
 
 
 
 
 
 
 
 
 
 
 
B A K I – 2 0 0 9  
 
 2
 
Rəyçilər: Azərbaycan  Kooperasiya Universiteti 
              «Əmtəəşünaslıq və ekspertiza»  
               kafedrasının müdiri, b.e.n. , dos.A.H.Xəlilov 
               Azərbaycan Dövlət Iqtisad  
               Universiteti “Istehlak mallarının  
               ekspertizası” kafedrasının dos., b.e.n. M.A.Əhmədov 
 
Elmi redaktoru: prof. Ə-C.İ.Əhmədov 
 
              Əhmədov Ə-C.İ., Əliyev N.T. Meyvə və tərəvəzin əmtəəşünaslığı. Ali 
məktəb tələbələri üçün dərslik. Bakı, ADIU-nin nəşriyyatı, 2009. 000 səh. 
 
             Dərslik təhsilin bakalavr pilləsində 320200 – “Ərzaq malları 
əmtəəşünaslığı” ixtisası üzrə qüvvədə olan tədris planı əsasında tərtib olunmuş 
“Bitki mənşəli ərzaq malları əmtəəşünaslığı” fənninin proqramına  tam  uyğun 
olaraq yazılmışdır. Dərslik 9 fəsildən ibarətdir. Birinci fəsildə meyvə və tərəvəzin 
anatomik quruluşu, kimyəvi tərkibi və fiziki xassələri; ikinci fəsildə təzə 
tərəvəzlər; üçüncü fəsildə təzə meyvələr; dördüncü fəsildə Azərbaycanda yetişən 
yabanı meyvə-giləmeyvələr; beşinci fəsildə meyvə-tərəvəzin yetişməsi, yığılması, 
əmtəə emalı və daşınması; altıncı fəsildə meyvə və tərəvəzin saxlanılması; 
yeddinci fəsildə meyvə-tərəvəzin emalı məhsulları,  səkkizinci fəsildə göbələk və 
onun emalı məhsullarının əmtəəşünaslıq səciyyəsi  doqquzuncu fəsildə isə meüvə-
tərəvəz malarının keyfiyyətini öyrənilməsi üsulları öz əksini tapmışdır. 
     Dərslikdən tələbələrlə yanaşı meyvə-tərəvəzin tədarükü, saxlanılması, 
emalı və satışı ilə məşğul olan mütəxəssislər, gömrük təşkilatlarının əməkdaşları, 
kolleclərin müəllimləri və tələbələri də istifadə edə biləcəklər. 
 
 
 
 
 
 
 
 
 
 
 
 
©  Əhməd-Cabir, 2009 
 
 
 
 3
ÖN SÖZ 
 
Azərbaycan Respublikasında əhalinin zəruri ərzaq məhsulları ilə təmin 
edilməsi dövlətin iqtisadi siyasətində əsas yer tutur.Bu məqsədlə ölkədə ərzaq 
istehsalı sahəsində, xüsusilə aqrar bölmədə bir sıra köklü islahatlar aparılmışdır. 
Ərzaq məhsulları istehsalında həyata keçirilən kompleks tədbirlər bu sahənin daha 
sürətlə inkişafına əlverişli zəmin yaratmışdır. Azərbaycan Respublikası 
Prezidentinin 2001-ci il 2 mart tarixli 640 saylı sərəncamı ilə təsdiq edilmiş 
«Azərbaycan Respublikasının ərzaq təhlükəsizliyi proqramı»nda nəzərdə tutulan 
tədbirlərin həyata keçirilməsi ölkədə ərzaq təminatı ilə bağlı işlərin daha səmərəli 
aparılmasına təkan vermişdir. 
Hazırda dövlət tərəfindən kənd təsərrüfatı məhsulları istehsalçılarına və emal 
müəssisələrinə geniş texniki və maliyyə dəstəyi göstərilir. Odur ki, son illər 
respublikada meyvə-tərəvəzin və onun emalı məhsullarının istehsalı ilbəil artır. 
Meyvə-tərəvəz məhsulları insan orqanizminin mineral maddələr və 
vitaminlərlə təmin edilməsində əvəzsiz qida məhsullarıdır. Meyvə-tərəvəzlər 
vitaminlərin və mineral maddələrin mənbəyidir. Meyvə-tərəvəzin tərkibində 
orqanizmdə asan mənimsənilən karbohidratlar, o cümlədən şəkərlər və nişasta 
vardır. Üzvi maddələrdən meyvə-tərəvəzlərdə üzvi turşular, aşı və boya maddələri, 
pektin maddələri, ətirli maddələr və digər bioloji fəal maddələr vardır. Meyvə-
tərəvəzin tərkibi onun növündən və sortundan, yetişmə dərəcəsindən, yığılma 
müddətindən, torpaq-iqlim şəraitindən, emalından, saxlanılma üsullarından və 
müddətindən çox asılıdır. 
Təzə meyvə və tərəvəz istehsalının mövsümi xarakter daşımasına 
baxmayaraq, bunlar il boyu gündəlik qidanın tərkibinə daxil olmalıdır. Müəyyən 
olunmuş fizioloji normaya əsasən, orqanizmin normal fəaliyyəti üçün hər adam 
ildə orta hesabla 106 kq meyvə-giləmeyvə və üzüm (gündə ən azı 300 qram), 110 
kq kartof (gündə 300-350 qram), 130 kq tərəvəz və bostan məhsulları (gündə 350-
 
 4
400 qram) istehlak etməlidir. Ilin bütün mövsümlərində lazımi qədər meyvə-
tərəvəz istifadə edə bilmək üçün onları müxtəlif üsullarla konservləşdirirlər. 
Meyvə-tərəvəzin yetişməsi və saxlanılması dövründə onların tərkibindəki 
maddələr kəmiyyət və keyfiyyət dəyişikliklərinə uğrayır. Bu proseslərin məhsulun 
keyfiyyətinə təsiri cəhətdən öyrənilməsi və istehlaka verilən meyvə-tərəvəz 
məhsullarının keyfiyyətinin normativ-texniki sənədlərə uyğunluğunun müəyyən 
edilməsi yüksək ixtisaslı əmtəəşünaslar üçün vacib məsələlərdəndir. 
Müasir dövrdə ərzaq məhsullarının, o cümlədən meyvə-tərəvəzin 
keyfiyyətinə ekoloji amillər də təsir göstərir. Odur ki, meyvə-tərəvəz məhsullarının 
zərərsizlik göstəricilərinin müəyyən edilməsi mühüm əhəmiyyət kəsb edir. Meyvə-
tərəvəzlərdə və onların emalı məhsullarında olan ağır (toksiki) metalların, 
pestisidlərin, radionuklidlərin, digər zərərli maddələrin miqdarının müəyyən 
edilməsi və onların mikrobioloji göstəricilərinin tibbi-bioloji təlimata (TBT) uyğun 
olması daim nəzarət altında saxlanılır. 
Dərslik 32.02.00 – «Ərzaq malları əmtəəşünaslığı» ixtisası üzrə təhsilin 
bakalavr pilləsində oxuyan tələbələr üçün nəzərdə tutulmuşdur. 
Dərslik əsas tədris vəsaiti kimi tələbələrə meyvə-tərəvəzin və onun emalı 
məhsullarının əmtəəşünaslığı haqqında geniş və müfəssəl məlumat verməklə 
onlara gələcəkdə kurs və buraxılış işlərinin yazılmasında da yardımçı olacaqdır.  
Dərslik haqqında müsbət mülahizələrini və tənqidi qeydlərini bildirən 
mütəxəssislərə müəlliflər qabaqcadan öz minnətdarlıqlarını bildirirlər. 
Dərsliyin  I, II, III, IV, VII və IX fəsillərini  prof. Ə-C.I.Əhmədov, V, VI və 
VIII fəsillərini isə dos. N.T.Əliyev yazmışdır. 
Dərsliyin əlyazmasının nəşrə hazırlanmasında, eləcə də mətnin 
korrekturasının oxunmasında etdiyi köməkliyə görə müəlliflər «Ərzaq malları 
əmtəəşünslığı» kafedrasının  əməkdaşı Namazova Afaq Vəlixan qızına öz 
minnətdarlığını bildirirlər. 
 
 5
 
 
I FƏSIL. MEYVƏ VƏ TƏRƏVƏZIN ANATOMIK QURULUŞU, KIMYƏVI 
TƏRKIBI VƏ FIZIKI XASSƏLƏRI 
1.1. Bitki hüceyrəsinin ümumi xarakteristikası 
 
Hüceyrə, tərkibindəki komponentlərlə birlikdə təzə meyvə-tərəvəzlərin 
keyfiyyətinə və saxlanmasına təsir edən mühüm proseslərin getdiyi bir 
mikroaləmdir. Hüceyrənin tərifi belədir: «Bütün həyati xassələri daşıyan, daxilində 
nüvə yerləşən protoplazma komasına hüceyrə deyilir». 
Son on ildə elektron mikroskopiyasının, rentgenostruktor analiz, differensial 
sentrifuqadan keçirmə və başqa müasir tədqiqat üsullarının köməyi ilə bitki 
hüceyrəsi, hüceyrə orqanoidləri və onların funksional ixtisaslaşdırılması barədəki 
anlayışlar genişlənmiş və dərinləşmişdir. 
Adətən, hüceyrə 2 hissədən – protoplazmadan və onu xaricdən əhatə edən 
qılafdan ibarətdir. Selik tipli kütlədən ibarət protoplazma hüceyrənin daxilində 
yerləşib, çox mürəkkəb tərkibə malikdir. Protoplazma hüceyrənin canlı 
orqanoidlərinin və həmin orqanoidlərin maddələr mübadiləsi zamanı topladığı 
maddələrin məcmusudur. Protoplazmanın məhsulu olan qılaf onu xaricdən örtür, 
fiziki və mexaniki təsirlərdən qoruyur, çoxhüceyrəli orqanizmlərdə onu qonşu 
hüceyrələrdən ayırır və maddələrin hüceyrəyə daxil olmasını və xaric edilməsini 
tənzimləyir. 
Yetişmiş bitki hüceyrəsində onu xaricdən əhatə edən qılafa nazik təbəqə 
şəklində sıxılmış sitoplazma və hüceyrə şirəsi ilə dolu vakuol-boşluq vardır. 
Vakuollar həll olmuş maddələrdən, müxtəlif formalı hissəciklərdən – kristallardan, 
yağ damcılarından, nişasta dənələrindən və s. ibarətdir. 
Sitoplazma hüceyrə orqanoidləri və ya orqanelləri adlanan mürəkkəb 
quruluşlu müxtəlif subhüceyrə komponentləri olan nüvə, mitoxondri, plastidlər və 
diktiosomlardan (Qolci aparatı) ibarətdir. 
 
 6
Hüceyrə orqanoidləri fosfolipidlər və zülal molekullarından təşkil olunmuş 
membranlarla əhatə edilmişdir. Maddələr mübadiləsi zamanı maddələrin 
hüceyrəyə daxil olmasında və hərəkətinin tənzimlənməsində membranların rolu 
böyükdür. 
Adətən membranlar sadə (elementar) və mürəkkəb (ikili) olur. Sadə 
membranlar iki zülal təbəqəsindən ibarətdir və təbəqələr arasında lipidlər yerləşir. 
Sadə membranlar hüceyrə vakuolunu və endoplazmatik telləri əhatə edir. 
Mürəkkəb membranlar isə arasında zərdaba oxşar maye təbəqəsi olan iki sadə 
membran təbəqəsindən əmələ gəlmişdir. Bu membranlar mitoxondri, hüceyrə 
nüvəsi, Qolci aparatı və başqa hüceyrə elementlərinin səthini örtür. 
Bir çox hüceyrə orqanoidləri xırda qranulalar (girdə formalı xırda cisimlər), 
bəzən isə zülal və nuklein turşularından ibarət dəstələr əmələ gətirən fibrillərdən 
(nazik tellər) təşkil olunmuşdur. 
Hüceyrə qılafı – meyvə və tərəvəzin toxumalarının hüceyrələrini əhatə edir. 
Qılaf protoplastın fəaliyyəti nəticəsində onun xaricində əmələ gəlir və 
protoplazmanın ayrılmaz bir hissəsinə çevrilir. Qılaf hüceyrəyə mexaniki 
möhkəmlik verir və protoplazmanı xarici təsirlərdən qoruyur. Əsasən sellüloza, 
hemisellüloza və protopektindən təşkil edilmiş hüceyrə qılafı bir neçə təbəqədən 
ibarətdir. Belə qılafın keçiriciliyi yaxşıdır, belə ki, o, xarici məhlulları hüceyrəyə 
yaxşı çəkir ki, buradan da molekullar və ionlar qılafdan sitoplazmanın səthinə asan 
keçə bilir. 
Adətən yetişmiş bitki hüceyrəsində birinci və ikinci qılaf ayırd edilir. Birinci 
qılaf cavan hüceyrələrin hüceyrə divarını yaradır, tərkibində çoxlu su olur, lakin 
hüceyrə böyüdükcə hüceyrə daxilində yeni qatlar əmələ gəlir, qalınlaşır və 
sellüloza ilə zəngin olan ikinci qılaf yaranır. Getdikcə qalınlaşan qılaf üzərində 
üçüncü qılafın qatları əmələ gəlir. Yaranan qatlar üzərində iki qonşu hüceyrə 
arasında maddələr mübadiləsinin gedişini təmin edən məsamələr əmələ gəlir. 
Qılafın üzərində əmələ gələn məsamələr quruluşca 2 cür olur: sadə və haşiyəli 
məsamələr. 
 
 7
Xarici şəraitdən, maddələr mübadiləsinin istiqamətindən və hüceyrənin 
daşıdığı vəzifədən asılı olaraq qılaf nəinki qalınlaşır, hətta onun kimyəvi tərkibi də 
dəyişir. Hüceyrə qılafı odunlaşır, mantarlaşır və kutinləşir, selikləşir və 
minerallaşır. 
Qılafa liqnin (odun) hopduqda odunlaşır. Odunlaşma qılafa bərklik və 
möhkəmlik verir. Odunlaşmış qılaf, maddələri hüceyrəyə çox çətinliklə buraxır. 
Məsələn, yetişib ötmüş turp, çuğundur və s. Bəzən əks odunlaşma müşahidə 
olunur. Məsələn, armud və ya heyvanın saxlanma zamanı yetişməsi. 
Hüceyrənin qılafına yağabənzər maddə suberin (mantar) hopduqda qılaf 
mantarlaşır, mumabənzər maddə kutin hopduqda isə kutinləşir. Qılafı mantarlaşmış 
və kutinləşmiş hüceyrələr istər qazları, istərsə də mayeləri hüceyrənin daxilinə və 
xaricinə keçirmir. Qılafın bütün səthi mantarlaşdıqda hüceyrənin canlı 
möhtəviyyatı məhv olur. 
Həddindən artıq su hopması nəticəsində selikləşən qılafın kimyəvi tərkibi o 
qədər də dəyişmir. Selikləşmə az təsadüf edilən hadisədir. Təbii halda qarpız 
toxumlarının qabıq hissəsi meyvənin daxilində suyun çoxluğundan, eləcə də əksər 
yosunların xarici səthi selikləşmiş olur. Albalı, gavalı, gilas, alça, ərik ağacları 
qabığının çatlarından sarımtıl yapışqan maddənin axması hallarına tez-tez rast 
gəlmək olur. Bu yapışqanlı maddə – selikləşmiş hüceyrə kütləsidir. 
Hüceyrənin qılafına çox vaxt mineral (kalsium və silisium) duzlar hopur və 
qılafı minerallaşdırır. Qonşu hüceyrələrin protoplazmaları, məsamənin qapayıcı 
pərdəsindəki kiçik deşiklərdən keçən nazik tellərlə birləşir və bütün orqanizmin 
canlı hüceyrələri arasında əlaqəni təmin edir. Məsamələrdən birləşən protoplazma 
tellərinə plazmodesmalar deyilir. 
Sitoplazma, protoplazmanın əsas hissəsini təşkil edir. Bunun içərisində 
protoplazmanın digər komponentləri yerləşir. O, eləcə də, əsasən erqast maddə 
kütləsinin yerləşdiyi hüceyrə şirəsini də əhatə edir. 
 
 8
Sitoplazmanın içərisində protoplazmanın canlı komponentləri və 
onda toplanan maddələr yerləşir. Cavan hüceyrənin daxili tamamilə 
sitoplazmadan ibarətdir. 
Sitoplazmanın içərisində hüceyrə şirəsinin əhatə etdiyi yer vakuol 
adlanır. Vakuollar çoxalıb iriləşdikcə, sitoplazmanı qılafa doğru 
sıxışdırır. Sitoplazma 3 hissəyə ayrılır. Onun ən xarici və ən daxili 
hissələrini təşkil edən molekullar kipləşir və onu hüceyrənin qovuşduğu 
digər hissələrdən ayırır. Buna müvafiq olaraq sitoplazmanın qılafla 
birləşən hissəsi plazmalemma adlanır. Onun ən daxili qatı mezoplazma 
adlanır. Sitoplazmanın xarici və daxili qatları yarımkeçirici olub, 
seçicilik qabiliyyətinə malikdir. Onlar müəyyən maddələri çox asanlıqla, 
bəzilərini isə çox çətinliklə daxilə buraxır, yaxud tamamilə buraxmır. 
Sitoplazmanın əsasını zülallar və lipoidlər təşkil edir. Yaşayış 
prosesində onun içərisində suda həll olan və həll olmayan çox müxtəlif 
maddələr toplanır. Sitoplazmanın tərkibində 85-90% su vardır. Çox 
mürəkkəb kimyəvi tərkibə malik sitoplazma arası kəsilmədən dəyişir. 
Hüceyrə sitoplazmasında kolloidal vəziyyət pozulduqda pıxtalaşma 
hadisəsi nəticəsində hüceyrə ölur. Bir çox bitki mənşəli məhsulları 600C-
dən yuxarı temperaturda qızdırdıqda sitoplazma koaqulyasiya edir və 
zülallar pambığaoxşar çürüntü şəklində çökür. Sitoplazmada suyun 
miqdarı həddindən artıq azaldıqda isə, bunlar pıxtalaşma nəticəsində 
məhv olurlar. 
Hər hüceyrə maksimal qüvvə ilə suyu özünə sorur, nəticədə 
hüceyrənin möhtəviyyatı qılafa təzyiq göstərir. Hüceyrə qılafı elastiki 
olduğu üçün bu təzyiqin təsirindən enliləşir, qılaf eyni zamanda 
 
 9
gərginlik xassəsi daşıdığından, həm də sıxılmağa başlayır, sıxılma 
nəticəsində qılaf hüceyrənin daxili möhtəviyyatına təzyiq göstərir. 
Sıxılma nəticəsində enliləşmiş qılafın hüceyrə möhtəviyyatına göstərdiyi 
təzyiq turqor təzyiqi adlanır. Turqor təzyiqi nəticəsində hüceyrə gərgin 
vəziyyət alır. Hüceyrənin belə bir gərgin vəziyyəti turqor vəziyyəti 
adlanır. Hüceyrələrin və bütün orqanizmin turqor vəziyyəti normal 
vəziyyətdir. 
Hüceyrə su ehtiyatını itirdikdə gərginlik azalır, turqor vəziyyəti 
pozulur. Artıq daxildən qılaflara təzyiq edilmir, onlar boşalır, bəzən də 
qırışır. Beləliklə, bitki ölüşkəyir. Hüceyrədə turqor vəziyyətinin 
pozulmasına plazmoliz deyilir. Plazmoliz zamanı protoplazma 
hüceyrənin divarından aralanır və komacıq şəklində hüceyrənin içərisinə 
çəkilir. Bitkilər yenə də su sorduqda, normal vəziyyət alır, yəni 
hüceyrələrdə turqor vəziyyəti bərpa olunur. Belə plazmolizə qayıdan 
plazmoliz və ya deplazmoliz deyilir. Məhz buna görə xiyarı duza 
qoymazdan əvvəl 2-6 saat soyuq suda saxlayırlar. 
Nüvə protoplazmanın əsas komponentlərindən olub, sitoplazmanın 
içərisində yerləşir, protoplazmada davam edən mübadilə reaksiyalarında 
fəal iştirak edir. Canlı hüceyrələrdə o, nisbətən iri görünür və hüceyrənin 
mərkəzində yerləşir. Hüceyrə böyüdükcə və yaşa dolduqca hüceyrə 
şirəsinin artması ilə əlaqədar sitoplazma hüceyrənin divarına doğru 
itələnir və onunla bərabər nüvə də kənara çəkilir. 
Bəzən nüvə yaşlı, çoxvakuollu hüceyrədə də mərkəz mövqeyini 
saxlayır. Bu halda hüceyrənin mərkəzinə doğru hörümçək toru şəklində 
çəkilən sitoplazma sahəcikləri nüvəni əhatə edir və bu vəziyyətdə nüvə 
 
 10
cibciyi adlanan sitoplazma torunda yerləşir. Nüvə oval, girdə və ya 
bəzən yandan basıq olur. Çoxhüceyrəli orqanizmlərin hüceyrələri nüvəli, 
göy-yaşıl yosunların isə istər çoxhüceyrəli, istərsə də təkhüceyrəli 
nümayəndələrinin hüceyrələri nüvəsiz olur. 
Nüvənin də əsasını sitoplazmada olduğu kimi canlı zülal təşkil 
edir, ancaq onun tərkibində mütləq nüvə turşuları sayılan nuklein 
turşuları vardır. Bunlar RHT (ribonuklein turşusu) və DNT-dən 
(dezoksiribonuklein turşusu) ibarətdir. Ribonuklein turşusuna 
sitoplazmada da rast gəlirik. 
Nuklein turşuları zülalların sintezində mühüm rol oynayır. Isbat 
edilmişdir ki, RNT zülalların sintezində, DNT isə RNT-in sintezində 
iştirak edir. Bundan başqa DNT hüceyrə fermentlərinin sintezində 
müəyyən rol oynamaqla irsi xüsusiyyətlərin nəslə keçirilməsində 
informator rolu daşıyır. 
Tərkibindəki maddələrdən asılı olaraq nüvəni təşkil edən maddə 
nukleoproteid (nuklein-zülal) adlanır. 
Nüvə 3 hissədən ibarətdir: 1. nüvə pərdəciyi və ya nüvə qılafı; 2. 
karioplazma, yaxud nüvə plazması; 3. nüvəciklər. Hər üçü nüvə 
maddəsindən əmələ gəlmiş yarımmaye, özlülüyü yüksək kütlədən ibarət, 
nüvənin içərisində yerləşən kiçik, bir və yaxud bir neçə kürəşəkilli 
cisimciklərdir.Ancaq tərkibinə və qatılığına görə nüvədən fərqlənir. 
Nüvənin vəzifələri çox müxtəlif və həm də mürəkkəbdir. O, 
hüceyrədə müxtəlif istiqamətlərdə gedən maddələr mübadiləsini 
mərkəzləşdirir, hüceyrənin bölünməsində fəal iştirak edir, inkişaf 
proseslərində qılafın əmələ gəlməsinə xidmət edir və s. 
 
 11
Mitoxondrilərin hüceyrədə miqdarı çox olur. Sitoplazma içərisində 
xırda hissəciklər şəklində çoxlu miqdarda yerləşməsinə baxmayaraq, 
böyük xarici səthə malikdir. Həmin səthin böyüklüyü mitoxondrilərdə 
mübadilə reaksiyalarına qarşı böyük fəallığın əmələ gəlməsinə səbəb 
olur. Mitoxondrilər, geniş mənada desək, hüceyrələrlə üzvi maddələrin 
oksidləşməsinin və bununla əlaqədar qaz mübadiləsinin, ifrazatın və 
başqa mühüm həyati proseslərin tənzimləyiciləridir. Bitki və heyvan 
hüceyrələrində təsadüf edilir. Mitoxondrilər parçalanma yolu ilə və ya 
tamamilə yenidən sitoplazma kütləciyindən əmələ gəlir. 
Plastidlər sitoplazmanın içərisində yerləşən və onda  davam edən 
maddələr mübadiləsinin gedişində çox mühüm rol oynayan canlı 
orqanizmlərdən bir qrupudur. Onlara ancaq yaşlı bitkilərdə rast gəlmək 
olur. 
Kolloidal quruluşlu plastidlər sitoplazmaya nisbətən xeyli qatıdır. 
Cisimciyi stroma adlanır. Stromanın əsasını plazma tipli zülallar və 
lipoidlər təşkil edir. 
Plastiddə toplanan piqmentdən asılı olaraq bitkilərdə 3 müxtəlif 
plastid ayrılır: leykoplastlar, yaxud rəngsiz plastidlər; xloroplastlar – 
yaşıl plastidlər və xromoplastlar – sarı, qonur, narıncı və qırmızımtıl 
plastidlər. Mühit amillərinin təsirindən, bitkinin mövcud inkişaf 
fazasından və ən nəhayət, hüceyrədə davam edən mübadilə 
reaksiyalarının gedişindən asılı olaraq bir növ plastid başqa növ plastidə 
çevrilə bilər. 
Xloroplastlar – yaşıl plastidlər olub, bitkilər aləmində və onların 
müxtəlif orqanlarında geniş yayılmışdır. Tərkibinə görə zülal lipidlərdən 
 
 12
təşkil olunmuşdur.Günəş şüasının təsiri ilə onlarda fotosintez prosesi 
getdiyindən, onların bitkilərin həyatında rolu böyükdür. Xlorofil, günəş 
şüası, torpaqda dəmir və maqneziumun olması nəticəsində fotosintez 
normal gedir. Hüceyrədə, adətən 20-50 xloroplast olur. Yetişmiş 
meyvələrdə, yarpaqlarda və göyərtidə çoxdur. 
Bitkilər qocaldıqda xloroplastlar parçalanır.  
Xromoplastlar başqa plastidlərdən sarı, narıncı, qırmızı və qonur 
rəngləri ilə fərqlənirlər. Xromoplastlara daha çox tərəvəzlərdə, məsələn, 
qırmızı bibər, qarpız, pomidor və ərik, itburnu, üvəz kimi meyvələrdə 
rast gəlmək olur. Xromoplastlara sarı, narıncı və qırmızı rəng verən 
piqmentlər – karotinoidlərdir. 60-a qədər növ müxtəlifliyi var. Ən çox 
yayılmış piqmentlərdən karotini və ksantofili göstərmək olar. 
Xromoplastlar çöp, üçbucaq, çoxbucaqlı, sap, romb və s. şəklində 
olur. Xromoplastların üzərində çox hallarda nişasta dənəcikləri, zülal 
kristalları və yağ damlaları görünür. Ehtimal ki, bu maddələrin sintezi ilə 
xromoplastlar arasında müəyyən münasibət vardır. 
Leykoplastlar – rəngsiz plastidlərdir. Bitkinin bütün orqan və 
toxumalarında əmələ gəlir. Məsələn, onları kartof yumrularında görmək 
olar. Leykoplastlar sitoplazmada çox xırda cisimciklər şəklində topa-
topa yerləşir. Bəzən onlar nüvənin ətrafına toplanaraq, onu hər tərəfdən 
əhatə edir. Görünür leykoplastlar mübadilə reaksiyalarının gedişində 
yaxından iştirak edir. Yetkin hüceyrələrin çoxunda leykoplastlar ehtiyat 
nişastanı topladığından hər leykoplast üzərində nişasta dənəsi aydın 
görünür. Nişasta əmələ gətirən leykoplastlar amiloplastid adlanır. 
 
 13
Elayoplastlar bəzi bitkilərin sitoplazmasında ancaq yağ ehtiyatı 
toplayan rəngsiz, kürəşəkilli plastidlərdir. 
Diktiosomlar və ya Qolci aparatı. Hüceyrə orqanelləri olub, azacıq 
əyilmiş cüt plastik membranlar şəklindədir. Uclarında olan şişlər iri 
vakuollara çevrilir. Hüceyrə qılafının əmələ gəlməsində, 
hemisellülozanın, pektinli maddələrin, seliyin çevrilməsində və başqa 
hüceyrədaxildi proseslərdə böyük rol oynayır. 
 
1.2. Meyvə-tərəvəzlərin əsas toxumaları 
 
Meyvə-tərəvəzlərin əsas toxumaları aşağıdakılardır: örtücü 
toxumalar, parenxim və ya əsas toxuma, mexaniki toxumalar, ötürücü 
toxumalar, törədici toxumalar və ya meristemlər, ifrazat toxumaları. 
Hər bir toxumanın tərkibinə daxil olan hüceyrələr qrupunun 
müəyyən funksiyası vardır. 
Kompleks hüceyrələrdən təşkil olunmuş örtücü toxumalar meyvə-
tərəvəzin səthində yerləşir və onları xarici təsirlərdən qoruyur. Birinci 
toxumaya epidermis, ikinci toxumaya isə periderma deyilir. 
Meyvə-tərəvəzdə parenxim və ya əsas toxuma ən zəruri toxumadır. 
Əsas qidalı maddələr parenxim toxumasının hüceyrələrində toplanır və 
bunlar gələcəkdə hüceyrənin maddələr mübadiləsində və tənəffüsündə 
istifadə edilir. Parenxim toxumasının hüceyrə qılafı çox nazik olub, 
əsasən sellülozadan ibarətdir. 
Mexaniki toxumalar möhkəmlik toxumalarıdır. Xüsusi mexaniki 
toxumalara kollenxima və sklerenxima aiddir. 
 
 14
Kollenxima qeyri-bərabər odunlaşmış canlı hüceyrədir, tərkibi 
sellüloza ilə yanaşı protopektin və su ilə də zəngindir. Kollenxima 
hüceyrələrində xloroplastlar vardır və onda mübadilə prosesləri gedir. 
Cavan bitki orqanı üçün dayaq rolunu oynayır. 
Sklerenxima isə əksinə tamamilə odunlaşmış hüceyrə qılafından 
ibarətdir. Bu toxuma uzunsov, bəzən şaxələnmiş və daşlaşmış olur. 
Qərzəkli meyvələrin qabığı, meyvələrin çəyirdəyi bunun əsasında əmələ 
gəlir. Yetişməmiş heyva və armudda daşlaşmış toxumalara çox təsadüf 
olunur. 
Ötürücü toxumalar – meyvə-tərəvəzdə suda həll olan qida 
maddələrini bir hüceyrədən digərinə keçirir. Bu toxumanın hüceyrələri 
uzunsov damarcıqlar şəklindədir. Ötürücü toxumaların damarcıqları 
meyvəköklülərdə, köküyumrularda, yarpaqlarda, zoğlarda daha aydın 
görünür. Bunlar iki kompleks toxumadan ibarətdir. Ksilema suyu və 
onda həll olan maddələri yuxarıya, floema plastiki maddələri aşağıya 
doğru ötürür. 
Törədici toxumaların və ya meristemlərin artması nəticəsində 
bütün başqa toxumalar əmələ gəlir. Meristemlər birinci və ikinci 
olmaqla iki yerə bölünür. 
Birinci meristemlər hələ toxumun rüşeymində əmələ gəlir və bitki 
yarpaqlarının, köklərinin ucunda olur. Ikinci meristemlər, əsasən daimi 
toxumalarda, birinci meristemlərdən əmələ gəlir. Meyvəköklülərdə 
meristemlər, əsasən onun yuxarı hissəsində yerləşir və ikinci il onlardan 
yarpaq və çiçək zoğu əmələ gəlir. 
 
 
 15
1.3. Meyvə-tərəvəzin kimyəvi tərkibi 
 
Meyvə-tərəvəzin tərkibində insan orqanizmi üçün zəruri olan bir 
çox maddələr: şəkərlər, üzvi turşular, azotlu maddələr, yağlar, ətirli və 
boya maddələri, mineral duzlar, vitaminlər, fermentlər, qlükozidlər, 
fitonsidlər və pektin maddələri vardır. 
Meyvə-tərəvəz mineral maddələrin və vitaminlərin mənbəyidir. 
Paxlalı tərəvəzlər və kələm asan həzm olunan zülali maddələrlə 
zəngindir. Meyvə-tərəvəzin tərkibində olan nuklein turşuları, fitonsidlər 
və başqa bioloji aktiv maddələr insan qidasında böyük əhəmiyyət kəsb 
edir. Meyvə-tərəvəzdəki vitaminlər insan orqanizminin müxtəlif 
xəstəliklərə qarşı müqavimətini artırır. Almanın və başqa meyvə-
tərəvəzin tərkibindəki dəmir qanazlığının qarşısını alır. Bəzi meyvə-
tərəvəz müalicəvi əhəmiyyətə malikdir. Məsələn, moruğun tərkibində 
salisil turşusu olduğundan ondan soyuqdəyməyə qarşı istifadə edilir. 
Armuddan və qaragilədən qarnı bərkitmək, gavalıdan isə yumşaq 
saxlamaq üçün istifadə edilir. 
Meyvə-tərəvəzin kimyəvi tərkibi sabit olmayıb, növündən və 
sortundan, yetişmə dərəcəsindən, yığılma müddətindən, torpaq-iqlim 
şəraitindən, əmtəə emalından, saxlanma üsulu və müddətindən asılı 
olaraq dəyişir. 
Məsələn, yetişməmiş xurmada ağızbüzüşdürücü xassənin daha 
kəskin olması onun tərkibində aşı maddənin yetişmiş xurmaya nisbətən 
çox olması ilə əlaqədardır. Eyni homoloji sortdan olan şimalda yetişən 
almanın tərkibində şəkərin miqdarı cənubda yetişən almaya nisbətən az 
 
 16
olur. Təzə dərilmiş almanın tərkibində şəkərin və üzvi turşuların miqdarı 
3-4 ay saxlanılmış almaya nisbətən çoxdur. Çünki saxlanılma zamanı 
şəkərin və üzvi turşunun bir hissəsi tənəffüsə sərf olunduğundan, onların 
ümumi miqdarı azalır. Meyvə-tərəvəzdən həm təzə halda və həm də 
emal edilmiş şəkildə istifadə edilir. Emal zamanı da meyvə-tərəvəzin 
kimyəvi tərkibində böyük dəyişikliklər gedir. 
Meyvə-tərəvəzlərdə rast gələn maddələr 2 qrupa bölünür: 
1. qeyri-üzvi maddələr. Bu qrupa su, mineral maddələr və qazlar 
aiddir. 
          2.  üzvi maddələr. Bu qrupa karbohidratlar, azotlu maddələr, 
yağlar, üzvi turşular, vitaminlər, fermentlər, ətirli, aşı, boya və pektin 
maddələri, qlükozidlər, fitonsidlər və s. aiddir. 
Su. Meyvə-tərəvəzin keyfiyyətli olmasında onların tərkibindəki 
suyun əhəmiyyəti böyükdür. Belə ki, suyun normal miqdarda qalması 
meyvə-tərəvəzin təzəliyini və şirəli olmasını göstərir. Ayrı-ayrı meyvə-
tərəvəzdə suyun miqdarı müxtəlif olub, 70-95%-ə qədər təşkil edir. 
Qərzəkli meyvələrdə suyun miqdarı 5-8% olur. Meyvə-tərəvəzin 
tərkibində suyun çox olması onların saxlanılmasını və daşınmasını 
çətinləşdirir. Meyvə-tərəvəz 5-7% su itirdikdə büzüşür, göy tərəvəz isə 
2-3% su itirdikdə öz əmtəə görünüşünü dəyişir. 
Meyvə-tərəvəzdə su həm sərbəst və həm də birləşmiş halda olur. 
Sərbəst su, onda həll olan maddələrlə birlikdə toxuma şirəsini təşkil edir 
və meyvə-tərəvəzi qurutduqda tamamilə ayrılır. Birləşmiş su isə kolloid 
hissəciklər və osmotik aktiv maddələr tərəfindən udulub saxlanılır. 
Meyvə-tərəvəzdə əsas su sərbəst halda olur və ümumi suyun 85-90%-ni 
 
 17
təşkil edir. Meyvə-tərəvəzlərin tərkibində suyun çox olması onların 
kalorisini azaldır, lakin suda həll olmuş maddələr orqanizm tərəfindən 
asanlıqla mənimsənilir. 
Mineral maddələr. Meyvə-tərəvəzin tərkibində üzvi maddələrlə 
yanaşı, maddələr mübadiləsində böyük fizioloji rol oynayan müxtəlif 
mineral maddələr də vardır. Bunlar yaxşı mənimsənilə bilən, müxtəlif 
üzvi və mineral turşuların (fosfor, şərab, sulfat, bor və s.) duzları 
şəklində, bəzi elementlər üzvi maddələrin tərkibində rast gəlir. Məsələn, 
maqnezium xlorofil piqmentinin, kükürd və fosfor meyvə-tərəvəzin 
zülali maddələrinin tərkibinə daxildir. 
Meyvə-tərəvəzin tərkibində 0,25-1,16%-ə qədər mineral maddələr 
olur. Mineral maddənin yarısına qədərini kalium təşkil edir. Bir çox 
meyvə-tərəvəz külünün tərkibində 60-a qədər makro- və 
mikroelementlərin olması müəyyənləşdirilmişdir. Bunlardan ən çox rast 
gələnləri K, Na, Ca, Mg, Fe, Mn, Al, S, P, Si, Cl, B, J, Cu, Zn, Pb və s.-
dir. Bütün meyvə-tərəvəzin külü qələvi xassəlidir. 1 qr meyvə-tərəvəz 
külünün neytrallaşmasına 10-13 ml 0,1 normal turşu sərf olunur. Meyvə-
giləmeyvə şirələrinin saxtalaşdırılması bu göstəriciyə əsasən yoxlanılır. 
 
 18
 
1.1. saylı cədvəldə meyvə-tərəvəzdəki əsas mineral maddələrin miqdarı 
verilmişdir. 
 
 
 
 
Cədvəl 1.1. Meyvə-tərəvəzdə mineral maddələrin miqdarı 
Meyvə-tərəvəzin  
adları 
Miqdarı, mq% - lə 
Ca Mg K P Fe 
Kartof  8 17 426 38 0,9 
Yerkökü  34 17 129 31 0,6 
Ağbaş kələm 38 12 148 25 0,9 
Aşxana çuğunduru 22 22 155 34 1,1 
Alma  16 9 86 11 2,2 
Ərik (qaysı) 24 16 268 22 1,8 
Armud  17 11 132 15 2,1 
Quşüzümü  14 8 117 11 0,6 
Limon  20 6 82 11 0,3 
 
Kələm, ispanaq, kahı, kərəviz, çiyələk, moruq kalsium duzları ilə daha 
zəngindir. Kahı, ispanaq, qırmızıbaş kələm, pomidor, qıtıqotu, turp, çiyələk, 
moruq, qaragilə, alma və armudda isə dəmir daha çoxdur. Dəmir və fosfor təzə 
xiyarda da olur. Moruq, çiyələk, böyürtkəndə (2,2-12,1%) maqnezium duzları daha 
çoxdur. Giləmeyvələr fosfor ilə də zəngindir. 1 kq yeyilən meyvədə misin miqdarı 
0,2-1,4 mq olur. Ən çox mis zeytunda, banan, albalı, heyva, böyürtkəndə (1,6 mq) 
olur. Arsenin miqdarı 1 kq almada 10-27, kartofda 8, soğanda 20, yerkökündə 100-
200, göy lobyada 300 qammaya qədər olur. Yod ən çox xurma, feyxoa (1,65-3,9 
mq/kq), alma, narıngi, banan, kahı, ispanaq, göy noxud və kartofda olur. 
Meyvə-tərəvəzdə oksigen, karbon, azot və s. qazlar olur. Qazların miqdarı 
meyvə-tərəvəzin toxumalarında onların ümumi həcminə görə almalarda 26-33%, 
 
 19
sitrus meyvələrində 30,7-42,8%, soğanda 36,3%, xiyarda 7,3%, kartofda 5,6% 
olur. Meyvə-tərəvəzdə qazların olması onların fiziki xassələrinə, əsasən sıxlığına 
təsir göstərir. Yetişib ötmüş meyvələrdə karbon qazı, kənd təsərrüfatı 
zərərvericilərinin zədələdiyi meyvə-tərəvəzdə etilen, çürümüş meyvə-tərəvəzdə isə 
ammiak, hidrogen-sulfit və s. qazlar olur. 
Karbohidratlar. Meyvə-tərəvəzin tərkibindəki karbohidratlar şəkər, nişasta, 
inulin, sellüloza, hemisellüloza və pektin maddələri şəklində rast gəlir və yüksək 
qidalılığa malikdir. 
Şəkərlərdən ən çox təsadüf ediləni saxaroza, fruktoza və qlükozadır. Meyvə-
tərəvəz şəkərin miqdarına görə bir-birindən fərqlənirlər. Meyvələr şəkərliliyinə 
görə üstünlük təşkil edir. Meyvələrdə şəkərin miqdarı 2%-dən (limonda) 25%-ə 
(üzümdə) qədər olur. Tərəvəzlərdə isə 0,8%-dən (xiyarda) 12%-ə (qarpız, qovun, 
soğan) qədərdir. Tərəvəzlərdən bəziləri şəkərin miqdarına görə zəngin hesab 
olunurlar. Çuğundurda 16%, qarpızda 12%, yerkökündə 7% olur. Saxarozanın 
miqdarı şəkər çuğundurunda 15-25% və şəkər qamışında 15-26% olur. Meyvə-
tərəvəzdə saxaroza qismən hidroliz olunur. Bu proses saxaraza (invertaza) 
fermentinin iştirakı ilə başa çatır və bərabər miqdarda qlükoza və fruktoza alınır. 
Buna invert şəkəri adı verilmişdir. 
C12H22O11+H2O → C6H12O6 + C6H12O6 
Ayrı-ayrı meyvə-tərəvəz növləri tərkibindəki şəkərin, o cümlədən qlükoza, 
fruktoza və saxarozanın miqdarına görə fərqlənirlər. Almanın tərkibində 
fruktozanın miqdarı 5,1%, qlükoza 2,36%, saxaroza isə 2,4%-dir. Armudda 
göstərilən şəkərlərin miqdarı müvafiq olaraq 7,8%, 2,4%, 1,5%, albalıda 1,5%, 
1,7% 6,8%, üzümdə 7,2%, 7,2%, 0,1%, limonda isə 0,5%, 0,6%, 0,9%-dir. 
Tərəvəzdə isə şəkərlər daha müxtəlif cür dəyişir. Tərəvəzlərin tərkibində orta 
hesabla 1,4% fruktoza, 1,9% qlükoza, 2,8% saxaroza vardır. Saxaroza əsasən 
çuğundurda rast gəlir. Qalan tərəvəzlərdə isə ən çox rast gələn şəkər fruktozadan 
və qlükozadan ibarətdir. Istər meyvələrdə və istərsə də tərəvəzlərdə göstərilən 
 
 20
nisbətlər meyvə-tərəvəzin yetişmə dərəcəsindən, iqlim şəraitindən və s. asılı olaraq 
dəyişir. 
Yetişmə zamanı meyvələrdəki saxarozanın miqdarı azalır. Bunun əvəzində 
isə invert şəkərin miqdarı artır. Tərkibində fruktoza olan meyvələr daha şirindir. 
Nişasta ən çox (22%-dək) kartofda olur. Meyvələrdə nişastanın miqdarı daha 
azdır. Meyvələrin yetişmə dərəcəsi də nişastanın faizlə miqdarının dəyişməsinə 
səbəb olur. Yetişmiş meyvələrdə nişastanın miqdarı nəzərə alınmayacaq dərəcədə 
az olur. Kal meyvədə isə 4-5% nişasta olur ki, bunun da miqdarı tədricən azalır. 
Tərəvəzlərin tərkibində rast gələn nişasta amiloza və amilopektindən ibarətdir. 
Müvafiq olaraq bunların faizlə miqdarı kartofda 19-22% və 78-81% təşkil edir. 
Alma nişastası yalnız amilozadan ibarətdir. Kal almada nişastanın miqdarı 4-5%-ə 
çatır, lakin yetişmiş almada bu rəqəm 1%-ə enir. Alma, armud və heyvada 1-2 ay 
saxlandıqdan sonra nişasta tamamilə hidroliz olunur. Nişastanın miqdarı batatda 
20%, göy noxudda 6%, sütül qarğıdalıda 10% və başqa tərəvəzlərdə 1%-ə qədər 
olur. Kal bananda 18%, yetişmişdə isə 2% nişasta olur. 
Inulin polifruktozid adlanır, molekulu 28 fruktoza qalığından ibarətdir. 
Inulin tərkibinə görə nişastaya uyğun, xassəcə ondan fərqlidir. Ən çox 
topinamburda və ya yerarmudunda (13-20%), kasnının kökündə (17%) və 
sarımsaqda (17%) olur. Topinambur üçün ehtiyat qida maddəsi sayılır. 
Nişastadan fərqli olaraq inulin suda həll olur, turşu və fermentlərin (inulaza) 
təsiri ilə parçalanaraq fruktozaya çevrilir. Sənayedə inulindən fruktoza alınır. 
Sellüloza karbohidratlar qrupuna aiddir. Sellülozanın miqdarı meyvələrdə 
0,5-2,7%-ə qədər, tərəvəzlərdə 0,2-2,9%-ə qədər olur. Sellüloza meyvə-tərəvəzin 
saxlanmasına müsbət, dadına isə mənfi təsir göstərir. Meyvələrə nisbətən 
tərəvəzlərdə sellülozanın miqdarı artıqdır. Yerkökündə 0,82-1,27%, qarpızda 
0,47%, soğanda 0,81%, çuğundur və gül kələmdə 0,9%, ağbaş kələmdə 1,65%-ə 
qədər, kartofda 1%, qıtıqotunda 2,7% sellüloza olur. Sellüloza parçalandıqda 
qalaktozaya çevrilir. Son zamanlar müəyyənləşdirilmişdir ki, meyvə-tərəvəz 
 
 21
sellülozu həzm olunmaqla yanaşı mədədə qıcıqlandırıcı rol oynayır ki, bu da 
qidanın həzminə müsbət təsir göstərir. 
Hemisellüloza sellülozadan fərqli olaraq zəif qələvi və turşu məhlullarında 
həll olur. Bunu yarımsellüloza da adlandırırlar. Sellülozadan fərqli olaraq meyvə-
tərəvəzdə ehtiyat maddə hesab edilir. Hemisellüloza yüksək molekullu 
polişəkərlərdən pentozanlar, mannanlar və qalaktanlar aiddir. Meyvədə pentozanlar 
0,3-2,7%, tərəvəzdə isə 0,2-3,1% olur. Pentozanlar hidroliz edildikdə arabinoza və 
ksiloza əmələ gəlir. Insan orqanizmi pentozanları mənimsəmir. 
Pektin maddələri. Digər yeyinti məhsullarından fərqli olaraq meyvə-
tərəvəzdə çox olur. Kal meyvələrdə yetişmiş meyvələrə nisbətən tərkib dəyişikliyi 
olur. Meyvə dərilməsindən bir qədər sonra dad və konsistensiyası dəyişmir. Alma 
daha da zərifləşir. Bunun səbəbi meyvələrin tərkibində karbohidratlara yaxın 
protopektin maddəsinin olması ilə izah edilir. Protopektin, əsasən kal meyvədə 
olur. Protopektin suda həll olmur. Yetişmə müddətində protopektinaza fermentinin 
təsiri ilə pektin maddəsinə çevrilir. Pektin xassəcə amorf maddədən ibarət olmaqla 
qoxusuzdur. Pektin turşuların və pektaza fermentinin təsiri ilə parçalanır. Pektinin 
palda (həlməşik, dələmə) əmələgətirmə xassəsinə əsaslanaraq marmelad, cem, jele 
məhsullarının hazırlanmasında tərkibində pektin maddəsi olan meyvələrdən 
istifadə edilir. Sitrus meyvələrinin və almanın tərkibində olan pektin maddələri çox 
jele əmələgətirmə xassəsinə malikdir. Qarağatda da pektin maddəsi vardır. Ancaq 
onun jele əmələgətirmə qabiliyyəti daha zəifdir. Bu isə ayrı-ayrı meyvələrdəki 
pektin maddələrinin molekul çəkisindən asılıdır. Pektin maddələrinin molekul 
çəkisi artdıqca onların jele əmələgətirmə qabiliyyəti də artır. Portağal pektininin 
molekul çəkisi 40-50 min, alma, armud və gavalının pektininin molekul çəkisi 25-
35 min, şəkər çuğundurununku isə 20-25 min arasında dəyişir. Pektin maddələrinin 
miqdarı da müxtəlif meyvə-tərəvəzdə müxtəlifdir. Sitrus meyvələrində pektin 
maddələri onların qabığında olur. Belə ki, Unşiu sortlu narınginin qabığında 
5,24%, ətli hissəsində isə 0,65% pektin maddəsi var. Almada 0,82-1,29%, ərikdə 
0,5-1,03%, gavalıda 0,96-1,14%, qara qarağatda 1,52%, firəng üzümündə 0,3-
 
 22
1,4%, quş üzümündə 0,5-1,30%, şəkər çuğundurunda və yerkökündə 2,5% pektin 
maddəsi olur. 
Liqnin və kutin təbiətinə görə ətirli maddələrə daha yaxındır. Meyvə-
tərəvəzdə liqnin toplanması, onların keyfiyyətinə mənfi təsir göstərir. Liqnin, 
əsasən armud və heyvada olur. Adi şəraitdə liqnin daşlaşmış xırda toxumalardan 
ibarətdir. Armud yetişdikcə tərkibindəki liqnin azalır. Kutin isə mumabənzər 
maddədir. Meyvə qabığında rast gəlir və onları xarici təsirlərdən qoruyur. 
Üzvi turşular. Meyvə-tərəvəzə dad verən maddələrdəndir. Başqa yeyinti 
məhsullarının həzminə təsir göstərir. Təzə meyvə-tərəvəzin aktiv turşuluğu Ph 
həmişə 7-dən azdır, yəni onların şirəsi turş reaksiya verir. Meyvə-tərəvəzdə 
turşuların miqdarı 1%-ə qədərdir. Bəzi növ mey vələrdə isə turşuluq daha 
çoxdur. Limonun tərkibində turşuluq 7%-ə çatır. Meyvə-tərəvəzlərdə alma, limon 
və şərab turşuları kimi üzvi turşular vardır. Az hallarda turşəng, qarışqa, kəhrəba, 
salisil və benzoy turşuları da rast gəlir. Alma turşusu (COOH- CH2CHOH-COOH) 
çəyirdəkli meyvələrdə, ərikdə, zoğalda olur. Az miqdarda isə tomatda tapılmışdır. 
Limon turşusu (C6H8O7H2O), əsasən sitrus meyvələrində, tərəvəzlərdən isə 
kartofda tapılmışdır. Hazırki dövrdə sərbəst limon turşusu çoxlu miqdarda yabanı 
nardan alınır. Üzümdə olan şərab (C4H6O6) turşusunun miqdarı 0,3-1,7%-ə 
qədərdir. Başqa meyvələrdə də şərab turşusu vardır. Lakin bunun miqdarı çox 
azdır. Adi üzümlərdən fərqli olaraq quşüzümü və mərsinin tərkibində benzoy 
turşusu (C6H5COOH) vardır. Meyvə-tərəvəzdə cüzi miqdarda turşəng turşusu 
(COOH)2-da olur. Turşəngdə isə bunun miqdarı 0,9%-ə çatır. Kəhrəba turşusu 
(C4H6O4) isə az miqdarda yetişməmiş albalıda, üzümdə, almada və gilasda rast 
gəlir. Moruqda və çiyələkdə salisil turşusu (C6H4OHCOOH) daha çoxdur. 
Meyvə-tərəvəzin turşuluğu aktiv turşuluqdur və bu Ph-la göstərilir. Onun 
dadı, turşuluğu Ph-ın dərəcəsindən asılıdır. Meyvələrin şirinlik dərəcəsi isə Ph-dan 
çox asılıdır. Şirinlik dərəcəsi meyvələrdə olan şəkərin miqdarının ümumi turşuluğa 
olan nisbətindən ibarətdir. Bu isə şirinliyin nə dərəcədə olduğunu müəyyən etməyə 
imkan verir. Meyvədə 12,3% şəkər və 0,82% turşu vardır. Şirinlik dərəcəsi 
 
 23
0,15
82,0
3,12
=  bərabərdir. Meyvə-tərəvəzdəki şəkərlərin müxtəlifliyi və onların şirinlik 
dərəcəsinin bir-birindən fərqlənməsi nəzərə alınarsa, onda meyvə-tərəvəzdə şirinlik 
dərəcəsi dəyişilir. 
Qlükozanın şirinlik dərəcəsi 100 götürülərsə, fruktozanınkı 220, 
saxarozanınkı 145-dir. Qara qarağatda 0,99% qlükoza, 1,27% fruktoza və 0,2% 
saxaroza var. Turşu isə 1,89%-dir. Onda şəkərlərin şirinlik dərəcəsi nəzərə alınsa, 
meyvənin ümumi şirinlik dərəcəsi aşağıdakı kimi hesablanır: 
5,215
89,1
4,407
89,1
1452,022027,110099,0
==
⋅±⋅+⋅  
Meyvə-tərəvəzdəki turşuluğun ağızda dadvermə qabiliyyəti turşu dad 
göstəricisi adlanır. Adətən, turşu dad 
göstəricisi 100 sm3 məhlulda qramla hesablanır və miqdarı turşuların 
növündən asılı olaraq dəyişir. Limon turşusu üçün bu rəqəm 0,0154, alma turşusu 
üçün 0,0107, şərab turşusu üçün 0,0075-dir. 
Qlükozidlər. Meyvə-tərəvəzin tərkibində qlukozidlərin olması onlara 
müxtəlif dad və tam verərək qoruyucu rolunu oynayır. Kartofda, sitrus 
meyvələrinin qabığında, bir çox çəyirdəkli meyvələrin çəyirdək ləpəsində olan və 
onlara acı tam verən maddələr qlükozidlərdir. Bunlar tərkibcə spirt, fenol və 
aldehidlərin birləşməsindən əmələ gəlmişdir. Bunlara fermentlərlə təsir etdikdə öz 
tərkiblərinə parçalanır. Qlükozidlərdən amiqdalin, gesperidin, solanin, siniqrin, 
kapsaisin, apiin, vaksinin və s. göstərmək olar. Qlükozidlər, adətən təzə və emal 
edilmiş meyvə-tərəvəzin keyfiyyətinə təsir edir. Amiqdalin C20H27O11, əsasən acı 
badamda 2,5-3%, ərikdə 3%, şaftalıda 2-3%, gavalıda 0,36%, albalıda 0,82%, 
almada 0,6%, heyvada 0,7%-dir. Şirin badamda və şirin ərik tumunda olmur. 
Hidroliz nəticəsində sinil turşusuna çevrilir. Bu isə kəskin zəhərdir. Müəyyən 
edilmişdir ki, 50-60 ədəd acı badamın tərkibində olan 0,85 qr amiqdalin insana 
öldürücü təsir göstərir. Bu miqdarda amiqdalin parçalandıqda 0,05 qr sinil turşusu 
alınır. Sitrus meyvələrinin qabıq hissəsinə acılıq verən gesperidin qlükozididir. 
 
 24
Əsasən limonun, narınginin qabığında rast gəlir. Bu qlükoziddə P vitamininin 
xassələri var. Sitrus meyvələrində, həmçinin naringin,  limonin, sitronin 
qlükozidləri də vardır. Quşüzümünün tərkibindəki vaksinin C13H16O7 qlükozidi ona 
göynədici tam verir. Salonin C45H71NO15 qlükozidi, əsasən kartofda, tomatda və 
badımcanda rast gəlir. Kartofda bunun miqdarı 0,01%-ə qədərdir. Kartof 
göyərərkən saloninin miqdarı 0,02%-ə qədər artır ki, bu da zəhərlənmə verə bilər. 
Salonin parçalandıqda qlükoza, qalaktoza və başqa maddələr əmələ gətirir. 
Xardalın göynədici tamı onda siniqrin (C10H16KNS2O9) qlükozidinin olması ilə 
izah olunur. 
Cəfəriyə göynədici tam verən qlükozid apiin C26H28O14 adlanır. Kapsaisin 
qlükozidi (C18H27O3), əsasən saplaqlı istiota acılıq verir. 
Aşı və boya maddələri polifenol birləşmələrdir. Meyvə-tərəvəzdəki aşı 
maddələri onların dadına təsir göstərir. Meyvələrin büzüşdürücü dadı onların 
tərkibindəki aşı maddələrinin miqdarı ilə əlaqədardır. Aşı maddələri havanın 
oksigeninə qarşı çox həssasdır. Odur ki, tərkibində aşı maddəsi çox olan meyvəni 
kəsdikdə kəsilmiş yer tez tündləşir. Buna səbəb, aşı maddəsinin oksidləşməsidir. 
Aşı maddələr 2 yerə ayrılır: 
1. Parçalana bilən aşı maddələri. Bunlar turşuların və fermentlərin təsirindən 
parçalanırlar. Məsələn, tanin. 
2. Kondisiyalaşan aşı maddələri. Bunlar parçalanmır, yalnız dəmir oksidi duzu 
ilə kondisiyalaşırlar. Nəticədə yaşıl rəng əmələ gəlir. Məsələn, katexin. 
1-ci qrup aşı maddələri mürəkkəb efirlərin birləşməsindən ibarətdir. Tanin 
tanaza fermentinin təsirindən parçalanır, 2-ci qrup aşı maddələri tərkibcə 
birincilərdən fərqlənir. Daha doğrusu bunlar flavon tipli aşı maddələrindən əmələ 
gəlir. Bu qrupa aid aşı maddələrindən katexinlər daha yaxşı öyrənilmişdir. Bunlar 
kondisiyalaşdıqdan sonra aşı maddələrin xassəsini alırlar. Almanın, əriyin və 
üzümün tərkibində katexin tipli aşı maddələri vardır. Tanin aşı maddəsi, əsasən 
çayda çoxdur. Bunlar suda yaxşı həll olurlar və suda məhlulu lakmusu qızardır. Aşı 
maddələri fermentlərin (oksidaza) təsiri ilə oksidləşir. Odur ki, meyvələr 
 
 25
qurudularkən rənglərini saxlamaqdan ötrü, onları kükürd qazına verir və ya 
pörtürlər. Bu zaman fermentlərin fəallığı itdiyindən oksidləşmə getmir və meyvə 
öz rəngində qalır. Aşı maddələrinin miqdarı meyvə-tərəvəzdə müxtəlifdir. 
Göyəmdə 1,7%, xurmada 0,25-1,54%, heyvada 0,06-0,61%, zoğalda 0,6%, almada 
0,025-0,27%, armudda 0,015-0,17% aşı maddəsi vardır. Meyvələrə nisbətən 
tərəvəzlərdə aşı maddələrinin miqdarı daha az olur. Meyvə yetişdikcə protopektin 
kimi aşı maddələrinin də miqdarı azalır. 
Boya maddələri. Meyvə-tərəvəzdə çoxlu miqdarda boya maddələri olur. 
Tərkibində müxtəlif boya maddələri olduğundan, müxtəlif meyvə-tərəvəzin rəngi 
də müxtəlif olur. Boya maddələri meyvə-tərəvəzin həzminə müsbət təsir göstərir. 
Meyvə-tərəvəzin növü boya maddələrinə əsasən müəyyənləşdirilir. Meyvə-
tərəvəzdə ən çox xlorofil, karotinoid kimi boya maddələri var. Xlorofil yaşıl 
piqment olduğundan meyvə-tərəvəzə yaşıl rəng verir. Bu, 2 formada rast gəlir: 1. 
α-xlorofil – C55H72N4O5Mg; β-xlorofil C55H70O6N4Mg. 
Xlorofil turşu iştirakı ilə parçalanarkən Mg ayrılır və onu əvəz edir. Bu 
zaman yeni tünd rəng feofitin alınır. Meyvə-tərəvəzin əksəriyyətində boyayıcı 
maddələrdən karotinoidlər çox olur. Karotinoidlərin müxtəlifliyindən asılı olaraq 
təzə meyvə-tərəvəz sarı-qırmızı və narıncı rəngdə olurlar. Bu qrup boya 
maddələrinə karotin C40H56, likopin C40H56, ksantofil C40H56O2, kapsantin 
C40H56O4 və sitroksantin C40H56O aiddir. Bunlar yağda həll olurlar. Karotin, əsasən 
yerkökündə rast gəlir və onlara narıncı rəng verir. Karotin tomatda, ərikdə və sitrus 
meyvələrində olur. Karotin α, β və γ formalarında olur. Bunlar biri digərindən 
aktivliyinə görə fərqlənir. β forma α formaya nisbətən, α forma isə γ formaya 
nisbətən aktiv sayılır. 
Karotindən fərqli olaraq likopin qırmızı rənglidir. Odur ki, tərkibində likopin 
olan meyvə-tərəvəzin rəngi qırmızıya çalır. Əsasən tomatda çox olur. Ksantofil 
piqmenti isə sarı rəngli maddədir. Karotin və xlorofillə birlikdə yaşıl meyvələrin 
tərkibinə daxil olur. Meyvə-tərəvəzin yetişmə dərəcəsindən asılı olaraq 
karotinoidlərin miqdarı da dəyişir. Meyvə-tərəvəz yetişdikcə, onlarda rəngləyici 
 
 26
maddələrin miqdarı artır. Istiota qırmızı rəng verən tərkibindəki kapsantin 
piqmentidir. 
Boya maddələrindən flavonoidlər meyvə-tərəvəzə sarı və narıncı 
rəng verir. Quru soğanın qabığında olan kversetin piqmenti bu qrup 
boya maddələrinin əsas nümayəndəsidir. 
Meyvə-tərəvəzdə rast gələn boya maddələrindən bir qrupu da 
bitkini qırmızıdan bənövşəyi rəngə qədər boyayan antosianlardır. 
Antosianların kimyəvi tərkibcə qlükozidlərdən ibarət olduğu 
müəyyənləşdirilmişdir. Bu qrup boya maddələrindən meyvə-tərəvəzdə, 
əsasən enin (C23H24O12), enidin (C17H14O7), idein (C21H20O11), sianidin 
(C15H10O6), kerasianin (C27O30O15) və betainə (CH3)3C2H2O2 rast 
gəlmək olur. Məsələn, enin qırmızı üzümdə rast gəlir. Çuğundura rəng 
verən betanin boya maddəsidir. Karotinoidlərdən fərqli olaraq, 
antosionidlər suda həll olur. Çox qızdırdıqda parçalanır. Kartofda 
antosian qrupuna daxil olan, lakin aqlyukon hissəsi ilə fərqlənən 
peonidin, sianidin, delfinidin və s. tapılmışdır. 
Azotlu maddələr. Azotlu maddələr meyvələrə nisbətən (qərzəkli 
meyvələrdən başqa) tərəvəzdə daha çox olur. Meyvə-tərəvəzdə olan 
azotlu maddələrin əsasını zülallar təşkil edir. Bunların tərkibində olan 
zülallı maddələr öz xüsusiyyətlərinə görə fərqlənməklə yanaşı 
orqanizmdə asan həzm olunurlar. Əsasən meyvələrdə azotlu maddə 1%-
ə qədər olur. Qərzəkli meyvələrdə isə bunun miqdarı 20%-ə qədər çatır. 
Müəyyən edilmişdir ki, meyvə-tərəvəz zülallarının tərkibində orqanizm 
üçün zəruri olan bütün əvəzedilməz aminturşular vardır. Kartof 
zülalında (tuberin) əvəzedilməz amin turşularından leysin, izoleysin, 
 
 27
lizin, metionin, fenilalanin, treonin, valin, gistidin tapılmışdır. 
Paxlalılarda, kələmdə və ispanaqda zülal nisbətən çoxdur. Belə ki, 
paxlalı tərəvəzlərdə zülalın miqdarı 4,5-6,5%-ə qədər, kələm 
tərəvəzlərində isə 1,8-4,5%, sarımsaqda 6,3%, ispanaqda 2,6-3,7%, 
kartof, yerkökü və soğanda 1,5-2%, tomat və boranıda 0,5-1,3%-ə çatır. 
Zülali maddələr orqanizm üçün enerji mənbəyi sayılır. Meyvələrdən 
zeytunda 7%, xurmada 2,5%, banan, ərik, albalı, nar, göyəm, çiyələk, 
moruq və qarağatda 1,5% zülallı maddə vardır. 
Yağlar. Meyvə-tərəvəz tərkibindəki yağın miqdarına görə (qərzəkli 
meyvələrdən başqa) az dəyərli hesab olunur. Bunların tərkibində yağın 
miqdarı 1%-ə qədər olur. Qoz və fındığın tərkibində yağın miqdarı 50-
68%-dir. Bununla yanaşı bəzi meyvə-tərəvəz toxumu da yağla zəngindir. 
Alma toxumunda yağın miqdarı 20-22%, qarpız toxumunda 11%-dir. 
Meyvə-tərəvəzdə olan yağların faizlə miqdarı da onun ayrı-ayrı 
hissələrində müxtəlif olur. Bundan başqa qərzəkli meyvələrin 
tərkibindəki yağlarda doymamış yağ turşuları (olein, linol, linolen) 
vardır və bioloji fəal faktor hesab olunurlar. 
Ətirli maddələr. Ətirli maddələr meyvə-tərəvəzin istehlak dəyərini 
artırmaqla yanaşı, onların həzm qabiliyyətini yaxşılaşdırır. Ətirli 
maddələrə terpenlər, fenollar, ətirli spirtlər, aldehidlər, ketonlar, efirlər, 
habelə üzvi turşular aid edilir. Meyvə-tərəvəzin ətirliyi onların 
tərkibində efir yağlarının olması ilə izah edilir. Bu efir yağlarının 
tərkibində isə terpenlər və oksigenli törəmələr olur. Limona ətir verən 
sitral (C10H16O) maddəsidir. Bu isə limondakı efir yağının tərkibinə 
daxil olur. Efir yağları sitrus meyvələrinin qabığında daha çoxdur. 
 
 28
Portağalda linalool, şüyüd və zirə toxumunda karvon, limon və 
narıngidə d-limonen rast gəlir. Meyvə-tərəvəzdəki efir yağlarının bir 
çoxu antibiotik xassəyə malikdir. Daha doğrusu, onlar 
mikroorqanizmlərə öldürücü təsir göstərir. Belələrinə soğan və 
sarımsaqda olan efir yağlarını misal göstərmək olar. Meyvə-tərəvəzdəki 
efir yağlarının miqdarı onların yetişmə dərəcəsindən asılı olaraq dəyişir. 
Ümumiyyətlə, meyvə-tərəvəzdə efir yağlarının miqdarı çox az olur 
(0,001%). Ancaq limon qabığında 1,5-2%, narıngidə 1,9-2,5%-dək, 
portağalda isə 1,2-2,1%-ə qədər efir yağı olur. Ədviyyəlı tərəvəzlərdən 
cəfəri, kərəviz, şüyüd və reyhanda orta hesabla 0,05-0,5%, soğanda 
0,05%, sarımsaqda 0,01%, qıtıqotu və ağ turpda 0,05% efir yağı olur. 
Isti şəraitdə bitən meyvələr soyuq rütubətli havada bitənlərə 
nisbətən daha ətirli olur. Meyvə-tərəvəz saxlanarkən efir yağlarının bir 
hissəsi uçur, lakin saxlanılma dövrünün əvvəlində yetişmə getdiyindən 
efir yağlarının miqdarı artır. 
Fitonsidlər. Bu maddələr bitki mənşəli olub, başqa orqanizmlərə 
öldürücü təsir edirlər. Məlumdur ki, əzilmiş sarımsaq olan yerə 
içərisində bakteriya olan məhlul qoyularsa, müəyyən vaxtdan sonra 
həmin mikroorqanizmlər məhv olur. Bu maddəni sovet alimi B.P.Tokin 
fitonsid adlandırmışdır. Fitonsidlər fərdi kimyəvi birləşmə olmayıb, 
adətən efir yağı, turşu və bir sıra qlükozidlərin birləşmə məhsulundan 
ibarətdir. Sarımsaqda allisin adlı ( )5353 HCOSSHC ⋅⋅⋅⋅  bakterisid maddə 
vardır. Bu, yağlı maddə olub, suda pis, spirtdə və efirdə yaxşı həll olur. 
Vitaminlər. Meyvə-tərəvəz orqanizm üçün vitaminlərlə zəngin 
olan məhsul sayılır. Orqanizmin vitaminlərə olan tələbatını meyvə-
 
 29
tərəvəz ödəyir. Onlar müxtəlif vitaminlərin mənbəyidir. Meyvə-
tərəvəzdə  B, C, PP, K kimi vitaminlər vardır. Ümumiyyətlə, bitkilərdə, 
o cümlədən meyvə-tərəvəzdə A vitamini olmur. Burada karotin vardır 
ki, bu da orqanizmdə A vitamininə çevrilir. Karotinin miqdarı ayrı-ayrı 
meyvə-tərəvəzdə müxtəlifdir. Meyvə-tərəvəzdə karotinin miqdarı 
(mq%-lə) belə olur: göy noxud – 1,0; soğan – 4,8; cəfəri – 8,4; kahı – 
1,8; göy pomidor – 0,4; yerkökü – 7,2; ərik – 1,7; portağal – 0,2; albalı – 
0,2; narıngi – 0,4. 
A vitaminindən fərqli olaraq karotin istiliyə davamlı olduğundan 
meyvə-tərəvəzin bişirilməsi zamanı öz aktivliyini itirmir. Meyvə-
tərəvəzlər qurudularkən, karotinin bir hissəsi şüaların təsiri ilə 
parçalanır. 
Yerkökünün müxtəlif hissələrində karotinin miqdarı müxtəlifdir. 
Bunu Nant sortunun müxtəlif anatomik hissələrindəki karotinin 
miqdarından görmək olar. 
Yerkökünün 
hissələri 
Yumşaq hissə 
(floema) 
Daxili özək 
(ksilema) 
Fleoma və ksilema 
birlikdə 
Yuxarı  13,7 4,2 11,5 
Orta  10,2 3,5 8,9 
Aşağı  5,3 2,5 4,8 
 
Karotindən fərqli olaraq meyvə-tərəvəzdə B1 və B2 vitamininin miqdarı çox 
azdır. Bu vitaminlər, əsasən dən məhsullarında olur. Meyvə-tərəvəzdə isə 0,1 və ya 
0,01 mq% miqdarında olur. Məsələn, kartofda 0,07 mq% B1, 0,02 mq% B2, 
kələmdə uyğun olaraq 0,05 və 0,04 mq%-dir. Bəzi meyvələrdə B qrupu vitaminləri 
olmur. Bu vitaminlər sitrus meyvələrində də vardır. 
 
 30
Meyvə-tərəvəzdə ən çox rast gələn C vitaminidir. Meyvə-tərəvəzlər C 
vitamininin mənbəyidir. Məsələn, itburnu meyvəsində 1500 mq%, kal qozda 1200 
mq%, qara qarağatda 300 mq%  C vitamini olur. 
Göy tərəvəzlər də  C  vitamininin mənbəyi sayıla bilər. 
Kələmdə, yarpaqlı və ədviyyəlı tərəvəzlərdə, tomat tərəvəzlərində C vitamini 
çoxdur. Gül kələmdə 70 mq%, göy soğanda 60 mq%, cəfəridə və şüyüddə 150 
mq%, ispanaqda 50 mq%, tomatda 40 mq%, saplaqlı istiotda 103-250 mq% C 
vitamini vardır. 
Tərəvəzlərin saxlanılması prosesində onlarda C vitamini azalır. C 
vitamininin miqdarı meyvə-tərəvəzin müxtəlifliyindən və onların becərildiyi 
yerdən asılı olaraq dəyişir. Meyvə-tərəvəzin müxtəlif hissələrində C vitamini 
bərabər deyildir. Almanın qabığında ətlik hissəyə nisbətən 4 dəfə, gavalıda isə 10 
dəfə çox C vitamini vardır. Sitrus meyvələrinin qabığında ətli hissəyə nisbətən C 
vitamini 3 dəfə çoxdur. Meyvə-tərəvəzdə P vitamini də rast gəlir. Ilk dəfə bu 
vitamin (sitrin) limondan alınmışdır. Meyvə-tərəvəzlərdəki flavonoidlər P vitamini 
aktivliyinə malikdir. Bu vitaminin olması şəraitində C vitaminin aktivliyi daha da 
artır. Sinqa xəstəliyini müalicə edir, sitrinlə birlikdə isə ona fəal təsir göstərir. 
Meyvə-tərəvəzdə P vitaminin miqdarı (mq%-lə) belədir: ağbaş kələmdə – 30, 
aşxana çuğundurunda – 15-40, qırmızı istiotda – 300-400, limon qabığında – 500. 
U vitamini mədə yarasının müalicəsində bir amil kimi istifadə edilir. U 
vitamini ağbaş kələmin yarpaqlarında 85 mq%, kökündə 36 mq%, pomidorda 48 
mq%, qulançarda 100-160 mq%-dir. 
Fol turşusunun (vitamin B9) çatışmazlığı qanazlığına səbəb olur. Ispanaqda 
0,1-0,24 mq%, kahıda 0,15 mq%, çiyələkdə 0,16 mq% fol turşusu vardır. 
PP vitamini (nikotin turşusu) çatışmadıqda əsəb sistemi pozulur və başağrısı 
başlayır. Göy noxudda 2,0 mq%, kartofda 0,8 mq%, yerkökü, cəfəri, qırmızı 
istiotda və sarımsaqda 1,0 mq%, kələmdə 0,4-0,9 mq%, göy soğanda 0,3 mq% PP 
vitamini vardır. 
 
 31
Yuxarıda göstərilənlərdən başqa meyvə-tərəvəzlərin tərkibində B6, B3, H və 
K vitaminləri də vardır. 
K vitamini qara ciyərdə protrombinin sintezinə və qanın laxtalanmasına təsir 
edir. Ispanaqda 4,4 mq%, kələm və gicitkəndə 3,2 mq%, almada 0,14-0,60 mq%, 
üzümdə  0,07-2,01 mq% K vitamini olur. 
 
1.4. Meyvə-tərəvəzin fiziki xassələri 
Meyvə-tərəvəzin fiziki xassələrinə onların sıxlığı, tökülmüş kütlə 
(qalaq kütlə), bərklik, istilik tutumu və s. göstəricilər aiddir. Bu xassələr 
meyvə-tərəvəzin anatomik quruluşundan və kimyəvi tərkibindən asılıdır. 
Meyvə-tərəvəz kütləsinin sıxlığı onun tərkibindəki suyun, quru 
maddələrin və toxumalardakı qazın miqdarından asılıdır. Meyvə-
tərəvəzin tərkibində quru maddənin miqdarı çox olduqda onun kütləsinin 
sıxlığı da çox olur. Lakin meyvə-tərəvəzlərin toxumadaxili qazları 
onların sıxlığını azaldır. Qaz nə qədər çox olarsa, meyvə kütləsinin 
sıxlığı bir o qədər az olur. Məsələn, alma və armudun tərkibində, demək 
olar ki, bərabər miqdarda quru maddə vardır. Lakin almada 
toxumadaxili qazlar onun həcminin 1/4-1/3 hissəsini, armudda isə 1/100 
hissəsini təşkil edir. Ona görə də almanın sıxlığı 0,8-0,9, armudda 1,0-
1,2-dir. Toxumadaxili qazların miqdarı eyni olan meyvə-tərəvəzlərin 
sıxlığı onların tərkibindəki quru maddənin miqdarından asılıdır. Sıxlıq 
və quru maddənin miqdarı arasındakı asılılıq praktiki məqsədlər üçün 
istifadə oluna bilər. Məsələn, kartofun tərkibindəki nişastanın miqdarı 
kartof yumrusu kütləsinin sıxlığına görə təyin olunur. Almanın, 
pomidorun və başqa meyvə-tərəvəzlərin sıxlığının çox olması, onlardan 
alınan emal məhsullarının (püre, pasta, meyvə qurusu və s.) çıxarını 
 
 32
artırır. Meyvənin sıxlığının çox olması toxumadaxili qazların az 
olmasını göstərir ki, bunun da  germetik tarada konserv hazırlanmasında 
böyük əhəmiyyəti vardır. 
Tökülmüş kütlə (qalaq kütlə) vahid həcmdə meyvə-tərəvəzin 
kütləsidir. Onun ölçüsü taraların, anbarların və nəqliyyatın həcminin 
hesablanmasında istifadə edilir. Meyvə-tərəvəzin saxlanılmasında, 
həmçinin qalama üsulu da tətbiq edilir. 
Tökülmüş kütlə meyvə-tərəvəzlərin ölçüsündən, formasından, 
sıxlığından və başqa amillərdən asılıdır. 1 m3 meyvə-tərəvəzin kütləsi 
almada 520-550, kartofda 650-700, kələmdə 333-430, soğanda 540-590, 
xiyarda 600-620, çuğundurda 600-650, yerkökündə 555-580 kq-dır. 
Meyvə-tərəvəzlərin bərkliyi onların yığılması, mal emalı, 
daşınması, saxlanması, yetişmə dərəcəsinin təyinində və texnoloji 
emalında böyük əhəmiyyətə malikdir. 
Sıx və bərk toxumalı meyvə-tərəvəzlər müxtəlif növ mexaniki 
təsirlərə, mexaniki üsulla yığılmağa, sortlaşdırılmağa və daşınmağa daha 
çox davamlıdır. Onları irihəcmli taraya qablaşdırmaq və qalaq üsulu ilə 
saxladıqda daha qalın qatda tökmək olar. 
Meyvələrin və bəzi tərəvəzlərin yetişməsi zamanı onların bərkliyi 
azalır. Bərklik meyvələrin yetişməsi dərəcəsinin obyektiv göstəricisidir. 
Lakin meyvə-tərəvəzlərin sıxlığının yalnız yetişmə dərəcəsindən yox, 
həm də onların sortundan, meyvənin ölçüsündən, yetişdiyi şəraitdən, 
toxumaların quruluşundan, kimyəvi tərkibindən və toxumaların 
turqorundan asılı olduğunu da nəzərə almaq lazımdır. Meyvə-tərəvəzin 
 
 33
bərkliyini yoxlamaq üçün müxtəlif cihazlardan (OPT-10, PP9-500 və 
DT-500) istifadə olunur. 
Saxlanma, soyuducu vaqonlarda daşıma və emal zamanı istilik 
enerjisi sərfinin hesablanmasında meyvə-tərəvəzin istilik tutumu 
göstəricisi vacib şərtdir. Meyvə-tərəvəzin tərkibində olan maddələrdən 
ən böyük istilik tutumu olan sudur. Ona görə də meyvə-tərəvəzin istilik 
tutumu onların tərkibindəki suyun miqdarından bilavasitə asılıdır. 
Meyvə-tərəvəzlərin tərkibində 80-90% su olduğundan və 
tərkibindəki qidalı maddələr çox da yaxşı mənimsənilmədiyindən 
(şəkərlər 89-90%, yağlar 86%, zülallar 60-70%) yüksək enerjivermə 
qabiliyyətinə malik deyildir. 100 qr kartof 277, kələm 71, alma 172, 
çuğundur 164 kCoul enerji verir. Qərzəkli meyvələrdə su az, yağ isə çox 
olduğundan onların ləpəsinin 100 qramı 1592-2220 kCoul enerji verir. 
 
 
 
 
 
 
 
 
 
 
 
 
 
 
 
 34
 
 35
 
 
II FƏSIL. TƏZƏ TƏRƏVƏZLƏR 
 
Tərəvəzlər müxtəlif göstəricilərə görə təsnif edilir. Əmtəəşünaslıqda 
tərəvəzlərin kompleks göstəricilərə görə təsnifatı belədir: 
1. Vegetativ tərəvəzlər. Bu tərəvəzlərin yeyilən hissəsi bitkinin müxtəlif 
vegetativ orqanlarıdır, yəni kökü, zoğu, yarpağı və saplağıdır. 
2. Generativ və ya meyvəli tərəvəzlər. Bunların meyvəsi və hamaşçiçəyi 
istehlak edilir. 
Vegetativ tərəvəzlər 7 yarımqrupa bölünür. 
1. Köküyumrulara – kartof, bataq (şirin kartof) və topinambur (yerarmudu) 
aiddir. 
2. Kökümeyvəlilərə – yerkökü, aşxana çuğunduru, ağ köklər - cəfəri, kərəviz, 
cırhavuc; turp, qırmızı turp, ağ turp, şalğam, qıtıqotu aiddir. 
3. Kələm tərəvəzlərinə ağbaş kələm, qırmızıbaş kələm, savoy, Brüssel kələmi 
və gül kələm, həmçinin kolrabi (daş kələm) aiddir. 
4. Soğan tərəvəzlərinə baş soğan, sarımsaq, göy soğan, kəvər, altay soğanı, 
çoxcərgəli soğan, pero, porey və batun soğanı aiddir. 
5. Kahı-ispanaq tərəvəzlərinə kahı (yarpaq, romen, kök), vəzəri, ispanaq, 
turşəng, cavan çuğundur yarpaqları, gicitkən, əvəlik və s. aiddir. 
6. Ədviyyəli göyərtilərə – şüyüd, nanə, reyhan, tərxun, keşniş, dağ keşnişi, 
yarpız, dağ nanəsi, cəfəri və kərəvizin yaşıl yarpaqları aiddir. 
7. Desert tərəvəzlərə ravənd, qulançar  və ənginar aiddir. 
Meyvəli və ya generativ tərəvəzlər 3 yarımqrupa bölünür: 
1. Bostan tərəvəzlərinə xiyar, qabaq, qovun, qarpız, qabaqcıq (göy qabaq) və 
patisson aiddir. 
2. Tomat tərəvəzlərinə tomat (pomidor), badımcan və saplaqlı istiot (bibər) 
aiddir. 
 
 36
3. Paxlalı və dənli tərəvəzlərə tərəvəz noxudu, tərəvəz lobyası, paxla və sütül 
qarğıdalı aiddir. 
Tərəvəzin birillik, ikiillik və çoxillik qrupları olur. Birillik tərəvəzlərə bütün 
meyvəli tərəvəzlər, turp, şüyüd, ispanaq və kahı, ikiillik tərəvəzlərə kələm, 
yerkökü, çuğundur, baş soğan, çoxillik tərəvəzlərə sarımsaq, qıtıqotu, ravənd, 
turşəng və topinambur aiddir. Ikiillik tərəvəzlər birinci ildə istehlak ediləsi məhsul, 
ikinci ildə isə toxum verirlər. 
Yetişmə dövrünə görə tərəvəzlər tezyetişən (faraş), ortayetişən və gecyetişən 
qruplara ayrılır. Botaniki nöqteyi-nəzərdən tərəvəzlər fəsilələrə, cinslərə və növlərə 
görə təsnif edilir. Tərəvəzlər, həmçinin bostanlarda becərilən açıq sahə 
tərəvəzindən və ya da istixanalarda becərilən qapalı sahə tərəvəzindən ibarət olur. 
 
2.1. Köküyumrulu tərəvəzlər 
 
Kartof (Solanum tuberosum) bitkisinin vətəni Cənubi Amerikadır. Lakin 
kartof, əsasən şimal yarımkürəsində yayılmışdır. Kartofun 90%-dən çoxu burada 
yetişdirilir. 
Kartof öz əhəmiyyətinə görə taxıldan sonra 2-ci yeri tutur. Kartofdan 100-
dən artıq müxtəlif xörək hazırlanır. Kartofun xalq təsərrüfatı əhəmiyyəti ondan bir 
çox məhsulların alınmasında xammal kimi istifadə olunmasıdır. Kartofdan nişasta, 
patka, spirt istehsalında istifadə edilir. Tərkibində 17,5% nişasta olan 1 ton 
kartofdan 170 kq quru nişasta və 112 litr spirt almaq mümkündür. Kartofun belə 
yüksək əhəmiyyətə malik olmasını nəzərə alaraq onun məhsuldarlığının 
artırılmasına və əkin sahəsinin genişləndirilməsinə xüsusi diqqət yetirilir. Kartofun 
becərilməsi şəraiti və onun məhsuldarlığının artırılması sahəsində akad. 
T.D.Lısenko görkəmli rol oynamışdır. 
Azərbaycanda kartof, əsasən Gədəbəydə, Tovuzda, Ağstafada, Abşeronda və 
digər bölgələrdə becərilir. Respublikaya Irandan və Türkiyədən də kartof gətirilir. 
 
 37
Kartof quruluşuna görə bu hissələrdən ibarətdir: 1. qabıq hissə – 30-40%; 2. 
kontial həlqə – 15-19%; 3. xarici özək – 32-42%; 4. daxili özək (ətli hissə) – 5-9%. 
Cavan kartof yumruları nazik epidermis təbəqəsi ilə örtülmüş olur. Sonra bu 
təbəqə qalınlaşır və periderma ilə əvəz olunur. Kartofun üzərində gözcüklərin çox 
olması onun çıxar hissəsini artırır. 
Kartofun kimyəvi tərkibi onun sortundan, yetişdirildiyi şəraitdən, yumruların 
yetişməsi dərəcəsindən, daşınma və saxlanılma şərtlərindən asılıdır. Onun 
tərkibində orta hesabla 75% su, 18,2% nişasta, 1,5% şəkər, 2% zülali maddə 
vardır. 100 qr kartof 347 kCoul enerji verir, bu isə yerkökündən 2 dəfə, kələmdən 3 
dəfə, pomidordan 4 dəfə çox, 1-ci sort buğda unundan hazırlanmış çörəkdən isə 3 
dəfə azdır. 
Kartofun tərkibində olan şəkərin miqdarı 2,5%-dən artıq olduqda xoşa 
gəlməyən şirin tam verir. Tərkibindəki azotlu maddənin 60%-ni zülali azot (40%-i 
həll olandır), 30%-ni amin azotu, 10%-ni isə amid azotu təşkil edir. Kartof zülalları 
qlobulin zülalından ibarətdir. Az miqdarda isə albumin zülalı da vardır. 
Kartofda olan tuberin zülalı, əsasən albumindən ibarətdir. Kartofda 
əvəzedilməz aminturşularından 86 mq% lizin, 81 mq% valin, 78 mq% leysin, 62 
mq% izoleysin, 51 mq% fenilalanin, 43 mq% treonin, 24 mq% metionin vardır. 
Ümumiyyətlə, kartof zülalında 20-dən çox aminturşu tapılmışdır. Qış fəslində 
orqanizmin C vitamininə olan tələbatı, əsasən kartofda olan C vitamininin hesabına 
ödənilir. C vitamininin miqdarı payızda 20-25 mq%, qışda 8-10 mq% və yazbaşı 5-
6 mq% olur. C vitaminindən başqa kartofun tərkibində pantoten turşusu, biotin 
(vitamin H), B1, B2, B6, PP, E, K vitaminləri və karotinin izi vardır. C vitamini bəzi 
hallarda 40 mq%-ə çatır. Kartofda 0,12 mq% B1, 0,05 mq% B2, 0,90 mq% PP 
vitamini vardır. 
Bəzən kartof acı dadır. Bu isə onun tərkibində solanin və çakonin (2-10 
mq%) qlükozidlərinin olması ilə əlaqədardır. 
Kartofda 1,0% sellüloza, 0,1-0,28% üzvi turşu, 1%-ə qədər mineral maddə, 
0,1%-ə qədər yağ və 0,04% fosfatidlər vardır. 
 
 38
Ümumiyyətlə, kartofun 2 minə qədər təsərrüfat-botaniki sortu məlumdur. 80-
dək sort isə xalq təsərrüfatı əhəmiyyətlidir. Təsərrüfat-botaniki sortlar bir çox 
göstəricilərinə görə bir-birindən fərqlənirlər. Bunların əsas göstəriciləri meyvəsinin 
forması, qabığının və meyvəsinin rəngidir. 
Kartofun yumru, uzunsov və yumurtavari formaları ilə yanaşı başqa 
formaları da rast gəlir. Qabığının rəngi ağ, çəhrayı, sarı, habelə bənövşəyi olur. 
Məhsuldarlığına görə çox məhsuldar, orta məhsuldar və az məhsuldar 
qruplara ayrılır. 
Yetişmə müddətinə görə tezyetişən (50-80 günə), orta tezyetişən (80-90), 
orta yetişən (90-100), orta gecyetişən (100-120) və gecyetişən (120-140) sortlara 
ayrılır. 
Tərkibində olan nişastanın miqdarına görə çox nişastalı (20%-dən çox), orta 
nişastalı (16-19%) və az nişastalı (15%-dən az) sortları vardır. 
Təyinatına görə kartof – aşxana kartofu, texniki kartof, yem kartofu və 
universal kartof qruplarına bölünür. Aşxana sortlu kartofda nişastanın miqdarı 12-
18%-dir. Yem kartofu zülal, texniki kartof isə nişasta ilə (20%-dən çox) zəngin 
olmalıdır. 
Tez və orta tezyetişən kartof sortlarına Volqa, Priekul, Epron, Falen, Iskra, 
Varmas, Sedov, Yaz kartofu, Voronej, Kuryer, Oktyabryonok, Volqalı və s. 
göstərilə bilər. Orta yetişən kartof sortlarına Alma, Ella, Oqonyok, Kameraz, 
Majestik, Yubel və s., orta gecyetişən kartof sortlarına Lorx, Korenev, Loşinski, 
Ostbote, Ora, Berlixinqen və s., gecyetişən sortlardan isə Voltman, Kandidat, 
Olyev, Temp, Foran, Fram, Belorusiya və s. göstərmək olar. 
Kartofun keyfiyyəti aşağıdakı tələblərə cavab verməlidir. 
Kartof yumrusu təmiz, yetişmiş, sağlam, bütöv, quru, cücərməmiş, rəngi və 
forması bircinsli olmalıdır. Kartof yumrusunun diametri – tezyetişən kartofda 30 
mm-dən (5% diametri 20-30 mm ola bilər), gecyetişən kartofda 45 mm-dən (5% 
diametri 35-45 mm ola bilər) az olmamalıdır. Əgər kartof uzunsov olarsa, onda 
 
 39
tezyetişən sortlarda 25 mm-dən (5% diametri 20-25 mm ola bilər), gecyetişənlərdə 
isə 30 m-dən (5% diametri 20-30 mm ola bilər) az olmamalıdır. 
Gecyetişən kartof üçün yumruların böyüklüyü yumru-oval formalılar üçün 
35 mm (5% diametri 25-35 mm ola bilər), uzunsov formalılar üçün 30 mm (5% 
diametri 20-30 mm ola bilər) müəyyən edilmişdir. 
Standart üzrə 2% miqdarında (tezyetişənlərdə 3%) mexaniki zədələnmiş, 2% 
zərərvericilər tərəfindən zədələnmiş, 2% cücərmiş və yaşıl, 2% fitoftora dəymiş və 
vəz ləkəsi düşmüş, 2% səthinin 25%-i dəmgil xəstəliyinə tutulmuş kartof 
yumrularının olmasına icazə verilir. Kartofun səthinə yapışmış torpağın çəkisi 1%-
dən çox olmamalıdır. Keçmiş ilin kartofu realizə edilərkən 5% miqdarında 
büzüşmüş və səthi zəif qırışıq kartofların olmasına icazə verilir. 
Kartofa yapışmış torpağın miqdarı 10 kq kartofu yuduqdan 2-3 dəqiqə sonra 
çəkməklə və kartofun səthindəki suyu nəzərə almamaq üçün təmiz kartofun 
çəkisindən 1% çıxmaqla hesablanır. 
Topinambur və ya yerarmudu (Helianthustuberosus L.) çoxillik bitki olub, 
kökyumrusu 50-60 q-dır. Tərkibində 13-20% inulin, 6% şəkər, 5% protein və 2% 
mineral maddə vardır. Inulinin tərkibində 28 fruktoza qalığı vardır. Ona görə də 
topinamburdan sənayedə fruktoza və spirt istehsal edilir. Bişirilmiş və qızardılmış 
halda yeyilir. Quraqlığa və şaxtaya davamlıdır. Yem bitkisi kimi də əhəmiyyətlidir. 
Bataq (IpomoeaBatatum Lam.) şirin kartof da adlanır. Kartofa oxşayır. 
Əsasən Çində, Cənubi Amerikada, Yaponiyada, Hindistanda, Yeni Zelandiyada, 
Şimali Qafqaz və Türkmənistanda yayılmışdır. Bataq istisevən çoxillik bitkidir. 
Uzunsov formalıdır, çəkisi 0,3-dən 1,5 kq-a qədərdir. Tərkibində orta hesabla 
72,5% (7-175%) su, 3,75% zülal, 24% karbohidrat, o cümlədən 15-20% nişasta və 
1,2-2% şəkər, 0,8-1,5% mineral maddə, 1% sellüloza vardır. 100 qr bataq 466 
kCoul enerji verir. Tərkibində 397 mq% K, 49 mq% P, 1 mq% Fe, vitaminlərdən 
mq%-lə: C – 23, B1 – 0,10, B2 – 0,05, P – 0,5 və 0,3 mq% karotin vardır. 
Batatın ətli hissəsi ağ-qırmızı və ya çəhrayı olur. Şirin xörəklərin və 1-ci 
xörəklərin hazırlanmasında istifadə olunur. 
 
 40
 
2.2. Kökümeyvəli tərəvəzlər 
 
Yerkökü (Daucus carota L.) kökümeyvəlilər içərisində ən çox yayılmış 
tərəvəzdir. Ondan təzə halda aşpazlıqda, qurudulmaq, şirə hazırlamaq, tərəvəz 
konservləri və karotin istehsalı üçün istifadə olunur. 
Yerkökünün üzəri nazik qabıq təbəqəsi ilə örtülüdür. Qabığın altında qidalı 
maddələrlə zəngin ətli hissə yerləşir. Kök mərkəzində özək vardır. Özəyin zərif və 
ya kobud olması yerkökünün keyfiyyətliliyini göstərir. Tərkibində az miqdarda 
şəkər olan özəyin dadı yerkökünün ətli hissəsinə nisbətən pis olur. 
Yerkökünün tərkibində orta hesabla 4-12% şəkər, 0,53-2,23% zülal, 0,1-
0,7% yağ, 0,54-3,50% sellüloza, 0,4-2,9% pektin maddəsi, 2,3-5,6% azotsuz 
ekstraktlı maddə, o cümlədən dekstrin və nişasta, 0,6-1,7% kül olur. Quru 
maddələrin ümumi miqdarı 8-20%-ə qədərdir. 
Şəkərlərin əsasını saxaroza (3,5-6%), az miqdarda qlükoza (1-2%) və 
fruktoza (0,2-1,9%) təşkil edir. Yerkökünün özək hissəsində xarici təbəqəyə 
nisbətən şəkərin miqdarı azdır. 
Nişasta toxumalarda kiçik, dairəvi və rəngsiz dənələrdən ibarət olub, ən çox 
özək ilə ətli hissənin arasında yerləşir. Özəkdə nişasta olmur. 
Pentozanların (araban, qalaktan) miqdarı yaş çəkiyə görə 0,8-1,4%-dir. 
Pektin, sellüloza, liqnin və başqa maddələr yerkökünün aşağı hissəsində 
toplanmışdır. Pektin maddəsinin bütün formaları yerkökündə vardır, lakin bunlar 
palda əmələgətirmə xassəsinə malik deyildirlər. 
Yerkökü zülalında əvəzedilməz aminturşularından metionin, fenilalanin, 
leysin, izoleysin, valin, treonin, lizin, triptofan və s. tapılmışdır. 
Yerkökünün yağı lipoproteidlər şəklindədir. Yağda palmitin, olein, linol və 
petrozelin yağ turşuları tapılmışdır. Yerkökündə, həmçinin 0,1%-ə qədər lesitin və 
fitosterin var. 10 mq%-ə qədər efir yağı vardır ki, bunun tərkibi pinen, limonen, 
seskviterpen və mürəkkəb efirlərdən (sirkə və qarışqa turşusunun) ibarətdir. Üzvi 
 
 41
turşular (0,1-0,2%), əsasən sərbəst alma, qəhvə, qall, xlorgen və benzoy 
turşusundan ibarətdir. Mannit spirti də tapılmışdır. Yerkökü külündə 
mineral maddələrdən Na, K, Ca, P, Fe, B, Cr, Cu, Mo, Pb, F, U, As və s. 
elementlər tapılmışdır. Yerkökü toxumalarının müxtəlif hissələrində 
mineral maddələrin miqdarı eyni miqdarda deyildir. Belə ki, yerkökünün 
qabığında, ətli hissəsində və özəyində uyğun olaraq mq%-lə: Ca – 53, 
32, 37; P – 37, 34, 60; Fe – 1,6, 0,8, 0,8-dir. Borun miqdarına görə 
yerkökü başqa tərəvəzlərdən üstündür. 
Karotin və ksantofil yerkökünə narıncı rəngin müxtəlif çalarlarını 
verir. Karotinin miqdarı orta hesabla 8-10 mq%, narıncı qırmızı 
yerkökündə isə 5,4-19,8 mq%-ə qədərdir. 
α-karotinin miqdarı β-karotindən 2-3 dəfə çoxdur. Yerkökünün 
özək hissəsində karotin xarici təbəqəyə nisbətən azdır. Karotinoidlərin 
90%-i karotinin, 10%-i isə ksantofilin payına düşür. Bənövşəyi rəngli 
yerkökünün tərkibi, həmçinin antosianlar, baş hissəsi yaşıl olanlar isə 
xlorofil piqmentləri ilə zəngindir. 
Yerkökünün tərkibində yaş maddəyə görə mq/kq hesabı ilə 
vitaminlərdən B1 – 0,3-1,8; B2 – 0,2-0,62; PP – 2,0-14,7; B6 – 1,2-1,4; E 
– 12; pantoten turşusu – 2,5-3,5; biotin – 0,025-0,033; fol turşusu – 1,0-
1,3; askorbin turşusu – 20-100 vardır. Yerkökünün kimyəvi tərkibi onun 
təsərrüfat-botaniki sortlarından, becərilmə şəraitindən, yetişməsindən və 
başqa amillərdən asılıdır. Yerkökünün təsərrüfat-botaniki sortları bir-
birindən forma və ölçüsünə, ətli hissəsinin rənginə, özəyinin ölçüsünə, 
səthinin vəziyyətinə, çatlamasına, saxlanılmağa davamlılığına və 
yetişmə müddətinə görə fərqlənir. 
 
 42
Ölçüsündən asılı olaraq yerkökü 3 qrupa bölünür: qısa və ya 
karateli qrupuna aid yerkökünün uzunluğu – 3-6 sm, yarımuzunlarda – 
8-20 sm, uzunlarda isə 20-45 sm olur. Sortların çoxu orta uzun qrupa 
aiddir. Karateli qrupuna «Paris karatelisi», «Xibin» sortu aiddir. 
Bunların ətli hissəsi zərif olduğundan orqanizmdə asan həzm edilir. 
Lakin saxlanmağa davamsızdır. 
Orta uzun sortlara daxil olanlardan Nant, Geranda, Geranda-1129, 
Ukrayna gerandası, Şantene, Moskva gecyetişəni aiddir. Bunlar silindr 
və konusvari formada, yaxşı dada malik olur. Nant və Şantene sortları 
uzunsov simmetriyası, zərif ətli hissəsi və əla dadı ilə üstünlük təşkil 
edir. Saxlanmağa davamlıdır. Şantene sortu irimeyvəlidir və bunun 1 
ədədinin çəkisi 400 qrama qədər olur. Geranda sortu və onun 
müxtəliflikləri saxlanılmağa davamlıdır. 
Uzunölçülü yerkökü sortlarından Valeriya sortunu göstərmək olar. 
Gecyetişən sortdur, rəngi darçını-qırmızı, forması sivri konus şəklində, 
kökünün üstü hamar, üzərində kiçik gözcükləri olur. Bunun böyük və 
girdə özəyi çox kobud olmayıb, bütün qış boyu saxlanır. 
Azərbaycanda Nant-4, Biryuçekut-415, Şantene-2461 və yerli 
Abşeron yerkökü sortları yetişdirilir. 
Aşxana çuğunduru (Beta vulgaris var. conditiva Alef) qiymətli 
qida məhsuludur. Təyinatına görə 3 qrupa ayrılır: aşxana çuğunduru, 
şəkər çuğunduru və yem çuğunduru. Çuğundurun quruluşu və kimyəvi 
tərkibi onun təsərrüfat-botaniki sortlarından asılıdır. Çuğundurun 
daxilində ağ və ya açıq rəngli halqalar müşahidə olunur. Sortu qabığının 
və ətli hissəsinin rənginə, formasına və halqalarına görə müəyyən edilir. 
 
 43
Aşxana çuğundurunun tərkibində şəkər, mineral maddələr və 
vitaminlər nisbətən çoxdur. Onun ətli hissəsi zərif, müxtəlif çalarlı 
qırmızı rəngdə olur. Çuğundurun rəngi betain (CH3)3C2H2O2 
antosianının miqdarından asılıdır. 
Çuğundurun ətli hissəsinin quruluşu onun sortlarından asılıdır. 
Bəzilərdə dairəvilik aydın hiss olunur və dairələrin (həlqələrin) sayı 
çoxdur. Bəzi sortlarda isə tamamilə hissolunmaz dərəcədədir. Tünd 
rəngli çuğundurlar açıq rənglilərə nisbətən qidalı və dadlıdır. 
Aşxana çuğundurunda 3,0-12,0% şəkər, 0,5-3,6% azotlu maddə 
var. Bunlardan zülalın payına orta hesabla 1,5% düşür. 0,4-2,1% 
sellüloza, 0,1-2,3% kül, 0,7-2% pektin maddəsi, 1,3% pentozanlar olur. 
Quru maddənin ümumi miqdarı 15-20%-dir. Monoşəkərlərdən 
çuğundurun tərkibində 0,3-1,3% qlükoza və fruktoza vardır. Saxaroza 
çoxluq təşkil edir və onun miqdarı 2,7-10,7%-dir. Yetişmə və saxlanılma 
zamanı invertaza fermentinin az aktiv olması nəticəsində saxaroza 
çoxalır. Saxlanılma zamanı saxarozanın inversiyası nəticəsində 
monoşəkərlərin miqdarı nisbətən artır, lakin saxarozadan çox olmur. 
Şəkərin çox olması çuğundurun dad məziyyətlərini aşağı salır. 
Torpaqdan təzə çıxarılmış çuğundurda 0,4% miqdarında invertli şəkər 
olur. Yetişmə dövrünün əvvəlində monoşəkərlərin miqdarı çox olur, 
yetişmənin sonuna yaxın tamamilə saxarozaya çevrilirlər. 
Çuğundurun azotlu maddələrinə betanin, klantin, hipoksantin, 
arginin, asparagin, nitratlar və başqa birləşmələr aiddir. 
Üzvi turşulardan az miqdarda alma və turşəng turşusu tapılmışdır. 
 
 44
Vitaminlərin miqdarı orta hesabla mq%-lə belədir. C – 15-17, B1 – 
0,14, B2 – 0,05, PP – 0,2 mq%-dir. A vitamininin izi vardır. 
Aşxana çuğundurunun formaca yastı, yastı-girdə, girdə və 
konusvari olur. Çuğundurun ətli hissəi, adətən al qırmızı və ya halqasız 
qırmızı, ya da seçilən halqalara malik, hətta ağ rəngə qədər çalan açıq 
rəngdə olur. Kökün en kəsiyində ağ qatlar nə qədər az olarsa, 
çuğundurun keyfiyyəti bir o qədər yüksək sayılır. 
Çuğundurun yastı formalı sortlarından Misir, Qribov-A 473, 
Puşkin K-18, Don-367, yastı-girdə və girdə çuğundur sortlarından 
Leninqrad, bordo-337, konusvari formalılardan isə Erfurt, Gecyetişəni 
misal göstərmək olar. 
Misir çuğunduru. Bu çuğundurun qabığı tünd-bənövşəyi rəngdə 
azacıq qırmızıya çalır, forması isə yastı və girdədir. Bunların ətli hissəsi 
bənövşəyi-qırmızı, içi çox halqalı olur. Dadı isə yaxşı və şirindir. Qışda 
yaxşı saxlanılır. 
Bordo çuğunduru. Bu çuğundurun qabığı tünd qırmızı olur və 
bənövşəyi rəngə çalır, forması girdə, əti tünd qırmızı, içi ağ halqasız, 
dadı yaxşı olur. Xəstəliklərə və saxlanılmağa qarşı davamlıdır. 
Nesravnennaya sortunun  qabığı tünd qırmızı, forması yastı və ya 
girdə-yastı, ətli hissəsi isə tünd qırmızı olur. Saxlanılmağa davamlıdır. 
Azərbaycanda Bordo-237, yastı Puşkin-K-18 çuğundur sortları 
becərilir. 
Yerkökü keyfiyyət göstəricilərinə görə sağlam, təmiz, bütöv, 
çatsız, mexaniki zədəsiz və kənd təsərrüfatı zərərvericiləri ilə 
zədələnməmiş, rəngi birnövlü (müəyyən təsərrüfat-botaniki sort üzrə), 
 
 45
forması düz olmalı, gövdə və yarpağı başcığı səviyyəsində kəsilməlidir. 
Kökün ən böyük en kəsiyinin diametri (bütün botaniki sortlar üzrə) azı 3 
sm olmalıdır, lakin Geranda sortu üçün en kəsiyi diametri 8 sm-dək, 
Nant sortunda isə 10%-ə qədər, 2-3 sm olmalıdır. 
Azca əzilmiş başcığı kəsik, gövdə və yarpaqları düzgün 
kəsilməmiş, çatlı, sınıq, kənd təsərrüfatı zərərvericiləri ilə zədələnməmiş 
və ölçüyə gəlməyən yerkökülərin ümumi miqdarı 8%-dən artıq 
olmalıdır. Yerkökünə yapışmış torpağın miqdarı 1%-dək olmalıdır. 
Keyfiyyət göstəricilərinə görə təzə aşxana çuğunduru solmamış, 
bütöv, sağlam və öz təsərrüfat-botaniki sortuna xas olan bir rəngdə 
olmalıdır. Formasına görə bunlar eybəcər olmamalı, gövdəsinin və 
yarpağın uzunluğu 1 sm-dən az olmalıdır. 
Aşxana çuğundurunun kökümeyvəsinin ətli hissəsi təravətli, rəngi 
isə müxtəlif çalarlı tünd-qırmızı olmalıdır. Bunların içərisində nazik ağ 
halqalı çuğundurlar ola bilər. 
Girdə və yastı çuğundur üçün ən böyük en kəsiyinin diametri azı 5 
sm və çoxu 14 sm, uzunsov çuğundurun isə azı 4 sm və çoxu 10 sm 
müəyyən edilmişdir. Çuğundurlar içərisində ümumiyyətlə ən çox 10% 
azacıq sürtülmüş, xırda ölçülü, əzik, başı yarıq, çatlayıb bitişmiş və başı 
əyri kəsilmiş çuğundurların olmasına icazə verilir. Çuğundura yapışan 
torpağın miqdarı çəkisinin 1%-dən artıq olmamalıdır. 
Ağ turp (Raphanus Sativus L. Subap. hubernus Alef.) dadı tünd, 
acıtəhər-şirindir. Əsasən salatların hazırlanmasında istifadə olunur. Ona 
tünd dadı verən tərkibindəki 0,03-0,05% efir yağıdır. Tərkibində 7%-ə 
qədər karbohidrat, o cümlədən 6,2%-ə qədər şəkər, 2%-ə qədər zülal, 29 
 
 46
mq% C vitamini, fosfor, dəmir və kükürd duzları vardır. Sortlarından 
Krayvoronskaya, Odessa-5, yumru ağ qış sortu, yumru qara qış sortu, ağ 
may, Dunqan və Abşeron ağ turpu və s. göstərmək olar. Azərbaycanda 
ən çox 2 sort: yumru ağ qış sortu və Abşeron ağ turpu yayılmışdır. 
Qırmızı turp (Raphanus Sativus L.) başqa kökümeyvəlilərə 
nisbətən çox qısa müddətdə (18-25 günə) yetişir. Təzə halda istifadə 
edilir. Tərkibində 4,1% karbohidrat, o cümlədən 3,5% şəkər, 1,2% 
azotlu maddə, 0,7% mineral maddə, 25 mq% C, həmçinin B1, B2, PP 
vitaminləri vardır. Rəngi ağ, çəhrayı, qırmızı və bənövşəyi, forması oval, 
dairəvi və uzunsov olur. Yayılmış sortlarından ağ uclu çəhrayı-qırmızı, 
ağ uclu çəhrayı, Moskva parnik sortu, Koreya, Rubin, Saksa göstərilə 
bilər. 
Ağköklərə cəfəri, kərəviz və şalğam aiddir. 
Cəfəri kök və yarpaq növlərinə ayrılır. Yarpaq cəfəri kök əmələ 
gətirmir. Onun iri yarpaqları xörəklərin hazırlanmasında istifadə olunur. 
Kök cəfərinin tərkibində 15% quru maddə, o cümlədən 10,7% 
karbohidrat, 1,5% zülal, 0,8% mineral maddə, 35 mq% C vitamini 
vardır. 
Cəfərinin yarpağında quru maddənin miqdarı kökündə olduğu 
kimidir. Lakin zülal və sellüloza 2 dəfə çox, mineral maddələr isə 2 dəfə 
azdır. Cəfərinin yarpağında 190 mq% C vitamini, 10 mq% karotin, 
həmçinin B1 və B2 vitaminləri vardır. Cəfəri toxumunda 2,7%, kökündə 
0,05%, yarpağında isə 0,3% efir yağı vardır. Azərbaycanda «məhsuldar» 
cəfəri sortu yetişdirilir. 
 
 47
Kərəvizin 3 növü (kök, yarpaq və salat) bitir. Kök kərəvizdə 1,3% 
azotlu maddə vardır. Bunun tərkibində mannit spirti və apinin qlükozidi 
vardır. Kökündə 75 mq% C vitamini və karotin vardır. Toxumunda 2,4-
3%, yarpaqlarında 0,1% efir yağı vardır. Azərbaycanda «Delikates» 
kərəviz sortu yetişdirilir. 
Cırhavuc formaca kök cəfəriyə oxşayır. Bunun meyvəsi qalın və 
ətlidir. Tərkibində 2,3% şəkər, 1,4% azotlu maddə, 0,4% yağ, 8,1% 
azotsuz ekstraktlı maddə, 3,6% sellüloza, 1% mineral maddələr, C 
vitamini 40 mq%, B1 və B2 vitaminləri var. Toxumunda 0,4-0,5%, 
kökündə isə 0,35% efir yağı vardır. 
 
2.3.Kələm tərəvəzləri 
 
Kələm tərəvəzləri içərisində ağbaş kələm qida məhsulu kimi əhali arasında 
daha çox yayılmışdır. Kartofdan sonra ikinci yeri tutur. Qırmızıbaş kələm, Brüssel 
kələmi, savoy kələmi, gül kələm və kolrabi isə daha az yayılmışdır. 
Kələm tərəvəzləri təzə halda istifadə edilməklə yanaşı, turşudulmaq və 
sirkəyə qoymaq üçün, kələm yarımfabrikatları hazırlamaq, qurutmaq və 
konservləşdirmək üçün istifadə edilir. Təzə və qurudulmuş kələm il boyu 
orqanizmin C vitamininə olan tələbatını ödəyə bilər. 
Ağbaş kələm (Brassica Oleracea var. Capitala falba L.) digər kələmlərdən 
fərqli olaraq yüksək məhsuldarlığı, müxtəlif müddətlərdə yetişməsi, yaxşı 
saxlanılması ilə seçilir. 
Ağbaş kələmin tərkibində orta hesabla 90,0% su, 1,8% zülal, 4,6% şəkərlər, 
0,5% nişasta, 0,7% sellüloza, 0,05% üzvi turşu, 0,7% mineral maddə vardır. Ağbaş 
kələmdə 15-70 mq% C, 0,05-0,1 mq% B1, 0,05-0,02 mq% B2, 0,4-0,9 mq% PP 
vitaminləri, 0,02-0,3 mq% β-karotin, K, P və B3 vitamini vardır. Ağbaş kələmin 
 
 48
kimyəvi tərkibi torpaq-iqlim şəraitindən, təsərrüfat-botaniki sortlarından, yetişmə 
və saxlanılma müddətindən və kələmin anatomik hissələrindən asılı olaraq dəyişir. 
Kələm tərəvəzlərində olan azotlu maddələrin 50%-ə qədərini zülallar təşkil edir. 
Aminturşularından gistidin, lizin, valin, leysin, sistin, tirozin və s. vardır. Kələm 
zülalının tərkibində kükürd vardır ki, bu da bişirilmə zamanı xoşagəlməz iyə 
(hidrogen sulfid və merkaptan) səbəb olur. Kələmdə xolin və betanin də vardır. 
Şəkərlərin əsasını invertli şəkər təşkil edir. Cüzi miqdarda saxaroza vardır. 
Tərkibindəki sadə şəkərlər kələmin turşudulması zamanı süd turşusuna çevrilir. 
Kələmdə 1%-dək hemisellüloza, az miqdarda maltoza və qalaktoza vardır. 
Kələmdə 0,01-1,7% lipidlər, 7 mq% xardal yağı olur. Üzvi turşulardan limon və 
alma turşusu, mineral maddələrdən Ca, P, K, Na, Mg, Fe, Zn, Mn, J və s. vardır. Fe 
– 0,4-1,1 mq%, Ca – 43,2 mq%, P – 22 mq%, K – 210 mq%, Na – 23 mq%-dir. 
Yetişmə müddətinə görə kələmin təsərrüfat-botaniki sortları 5 qrupa bölünür. 
Tezyetişən (90-115 günə), orta tezyetişən (115-125 günə), orta (125-135 günə), 
orta gecyetişən (135-150 günə) və gecyetişən (150-180 günə). 
Kələm tərəvəzlərinin, o cümlədən ağbaş kələmin keyfiyyəti yarpaqların 
sayından və sıxlığından asılıdır. Belə ki, tezyetişənlərdə 10-15 yarpaq, orta 
yetişənlərdə 20-22 yarpaq və gecyetişənlərdə 26-30 yarpaq olur. Kələm yarpaqları 
isə onların ağ və göyümtül rəngindən asılı olaraq müxtəlif tərkibə malik olurlar. 
Belə ki, ağyarpaqlılar göyyarpaqlılara nisbətən şəkərlə və azotlu maddələrlə 
zəngindir. C vitamini iç yarpaqlarda üst yarpaqlara nisbətən çox olur. Məsələn, 
Amager sortlu kələmin üst yarpaqlarında 26,9-31,9 mq% C vitamini olduğu halda, 
daxili yarpaqlarında bunun miqdarı 45,1-50,2 mq%-ə bərabərdir. 
Yetişmə müddətinə, təyinatına, formasına, ölçüsünə və bərkliyinə, daxili 
özəyinin uzunluğuna görə ağbaş kələm müxtəlif sortlara ayrılır. 
Kələm başları xırda (diametri 10-18 sm), orta (20-25 sm) və iri (25 sm-dən 
çox) olur. 
 
 49
Formasına görə kələm girdə, yastı, oval və sivri uclu, bərkliyinə görə isə 
yumşaq və bərk olur. Uzun müddət saxlamaq üçün yaxşı inkişaf etmiş bərk kələm 
götürülür. Yetişmə müddətindən asılı olaraq aşağıdakı kələm sortları vardır. 
Tezyetişən kələm sortlarından «Nömrə bir», «Qribovski-147»-dir. Çox 
yayılmış bu kələmin çəkisi 1-1,5 kq gəlir. Bu qrupa, həmçinin «Yerli 
yaxşılaşdırılmış Dərbənd», «Tezyetişən» sortlar aiddir. 
Orta tezyetişən kələm sortlarından «Qızıl hektar-1432», «Kolxozçu-2001», 
«Staxanovka-1513» (çəkisi 2-2,5 kq) və s. göstərilə bilər. 
Orta yetişən sortlardan «Slava-1305», «Qribov şöhrəti-231» və s. Orta 
gecyetişənlərdən «Belorusiya 455», «Hədiyyə», «Nadejda», «Ladoqa-22», «Qış 
Qribov-13» və s.dir. 
Gecyetişən kələm sortlarından «Zimovka 1474», «Amager-611», gecyetişən 
«Moskva-15» (çəkisi 15 kq), «Zavodskaya», «Bipryuçekut-138», «Belosnejka», 
«Cənub-31» və s. göstərmək olar. 
Azərbaycanda «Nömrə bir», «Qribovski-147», «Dərbənd-Qusar çay», 
«Slava-1305», «Likurişka-478/15», «Yerli Abşeron», «Staxanovka-1513», «Qızıl 
hektar-1432» və «Yerli Dərbənd» kələm sortları becərilir. 
Tezyetişən kələm sortları, əsasən təzə halda istifadə edilir. Konservləşdirmək 
üçün yararsızdır. Orta yetişən və gecyetişən sortlardan isə həm konservləşdirmədə 
və həm də təzə halda istifadə edilir. Gecyetişən sortları təzə halda, optimal şəraitdə 
iyun ayına kimi saxlamaq mümkündür. 
Ağbaş kələmin keyfiyyəti yoxlandıqda standarta əsasən, onun xarici 
görünüşü, yarpaqlarının sıxlığı və çəkisi nəzərə alınır. Ümumiyyətlə, 
tezyetişənlərin çəkisi 0,4 kq, orta yetişənlərin çəkisi 0,8 kq-dan az olmamalıdır. 
Hər dəfə qəbul edildikdə 5%-ə qədər quru, çirk, əzik, zərərvericilərlə 
zədələnmiş və s. kələmin olmasına icazə verilir. 
Kələmin başı bütöv, təzə, təmiz, tam inkişaf etmiş, bərk, sağlam və formaca 
öz təsərrüfat-botaniki sortuna xas olmalıdır. Kələmin başında çoxu 3 sm 
uzunluğunda özək saxlanılır. Fevralın 1-dən etibarən ticarət şəbəkəsinə daxil olan 
 
 50
kələm üstü təmizlənərkən ayrı-ayrı yerlərində səthinin 1/8 hissəsi qədər 
kəsilib tullanan, çəkisi 0,6 kq gələn kələmlərin olmasına icazə verilir. 
Gül kələm (B. caulifiora L.) açılmamış gül zoğlarından ibarətdir. 
Bu zoğlar bütöv ətli və zərif ağ kütlə əmələ gətirir.  
Gül kələmin tərkibində 90,9% su, 2,5% zülal, 4,0% şəkərlər, 0,5% 
nişasta, 0,9% sellüloza, 0,1% üzvi turşu, 0,8% mineral maddə, 70 mq% 
C vitamini (48-155 mq%) olur. Gül kələmdə, həmçinin B1, B2, B3, PP, P 
vitaminləri və karotin vardır. Mineral maddələrdən kalium, fosfor, 
kalsium və dəmir vardır. Gül kələm qidalılığına və tamına görə ağbaş 
kələmdən üstündür. Gül kələm orqanizmdə asan mənimsənildiyindən 
uşaqlar üçün pəhriz məhsulu kimi çox faydalıdır. 
Gül kələmin keyfiyyətli olmasında onun vaxtında dərilməsinin 
əhəmiyyəti böyükdür, əgər gül kələm vaxtında dərilməzsə, yəni çox 
yetişərsə, baş hissə cücərir, rəngi ağdan krem rənginə keçir, daha sonra 
bənövşəyi rəng alır. Tez, orta və gecyetişən sortları vardır. 
Gül kələmin geniş yayılmış sortlarından  Snejinka, Vətən, Proqres, 
Tezyetişən Qribovski, Konservlik Moskva və s. göstərmək olar. 
Azərbaycanda, əsasən Qribovski-1355, Moskva, Iriyarpaq sortları 
becərilir. 
Gül kələmin başı təzə, təmiz, bütöv, sağlam, ağ, bərk və üstündə 2-
3 cərgə yaşıl yarpaqları olmalıdır. Ən böyük en kəsiyinin diametri 8 sm-
dən az olmamalıdır. 5% 6-7 sm diametrli kələmin və 10% gülü cücərmiş 
kələmin olmasına icazə verilir. Bunların özəyi 2 sm-dən çox 
olmamalıdır. 
 
 51
Qırmızıbaş kələmin (B. Capitata, falba rubra L.) yarpaqları 
bənövşəyi-qırmızıdan tünd qırmızı rəngə qədər olur. Ağbaş kələmə 
nisbətən bunlar kiçik, habelə az məhsuldar, lakin soyuğa davamlıdır. 
Payız-qış vaxtalrı yaxşı saxlanılır. 
Qırmızıbaş kələmin tərkibində 4,7% şəkər, 1,8% zülali maddə, 
1,3% sellüloza, 0,2% üzvi turşu, 0,8% mineral maddə və 60 mq% C 
vitamini vardır. Həm təzə halda, həm də sirkəyə qoyulmuşu istifadə 
edilir. Zenit və Daş-kələm-447, Qako-741 geniş yayılmış 
sortlarındandır. Daş kələm bərk, tünd qırmızı rəngdə və kürəşəkillidir. 
Zenit kələmi girdə və bərk, bənövşəyi və ya bənövşəyi-yaşıl rəngdə olur. 
Standart üzrə qırmızıbaş kələmin keyfiyyətinə verilən tələblər 
ağbaş kələmdəki kimidir. Lakin bir baş kələmin çəkisi 0,6 kq-dan, 
fevralın 1-dən etibarən 0,5 kq-dan az, özəyin uzunluğu isə 2 sm-dən çox 
olmamalıdır. Qırmızı yarpaqların yaşılımtıl yarpaqlarla növbələnməsi 
kələmin aşağı keyfiyyətli olduğunu göstərir. 
Savoy kələmi (B. sabauda L.) boş və yarpaqlarının qırışıq olması 
ilə fərqlənir. Savoy kələminin tərkibində 3-6% şəkər, 2,0-2,8% azotlu 
maddə, 1,1-1,3% sellüloza, 0,8% mineral maddə, 31-58 mq% C vitamini 
vardır. Əsasən aşpazlıqda müxtəlif 1-ci və 2-ci xörəklərin 
hazırlanmasında istifadə edilir. Turşutmaq və qurutmaq üçün yararsızdır. 
Tezyetişən Vyana, Yubiley, Vertyu və s. sortları geniş yayılmışdır. 
Brüssel kələminin (B.gemmifera L.) gövdəsi 1 m-dək uzanır. 
Üzərində isə 70-dən çox kiçik kələm (diametri 2-6 sm) yumaları olur. 
Tərkibində 86% su, 4,8% zülal, 5,4% müxtəlif şəkər, 0,5% nişasta, 1,6% 
sellüloza, 0,7% üzvi turşu, 1,3% mineral maddə və 120 mq% C vitamini 
 
 52
vardır. Brüssel kələminin ən çox yayılmış sortu “Herkules”dir. Brüssel 
kələmi çox dadlı olmaqla pörtlədilmiş, yağda qızardılmış, həmçinin 1-ci 
xörəklərin hazırlanmasında və konservləşdirmədə istifadə edilir. 
Kolrabinin (B. dauiorapa L.) yeyilən hissəsi onun yoğun 
gövdəsidir. Formasına görə ağ yerköküyə oxşayır, dadı şirin, şirəli və 
zərif olub ağbaş kələmi xatırladır. Təzə halda qızardılır, bişirilir, 
həmçinin qurudulur və dondurulur. 
Tərkibində 86% su, 2,8% zülal, 7,4% şəkər, 0,5% nişasta, 0,9% 
sellüloza, 0,8% mineral maddə, 70 mq% C vitamini, mineral 
maddələrdən Na, K, Ca, Mg, P, Fe, vitaminlərdən B1, B2, PP, C və β-
karotin vardır. Sortlarından tutqun yaşıl rəngli Ağ Vyana, bənövşəyi 
rəngli Göy Vyana, gecyetişən açıq-yaşıl rəngli Qoliaf sortunu göstərmək 
olar. 
 
2.4. Soğan tərəvəzləri 
 
Soğan tərəvəzləri çoxillik bitkilər qrupuna daxildir. Bu qrupa, əsasən soğan, 
sarımsaq, göy soğan və başqa soğan növləri aiddir. Baş soğan və sarımsaq daha 
geniş yayılmışdır. Bu tərəvəzlər iştahanı  artırır və başqa qidaların həzminə müsbət 
təsir göstərir. Həmçinin bakterisid xassəyə malik olduğundan bir çox 
mikroorqanizmləri məhv edir. Ona görə də soğantərəvəzləri müalicəvi əhəmiyyətə 
malikdir. 
Baş soğan adi halda aşpazlıqda, qurutma, sirkəyə qoyma və tərəvəz 
konservlərinin hazırlanmasında istifadə olunur. 
Soğanın vətəni Asiyadır. Azərbaycanda, əsasən Quba-Xaçmaz, Masallı-
Zəngilan və Abşeronda becərilir. 
 
 53
Baş soğan (Allium cera L.) quruluşca qat-qat köynəkli qabıqlardan ibarətdir. 
Üst qabıqlar quruyub nazik pərdə təşkil edir və soğanın daxili yeməli qabıqlarını 
həm tez qurumaqdan, həm də mikroblardan mühafizə edir. Yaxşı qurudulmuş 
soğanda 2-3 quru pərdə əmələ gəlir. Soğanın kimyəvi tərkibi onun təsərrüfat-
botaniki sortundan, yetişdirilmə dərəcəsindən və rayonun torpaq-iqlim şəraitindən, 
saxlanılması müddətindən və şəraitindən asılıdır. M.F.Cəfərovun məlumatına 
əsasən, soğanın tərkibində orta hesabla 85,5% su, 5,8% şəkər (karbohidratların 
ümumi miqdarı 10,5%-dir), 2,5% azotlu maddə, 0,7% kül, 0,1% turşu, 0,01-0,99% 
efir yağları, 0,8% sellüloza vardır. Ümumi şəkərin miqdarı 2,5%-dən 14%-ə 
qədərdir. Onun 0,3-1,5%-ni saxaroza, 0,3-0,6%-ni isə monozlar təşkil edir. 
Soğanda, həmçinin az miqdarda rafinoza, ksiloza, arabinoza, riboza, həmçinin bəzi 
fruktozanlar vardır ki, axırıncılar hidroliz olunduqda fruktoza və qlükoza verir. 
Daxili qatlarda şəkərin miqdarı xarici qatlara nisbətən 2-3% çoxdur. Acı 
soğanlarda orta hesabla 10%, şirin soğanlarda isə 5% şəkər vardır. 
Şəkərlərdən başqa karbohidrat kompleksində 0,1-0,6% hemisellüloza, 0,5-
0,8% sellüloza, 0,4-0,5% pentozanlar, 0,5-0,6% pektin maddəsi vardır. Lakin 
karbohidratların 85-90%-ni şəkərlər təşkil edir. Qeyd etmək lazımdır ki, acı 
soğanlarda şəkərin miqdarı şirin və yarımacı soğanlara nisbətən çoxdur. 
Soğana spesifik ətir və acılıq verən onların tərkibindəki efir yağlarıdır. Efir 
yağlarının miqdarı 0,01-0,09%-ə qədərdir. V.D.Yeremenkonun məlumatına əsasən, 
soğanda efir yağı 12-162 mq% arasında dəyişə bilər. Daxili bağlı qatlarda 28-43 
mq%, orta qatlarda 19-20 mq%, xarici qatlarda isə 16-23 mq% olur. 
Acı soğanın tündlüyü onun tərkibində olan efir yağının tərkibindən və uçucu 
xassəli fraksiyanın miqdarından asılıdır. 
Soğandakı efir yağının tərkibi müxtəlif birləşmədən ibarətdir. Lakin bunun 
əsasını allil-propil-disulfid təşkil edir. Efir yağının iki uçucu və uçucu olmayan 
fraksiyası vardır. Uçucu fraksiya 30-35 mq% olur. Onun tərkibində karbon turşusu, 
metanol, propion aldehidi, propil-merkaptan, az miqdarda asetaldehid, hidrokükürd 
qazının izi, dipropildisulfat, propanol və s. ibarətdir. Efir yağının uçucu 
 
 54
fraksiyasının fitonsid xassəsi daha çoxdur. Soğan qabığının sulu və spirtli məhlulu 
da fitonsid xassəlidir. Soğanın kök hissəsi (dibi) fitonsid xassəli maddələrlə 
zəngindir. Sarımtıl qabıqlı acı sortlar daha çox fitonsid xassəli olurlar. Fərz edirlər 
ki, soğanın fitonsid xassəsi onun tərkibində olan   S-H-propilsistein-sulfoksid 
(C6H13O3NS) və S-metil-sistein-sulfoksidlərin olmasından irəli gəlir. Fermentlərin 
təsiri ilə bunlar tiosulfinatlar əmələ gətirirlər. 
Soğanın tərkibində 1-2,2% zülali maddə, 18-dən çox aminturşusu 
tapılmışdır. Bunlardan əsasları qlisintreonin, alanin, prolin, tirozin, qlütamin 
turşusu və s-dir. 
Soğanda 6-10 mq% C vitamini, habelə az miqdarda E, H, B1, B2, B6, PP 
vitaminləri, fol turşusu, pantoten turşusu vardır. 
Üzvi turşulardan (0,15-0,3%) limon, alma və kəhrəba turşusu rast gəlir. Quru 
qabıqlarda antiseptik xassəli protokatexin turşusu tapılmışdır. 
Soğanın tərkibində mineral maddələrdən 29 mq% kalsium, 123 mq% fosfor, 
151 mq% kalium, 14 mq% natrium, 14 mq% maqnezium və 0,4 mq% dəmir vardır. 
Boya maddələrindən soğanın yarpaqlarında kversetin (C15H10O7) vardır ki, bu da 
flavonun törəməsidir. Bənövşəyi rəngli soğanın qabığında sianidin boya maddəsi 
tapılmışdır. 
Soğanın təsərrüfat-botaniki sortları bir-birindən formasına, çəkisinə, quru 
qabığın rənginə, sıxlığına, dadına, yetişmə müddətinə və s. görə fərqlənir. 
Qabığın rəngi soğanın dad əlamətlərindən asılı olaraq dəyişir. Acı soğanların 
qabığı quru və şirin soğan qabıqlarına nisbətən daha tünd rəngdə olur. 
Soğan formasına görə yastı, yastı dairəvi, yumru, dairəvi və uzunsov olur. 
Yetişmə dərəcəsinə görə tezyetişən (80 gün), orta yetişən (80-100 gün), gecyetişən 
(120 gündən çox) qruplarına ayrılır. Bir ədədinin çəkisinə görə xırda (50 q-dək), 
orta iri (60-120 q-dək) və iri (120 q-dan çox) olur. Soğanlar, əsasən dadına görə 
qruplaşdırılır ki, acı, yarımacı və şirin növlərə ayrılır. 
1. Acı soğan sortları – Arzamas, Bessonov, Meterski, Rostov, Striqunov, 
Poqar, Ufa və s. 
 
 55
2. Yarımacı soğan sortları – Danilov, Qızıl şar, Kaba, Myaçkov, Qribov, 
Sitaye, Belozer və s. 
3. Şirin soğan sortları – Barleta, Krasnodar-35, Markelan, Yalta, Conson, Sarı 
ispan. 
Azərbaycanda əkilən soğan sortlarının çoxu yerli sortlardır. Burada yayılmış 
və rayonlaşdırılmış baş soğan sortları, əsasən Masallı, Kaba-Qusarçay (sinonimi 
Xaçmaz), Luqanski və Hövsan soğanlarıdır. 
Sarımsaq (Allium sativum L.) quruluşuna görə soğandan fərqlənir. 
Sarımsağın başı mürəkkəb quruluşlu olub, bir neçə dişdən ibarətdir. Dişlərin sayı 
iri-xırdalığından asılıdır. Xırdalarda 3-5 ədəd, orta irilərdə 6-12 ədəd, irilərdə isə 
13-25 ədəd diş olur. Hər diş öz pərdəsində yerləşir. Hamısı isə birlikdə bir ümumi 
köynəyə bürünür. Bir başın çəkisinə görə xırda (20 qr-a qədər), orta iri (20-30 qr) 
və iri (30 qr-dan çox) olur. Forması darəvi, yastı-dairəvi, oval və s. olur. Dadına 
görə acı, yarımacı və zəif acı olur. 
Sarımsağın tərkibində 35-42% quru maddə, o cümlədən 6-7,9% zülali 
maddə, 0,5% reduksiyaedici şəkərlər, 20-27% polişəkərlər, 0,84-1,44% mineral 
maddə, 7-27 mq% C vitamini vardır. Sarımsaq polişəkərlərinin əsasını nişasta və 
qlükofruktozan təşkil edir. Külün tərkibində ən çox kalium vardır. 
V.D.Yeremenkonun məlumatına görə sarımsaqda 0,005-0,10% efir yağı 
vardır. Efir yağının əsas tərkibini allin təşkil edir. Bu kükürd tərkibli amin 
turşusudur. S-allil, L-sisteinsulfoksid (CH2=CH-CH2-SO-CH2-CHNH2-COOH). 
Sarımsağı əzdikdə allinaza fermentinin təsirindən həmin efir yağı 
parçalanaraq allisin, ammiak və piroüzüm turşusu verir. Allisin (CH2=CHCH2-SO-
S-CH2-CH-CH2) bakterisid xassəli olmaqla, sarımsağın əsas iyini təşkil edir. 
Sarımsaqda olan efir yağının 60%-ni allisin təşkil edir. Sarımsaqda başqa kükürdlü 
birləşmələr də vardır. 
Allil-propildisulfid (CH2=CHCH2--S-O-S-CH2-CH2-CH3) çox fitonsid 
xassəli maddədir. Sarımsağın efir yağı fitopatogen mikrobları (fitoftora) qarşı 
bakterisid təsir göstərir. 
 
 56
Sarımsaq dişlərlə əkilib becərilir. O, toxum vermir. Əkilməsinə görə yaz və 
payız sarımsağı ayırd edilir. Payızda əkilən sarımsaq mürəkkəb (çoxdişli) baş 
əmələ gətirir. Onun tərkibində olan quru maddə yazda əkilənə nisbətən çox,  dadlı 
və ətirli olmaqla həmçinin çox acı olur. Sarımsaq sortları 2 qrupa bölünür: 
1. tezyetişən çəhrayı sarımsaq; 
2. adi ağ sarımsaq.  
Sarımsaq sortlarına becərildiyi rayonların adı verilir. Mürəkkəbdişli 
Krasnodar, Soçi, Dunqan, Özbək, Ağ Ukrayna, Qribov-260, Çokpar,  Blaqovenski, 
Enliyarpaq-220, Vitebski, Odessa və s. 
Azərbaycanda becərilən sarımsaqlardan Masallı, Ağ şuntuk və Enliyarpaq-
220 misal göstərilə bilər. 
Soğanın başqa növlərinə porey, batun, şnit və altay soğanı, göy soğan, 
çeremşa və s. aiddir. 
 
2.5. Göyərti tərəvəzləri 
 
Kahı (Lactuca Sativa L.) çoxillik bitkidir. 3 növü becərilir – yarpaq kahı, baş 
kahı və romen kahı. Kahının tərkibində orta hesabla 1,5% zülali maddə, 1,7% 
şəkər, 0,5% sellüloza, 1,0% kül, 8-56 mq% C vitamini, 1-1,2 mq% karotin, fol 
turşusu, B1, B2, PP, E, K vitaminləri vardır. Kahıdakı zülali maddə müxtəlif amin 
turşuları ilə zəngindir. Onun zərif yarpaqları istehlak edilir. Baş kahının geniş 
yayılmış sortlarından Sarıdaş kahı, May, 1 May, Berlin, Buzlu qaya və s. Romen 
kahı da baş əmələ gətirir. Ancan bu daha boş və uzunsov formada olur. 
Kahı sortlarından Ballon və Paris daha geniş yayılmışdır. Yarpaq kahının 
sortlarından Moskva parnik sortu göstərilə bilər. 
Vəzəri yaz kahısı adlanır. Azərbaycanda kahının Buzlu qaya sortu becərilir. 
Ispanaq (Spinacia oleraseae L.) birillik bitkidir. Yarpaqları tünd yaşıl olub, 
çox zərifdir. Vətəni Asiyadır. Ispanaq yarpaqlarında 9,3% su, 2,3% azotlu maddə, 
0,3% yağ, 2,8% azotsuz maddə, 1,0% sellüloza və 1,5% mineral maddə vardır. 
 
 57
Təzə ispanaqda 3 mq% dəmir və 100 qr-da 0,009 mq arsen vardır. Ispanaqda 37 
mq% C, 3,7 mq% karotin, 0,08 mq% B1, 0,25 mq% B2, 0,72 mq% PP 
vitamini vardır. Ispanağın geniş yayılmış sortlarından Virofle, Ispolin, 
Rostov, Viktoriya, Hollandiya və s. göstərmək olar. Azərbaycanda isə 
Nəhəng sortu becərilir. 
Turşəng (Rumex acetosa L.) yabanı halda bitən çoxillik bitkidir. 
Onun tərkibində çoxlu miqdarda dəmir, kalium və kalsium vardır. 70 
mq% C vitamini, 2,9 mq% karotin vardır. Tərkibində 2,6% azotlu 
maddə, 2,2% şəkər, 1,6% sellüloza və 0,6% turşu vardır. Turşunun 
əsasını turşəng turşusu təşkil edir. Turşəngdə turşəng turşusunun K duzu 
olur və orqanizmdə Ca duzuna çevrilir və mənimsənilir. Turşəngin geniş 
yayılmış sortlarından Altay, Belvil, Odessa, Maykop və Enliyarpaq 
göstərə bilərik. 
Cavan çuğundur yarpaqlarının tərkibində 95% su, 0,8% azotlu 
maddə, 0,1% yağ, 2,4% ekstraktlı maddə, 0,8% sellüloza və 0,9% 
mineral maddə vardır. Əsasən 1-ci xörəklərin hazırlanmasında istifadə 
edilir.  
Yabanı gicitkən şi və borş bişirilməsində işlədilir. Onun 
əhəmiyyəti orasındadır ki, yazbaşı ticarətdə başqa göyərti olmadıqda 
gicitkəni tədarük etmək olur. Gicitkənin tərkibində 4,7% azotlu maddə, 
3,5% şəkər, 1,6% mineral maddə, 2 mq% karotin və 207 mq% C 
vitamini vardır. 
Ədviyyəli tərəvəzlərin tərkibində az da olsa efir yağı vardır. 
Şüyüdün (Anethum fraveolens L.) cavan yarpaqlarından 
kulinariyada istifadə olunur. Toxumlamış şüyüdlərdən isə xiyarı 
 
 58
konservləşdirmək üçün istifadə edilir. Şüyüdün tərkibi C vitamini (150 
mq%) ilə zəngin olduğundan xörəklərin dadını yaxşılaşdırır və onları 
vitaminləşdirir. Abxaziya və Əndican şüyüd sortları daha çox 
yayılmışdır. 
Tərxun çoxillik uzunyarpaqlı bitkidir. Təzə tərxunda 0,1-0,5%, 
qurudulmuşunda isə 0,2-0,8% efir yağı vardır. 
Dağnanəsi birillik ətirli bitkidir. Dağnanəsində 0,9% efir yağı 
vardır. Qışa saxlamaq üçün qurudurlar. Zaqafqaziyada ən çox işlədilən 
ətirli tərəvəzlərdən biridir. 
Yaşıl cəfəri yarpağında 3,6% zülali maddə, 1,6% sellüloza və 0,4% 
mineral maddə vardır. Yaşıl cəfəri yarpağında 100-190 mq% C vitamini, 
10 mq% karotin və 0,02% efir yağı vardır. Azərbaycanda Məhsuldar 
sortu becərilir. 
Kərəviz əsas etibarilə kulinariyada işlədilir. Kərəviz yarpaqları da 
cəfəri yarpaqlarına oxşayır, lakin bunlar həm iri və həm də tünd yaşıl 
rəngdədir. Kərəviz yarpaqlarında 75 mq% C vitamini vardır. 
Azərbaycanda Delikates sortu becərilir. 
Ədviyyəli tərəvəzlərdən reyhan və nanə, əsasən təzə halda 
işlədilir. Soyuq qəlyanaltıların hazırlanması üçün bunlar daha 
əhəmiyyətlidir. 
Desert tərəvəzlərdən ənginar (artişok) çoxillik bitki olub, əsasən 
bişmiş halda yağla və ya sousla istehlak edilir. Tərkibində 80,0% su, 
2,0% zülal, 14,0% karbohidrat, 1% mineral maddə, 0,18 mq% B1 
vitamini və 5 mq% C vitamini vardır. 
 
 59
Quşqonmaz çoxillik bitki olub, qida üçün bişmiş halda (yağ və 
sous ilə), konservləşdirilmiş və dondurulmuş halda işlədilir. 
Quşqonmazın tərkibində 93% su, 2% azotlu maddə və 0,47% şəkər 
vardır. 
Rəvənd çoxillik bitkidir. Əsasən şirin supların, kompot və piroq 
üçün içlik hazırlanmasında geniş istifadə edilir. Tərkibində 91,5% su, 
1,6% turşu, 1,8% şəkər, 0,8% pektin maddəsi, 1,2% sellüloza və 1,1% 
mineral maddə vardır. Tərkibində 12 mq% C vitamini, B1, PP və karotin 
vardır. Əsas sortlarından Viktoriya, Moskva, Qırmızı delikates və s. 
göstərmək olar. 
 
2.6. Bostan tərəvəzləri 
 
Bostan tərəvəzlərinə qabaq fəsiləsindən olan birillik bitki meyvələri – xiyar, 
qarpız, qovun və qabaq aiddir. Bu tərəvəzlərdən xiyar daha geniş yayılmışdır. 
Xiyar (Cucurmis sativus L.) həm açıq torpaqda və həm də istixanalarda 
yetişdirilir. Xiyarın kal meyvələri 8-12 günlüyündə dərilir. Ondan təzə halda, 
turşudulmaq, duza və sirkəyə qoymaq üçün istifadə edilir. Xiyarın keyfiyyətində 
onun iri və ya xırdalığının böyük əhəmiyyəti var. Xırda, toxumları sütül xiyarlar 
daha keyfiyyətli hesab olunur. Standarta əsasən, duza qoyulacaq xiyarlar xırda (50 
mm-ə qədər) və iri (51-70 mm) kornişonlara, xırda (71-90 mm), orta iri (91-120 
mm) və iri xiyarlara (121-140 mm) bölünür. 140 mm-dən iri xiyarları duza və 
sirkəyə qoymaq olmaz. 
Xiyarın tərkibində 94-96% su, 1,8-2,5% şəkərlər, 0,6% azotlu maddə, 0,5% 
sellüloza, 0,2% üzvi turşular, 0,38-0,53% mineral maddələr, 4-10 mq% C vitamini, 
az miqdarda B1, B2, PP, karotin, biotin və pantoten turşusu vardır. Mineral 
maddələrdən K, Fe, P, J vardır. Xiyarın mineral maddələri qələvilik xassəsinə 
 
 60
malik olduğundan başqa məhsullarla orqanizmə daxil olmuş zərərli turşuların 
neytrallaşmasına kömək edir. Xiyar toxumlarının tərkibində 30%-ə qədər zülali 
maddələr və 31,5% yağ olur. 
Xiyarın kimyəvi tərkibi onun sortundan, becərildiyi torpaq-iqlim şəraitindən, 
yetişmə dərəcəsindən və saxlanılma müddətindən asılıdır. Xiyarın təsərrüfat-
botaniki sortları bir-birindən formasına, ölçüsünə, rənginə və səthinin vəziyyətinə 
(hamar və ya qabırğalı) görə fərqlənir. Yetişmə müddətinə görə tezyetişən (44 
günə), ortayetişən (45-50 gün) və gecyetişən (50-60 gün) qruplarına bölünür. Xiyar 
sortları qara tikanlı və ağ tikanlı qruplarına bölünürlər. 
Qara tikanlı xiyar sortlarından Vyaznikov, Murom-36, Uspex-290, Ukrayna 
tezyetişəni, Urojay-86, gecyetişənlərdən Nejin-12, Don-171, Doljik, Ryabçik-
254/4 göstərmək olar. Bu sortlar, əsasən duza və sirkəyə qoyulmaq üçün istifadə 
edilir. 
Ağ tikanlı sortlar, əsasən təzə halda istifadə edilir. Bu xiyarların qabığı duz 
məhlulunu pis keçirir, ona görə də duza və sirkəyə qoyulmaq üçün az yararlıdır. 
Zəif qabırğalı sortlardan tezyetişən Altay, Izyaşnıy, iriqabırğalılardan Həştərxan-
136, Margilan-88, yerli Muxran və s. Istixanalarda yetişdirmək üçün Klin,  
Daşkənt-86, Uspex-221 və s. əlverişlidir. 
Azərbaycanda becərilən xiyarlardan Biryuçekutski-193, Siqnal-235, Yerli 
Gəncə, Don-175, Nejin-12, Uspex-221, Kotyak, Rulan-95 və Yerli Klin sortunu 
göstərmək olar. 
Xiyar keyfiyyət əlamətlərinə görə təzə, sağlam, bütöv, əsasən yaşıl olmaqla, 
müxtəlif çalarlı yaşıl rəngdə, forması düzgün, üstü təmiz, ətliyi bərk, toxumları 
yetişməmiş və sulu olmalıdır. Xiyar saplaqsız və ya 1 sm uzunluqda saplaqlı ola 
bilər. 
Açıq torpaqda becərilən xiyarlarda 10%, istixanalarda becərilən xiyarlarda 
isə 3% çirkli, azca sürtülmüş, azca batıq (lakin əzilməmiş), qabığı cızılmış, günəş 
yandırmış və azacıq saralmış xiyarların olmasına icazə verilir. Tezyetişən yaşıl 
xiyarların ölçüsü 9 sm-ə qədər, qalanlarda 12 sm-ə qədər olmalıdır. Istixanalarda 
 
 61
yetişdirilən və uzun meyvəli sortlar üçün xiyarın ölçüsü normalaşdırılmır. 5% 
miqdarında başqa ölçülü xiyarların olmasına icazə verilir. Eybəcər formalı xiyarlar 
satışa verilmir və tədarük rayonlarında qeyri-standart xiyarlar kim duza qoyulur. 
Qarpız (Citrullus vilgaris Schard) qalınqabıqlı (0,5-3 sm), daxilində çoxlu 
toxumu olan yumşaq ətlikli meyvəli tərəvəzdir. 
Qarpızın vətəni Afrikadır. Azərbaycanda, əsasən Sabirabadda, Saatlıda, 
Abşeronda və digər bölgələrdə becərilir. Qarpızdan təzə halda, duzlama üçün, 
qarpız balı və qarpız şərabı, habelə sukat istehsalı üçün istifadə edilir. Qarpızın 
tərkibində orta hesabla 88-92% su, 5,5-10,5% şəkər, 0,8% azotlu maddələr, 0,2% 
turşu, 0,4% mineral maddələr, 0,6% yağ və 0,4% sellüloza, vitaminlərdən 8 mq% 
C, B1, B2 və A vitaminləri vardır. Qarpız toxumunda 30% yağ vardır. Şəkərlərdən 
ən çox rast gələni fruktozadır ki, bu da onun şirinliyini artırır. Sukat hazırlamaq 
üçün qalınqabıqlı qarpızlardan istifadə edilir. Sortları bir-birindən formasına, iri-
xırdalığına (ölçüsünə), üzərinin vəziyyətinə, qabığının qalınlığına, ətliyin 
zərifliyinə görə fərqlənir. Iri-xırdalığına (ölçüsünə) görə iri, orta və xırda ölçülərə 
ayrılır. Xırdaların diametri 15-20 sm, orta irilərdə 20-25 sm və irilərdə isə 25 sm-
dən çox olur.  Ətli hissəsinin vəziyyətinə görə zərif, ağızda əriyən, xırda dənəli, 
boş, lifli, sıx ətli, kobud dənəli, şirəli və ya quru olur. Yetişməsindən asılı olaraq 
aşxana sortları tezyetişən, orta və gecyetişən olur. Təyinatına görə 3 qrupa ayrılır:  
aşxana üçün, yem üçün, sukat hazırlamaq üçün. 
Geniş yayılmış tezyetişən qarpız sortlarından Oqonyok, Don-39, Qalib-395, 
Ağ çəyirdəkli, Pyatiqorsk xutorunun sevimlisi, Duman və s. göstərmək olar. 
Medovka sortu xırda şar şəkillidir. Ölkəmizin əksər rayonlarında becərilir. 
Orta yetişənlərdən Ajinov, Boqaev muraşkası, Bıkov-22, Melitopol-60, 142, 
Özbək, gecyetişənlərdən Zolaqlı Həştərxan, Melitopol-143, Volqa-7, Biryuçekut-
775 çox yayılmışdır. Bunlardan başqa gecyetişənlərə Xant-kara (Özbəkistanda çox 
yayılmışdır) və Çit  sortları daxil edilir. 
 
 62
Qabığının qalınlığına görə nazik, orta qalın və qalın olur. Ümumiyyətlə, 
qabığının qalınlığı 0,4-2,5 sm-ə qədər olur. Qalın qabıqlılar daşınma və saxlanma 
üçün daha əlverişlidir. 
Melitopol sortu iri şarşəkilli, ətli hissəsi çəhrayı-qırmızıdır. Üzəri cizgisizdir. 
Bunlar sortlaşdırılarkən yetişmə əlaməti, iri-xırdalığı nəzərə alınır. 
Azərbaycanda Melitopol-142, Biryuçekut-775, Sabirabad-53-88, Pyatiqorsk 
xutorunun sevimlisi və s. qarpız sortları yetişdirilir. 
Keyfiyyətcə standarta müvafiq qarpızlar təzə, təmiz, bütöv və sağlam, öz 
təsərrüfat-botaniki sortuna xas olan rəngdə olmalı, eybəcər və xəstə olmamalıdır. 
10% başqa sorta aid qarpızların olmasına icazə verilir. Ən iri ölçülü qarpızın 
diametri 15 sm-dən, tezyetişən və xırdameyvəlilərdə isə 12 sm-dən az olmamalıdır. 
Qarpızların içərisində 8%-ə qədər yüngül zədələnmiş, azacıq batıq və əyri formalı, 
sürtük, o cümlədən 3% kal və yaxud yetişib ötmüş qarpızlar ola bilər. Əzik, 
çatlamış və xəstəliklə zədələnmiş qarpızlar olmamalıdır. 
Qovun (Cucumis melo L.) qarpıza nisbətən daha çox istisevən bitkidir və 
quruluşuna görə qarpızdan fərqlənir. Bunun toxumları içərisi boş olan toxum 
kamerasında yerləşir. Əsasən Orta Asiya respublikalarında və Zaqafqaziya 
respublikalarında becərilir. Tərkibində şəkərin miqdarı 5-17%-ə çatır. 20 mq% C, 
1,2 mq% A, 0,5 mq% B1, 0,3 mq% B2, 0,6 mq% PP vitaminləri vardır. Mineral 
maddələrdən ən çox rast gələni dəmirdir ki, bunun da miqdarı 2,5 mq%-ə 
bərabərdir. Qarpızdan fərqli olaraq saxlanılarkən yetişə bilir. 
Qovunların təsərrüfat-botaniki sortları biri-digərindən meyvəsinin ölçüsünə 
və kütləsinə, qabığının rənginə və bərkliyinə, ətli hissəsinin konsistensiyası və 
rənginə, dad və ətrinə, yetişmə müddətinə və saxlanılmasına görə fərqlənirlər. 
Qovunun qabığı açıq yaşıl, narıncı, qəhvəyi, ətli hissəsi isə ağ, yaşıl, narıncı və 
çəhrayı rəngdə olur. Ətli hissəsi konsistensiyasına görə lifli, yumşaq, xırda dənəli, 
xırçıldayan və sıx ətli olurlar. Dadına görə çox şirin, şirin, az şirin dadsız, ətrinə 
görə çox ətirli, orta və zəif ətirli və ətirsiz olur. Yetişmə müddətinə görə tezyetişən 
 
 63
(80 günə), ortayetişən (80-110 günə) və gecyetişən (110 gündən çox) qruplarına 
bölünür. 
Ölçüsünə görə iri, orta və xırda olur. Üzəri hamar, tor şəbəkəli və qabırğalı 
formada olur. Tezyetişən sortları 20 günə, ortayetişənlər 1-2 aya qədər, 
saxlanılmağa davamlı, gecyetişənlər isə 3 aydan çox saxlanırlar. Bunların 
saxlanma müddəti yetişmə dövrlərindən asılıdır. Qovunlar bir neçə qrupa ayrılırlar. 
1. Tezyetişən Rusiya sortları; 
2. Tezyetişən Orta Asiya sortları; 
3. Yumşaq ətli Orta Asiya sortları; 
4. Xırçıldayan ətli Orta Asiya yay sortları; 
5. Cənub payız-qış sortları; 
6. Sıx ətli Rusiya sortları; 
7. Kantaluplar və ya Qərbi Avropa sortları. 
Kantalupların ətli hissəsi sıx və dadı ətirli olur. Geniş yayılmış sortlarından 
Komsomol-142 və Limonu-sarı misal göstərilə bilər. 
Komsomol ortayetişən sort olmaqla, xırda meyvəli və şarşəkillidir. Ətli hissə 
ağdır, zərif vanil ətri verir. 
Limonu-sarı tezyetişən sortdur. Ətliyi ağ və sıx olur. 
Sıx ətli Rusiya sortlarına Bronzovka, Kolxozçu, şəkərli Krım, Persidskaya, 
Zimovka daxildir. 
Zimovka orta yetişən olmaqla çəkisi 8 kq-a qədər gəlir. Yaxşı saxlanılır. 
Tərkibində 10%-ə qədər şəkər vardır. 
Kolxozçu ən çox yayılmış sortlardandır. Meyvəsi xırda, şarşəkilli, sarı-
narıncı yaşılı rəngdə olub, çox ətirli və dadlı, tərkibində 12%-ə qədər şəkər olur. 
Orta yetişən sortdur, daşınmağa davamlı, saxlanmağa davamsızdır. 
Payız-qış sortlarına Qulyabi kara, Qulyabi sarı, yaşıl Quliyabi, narıncı 
Qulyabi daxildir. Yaşıl Qulyabi Cərco sortudur və çox gecyetişəndir. Çəkisi 4-8 
kq-a qədər olur. Ətirli ətli hissəsinin tərkibində 10% şəkər vardır. 
 
 64
Narıncı Qulyabi gecyetişən sortdur, çəkisi 2,5-4 kq-a qədər olur. 
Yumurtavaridir, yaxşı saxlanır. Orta Asiya yay sortlarına Ak-kaun, Arbakeşka, 
Bargi-816, Içi-Kızıl, Kzıl-urup, Konça, Xokuzkalya, Qırmızı ətli və s. sortları 
daxildir. 
Azərbaycanda Kolxozçu-749/753, Balakən-281, Qusarçay-426 və yerli 
qovun sortları becərilir. 
Standarta müvafiq qovunlar təzə, təmiz və sağlam olmalıdır. Bunların rəngi 
və forması öz təsərrüfat-botaniki sortuna müvafiq olmalıdır. En kəsiyinin diametri 
ən çox 15 sm-dən, tezyetişən və silindrik formalılarda isə 10 sm-dən az 
olmamalıdır. Satışa buraxılan qovunların içərisində azacıq əzik və batıq, həmçinin 
ölçüdən uzaqlaşan qovunların miqdarı 5%-dən çox olmamalıdır. 10% eyni 
müddətdə yetişən başqa qovun sortlarının olmasına icazə verilir. 
Qabağın (Cucurbita Rero L.) 3 növü: adi, irimeyvəli və muskat qabaq 
məlumdur. Aşxanada və yem üçün istifadə edilir. Qabağın aşxana sortlarından sup, 
yağlı və südlü püre, marinad hazırlamaq və qızartmaq üçün istifadə edilir. Bundan, 
həmçinin vitamin preparatları, şirniyyat sənayesində sukat və müxtəlif içliklər 
hazırlanır. Vitamin preparatı üçün ətli hissəsi sarı olanlar daha əlverişlidir. Aşxana 
sortlu qabaqlar dadlı və xoş ətirlidir. Tərkibində orta hesabla ətli hissədə 91,85% 
su, 0,95% sellüloza, 0,55% kül, 0,8% azotlu maddə, 0,1% yağ vardır. Qabıq 
hissəsində isə sellülozanın miqdarı 3,3%-dir. Yetişmiş qabaqda şəkərin miqdarı 
orta hesabla 8%-dir. Vitaminlərdən 5-8 mq% C, 12 mq%-ə qədər karotin olur. 
Bunun toxumunun tərkibində 40% yağ, 28% zülal vardır. Ümumi çəkisinin 75%-ni 
yeməli hissə təşkil edir. Geniş yayılmış sortlarından boz rəngli Volqa sortu orta 
gecyetişəndir. Iri, yumru-yastı formada və açıq boz rəngdədir. Saxlanılma və 
daşınma üçün çox əlverişlidir. Sarı ətli hissəsi şirindir. 
Mozoleyev sortu çox yayılmış sortlardandır. Orta gecyetişəndir. Yumurtavari 
və ya uzunsov, rəngi sarıdır. Üzəri tünd yaşıl cizgilidir, orta irilikdədir. Ətli hissəsi 
dadlı, solğun çəhrayı rəngdədir. 
 
 65
Ukrayna sortu çoxmeyvəli, zəif qabırğalıdır. Çəhrayı rəngdədir. Ətli hissəsi 
xırçıldayan çəhrayı rəngdə olur. Perexvatka-69 muskat ətirli və gecyetişən sortdur. 
Orta irilikdə və silindrik formada olub, ətli hissəsi dənəli, xırçıldayan və çəhrayı 
rəngdədir. Tərkibində 12 mq% karotin və C vitamini vardır. Göstərilən sortlardan 
başqa bir çox rayonlarda başqa sortlar da yetişdirilir ki, bunlardan Bıkov, 
Biryuçekut, Başkir, Çərkəz, Altay sortlarını göstərmək olar. 
Azərbaycanda Palov-Kadu-268,Perexvatka-69 və yerli qabaq sortları 
yetişdirilir. Standart üzrə qabaq təmiz, təzə, yetişmə dərəcəsinə görə birnövlü, 
sağlam, rəngi və forması təsərrüfat-botaniki sortuna müvafiq, bütöv saplaqlı 
olmalıdır. Qabağın ən böyük en kəsiyinin diametri uzunsov formalılarda 12 sm-
dən, yastı və dairəvi formalılarda isə 15 sm-dən az olmamalıdır. 
Patisson (Cucurbita var. patisson) birillik bitkidir, yastı-girdə formada, 
kənarları diliklidir. Başqa sözlə, patissona boşqababənzər qabaq da deyilir. Rəngi 
açıq yaşıldan ağımtıl yaşıla qədər olur. Yetişib ötmüşlər ağ süd rəngindədir. 
Yeyilmək üçün 3-5 günlük patissonlardan istifadə edilir. Yetişib ötmüşlərkobud 
ətlikli və iri toxumlu olduğundan qida üçün yararsızdır. 
Patissonun tərkibində 4,3% şəkər, 2% azotlu maddə, o cümlədən 0,6% zülal, 
1,3% sellüloza, 0,6% pektin maddəsi, 0,1% üzvi turşu, 0,7% mineral maddə, 23-40 
mq% C vitamini, 0,25 mq% PP, 0,04 mq% B2, 0,03 mq% B1 və karotin (A 
provitamini) vardır. 
Aşpazlıqda suxari və yağ ilə bişirilmiş, qızardılmış və qiymələnmiş 
patissondan istifadə edirlər. Suda bişirilmiş patissonun dadı yaxşı olur. Həmçinin 
patissonu ət qiyməsi ilə doldurub (özək hissəsini çıxarıb ət qiyməsini oraya 
doldururlar) – patisson dolması - bişirirlər. 
Patissonu konservləşdirir və sirkəyə qoyurlar. Konservləşdirilmiş və sirkəyə 
qoyulmuş patisson uyğun formada hazırlanmış xiyarı əvəz edir. 
Geniş yayılmış sortlarından ağ, tezyetişən ağ və sarı yastı patissonları 
göstərmək olar. 
 
 66
Patissonun ən böyük diametrinin ölçüsü 10 sm-dən çox olmamalıdır. 
Konservləşdirmək üçün isə diametri 6-8 sm, çəkisi isə 80-100 qr olan patissonlar 
götürülməlidir. Patissonun meyvəsi zərif qabıqlı, şirəli və ətli hissəsi bərk, 
toxumları kal olmalıdır. 
Qabaqcıq (Cucurbita var. giraumontia) və ya göy qabaq qabağın kal formalı 
növüdür. Ağımtıl-yaşıl rəngdə, nazik qabıqlı və silindr şəklində olan bu qabaq kal 
(7-10 günlük) dərilir. Ondan qızardılmış, qiymələnmiş və həmçinin göy qabaq 
kürüsü hazırlamaq üçün isifadə edilir. 
Tərkibində 4,9% quru maddə, o cümlədən 2,55% şəkər, 0,55% zülal, 0,13% 
yağ, 0,2% üzvi turşu, 0,8% sellüloza və 0,5% mineral maddə və 15 mq% C 
vitamini vardır. Ən çox yayılmış sortlarından Yunan, Qribov-37, Odessa-52, Sote-
38 qabaqcıqlarıdır. 
Standart üzrə göy qabaq kal, təzə, təmiz, bütöv, yaşıl rəngli və ya zolaqlı, 
müxtəlif formalı, səthi hamar və ya azca qabırğalı, ətliyi bərk, dolu, uzunluğu 12-
20 sm, toxumları kal olmalıdır. 
 
 
2.7. Tomat tərəvəzləri 
 
Tomat və ya pomidor (Solanum Licopersicum L.) birillik ot bitkisidir. Bir 
çox növ, yarımnövü və növmüxtəlifliyi vardır. 
Üç növmüxtəlifliyi olan pomidor becərilir. 
1. Yüksək boyatan pomidorlar: kolu ştamsız, zoğları nazik olur, meyvə 
verdikdə yerə yatır. Sortlarından Rıbka-52, Cənublu-1644 və s. 
2. Ştamlı pomidorlar: zoğları qalın və bərk olur, meyvə verdikdə yerə 
yatmırlar. Sortlarından Karlik, Neva, Krasnodar, Volqoqrad və s. 
3. Determinat və ya zəif budaqlı karlik (cırtdan) pomidorlar. Sortlarından 
Puşkin-1853, Pervenes, Kolxozçu-34 və s. göstərmək olar. 
 
 67
Pomidor isti sevən bitki olduğundan, əsasən  orta və cənub rayonlarda 
becərilir. Pomidorun vətəni Amerikanın tropik rayonlarıdır. 
Pomidor nazik qabıqdan, ətli hissədən, toxum kameralarından və 
toxumlardan ibarətdir. Daxili toxum kameraları çox olan tomatlar ən yaxşı 
tomatlardır. 
Pomidorun 600-ə qədər becərilən sortu məlumdur. Bunlar biri-digərindən 
formasına, rənginə, üzərinin vəziyyətinə (qabırqalı), böyüklüyünə, toxum 
kamerasının sayı və yerləşməsinə görə fərqlənirlər. 
Pomidorun rəngi qırmızı, çəhrayı, yaxud sarının müxtəlif çalarında ola bilər. 
Pomidor oval, yastı yumru və konusvari, üstü isə hamar, ya da qabırqalı olur. 
Yetişməsinə görə pomidor yaşıl, boz, çəhrayı və qırmızı rəngdə olur. Saxlanan və 
daşınan zaman da yetişə bilir. Ölçüsünə görə iri, orta iri və xırda növlərinə ayrılır. 
Irilərinin çəkisi 100 qr-dan çox, orta irilərinki 60-100 qr, xırdalarınkı isə 60 qr-a 
qədər olur. 
Kameraların sayından asılı olaraq azkameralı (2-5 kamera), ortakameralı (6-
9 kamera) və çoxkameralı (10-dan çox kamera) qruplarına bölünür. 
Təsərrüfat əlamətlərinə görə pomidorlar aşxana və konservlik qruplardan 
ibarətdir. Pomidorun aşxana sortları ən çox aşpazlıqda salatların, 1-ci və 2-ci 
xörəklərin hazırlanmasında istifadə olunur. Bunlar şirəli və gözəl dadlıdırlar. 
Pomidorun konservlik sortları tomat-pasta, tomat-püre, tomat şirəsi almaq üçün 
işlədilir. Bu pomidorların tərkibində quru maddə çox olmalıdır. Sirkəyə və duza 
qoyulası pomidorların ətli hissəsi bərk olmalıdır. 
Pomidorun tərkibində orta hesabla 93-96% su, 0,61% mineral maddə, 4%-ə 
qədər karbohidratlar, 0,19% yağ, 0,84% sellüloza vardır. 
Pomidorun tərkibində 1,4 mq% dəmir, həmçinin K, Mg, Na, Ca, P, J və s. 
elementlər vardır. 
Pomidorda 30 mq% C vitamini, 1,4 mq% karotin (A vitamini), B1, B2, B3, 
PP və P vitaminləri vardır. Pomidorda 0,4-0,6% üzvi turşu (alma, limon, az 
miqdarda kəhrəba və turşəng), 0,1-0,2% pektin maddəsi, kal pomidorda isə 0,3% 
 
 68
nişasta vardır. Pomidorun acı dadı onun tərkibində olan solanin qlükozidinin 
miqdarından asılıdır. Kal pomidorda 4 mq%, yarımkalda 5 və yetişmədə 8% 
solanin qlükozidi vardır. Boya maddələrindən pomidorda karotin, likopin və 
ksantofil vardır. Pomidorun sortlarından Mayak, Biryuçekut, Bazar əcayibi, 
Qumbert və s. göstərmək olar. Mayak – tezyetişən, məhsuldar sortdur. Meyvəsi 
orta ölçülü, forması yastı-dairəvi və ya dairəvi, səthi hamar, qırmızı rəngli, xoş 
dadlıdır. Bu sorta yaxın pomidor sortlarından Vosxod, Donskiy, Birinci, Volqa 
tezyetişəni, Zarya, Kolxozçu, tezyetişən Moldaviya və Tamenes göstərilə bilər. 
Morfoloji və əmtəəlik göstəricilərinə görə məhsuldar Maykop sortuna aid 
olan pomidorlar bir qrupda birləşdirilir. Buraya Brekodey, Opolçenes, Odessa, 
Hədiyyə, Sovet, Cənublu və s. sortlar aiddir. 
Orta zonada yetişdirilən pomidor sortlarından Planlı-904, Delikates, Erliana-
2, Axbutin-85, Tezyetişən, Talalixin-186, Belorusiya-225, Şatilov-35 və s. 
göstərmək olar. Bu sortlar, əsasən Uralda, Başqırdıstanda,Tatarıstanda, Çuvaşiyada 
və Aşağı Volqaboyunda rayonlaşdırılmışdır. 
Şimal vilayətlərində yetişdirilən pomidorlardan Bizon-639, Qribov-1180, 
Puşkin-1853, Tezyetişən-1165, Karlik-1185, Alpatyeva-905a və çoxmeyvəli Ural 
sortlarını göstərmək olar. 
Son illər ədəbiyyatlarda ən çox adı çəkilən pomidor sortlarından Krasnodar, 
Volqoqrad-5/95, Donetski-3/2-1, Bizon-639, Qribov və s. xarakterizə edilir. 
Bunlardan başqa Irimeyvəli, Ştamblı-152, Vosxod-119, Simferopol-765,  
Xırdameyvəli, Malyutka, Rıbka, Kuban, Gavalıyaoxşar, Qonets və s. sortlar vardır. 
Son illərdə yetişdirilib rayonlaşdırılmış xırdameyvəli sortlardan Pridnestrov 
Yenisey, Maşınlı-1, Marinadlı və s. göstərilə bilər. 
Bolqarıstandan gətirilən pomidor, əsasən adi pomidorlardan 2-3 həftə 
tezyetişən № 10X BIZON sortudur. 
Azərbaycanda, əsasən Mayak 12/20-4, Dnestrətrafı, Volqoqrad 5/95, 
Sevimli, Şəfəq-49 və s. pomidor sortları yetişdirilir. Bunlardan əlavə Bizon-637, 
 
 69
Novoçerkassk-416, Krasnodarlı 87/23-9, Nubar-1, Peremoqa-165 və Savalan 
sortları da becərilir. 
Pomidorun keyfiyyətinə aşağıdakı tələblər verilir. Meyvəsi təzə, təmiz, 
bütöv, sağlam, kənd təsərrüfatı zərərvericiləri ilə zədələnməmiş olmalı, forması 
eybəcər olmamalı, saplaqlı və ya saplaqsız, ölçüsü ən böyük diametrində 4 sm-dən 
az olmamalıdır. Gavalıyaoxşar və xırdameyvəli sortlarda meyvənin ölçüsü 
normalaşdırılmır. Yetişmə müddətindən asılı olaraq satışa qırmızı, çəhrayı və sarı 
(sarı meyvəli sortlar üçün) pomidor göndərilir. Daşımaq üçün çəhrayı, boz və süd 
rəngli pomidorlar götürülməlidir. Satış yerinə çatdıqda partiyada 10% miqdarında 
(çəkiyə görə) sütül yetişmiş və zəif əzilmiş pomidorlar ola bilər. 
Üzərində çatları olan və ölçüsü 4 sm-dən az olan çəhrayı və qırmızı 
pomidorlar yalnız tədarük və istehsal rayonunun ərazisində realizə olunmalıdır. 
Səthində quru ləkə əmələ gəlmiş pomidorların miqdarı çəkiyə görə 15%-dən, 
diametri 4 sm-dən az olan pomidorların miqdarı 5%-dən, müxtəlif yetişkənliyə 
malik olanlar isə (tədarük rayonlarında) 5%-dən çox olmamalıdır. 
Iyul-avqust aylarında, partiyada 10% miqdarında sütül yetişmiş 
pomidorların, lakin tamamilə formalaşmış meyvələrin olmasına icazə verilir. 
Payızda satışa bozumtul-qırmızı pomidorlar buraxıla bilər. 
Tomat məhsulları hazırlamaq üçün pomidorlar tam yetişmiş, bütöv, təmiz və 
zədəsiz olmalıdır. Emal üçün pomidorlar saplaqsız, gün vurmamış və ləkəsiz 
olmalı, çatlamışların miqdarı 2%-dən çox olmamalıdır. 
Sütül və yaşıl rəngli pomidorlar duza və sirkəyə qoymaq üçün tədarük 
rayonlarında işlədilir. 
Badımcan (Solanum melongena L.) istisevən birillik bitkidir. Əsasən 
Moldaviyada, Orta Asiya və Zaqafqaziya respublikalarında becərilir. 
Badımcan quruluşuna görə iri meyvə olub, qabıqla örtülmüşdür. Daxilində 
qalın ətli hissəsi və çoxlu toxumu vardır. 
Badımcanın tərkibində 4,2% şəkər, 1,3% sellüloza, 0,2% üzvi turşu, 0,5% 
kül, 0,6% zülal, 0,5-0,7% pektin maddəsi, 0,0044-0,093%-ə qədər solanin 
 
 70
qlükozidi vardır. Yetişib ötmüş badımcanın tərkibində solanin qlükozidi nisbətən 
çoxdur. Kal badımcanın tərkibində 0,8-3,7% nişasta olur. 
Badımcan ölçüsünə və formasına görə qruplaşdırılır. Xırdameyvəli 
armudaoxşar badımcanların uzunluğu 8-10 sm, diametri 5-7 sm, irimeyvəli 
armudaoxşar badımcanda isə uyğun olaraq 10-18 və 8-13 sm, silindrformalı orta və 
iri ölçülü badımcanların uzunluğu 10-25 sm, diametri isə 5-8 sm-dir. Çəkisi 50 qr-
dan 100 qr-a qədər (bəzən 2000 qr-a qədər) olur. Lakin çox vaxt 100-300 qr 
irilikdə dərilir. 
Yetişməsinə görə tezyetişən (120 günə), ortayetişən (120-140 günə) və 
gecyetişən (140 gündən çox) sortları olur. Açıq bənövşəyi və ya tünd bənövşəyi 
rəngdə olur. Ətli hissəsi zərif və toxum hissəsi daha cavan olanlar yüksək 
keyfiyyətli sayılır. Saxlanılacaq badımcan növlərini yetişməmiş dərirlər. 
Həddindən artıq yetişmiş badımcanın lifləri kobudlaşdığından dadı pisləşir. 
Geniş yayılmış sortlarından Universal-6, Simferopol-105, Uzun bənövşəyi-
239, Konservlik-10, Don-14, Delikates, tezyetişən, Pekin, Silindr formalı misal 
göstərilə bilər. Bunlardan başqa Bolqar 0-14, Krım-714  və Şavqremani-9 sortları 
da vardır. 
Azərbaycanda becərilən badımcan sortlarından uzun bənövşəyi-239 və Yerli 
Abşron sortunu göstərmək olar. 
Badımcanın keyfiyyətinə aşağıdakı tələblər verilir. Meyvəsi tam yetişməmiş, 
təmiz, təzə, sağlam, forması və rəngi botaniki  sortuna müvafiq, forması eybəcər və 
qabığı isə kobud olmamalıdır. Ətli hissəsi elastiki, toxum kamerası boşluqsuz və 
natamam yetişmiş ağ toxumları olmalıdır. Meyvəsinin uzunluğu 10 sm-dən, 
diametri 5 sm-dən az olmamalıdır. 
Tam yetişmiş, içərisi boşluqlu və toxumu tam yetişmiş badımcanların 
miqdarı 5%-dən, qabığı büzüşmüşlərin miqdarı 15%-dən, əzilmiş və çatlamışların 
miqdarı 8%-dən çox olmamalıdır. Kənarlaşmanın ümumi miqdarı hər göstərici 
üzrə norma daxilində 15%-dən çox olmamalıdır. Badımcanın rəngi bənövşəyi 
rəngdə, müxtəlif çalarlı və saplaqlı olmalıdır. 
 
 71
Saplaqlı istiot (Capsicum annuum) istisevən bitki olduğundan cənub 
rayonlarında daha çox becərilir. 
Istiotun vətəni Meksika və Qvatemaladır. Rusiyanın və Ukraynanın cənub 
rayonlarında, Moldaviya, Orta Asiya və Zaqafqaziya respublikalarında becərilir. 
Istiotun tərkibi onun sortundan, yaşıl və ya qırmızı olmasından, yetişmə 
dərəcəsindən asılı olaraq dəyişir. Şirin istiotun tərkibində orta hesabla 4,8-9,5% 
quru maddə, o cümlədən 1,0-1,3% zülali maddə, 4,7-7,3% ümumi karbohidratlar, 
0,5-0,6% mineral maddə və 90-350 mq% C vitamini vardır. 
Acı istiotda 9-20% quru maddə, o cümlədən 4,5-8,0% şəkər vardır. Istiotun 
acı dadı onun tərkibindəki kapsaisin qlükozidinin (C18H27NO3) miqdarından (0,02-
1,0) asılıdır. 
Istiot dad xüsusiyyətinə görə acı və şirin növlərinə ayrılır. Daxilində isə 2-4 
kamera yerləşir. Adətən şirin sortlar acılardan iri olur. Şirin istiotlara bibər adı 
verilmişdir. Şirinlərdən duza və sirkəyə qoyma, habelə salat və 2-ci xörəklərin 
hazırlanmasında istifadə edilir. Acılar isə aşpazlıqda, duza və sirkəyə qoymaq və 
qurutmaq üçün istifadə edilir. 
Istiot yetişməsindən asılı olaraq tünd qırmızı, sarı-qırmızı, sarımtıl və yaşıl 
rəngdə olur. Şirin istiot (bibər) kal dərilir və satışa buraxılır. Acı istiot döyülmüş 
quru toz halında da satışa verilər bilər. 
Bütün istiot növləri saplağı ilə birlikdə dərilir. Acı istiotun saplağının 
uzunluğu 2 sm-dən, şirin bibərin saplağının uzunluğu isə 3 sm-dən artıq 
olmamalıdır. 
Istiotlar formasına görə silindrik, konusvari, yumurtavari, darəvi hamar, 
əyilmiş, qabırğalı və çopur səthli olur. 
Ölçüsünə görə iri – 45 qr-dan çox, orta – 25-45 qr və xırda – 25 qr-a qədər 
olurlar. Ətli hissənin qalınlığından asılı olaraq nazik divarlı – 1-2 mm qalınlığında, 
orta qalınlıqda – 3-4 mm və qalındivarlı – 4 mm-dən çox qalınlıqda olurlar. 
Yetişmə müddətindən asılı olaraq tezyetişən (90-120 günə), ortayetişən (121-
140 günə) və gecyetişən (140 gündən çox) qruplarına bölünür. 
 
 72
Şirin bibərlərin ən çox yayılmış sortlarından ağ Krım, Bolqar-79, 
Iri sarı, Maykop, Adıgey, Kalinkov, Novoçerkask-35, Qoqaşarı, Qırmızı 
konservlik-211, Oş-Kom, Ağ Moldaviya, Ağ nikitskiy, Ratunda və 
başqaları göstərilə bilər. 
Acı istiotların ən çox yayılmış sortlarından Həştərxan A 160, 
147/628, Kayen, Ukrayna, Kardinalskiy, Velikan, Margelan, Fil 
xortumu-304 və başqaları göstərilə bilər. 
Azərbaycanda şirin istiot sortlarından Maykop-470, acı istiotlardan 
isə Fil xortumu-304 və Həştərxan-628 sortu becərilir. 
Şirin istiotun meyvəsi təzə, təmiz, sağlam, forması və rəngi 
botaniki sortuna müvafiq olmalıdır. Saplaqlı, yetişmə dərəcəsinə görə 
eynicinsli, rəngləri tünd yaşıldan, yaşılımtıl-sarı, tam yetişmişlər isə 
qırmızı və ya sarı rəngli olmalıdır. Uzunsov formalıların uzunluğu 6 sm-
dən, yumru formalıların diametri 4 sm-dən az olmamalıdır. Dadı şirin və 
istiota xas olan zəif tündlüyə malik olmalıdır. Kiçik ölçülü meyvələrin 
olmasına yol verilir. Uzunsov formalılarda 4 sm-dən 6 sm-ə qədər ölçülü 
və yumru formalılarda 3 sm-dən 4 sm-ə qədər ölçülü olanların miqdarı 
8%-dən çox olmamalıdır. 
Bir qədər solmuş, lakin büzüşməmiş, sıxılmış və çatlamışların 
miqdarı 15%-ə qədər ola bilər. Kənarlaşmanın ümumi miqdarı hər 
göstərici üzrə norma daxilində 20%-dən çox olmamalıdır. 
Acı istiot təzə, meyvəsi təmiz, sağlam, bütöv, müxtəlif formalı, 
saplaqlı, yetişmiş, qırmızı rəngli, dadı acı və yandırıcı olmalıdır. Acı 
istiot partiyasında 5% miqdarında əzilmiş və çatlamışların və 5% 
miqdarında yaşıl rəngdə müxtəlif istiotların olmasına yol verilir. 
 
 73
 
2.8. Paxlalı və dənli tərəvəzlər 
 
Bu qrupa göy noxud, göy lobya, paxla və şəkərli qarğıdalı aiddir.Bu tərəvəzləri tam yetişməmiş 
dərirlər. 
Başqa tərəvəzlərdən fərqli olaraq bunların tərkibində zülalın və şəkərin miqdarı çox olur. 
Vitaminlərdən K, B1, B2 və 20-60 mq% C vitamini vardır. Təzə halda istifadə edilir və konserv istehsalına 
verilir. Qəlyanaltı və salat hazırlamaq üçün istifadə edilir. Göy noxudda 6% nişasta və 6,5% azotlu maddə 
olur. Bundan başqa 5,8% şəkər, 1% sellüloza, 0,4% mineral maddə var. 
Tərəvəz noxudunun (Pisum Sativum) 1000-dən çox sortu vardır ki, bunlar da müxtəlif qruplara, 
sortlara və tiplərə bölünürlər. Göy noxudun iri toxumlu sortlarından Tomas, xırdatoxumlu sortlardan 
Qalib, tezyetişən konservlik göy noxud, Zümrüdü, Bores, Merqet və s. göstərilə bilər. 
Dairəvi xırdatoxumlu göy noxud sortlarından May-13, tezyetişən yaşıl-33, konservlik, Rostov və 
s.-dir. 
Tərəvəz lobyasının (Phaslolus vulgaris L. Savi.) vətəni Amerikadır. Əsasən Zaqafqaziyada, 
Moldaviyada, Şimali Qafqazda, Ukraynada və Rusiyanın Mərkəzi qaratorpaq zonasında və Uzaq Şərqdə 
yayılmışdır. 
Tərəvəz lobyasının tərkibində 90,0% su, 4,06% zülal, 4,3% karbohidrat, o cümlədən 1% şəkər, 
0,2% yağ, 1,0% sellüloza, 0,7% mineral maddə vardır. Lobya zülalı əvəzedilməz aminturşuları ilə 
zəngindir. Lobyada, həmçinin 0,3-0,4 mq% karotin, 23-28 mq% C, B1, B2, K vitaminləri vardır. Mineral 
maddələrdən 44 mq% fosfor və 1,1 mq% dəmir var. 
Geniş yayılmış sortlarındanTriumf, Qribov, Karlik, Moskva, Siyrımsız Saksa, Koma lobyası 
(piyada lobya), yaşıl-qabıq və s. göstərilə bilər. 
Paxla (Vicia Faba L.) əsasən sous, sup və konservləşdirmə üçün işlədilir. Tərkibində faizlə: su – 
83, zülal – 6,0, şəkər – 2,0, nişasta – 6,5, sellüloza – 2,0, mineral maddə – 0,7 və 10 mq% C vitamini 
(bəzən 23 mq%-ə çatır) vardır. Burada, həmçinin 0,1 mq% B1, 0,05 mq% B2, 0,006 mq% PP və 6,3 mq% 
karotin vardır. 
Əsas sortlarından ağ və yaşıl Vindzor, qara Rusiya və Belorusiya sortlarını göstərmək olar. 
Şəkərli qarğıdalı (Zea mays L. var Saccharata) dənli tərəvəz adlanır. Əsasən bişmiş, qızardılmış 
və konservləşdirilmiş halda işlədilir. 
Şəkərli qarğıdalını elə yığmaq lazımdır ki, onun tərkibində nişastanın miqdarı 4-5%-dən çox 
olmasın. 
Şəkərli qarğıdalı dərilən kimi satışa  verilməlidir. Çünki şəkərli qarğıdalı 1 sutka ərzində 00C-də 
8%, 200C-də isə 25% şəkər itirir. 
Tezyetişən sortlarından Şimal pioneri, orta tezyetişən sortlardan Qızılı tezyetişən-401, Kuban, 
ortayetişən sortlardan Naqrada-97, Hibrid-406 və 418, Ağdənli-95 sortu isə gecyetişən sorta aiddir. 
 
 74
 
 
 
 
 
 
 
 
 
 
 
 75
 
 
 
 
 
 
 
 
 
 
 
 76
 
 
 
 
 77
 
 
 
 78
 
 79
 
 80
III FƏSIL. TƏZƏ MEYVƏLƏR 
 
Təzə meyvələri quruluşlarına, bioloji xüsusiyyətlərinə və coğrafi yetişmə 
zonalarına görə qruplaşdırmaq olar. Əmtəəşünaslıqda meyvələri aşağıdakı kimi 
təsnif edirlər: 
1. Toxumlu (tumlu) meyvələr. Bu meyvələr şirəli ətli hissədən və içərisində 
toxum yerləşən toxum kamerasından ibarətdir. Bu qrupa alma, armud, 
heyva, əzgil, üvəz və yemişan aiddir. 
2. Çəyirdəkli meyvələr. Bu meyvələrin şirəli ətli hissəsinin daxilində çəyirdək 
yerləşir. Bu qrupa gilas, albalı, ərik, şaftalı, gavalı, göyəm, cır gavalı, alça, 
zoğal aiddir. 
3. Giləmeyvələr. Quruluşundan asılı olaraq 3 yarımqrupa bölünürlər. 
 Həqiqi, əsl giləmeyvələr. Bunların meyvəsi qabıqdan, sulu ətli hissədən və 
daxildə yerləşən 1-7 ədəd toxumdan ibarətdir. Bu qrupa üzüm, qarağat, firəng 
üzümü, quşüzümü, qaragilə, mərsin, cırmərsin, çaytikanı və zirinc aiddir. 
 Mürəkkəb giləmeyvələr. Bu meyvələr ümumi meyvə özəyi üzərində yerləşən və 
hər birinin içərisində kiçik toxumu olan bir neçə xırda gilələrin birləşməsindən 
əmələ gəlir. Bu qrupa moruq, böyürtkən, şimal moruğu və sarı böyürtkən aiddir. 
 Qeyri-həqiqi giləmeyvələr. Bu giləmeyvələrin qeyri-həqiqi toxumları onların 
səthində yerləşir. Bu qrupa bağ çiyələyi və çiyələk aiddir. 
4. Qərzəkli meyvələr (qozmeyvəlilər). Bunların meyvələri birtoxumlu, üzəri 
oduncaqlı və ya dərivari qabıqla örtülü olur. Iki yarımqrupa bölünürlər. 
 Bərkqabıqlılar. Bunların meyvələri yarpaqşəkilli qərzəklə örtülü olur. Bu qrupa 
fındıq və  yabanı fındıq(meşə fındığı) aiddir. 
 Sümükqabıqlılar. Bu meyvələrin üzəri qalın ətli (bəzən də tikanlı) qərzəklə 
örtülü olur. Bu qrupa qoz, badam, püstə, şabalıd, yerfındığı (araxis), fıstıq və şərti 
olaraq sidr qozu aiddir. 
5. Subtropik və tropik meyvələr. 3 yarımqrupa bölünürlər. 
 Sitrus meyvələrinə limon, portağal, narıngi və qreypfrut aiddir. 
 
 81
 Subtropik meyvələrə nar, əncir, yapon xurması (və ya xırnik), zeytun, feyxoa, 
innab, iydə və tut aiddir. 
 Tropik meyvələrə banan, ananas, manqo və Iran xurması (finik) aiddir. 
Meyvələr iqlim şəraitindən asılı olaraq 4 zonaya bölünür: şimal və şimal-
şərq, orta, cənub və subtropik. Meyvələr mədəni və yabanı olur. Bioloji nöqteyi-
nəzərdən meyvələrdə pomoloji sortlar, üzümdə isə ampeloqrafik sortlar öyrənilir. 
Müəyyən respublika, ölkə və vilayətdə becərilmək üçün tövsiyə olunmuş meyvə 
sortuna rayonlaşdırılmış meyvə sortu adı verilir. Meyvələri təyinatına, kimyəvi 
tərkibinə və başqa göstəricilərinə görə də qruplaşdırmaq olar. 
 
3.1. Toxumlu(tumlu) meyvələr 
 
Toxumlu (tumlu) meyvələr meyvə əkini sahəsinin 50%-dən çoxunu təşkil 
edir. Bu meyvələrin tərkibində olan şəkər, üzvi turşular, vitamin və s. bioloji aktiv 
maddələr onların dad və tam məziyyətlərini yüksəldir. Bu meyvələrin uzun müddət 
saxlanılmağa və daşınmağa davamlılığı il boyu təzə meyvə ilə təchiz etməyə imkan 
verir. Belə meyvələrdən müxtəlif məhsullar – şirə, povidlo, mürəbbə, pastila, 
marmelad, şərab və s. hazırlanır. 
Alma ən çox yayılmış meyvədir. Ölkəmizdəki meyvə bağlarının 70%-i, 
toxumlu (tumlu) meyvələrin isə 80%-i almanın payına düşür. Alma bioloji 
xüsusiyyətlərinə görə başqa meyvələrdən fərqlənir. Alma çox məhsuldar, az qulluq 
tələb edən, yetişmə müddətinə görə çox uzun dövrü əhatə edən, saxlanılmağa 
davamlı meyvədir. 
Bütün alma növləri gülçiçəklilər fəsiləsindən (Rosaceae) alma 
yarımfəsiləsinin (Romoideae) Malus cinsinə aiddir. Almanın 33 növü məlumdur və 
bunlardan 6 növü Azərbaycan ərazisində yayılmışdır. 
Meşə almalarından ən çox yayılmışları Sibir, Çin və meşə almalarıdır. Meşə 
alması növlərinin meyvəsi yumru, xırda, günəşə olan tərəfi qırmızıdır. Dadı 
turşməzədir. Sibr almaları isə, əsasən Şərqi Sibirdə və Uzaq Şərqdə yayılmışdır. 
 
 82
Bunlar qırmızı və sarımtıl olurlar. Bu növ almalar adından məlum olduğu kimi 
soyuğa daha davamlıdır. 
Çin almaları Avropanın şimal-şərqində geniş yayılmışdır. 1 almanın çəkisi 
10-20 qram olur. Yumru və ya yumurtavari olur. Əsasən marmelad, mürəbbə, 
şərab və şirə istehsalı üçün yaxşı xammaldır. 
Xalq təsərrüfatı əhəmiyyəti olan alma, əsasən bağ almasıdır (Malus 
domestica Borkh). Bu qrupa Sibir almasının bağda becərilən növü, Çin almalarının 
mədəni növü, məxməri Çin almaları aiddir. Bəzi alma sortları isə Miçurinin adı ilə 
bağlıdır. Miçurinin yetişdirdiyi Miçurin kitayka alması 90 qrama qədər çəkidə olur. 
Alma qruluşuna görə başqa meyvələrdən fərqlənir. Almanın qabığı nazik və 
qalın olur. Sıx və qalınqabıqlı alma saxlanmağa davamlıdır. Almanın qabığı bir 
neçə qatdan ibarətdir. Almanın səthi hamar və ya çopur, parıldayan və ya tutqun, 
quru və ya yağlı, müxtəlif qalınlıqda, elastiklikdə və bərklikdə olur. Əgər almanın 
qabığı bərk qalın və sıx olarsa, belə alma daşınmağa və saxlanmağa davamlı olur. 
Belə almalardan Qafqaz, Krım və Çin sortlarını göstərmək olar. Bəzi almalarda 
qabığın altında rəngli nöqtələr olur və bəzən almanın bütün səthini örtür. 
Almanın əsas göstəricilərindən biri də onun rəngidir. Onun rəngi 
tərkibindəki xlorofil, karotin, antosian və flavon piqmentlərindən asılıdır. Alma, 
əsasən yetişdiyi zaman yaşıl rəngdən sarımtıl-yaşıl, sarımtıl-qırmızı, çəhrayı, tünd 
qırmızı və s. rəngə çevrilir. Bəzi almaların üzərində qırmızı rəngli xətlər, 
bəzilərinin isə bir tərəfi qırmızı rəngdə, o biri tərəfi isə sarımtıl rəngdə (Qəndil 
Sinan) olur. Lakin Simirenko reniti yetişdikdə belə öz yaşıl rəngini saxlayır. 
Meyvənin saplaq hissəsində çökəklik olur. Saplağın rəngi, uzunluğu, 
qalınlığı almanın sortundan asılı olaraq müxtəlifdir. Almanın saplağının qopması 
onun saxlanma müddətini azaldır. 
Saplağın əks tərəfində çiçək kasacığı və 5 ləçəkdən ibarət çiçək yerləşir. 
Almanın sortundan asılı olaraq çiçək açıq, yarımaçıq və bağlı olur. Çiçəkdən 
saplağa qədər boşluğu olan borucuq keçir ki, bunun da daxili hava ilə doludur. 
Çiçəyi açıq olan alma sortları saxlanma zamanı daha çox zədələnir. 
 
 83
Almanın ətli hissəsinin daxilində özək yerləşir ki, bu da toxum yuvasından 
ibarətdir. Toxum yuvası mərkəzdə yerləşməklə 5 kameradan ibarətdir. 
Həmin kameraların divarı perqamentə oxşar hamar təbəqədən ibarətdir. Bu 
təbəqə sellüloza və hemisellülozadan təşkil olunmuşdur. Almanın toxum yuvasının 
həcminin və çəkisinin almanın ətli hissəsinə nisbəti, ətli hissənin çıxarına təsir edir. 
Toxum yuvası iri və kobud olan almaların keyfiyyəti bir qədər aşağıdır. 
Almanın yumşaq hissəsi dairəvi toxumalardan və toxumalararası  boşluqdan 
ibarətdir ki, həmin boşluqlarda hava və bir hissə protopektin vardır. Toxumaların 
nazik təbəqələri bir neçə qatdan ibarətdir və tərkibində sellüloza, hemisellüloza və 
protopektin vardır. Toxumalardakı şirənin tərkibində üzvi və mineral maddələr 
vardır. Almanın ətli hissəsinin sıxlığı da eyni olmur. Bu cəhətdən alma sıx ətli, 
dənəvər, yumşaq növlərinə ayrılır. Sıx ətli alma başqalarından fərqli olaraq 
saxlanmağa daha çox davamlıdır. Keyfiyyətcə isə dənəvər və yumşaq almalar əsas 
yer tutur. 
Almanın forması onun sortundan asılı olaraq çox müxtəlifdir. Alma yumru, 
yastıtəhər yumru, yastı-oval, yumru-oval, silindrvari, yumru konusvari, enli 
silindrvari və s. formada olur. 
Almanın kimyəvi tərkibinə onun sortu, becərildiyi şərait, yetişmə dərəcəsi, 
saxlanma rejimi və müddəti təsir edir. Almanın kimyəvi tərkibindəki dəyişiklik 
onda olan şəkərin miqdarında özünü göstərir. Şəkərlərdən ən çox fruktoza, qlükoza 
və saxaroza, karbohidratlardan az miqdarda nişasta, sellüloza və hemisellüloza, 
üzvi turşulardan alma və limon turşuları vardır. Becərildiyi rayondan asılı olaraq 
şəkərin miqdarı dəyişir. Belə ki, cənub almasında 83-85% su, 9,8-14,2% şəkər 
olduğu halda, orta zonanın almasında 84-88% su, 7,3-14,2%-ə qədər şəkər olur. 
Almada olan şəkərlərin əsasını invertli şəkər təşkil edir. Bunun da miqdarı cənub 
almasında 8,3-13,8% olduğu halda, orta zona almasında 6,4-13,8%-dir. Turşunun 
miqdarına görə bu alma növlərindəki fərq azdır. Cənub almasında 0,2-0,6% olduğu 
halda, orta zona almasında 0,2-0,8% arasında olur. 
 
 84
F.V.Serevitinova görə almanın tərkibində orta hesabla 6,5-11,8% fruktoza, 
2,5-5,5% qlükoza, 1,5-5,3% saxaroza, 0,2-0,7% azotlu maddə, 1,05-1,49% pektin 
maddəsi, 0,02-0,2% aşı maddəsi, 0,9% sellüloza, 0,5-1,0% pentozan, 0,2-0,4% 
mineral maddə və 0,2-0,6% üzvi turşu vardır. Almanın tərkibində 20-40 mq% C 
vitamini və az miqdarda B1, B2 və PP vitaminləri olur. 
Alma yetişmə müddətinə və istehlakına, həmçinin saxlanılmasına görə 6 
qrupa – yay, tezyetişən payız, payız, tezyetişən qış, qış və gecyetişən qış 
almalarına bölünür. Lakin belə qruplaşdırma şərtidir. 
Məsələn, adi Anton alması  Lipetski vilayətində qış, Krasnodar ölkəsində və 
Kursk vilayətində isə payız sortuna aid edilir. Almalar ölçülərinə görə də müxtəlif 
olurlar. Bu cəhətdən almalar 3 qrupa bölünür: xırda (75 qr-a qədər), orta iri (75-
125 qr), iri (125 qr-dan çox). 
I.V.Miçurin adına elmi-tədqiqat institutu ölçüsünə görə almanı 7 qrupa 
bölür: çox xırda (25 qr-a qədər), xırda (25-50 qr), ortadan aşağı (50-75 qr), orta 
(75-100 qr), ortadan yuxarı (100-125 qr), iri (125-175 qr), daha iri (175 qr-dan 
çox). 
Almanın yay sortları iyun-avqustda yetişir. Tam yetişmiş halda dərilir. 10-30 
gün müddətində saxlanıla bilir. Yay almalarının saxlanılmağa davamsız olmaları 
onunla izah edilir ki, onlar fizioloji xəstəliklərə daha tez tutulur və tənəffüs prosesi 
daha sürətlə gedir. Yay almalarından Ağ Naliv, Papirovka, Melba, Moskva 
armudu, Çəhrayı Naliv, ağ və qırmızı Həştərxan, Yay şafranı və s. göstərilə bilər. 
Tezyetişən yay sortlarından Stark, Tezyetişən Səmərqənd, Səmərqənd 
birincisi və Armudvari tezyetişən almalarını qeyd etmək olar. 
Azərbaycanda Papirovka, Borovinka, Qrafenşteyn və Fatimə yay alma 
sortları yetişdirilir. 
Yay almalarından fərqli olaraq payız almaları avqustun 2-ci yarısından 
sentyabrın 1-ci yarısına kimi dərilir. Ancaq bu sort almalar dərilən vaxt istehlak 
dəyərli olmur. Bu məqsədlə payız almaları dərildikdən sonra 15-25 gün müddətinə 
saxlanılır. Bu dövrdə yetişmə davam etdiyindən o, istehlak dəyərinə malik olur. 
 
 85
Əgər dərilmə prosesi gecikdirilərsə, o zaman anaerob tənəffüs prosesi 
almanın şəkərini azalda bilir.Yay almalarından fərqli olaraq, payız 
almalarını 2-3 ay saxlamaq olur. Payız almalarından 600 qr-lıq Anton 
almasını, Aport, Borovinka, Belfler-kitayka, Zolaqlı ənis, Titovka, 
Zolaqlı qəhvəyi alma, Zolaqlı payız alması misal göstərilə bilər. 
Azərbaycanda payız almalarından Landsberq reneti, Azərbaycan, 
Sarı Belfler və Qızıl qış Parmeni yetişir. Qeyd etmək lazımdır ki, orta 
zonada yetişən bəzi payız sortları cənubda yayda, qış sortları isə payızda 
yetişir. 
Yay və payız alma sortlarından fərqli olaraq qış almalarının bəzi 
homoloji sortları yeni məhsula kimi saxlanıla bilir. Bu qrup almalar 
sentyabrın 2-ci yarısından oktyabrın 1-ci yarısına kimi dərilir. Bunlar 
dərildikdən 2-3 ay sonra istehlak dəyərinə malik olur. Dərilərkən 
bunların tərkibində protopektin və 1,5%-ə qədər nişasta olur. Ümumi və 
invertli şəkərin miqdarı da az olur. Odur ki, saxlandıqda yetişir və 
tərkibində dəyişiklik gedir. Protopektin pektinə, nişasta şəkərə çevrilir. 
Meyvənin dadı və quruluşu yaxşılaşır. Qış almaları saxlanmağa və 
daşınmağa davamlı olduğundan daha əlverişli sayılır. Bunların bəzi 
homoloji sortları iyul ayına kimi qala bilir. Bu qrupa cənub almalarından 
Qış qızılı Parmen alması, Qəndil sinab, qış gecyetişənlərindən Şampan-
reneti, Simirenko reneti, Orlean reneti (buna qırmızı şafran da deyilir), 
Sarı sinab, Qar qəndil, Bauman reneti, Qəndil kitayka, Sarıturş, Cırhacı, 
Qızıləhmədi misal göstərilə bilər. 
Adi Anton, Daş Anton, Litov pepini, Babuşkin, Miçurin 
sortlarından Şafran pepini, Ənis, Slavyanka kimi almalar orta zonada 
 
 86
yetişirlər. Adi Anton şimal rayonunda qış, Ukrayna və Belorusiyada 
payız, Krasnodar ölkəsində yay sortu hesab edilir. Rəngi sarımtıl-
yaşılaçalan, dadı isə çaxırı-turş olur. 
Azərbaycanda qış almalarından Napoleon, London pepini, Şampan 
reneti, Boyken, Ağ rozmarin, Quba reneti, Simirenko reneti, Cırhacı, 
Sarıturş, Sarı sinap, Zaqatala şafranı, Quba şafranı, Qızıləhmədi sortları 
becərilir. 
Son illər Azərbaycanda palmet alma bağları salınmışdır. Bu 
bağlarda Starkinq, Conatan və Qolden Delişes alma sortları yetişdirilir. 
Gecyetişən və sentyabrın 1-dən sonra tədarük edilən almalar iki 
pomoloji qrupa bölünürlər. 
Standarta əsasən (QOST 21122-75) gecyetişən təzə almalar 
keyfiyyətindən asılı olaraq 4 əmtəə sortuna: əla, birinci, ikinci və üçüncü 
bölünürlər. Əla əmtəə sortuna yalnız birinci pomoloji qrup almaları aid 
edilir. 
Almanın keyfiyyəti onun formasına, rənginə, səthinə, ən böyük 
diametrinə görə müəyyən edilir. Bütün əmtəə sortlarına aid almalar 
təmiz, bütöv, forması və rəngi pomoloji sortuna müvafiq olmalıdır. Əla, 
birinci və ikinci sorta aid almalar eyni pomoloji sortdan olmalıdır. 
Üçüncü sortda isə qarışıq ola bilər. Əla sorta ən böyük en kəsiyinin 
diametri yumru formalılarda 65 mm, uzunsov formalılarda 60 mm, 1-ci 
sortda uyğun olaraq 60-50 mm, ikinci sortda 50-45 mm, üçüncü sortda 
isə 40-35 mm olmalıdır. Almanın nöqsanları və icazə verilən normalar 
mövcud standartlarda göstərilir. Məsələn, tədarük yerində əla sortda 1 
sm2, birinci sortda 2 sm2, ikinci sortda 4 sm2 və üçüncü sortda səthinin 
 
 87
1/4 hissəsində yüngül sıxılmış və dolu vurmuş hissə ola bilər. Satış 
yerində isə bu göstəricilər uyğun olaraq 2 sm2, 4 sm2, 6 sm2 və 1/4 hissə 
qədər olur. 
Tezyetişən almalar (QOST 16270-70) 1-ci və 2-ci əmtəə sortuna 
bölünür. 1-ci sortda ən böyük en kəsiyi 50 mm, 2-ci sortda isə 35 mm-
dir. 
Armud – toxumlu meyvələr içərisində öz zərifliyi və istisevən 
olması ilə fərqlənir. Ümumi meyvə tədarükündə az yer (5%) tutur. Təzə 
halda istifadə edilməklə yanaşı qurutmada, kompot, mürəbbə, cem və 
şirələrin hazırlanmasında istifadə edilir. Krımda, Qafqazda, Orta 
Asiyada, Moldaviyada və Belorusiyada becərilir. 
Adi armud (Pyrus communis L.) gülçiçəklilər fəsilənsindəndir. 30-
dan çox növü məlumdur. 
Soyuğadavamlı Ussuriya armudunun sortları Uzaq Şərqdə geniş 
yayılmışdır. Quruluşuna görə almadan fərqlənir. Formasına görə 
müxtəlif olur. Konsistensiyasına görə şirəli, az şirəli, quru, yağabənzər, 
iridənəli, yumşaq və ya bərk, kobud və ya ağızda asan əriyən olur. 
Dadına görə şirin, turşaşirin, çaxırı-turş, ətirli, ağızı büzən, ətirsiz olur. 
Tərkibində orta hesabla 81-84% su, 6,2-18,7% şəkər, 0,1-0,5% turşu, 
0,1-0,3% pektin maddəsi, 0,3-0,6% mineral maddələr, 0,02-0,17% aşı 
maddəsi, 0,9% sellüloza, yabanı sortlarda 12-21 mq% və mədəni 
sortlarda 3-17 mq% C vitamini vardır. Şəkərlərdən 6,9-9,7% fruktoza, 1-
3,7% qlükoza və 0,4-2,6% saxaroza vardır. Üzvi turşulardan limon və 
alma turşusu rast gəlir. 
 
 88
Armudun ayrı-ayrı pomoloji sortlarının kimyəvi tərkibi onların 
sortundan, torpaq-iqlim şəraitindən və yetişmə müddətindən asılı olaraq 
dəyişir. 
Yetişmə müddətinə və saxlanılmasına görə yay, payız və qış 
sortlarına bölünür. 
Armudun yay sortları iyul-avqustda yetişir, 10-20 gün qala bilir. 
Orta zonada yetişən yay armud sortlarından Toxumsuz, 
Naziksaplaq, Limonka, Ilinka, Cənub zonasında yetişənlərdən Yay 
Vilyamsı, Düşes, Klappın sevimlisi, Panna, Bere Jiffar daxildir. 
Azərbaycanda Abasbəyi, Yay Vilyamsı, Klappın sevimlisi, 
Cırnadiri və Qurqulə yay armud sortları yeişdirilir. 
Armudun payız sortları avqustun sonu və sentyabrın əvvəllərində 
dərilir. Aşağı temperaturda 3 aya qədər qalır. Bere Bosk, Payız 
berqamotu, Meşə gözəli geniş yayılmış sortlardandır. 
Azərbaycanda Bere Bosk, Düşes de”Anqulem və Lətifə payız 
armud sortları yetişdirilir. 
Armudun qış sortları sentyabrın axırı və oktyabrda dərilir. 
Dərilərkən istehlak dəyərinə malik olmurlar. Saxlanılıb yetişdirilir və bu 
zaman dadı və ətri də yaxşılaşır. 4-6 ay saxlanıla bilər. Armudun qış 
sortlarından Kyure, Bere Ardan-pon, Qış dikankası, Miçurin beresi, 
Olivye de Serr, Sen Jermeni göstərmək olar. 
Azərbaycanda Bere Ardanpon, gecyetişən Tuluza, Jozefina 
Mixelskaya, Pass Krassan, Kyure, Nararmudu, Yaygörən qış armud 
sortları yetişdirilir. 
 
 89
Armudun tezyetişən sortları və sentyabrın 1-dən sonra tədarük 
edilən gecyetişən sortları 2 pomoloji qrupa bölünürlər. 
Armudun keyfiyyəti Azərbaycan Respublika standartının (RST 
289-76) tələblərinə cavab verməlidir. Keyfiyyətcə armud birinci və 
ikinci əmtəə sortuna bölünür. 
Birinci əmtəə sortuna aid armudun rəngi və forması öz pomoloji 
sortuna müvafiq olmalıdır. Təmiz, saplağı ya bütöv, ya da sınıq, ən 
böyük en kəsiyinin diametri azı 50 mm olmalıdır. Ikinci sort armudun 
diametri azı 40 mm olmalıdır. Qalan göstəricilər standartda 
normalaşdırılır. 
Heyva (Cydonia ovlonga Mill) gülçiçəklilər fəsiləsindəndir. 4000 
ildir ki, meyvə bitkisi kimi məlumdur. Yabanı halda ən çox Şərq 
yarımkürəsində bitir. Böyük Qafqazın şərq hissəsində, Mərkəzi 
Zaqafqaziyada və Talışda yetişir. Mədəni halda dünyanın bir çox 
ölkələrində becərilir. 
Heyvanın tərkibində 81-85% su, 5,3-12,2% şəkər, o cümlədən 5,6-
6,6% fruktoza, 2,0-2,4% qlükoza, 0,4-1,6% saxaroza, 0,85-1,1% üzvi 
turşu (alma və limon turşusu), 0,9% pektin maddəsi, 0,9% sellüloza, 0,5-
0,7% mineral maddə, 0,42-0,66% aşı maddəsi və 10-30 mq% C vitamini 
vardır. Bir meyvənin çəkisi 50 qr-dan 1,5 kq-a qədər olur. Meyvələri 
yumru, uzunsov və armud şəklində, rəngi yaşıl, açıq və ya tutqun sarı 
olur. Meyvəsinin üstü boz, tünd sarı və ya tünd qəhvəyi rəngli pənbə ilə 
örtülüdür. Ətli hissəsi ağ və ya sarımtıl, əvvəlcə bərk, lakin qalıb 
yetişdikdə yumşalır. Ətli hissəsində daşlaşmış bərk toxumalar vardır. 
Dadı şirin, turşaşirin və gər (büzüşdürücü) olur. Heyvadan az miqdarda 
 
 90
təzə və bişirilmiş halda istifadə edilir. Heyva marmelad, povidlo, jele, 
sukat, mürəbbə, kompot və cem hazırlamaq üçn qiymətli xammaldır. 
Çoxlu heyva sortu məlumdur. Azərbaycanda yetişdirilən Çiləyi, Şirvani, 
Karaman, Atbaşı, Cardalı, Sarı Rəcəbi, Şabrani, Zardobi, Fəhmi, 
Ağvani, Qara heyva, iri Ağdaş və s. misal göstərilə bilər. Bundan başqa 
həyətyanı sahələrdə daş heyva, əppək heyva, armudvari, almavari heyva 
sortları da xalq seleksiyaçıları tərəfindən yetişdirilir. 
Heyva keyfiyyətinə görə Azərbaycan Respublika standartının (RST 
292-76) tələblərinə uyğun olmalıdır. Keyfiyyətinə görə təzə heyva 
birinci və ikinci əmtəə sortlarına bölünür. Brinci sortun ən böyük en 
kəsiyinin diametri 60 mm, ikinci sortda isə 40 mm-dən az olmamalıdır. 
Əzgilin iki əsas növü vardır: 1. adi əzgil (Mespilus Germanica); 2. 
subtropik və ya yapon əzgili (Eriobothrya japopica). 
Adi əzgil yabanı halda Qafqazda, Krımda və Türkmənistanda bitir. 
Adi əzgilin meyvəsi xırda olub, çəkisi 15-35 qr-dır. Təzə dərilmiş əzgil 
bərk və ağızbüzüşdürücü olur. Sonralar yeişmə dövründə yumşalır, dadı 
isə şirinləşir. 
Yapon əzgili az miqdarda Qafqazın Qara dəniz sahilində, Krımın 
cənub sahilində becərirlər. Əzgildən təzə halda, mürəbbə, pastila, 
karamel içliyi, duzlamaq, sirkəyə qoymaq və ekstrakt hazırlamaq 
(əzgilşərab) üçün istifadə edilir. Tam yetişmiş əzgilin yumşaq hissəsinin 
tərkibində 5,2% su, 8,5% şəkər, 0,8% turşu, 1,4% pektin maddələri, 
0,65% azotlu maddələr, 1,8-2,5% sellüloza, bir qədər alma turşusu var. 
Yetişmə nəticəsində şəkər və alma turşusu azalır, az miqdarda spirt və 
sirkə turşusu əmələ gəlir ki, bu da ona pis xoşagəlməyəntam verir. 
 
 91
Azərbaycanda Qabak-əzgil, Qəbələ-əzgil və Qaysı-əzgil sortları 
becərilir. Subtropik əzgilin sortlarından Premyera, Tamana və Fali 
sortlarını göstərmək olar. Bütün sortlarda toxum meyvənin ümumi 
çəkisinin 15-18%-ni təşkil edir. 
 
3.2. Çəyirdəkli meyvələr 
 
Çəyirdəkli meyvələr ağacların sayına və meyvə bağlarının sahəsinə 
görə almadan sonra 2-ci yeri tutur. Bütün meyvə bağlarının 40%-ə 
qədərini təşkil edir. Bu qrupa albalı, gilas, ərik, şaftalı, gavalı, alça, 
göyəm, zoğal aiddir. 
Çəyirdəkli meyvələr Rusiyanın mərkəzi rayonlarında, Ukraynada, 
Belorusiyada, Moldaviyada, Şimali Qafqazda, Özbəkistanda becərilir. 
Gilasa nisbətən albalı soyuğa davamlıdır. Gilas, əsasən ölkənin cənub 
rayonlarında becərilir. Ərik Orta Asiyada, Dağıstanda, Krımda və 
Zaqafqaziyada becərilir. Çəyirdəkli meyvələr çox sulu olduğundan uzun 
müddət saxlanıla bilmir. Onlardan təzə halda istifadə edilir və kompot,  
 
 92
mürəbbə, cem, şirə, müxtəlif içkilər hazırlamaq və qurutmaq üçün istifadə 
edilir. 
Çəyirdəkli meyvələrin kimyəvi tərkibi 3.1 №-li cədvəldə verilmişdir. 
  
Cədvəl 3.1. Çəyirdəkli meyvələrin kimyəvi tərkibi, faizlə 
Meyvələrin 
adı 
Su  Şəkər  Turşu  Pektin 
maddəsi 
Sellüloza  C vitamini, 
mq%-lə 
Albalı  77-87 8,4-14,5 0,9-2,3 0,4-0,6 0,18-0,25 2-6 
Gilas  74-85 10-17,0 0,5-1,0 0,4-0,7 0,2-0,3 10,0 
Gavalı: 
Macar 
qrupu 
 
79-85 
 
8,7-15,6 
 
0,4-1,0 
 
0,7-0,8 
 
0,3-0,5 
 
5-10 
Renklod 
qrupu 
83-86 9-12,3 0,6-1,5 0,4-0,6 0,2-0,3 5-17 
Alça  87-89 4,5-6,1 3-3,9 0,3-0,6 0,4-0,5 7-13 
Ərik  83-87 4,5-23,0 0,2-2,5 0,4-1,2 0,4-1,0 1-7 
Şaftalı  85-88 7,5-15,0 0,5-1,0 0,6-1,2 0,4-0,5 7-20 
Göyəm  88-90 7,0 1,8 1,30 1,60 12-17 
Zoğal  82-86 8,9 2,0 0,90 2,0 5 
 
Albalı (Cerasus vulgaris Mill.) gülçiçəklilər fəsiləsindəndir. Albalı cinsinin 
240 növü var. Albalı ətli hissəsinin quruluşundan və rəngindən asılı olaraq 2 qrupa 
bölünür: Moreli və Amoreli. 
Moreli qrupunun meyvələri və şirəsi qara rəngli olur. Əksər hallarda bunların 
meyvəsi tünd qırmızıya çalır. Dad-tam xüsusiyyətinə görə turşa-şirin və turş 
yarımqruplarına ayrılır. Moreli qrupuna aid edilən albalıların ən çox 
yayılmışlarından Ukrayna, Moreli, Lyubskaya, Anadolu, Vladimir, Bəhrəli 
Miçurin və s. misal göstərilə bilər. 
Amoreli qrupundan olan albalı növlərinin meyvəsi və şirəsi açıq rəngdə olur. 
Həmçinin bunların dadı birinci qrupa nisbətən şirindir. Bu qrupa aid olan albalı 
növlərindən Monmoransi, Çəhrayı rəngli Amoreli, Kursk  şpankasını göstərmək 
olar. 
 
 93
Yetişmə müddətinə görə albalı tezyetişən (Tezyetişən moreli, Kent, 
Gödəksaplaq), ortayetişən (Pioner, Vladimir, Ukrayna moreli) və gecyetişən (Ideal, 
Lyubskaya, Anadolu) qruplarına bölünürlər. 
Azərbaycanda Anadolu, Iri şpanka, Podbelski və Tezyetişən ingilis albalı 
sortları becərilir. Albalının keyfiyyəti Azərbaycan Respublika standartının (RST 
290-76) tələblərinə cavab verməlidir. Birinci və ikinci əmtəə sortuna bölünür. Ən 
böyük en kəsiyinin diametri irimeyvəlilərdə 20 mm-dən, xırdameyvəlilərdə isə 15 
mm-dən az olmamalıdır. Albalı təzə halda 20 gün saxlanıla bilər. 
Gilas (Cerasus avium Moench.) albalıya nisbətən istisevən olduğundan, 
əsasən ölkəmizin cənub rayonlarında becərilir. Ətli hissəsinin quruluşuna görə 2 
qrupa bölünür: Biqaro və Kini. 
Biqaro qrupuna aid olanlar sıx və xırçıldayan ətli olmaqla, əsasən 
konservləşdirmədə istifadə edilir. Bu qrupa aid olanlardan sarı Draqona, sarı 
Denisyon, çəhrayı Napoleon, Fransis (Frans Iosif) və Qızılı gilasları göstərmək 
olar. 
Kini qrupuna aid edilənlər biqaro qrupundan fərqli olaraq daha zərif ətli 
hissəyə malikdir. Bunların ətli hissəsi həm də boş və çox sulu olur. Əsasən təzə 
halda süfrəyə vermək üçün istifadə edilir. Bu qrupa aid olan gilas sortlarından 
Tezyetişən, Qara nayta, Aprelka göstərilə bilər. 
 Azərbaycanda qədimdən bəri yerli gilas sortları: Isfahani, Həsənbal, Əbləğ, 
Şuduğ, Şirin qara, Qara gilas, Növrəstə və başqaları becərilir. 
Standart sortlardan Dimacio, Oliva Romanı, Sarı Draqon, Öküzürəyi, 
Çəhrayı Napoleon, Biqaro Qrol, Sarı Denisyon, Bianko gözəli, tezyetişən Kassini, 
gecyetişən Keftera və s. göstərilə bilər. 
Gilasın keyfiyyəti Azərbaycan Respublika standartının (RST 293-76) 
tələblərinə cavab verməlidir. Gilasın ən böyük en kəsiyinin diametri 20 mm-dən az 
olmamalıdır. Saplaqsız meyvələrin çəkiyə görə miqdarı 5%-dən çox olmamalıdır. 
Ikinci sort gilasın rənginin və ölçüsünün müxtəlif cinsli olmasına, meyvənin 5%-
dən 2 ədəd sağalmış dolu, yaxud meyvəqurdu zədələrinin olmasına icazə verilir. 
 
 94
Gavalı, əsasən Qafqazda və Krımda yabanı halda yetişir. Ukraynada, 
Moldaviyada, Şimali Qafqazda becərilir. 
Bağ gavalısı (Prunus domestica L.) bütün gavalı bağlarının 96%-ni təşkil 
edir. Bağ gavalısının ən çox becərilən növləri renklod, macar və yumurtavari 
gavalıdır.  
Macar gavalısı qırmızımtıl-bənövşəyi rəngdə, üzəri ağ mum tozu ilə örtülü, 
uzunsov yumurta formasında, ətli hissəsi yaşılımtıl sarı, bərk və şirin olur. Bu 
gavalıdan, əsasən qara gavalı qurusu istehsal edilir. Təzə halda bir aya kimi 
saxlanıla bilər. Macar gavalısının ən çox yayılmış sortlarından Ev gavalısı, Adi 
gavalı, Italyan gavalısı, Ajanski gavalısı, Moskva gavalısıdır. 
Renklod gavalıları yumru formada, təsadüfi hallarda ovalşəkilli yaşıl, sarı, 
yaşılımtıl-sarı rəngdə şirin və sulu olur. Renklod gavalısının sortlarından yaşıl 
renklod, Altan renklodu, Ullens renklodu, kolxoz renklodu, Reforma gavalısıdır. 
 Yumurtavari gavalılar çox iri, sarı və ya narıncı rəngdə, sıx, şirəli sarı ətli 
hissəyə və turşa-şirin dada malikdir. Bu qrupa Sarı yumurtavari, Qızıl damcı, 
Şaftalı gavalıları aiddir. 
Bunlardan başqa bağ gavalısının növ müxtəlifliklərindən Anna Şpet, 
Viktoriya, Sarı Oçakov gavalı sortları da mövcuddur. 
Azərbaycanda Bondebri, Şaftalı gavalısı, Yaşıl renklod, Ullens renklodu, 
Xurma macar, Adi macar, Anna Şpet, Süqar, Sarı albuxara, Aleksandr Düma, 
Altan renklodu, Yerli Lakston gavalı sortları becərilir. Yerli sortlardan Xatını, 
Vəziri, Sarı albuxara və qara gavalıdır. 
Cır gavalı (Prunus insitita L.), əsasən yabanı halda bitir. Adi gavalıdan çox 
turş və büzüşdürücü olmasına görə fərqlənir. Sortlarından Mirabel, Nansi və Volqa 
cır gavalısını göstərmək olar. Əsasən mürəbbə, konservləşdirmə və qurutma üçün 
sərf edilir. 
Alça (Prunus divaricata Ledev) yabanı halda yetişir. Bununla yanaşı, bəzi 
mədəni sortları da becərilir. Ən çox Orta Asiyada, Qafqazda və Krımda 
yayılmışdır. 
 
 95
Təzə halda və həmçinin emal məqsədi ilə də istifadə edilir. Alçadan 
marmelad, pastila, mürəbbə, habelə kompot hazırlanır. Yerli əhali isə ondan turşu 
və lavaşana düzəldirlər. Alçanın keyfiyyəti QOST 21405-75 üzrə müəyyən edilir. 
Azərbaycanda yetişən yerli sortlardan ən məhsuldar olanları Talobi, Qara 
alça, Göycə Soltanı, Payız mələsi (peyvənd alça), Rəcəbi, Ərəşi və Qəzvini 
sortlarıdır. 
Göyəm (Cornus mas L.), əsasən cənubda çox yayılmışdır. Xırda tünd yaşılı 
rəngdə və üzərində mum tozu olur. Şaxta vurduqda onun dad-tam keyfiyyəti 
yaxşılaşır. Ən çox mürəbbə, cövhər və turşiyyat hazırlamaqda istifadə edilir. 
Zoğal (Prunus spinosa L.), əsasən Qafqazda, Krımda yabanı halda bitir və 
həmçinin az miqdarda mədəni halda becərilir. Zoğal xırda olub, uzunsov formada, 
tünd qırmızı rəngdə kəskin turş dadlıdır. Çəyirdəyi ümumi meyvənin 32%-ni təşkil 
edir. Əsasən avqustun axırları və sentyabrın əvvəllərində yetişir. Mürəbbə, pastila, 
marmelad, likör, nalivka, şirə hazırlanmasında və təzə halda istifadə edilir. 
Sortlarından Gəncə, Sarı zoğal, Qara zoğal göstərilə bilər. 
Zoğalın keyfiyyəti QOST 16524-70 üzrə müəyyən edilir. 
Ərik (Prunus Armenika Mill) gülçiçəklilər fəsiləsindəndir. Ərik cinsinin 10 
müxtəlif yabanı forması məlumdur, bunun da 3 növü: adi, Sibir və Mancuriya əriyi 
daha çox yayılıb. Mədəni ərik sortları, əsasən Orta Asiyada, Zaqafqaziyada, 
Ukraynada, Şimali Qafqaz və Moldaviyada becərilir. Ərik təyinatına görə 2 qrupa 
ayrılır: qurutmaq üçün, konservlik və süfrə üçün. Ərik mənşəyinə və botaniki 
xüsusiyyətlərinə görə K.F.Kostinovanın təklif etdiyi təsnifata əsasən, 3 qrupa 
bölünür: 
1. Orta Asiya qrupu ərikləri; 
2. Iran-Qafqaz qrupu ərikləri; 
3. Avropa ərikləri. 
Qurutmaq üçün istifadə olunan əriklər sıx ətli və çox şəkərlidir. Süfrə üçün 
və konserv üçün istifadə olunanlar isə birincilərdən fərqli olaraq boş ətliyə malik 
olur. 
 
 96
Qurutma məqsədi ilə Orta Asiya sortu əriklərindən isifadə edilir. Bunların 
çəyirdəklərindəki ləpədən badam əvəzinə şirniyyat hazırlamaq üçün istifadə edilir. 
Tərkibində amiqdalin qlükozidi (4,4%-ə qədər) olanlar isə bu məqsədlə istifadə 
edilmir. Ətriyyat sənayesində xammal kimi işlədilir. Əriyin çəyirdək ləpəsində 
55% yağ, 28% zülali maddə olur. 
Orta Asiya əriklərindən həm qurutmaq və həm də süfrə üçün istifadə edilir. 
Bu məqsədlə istifadə olunan sortlardan Arzami, Axrori və Ruhu cavan göstərilə 
bilər. 
Avropa sortları qurudulmur. Bunlardan konserv istehsalında və süfrə üçün 
istifadə edilir. Avropa sortlarına daxil olan əriklərdən Qırmızıyanaq, Ananas, 
Ambroziya, Nikitin və s. misal göstərilə bilər. Süfrə üçün istifadə olunanlar iri, xoş 
görünüşlü, yaxşı dadlı və ətirli olmalıdırlar. Süfrə üçün istifadə olunan Iran-Qafqaz 
qrupu ərikləri Komsomol, Naxçıvan, Şalax, Badam-ərik sortlarıdır. 
Qurutma üçün istifadə edilən Orta Asiya qrupu ərikləri Mirsəncəli, Isfarak, 
Qaysi, Xurmai, Kondak, Arzami, Xasaki, Uçma, Babai sortlarıdır. Bunların 
tərkibində turşu azdır. 
Tezyetişən süfrə ərikləri 2 həftə, gecyetişənlər isə 15-20 gün saxlanıla bilir. 
Azərbaycanda yerli sortlardan, əsasən Naxçıvanda Növrəstə, Haqverdi, 
Abutalibi, Göy badami, Alyanaq, Sarı badami, Sarı və Ağ Təbərzə, Xosrovşahi və 
Şalax sortları becərilir. 
Təzə ərik I və II pomoloji qrupa bölünür. Hər respublika üzrə sortların adı 
standartda göstərilir. Keyfiyyətindən asılı olaraq birinci və ikinci sorta ayrılır. 
Ölçüsünə görə iri (40 mm-dən çox), orta (30-40 mm) və xırda (30 mm-ə qədər) 
qruplarına ayrılır. Satış zamanı 8% standarta uyğun olmayan, lakin yararlı 
meyvələrin olmasına icazə verilir. 
Şaftalı (Persica Vulgaris Mill) istisevən olduğundan, əsasən ölkəmizin 
cənub rayonlarında yayılmışdır. Sənaye əhəmiyyətli şaftalı Özbəkistanda, 
Türkmənistanda, Zaqafqaziya respublikalarında, Şimali Qafqazda, Ukraynada və 
 
 97
Moldaviyada becərilir. Şaftalıdan təzə halda itsifadə edilir, kompot, şirə, mürəbbə, 
sukat, marmelad hazırlanır və qurudulur. 
Şaftalı meyvələri yumru və oval formada olur. Təpələri düz, yumru və ya 
məməlidir. Meyvələri yaşıl, ağ, qırmızı, sarı və ya qarışıq rəngdə olur. Meyvənin 
üzəri çılpaq və ya tüklü (pənbəli) olur. Üzəri tüklü şaftalılar öz növbəsində həqiqi 
şaftalıdan (bunların çəyirdəyi ətlikdən tamam ayrılır) və pavi şaftalısından 
(bunların ətliyi çəyirdəkdən ayrılmır) ibarətdir. Üzəri çılpaq şaftalıları uyğun 
olaraq nektarin və bryunyon (gərdi və ya güşdü) adlandırırlar. 
Ətli hissəsi çəyirdəyindən tam ayrılanlar daha zərif və şirəli olurlar. Bunlarda 
pektin maddələri az olur. Geniş yayılmış sortlarından Lola, Sarı nektarin, Nikitin, 
Çempion, Qızıl yubiley şaftalılarıdır. 
Ətli hissəsi çəyirdəyindən ayrılmayanlar xırçıldayan olur. Bunlarda pektin 
maddə nisbətən çoxdur. Sortları Ağ qoriyski, Brusski, Pauni, Zəfərani şaftalılarıdır. 
Azərbaycanda şaftalının standart sortlarından Çempion, Qrinobero, Salami, 
Qızıl yubiley, Elberta, gecyetişən narıncı, gecyetişən zəfəranı, Nikita, Mayflever, 
Salvey, Fidan, Malik, Ağ nazlı yetişdirilir. Təzə şaftalı hər pomoloji sort üzrə 
keyfiyyətinə görə birinci və ikinci əmtəə sortuna bölünür. Ölçüsünə görə iri (50 
mm-dən çox), orta iri (35-50 mm) və xırda (35 mm-dən kiçik) qruplarına bölünür. 
Yeni perspektiv ağ ətli şaftalılardan Jemçujina, Flaminqo, Yubiley, Znamya, 
Krım, Tavriçeski+, sarı ətli şaftalılardan Mayak, Fakel, Krım kəhrəbası, Xəzinə 
sortlarını göstərmək olar. 
Şaftalının tezyetişən sortlarını soyuducuda (0-60C-də) 6-10 gün, gecyetişən 
sortlarını isə 1-2 ay saxlamaq mümkündür. 
                                                
                                            
 
                                                     
 
 98
 
 
3.3. Giləmeyvələr 
 
Giləmeyvələr çox yayılmış meyvə növləri qrupudur. Bu qrupa daxil olan 
meyvələrin bəziləri soyuğadavamlı olduqlarından şimal rayonlarında da becərilir. 
Bəziləri isə (üzüm və qarağat) istisevən olduqlarından ancaq ölkəmizin cənub 
rayonlarında becərilir. Bu qrupa daxil olan meyvələrin əksəriyyəti uzun müddət 
saxlanılmağa yaramadığından tez istifadə edilir. Lakin üzümün gecyetişən 
sortlarından saxlamaq üçün istifadə olunur. 
Giləmeyvələr öz tərkib xüsusiyyətlərinə görə orqanizm üçün qidalı yeyinti 
məhsullarıdır. Bu qrupa üzüm, qarağat, moruq, quşüzümü, çiyələk və s. daxildir. 
 
3.3.1. Həqiqi giləmeyvələr 
 
Üzüm (Vitis vinifera) üzüm fəsiləsinin üzüm cinsindəndir. Üzüm cinsinin 70 
növündən ikisi Azərbaycanda bitir. Bunlardan meşə və Amur üzümü daha geniş 
yayılmışdır. Meşə üzümü üzümçülük rayonlarında yabanı halda bitir. Üzüm 
istisevən bitki olduğundan, əsasən cənub rayonlarında becərilir. Əsasən 
Zaqafqaziya respublikalarında, Şimali Qafqazda, Ukraynanın cənubunda, 
Moldaviyada, Orta Asiyada becərilir. 1000-ə qədər müxtəlif üzüm sortları 
yetişdirilir. Üzümün ayrı-ayrı sortları ilə məşğul olan elm ampeloqrafiyadır. 
Üzümün keyfiyyəti onun kimyəvi tərkibindən, habelə salxımın sıx, orta sıx və 
seyrək olmasından asılıdır. Seyrək salxımlar az zədələndiyindən daşınma və 
saxlanmaya nisbətən davamlıdırlar. 
Hər bir üzüm giləsi qabıq, sulu ətli və toxum hissələrindən ibarətdir. 
Üzümün toxumsuz sortları da vardır. Üzümün qabığı sıx, qalın və nazik olur. Sıx 
və qalın qabıqlılar saxlanmağa davamlıdır. Müxtəlif üzümlərdə ətli hissənin, 
 
 99
toxumun və qabıq hissəsinin bir-birinə nisbəti faizlə müxtəlif olur. Ətli hissə 
müxtəlif üzümlərdə 85-90%, qabıq 2-9%, toxum isə 5%-ə qədər olur. 
Üzümün tərkibində orta hesabla 76-83% su, 16,1% şəkər, o cümlədən 0,7% 
saxaroza, 15,4% invertli şəkər, 0,6% turşu, 0,25% pektin maddəsi, 0,9% sellüloza, 
0,3-0,5% mineral maddə vardır. 
Üzümün tərkibində olan şəkər onun keyfiyyəti üçün əsas göstərici olmaqla, 
10%-dən 30%-ə qədər olur. Üzüm şəkəri isə qlükoza və fruktozadan əmələ 
gəlmişdir. Üzümün dadı onun tərkibindəki turşuluğun miqdarı ilə əlaqədardır. Rast 
gələn turşular şərab və alma turşularıdır. Az miqdarda isə turşəng turşusu da vardır. 
Yetişməmişlərdə isə kəhrəba və qarışqa turşuları da rast gəlir. Turşuluq 0,4-1,4%-
dək olur. Üzümün tərkibində 1,44%-ə qədər azotlu maddələr, P vitamini, 3-10 
mq% C vitamini və ətirli maddələr var. 
Təyinatına görə üzüm 3 qrupa ayrılır: süfrə üçün, şərabçılıq və qurutmaq 
üçün. 
Süfrə üçün olanlar irigiləli, xoşgörünüşlü və çox şirəli olurlar. Süfrə üçün 
olanların yayılmış sortlarından Şabaş, Çauş, Ağ şasla, Qara asma, Nimrəng, 
Hüseyni (gəlinbarmağı), Ağ Təbriz (Azərbaycanın yerli sortlarındandır), Ağadayı 
(Dağıstanın yerli sortudur), Hamburq muskatı, Iskəndəriyyə muskatı, Izabella və s. 
daxil edilir. 
Şərabçılıq sortlarından həm konyak, həmçinin müxtəlif növ şərabların 
istehsalı üçün istifadə olunur. Süfrə üzümlərindən fərqli olaraq üzümün şərabçılıq 
sortları şəkərliliyinin çox olması ilə fərqlənir. 
Bu qrupa aid olan sortlardan ağ, çəhrayı, qara və Hamburq muskatlarını, 
Tokay, Gilyar, Mədrəsə, Bayan misal göstərilə bilər. Adi şərablardan fərqli olaraq 
Şampan şərablarının hazırlanmasında daha yüksək keyfiyyətli üzüm sortlarından 
istifadə edilir. Belə üzüm sortlarından Rislinq, Rkasiteli, Şardone, Pinofran və s. 
göstərmək olar. Tokay tipli şərabların hazırlanması üçün Furminq, Qare-levelyu 
sortları, süfrə şərabları üçün az şəkərli (turşuluğu bir az çox) sortlardan Kaberne, 
Saperavi, Aliqote, Rislinq, Traminer, Solikauri və s. işlədilir. 
 
 100
Qurutmaq üçün olan üzüm sortları çox şəkərli və az turşuluğu ilə 
fərqlənirlər. Bunların ətli hissəsi sıx, nazikqabıqlı olur. Qurutmaq məqsədi ilə 
toxumlu və toxumsuz üzümlərdən istifadə olunur. Üzümün Orta Asiya sortları 
qurutmaq məqsədi ilə daha əlverişli sayılır. Bu sortlardan tumsuz ağ və qara 
kişmiş, Vassarqa, Kattakurqan, Bakı şanısı misal göstərilə bilər. Adətən toxumlu 
üzümlərdən mövüc, toxumsuzdan kişmiş hazırlanır. 
Süfrə üzümünün keyfiyyəti Azərbaycan Respublika standartının (RST 199-
74) tələblərinə cavab verməlidir. 
Ticarət şəbəkəsində satışa bir sortlu, bütöv və dağınıq, gilələri müxtəlif 
sıxlıqda, inkişaf etmiş, yetkin, təmiz, rəngi öz sortuna müvafiq, mexaniki zədəsiz 
və zərərverici yaxud xəstəlik dəyməmiş üzüm salxımları buraxılır. 
Partlamış, basılıb əzilmiş gilələrin miqdarı 0,5%-dən, qopub tökülmüş gilələr 
isə 5%-dən çox olmamalıdır. 
Qarağat üzüm kimi çoxillik meyvədir. Rənginə görə 3 növə ayrılır: qara 
qarağat (Ribes nigrum L.), qırmızı (Ribes rubrum L.) və ağ qarağat (Ribes aureim 
Purch). 
Vitaminlərin miqdarına görə qara qarağat daha üstün sayılır. Bunun 
tərkibində 400 mq% C vitamini vardır. Odur ki, qara qarağat daha çox becərilir. 
Qara qarağat gilələrlə, ağ və qırmızı qarağat isə salxımlarla dərilir. Qara qarağat 2 
həftə müddətinə, ağ və qırmızı qarağat isə 5-7 gün müddətinə saxlanıla bilir. 
Bunların şehli olması saxlama müddətini daha da azaldır. 
Qara qarağatın tərkibində 7-10% şəkər, o cümlədən 5,7-7% qlükoza, 0,9-
1,6% fruktoza və 0,5-2% saxaroza, 1,9-3,7% turşu (limon və alma), 1,5% pektin 
maddəsi, 3,76% sellüloza, 0,33-0,42% aşı maddəsi, 0,5% mineral maddə, 0,53-
1,41% azotlu maddə vardır. Qara qarağatın yayılmış sortlarından Məhsuldar Liya, 
Boskop nəhəngi, Lakston, 8-ci Devison, Gent, Qoliaf, Sentyabr Danielyası, 
Neapolitanski və s.-dir. 
 
 101
Qara qarağatın keyfiyyəti dövlət standartının (QOST 21450-75) tələblərinə 
cavab verməlidir. Keyfiyyətcə qara qarağatın gilələri təzə, təmiz, yetkin, bir 
pomoloji sorta mənsub, zədəsiz və sağlam olmalıdır. 
Bitkinin başqa hissələrinin miqdarı 1,0%-dən, kal meyvələr 5,0%, quruyub 
yanmış gilələr 3,0%, bir-birinə yapışmış gilələr isə 4%-dən çox olmamalıdır. 
Qırmızı və ağ qarağatın tərkibində orta hesabla 6,7-8,2% şəkər, 2,6-3,8% 
turşu, 20-45 mq% C vitamini, 0,19-0,26% pektin maddələri, 0,24-2,38% 
protopektin, 0,41% pentozan, 3,88% sellüloza, 0,11% aşı və boya maddəsi, 0,20-
0,91% azotlu maddələr vardır. 
Qırmızı qarağatın yayılmış sortlarından Qırmızı Versalski, Qırmızı 
Hollandiya, Krasnıy krest, Məhsuldar Feya, Zamok Xautona, Qırmızı çutovka və s. 
göstərmək olar. 
Ağ qarağatın sortlarından Ağ Bulonski, Ağ versalski, Ağ Hollandiya və 
Yuterborq misal göstərilə bilər. 
Həqiqi giləmeyvələrə aid olan firəngüzümü, quşüzümü, qaragilə və mərsin 
ən çox Rusiyanın  şimal və orta zonalarında yetişir. 
Azərbaycanda yetişən  yabanı giləmeyvələr haqqında IY fəsildə geniş 
məlumat verilir. 
  
3.3.2. Mürəkkəb giləmeyvələr 
 
Moruq (Rubus idaeus L.) ən çox şimal və orta zona rayonlarında yayılmışdır. 
Moruq çoxillik bitkidir. Moruq ikinci ilindən məhsul verməyə başlayır. Ən çox 3-
cü, 4-cü illərində meyvə verir. Bir hektardan 4-6 qr məhsul yığmaq olur. Yetişmiş 
moruq budaqdan asanlıqla qopur. Moruq təzə halda istifadə edilməklə yanaşı 
qurutma, dondurma, mürəbbə, şirə, şərbət, içkilər və s. hazırlamaq üçün istifadə 
edilir. Qurudulmuş moruqda salisil turşusu daha çox olduğundan, müalicəvi 
əhəmiyyətə malikdir. Təzə və dondurulmuş moruq meyvəli dondurma 
hazırlanmasında işlədilir. 
 
 102
Sortundan və yetişmə şəraitindən asılı olaraq tərkibində 3-11% şəkər, 1-2% 
üzvi turşu, 0,5-2,8% pektin maddələri, 6% sellüloza, 0,1-0,3% aşı maddələri, 0,8-
1,9% azotlu maddələr, 0,4-0,8% mineral maddələr vardır. Meşə moruğu dəmir və 
fosfor duzları ilə zəngindir. Moruqda 7-20 mq% C vitamini vardır. 
Moruqda saxaroza az, qlükozaya nisbətən fruktoza isə daha çoxdur. Moruq 
giləsinin forması konusvari, dairəvi və oval şəkilli, uzunsov və yarım şara oxşayır. 
Rənginə görə moruq qırmızı, ağ və qara rəngdə olur. Dadına görə turş, turşa-şirin, 
şirin-turş növlərinə bölünür. Moruğun geniş yayılmış sortlarından Voljanka, 
Kuzmin, Texas, Malboro, Usanka, Tərəqqi və s. misal göstərmək olar. 
Böyürtkən (Rubus caucasicus Focke) qara rəngli giləmeyvədir. Hər bir 
gilənin daxilində toxumcuq yerləşir. Tərkibində 7% şəkər, 1-2% turşu olur. Ən çox 
rast gələn alma, limon və şərab turşusudur. Böyürtkən əsasən likör-araq və qənnadı 
sənayesində istifadə edilir. Böyürtkənin mədəni sortlarından Miçurinin yetişdirdiyi 
Izobiliya sortunu göstərmək olar. Krımda yabanı halda bitən böyürtkən «ojinoy» 
adlanır. 
Böyürtkənin keyfiyyəti Azərbaycan Respublika standartının (RST 277-76) 
tələblərinə cavab verməlidir. Böyürtkənin gilələri təzə, sıx ətli, mexaniki zədəsiz, 
kifsiz və çürüntüsüz olmalıdır. Rəngi tünd bənövşəyi, dadı özünəməxsus, tam 
yetişməmişlərin miqdarı 3%-dən çox olmamalıdır. 
 
 
 103
 
 
3.3.3. Qeyri-həqiqi giləmeyvələr 
 
Bu qrupa bağ çiyələyi (Fragaria moschata Duch.) və meşə çiyələyi 
(Fragaria vesga) aiddir. Bunlar bioloji xüsusiyyətlərinə görə biri digərinə çox 
yaxındır. Bunların giləmeyvələr içərisində xüsusi çəkisi azdır. Meşə çiyələyi bağ 
çiyələyinə nisbətən daha tez yetişir. Meşə çiyələyi yabanı halda yayılmış və soyuğa 
davamlı olduğundan şimal və orta zona rayonlarında yayılmışdır. Bağ çiyələyinin 
meyvəsi iri olmaqla diametri 3-5 sm və çəkisi 50 qr-a qədər olur. 
Bağ çiyələyinin tərkibində 80-88% su və 10-12% quru maddə vardır. 
Sortundan və yetişdiyi yerdən asılı olaraq çiyələyin tərkibində 6-11% şəkər, 1-2% 
üzvi turşu vardır. 30-80 mq% C vitamini və az miqdarda B qrupu vitaminləri və 
karotin, turşulardan ən çox limon və azacıq alma turşusu vardır. Şəkərlərdən 2,8% 
qlükoza, 3,3% fruktoza və 0,4% saxaroza olur. Birinci yığımda çiyələyin 
tərkibində şəkərin miqdarı 2-ci və 3-cü yığıma nisbətən 1% çox olur. 
Bunlardan başqa çiyələkdə 0,6% aşı və boya maddəsi, 0,6% yağ, 1,5% 
sellüloza, 1,3% pektin maddəsi, 0,5% mineral maddə vardır. Ən çox dəmir, fosfor 
və kobalt duzları rast gəlir. 
Yetişmə dövründən asılı olaraq tez, orta və gecyetişən növlərə ayrılır. Əsas 
aşağıdakı sortlar yetişdirilir. Tezyetişənlərdən Mısovka, Komsomolçu, orta 
yetişənlərdən Çəhrayı ananas, Iosif Maqomet, Muto, Koraska, Luiza və 
gecyetişənlərdən Zaqorya gecyetişənini göstərmək olar. Azərbaycanda, əsasən 
Madam Muto və Festival sortları yetişdirilir. Giləmeyvələri qablaşdırmaq üçün 
tutum 3-8 kq olan səbət və səbətcikdən istifadə edilir. 
Standarta əsasən, çiyələyin gilələri təzə, təmiz, saplaqlı, rəngi normal və 
sağlam olmalıdır. Bunların içində 10%-ə qədər nisbətən xırda gilələrin, 5%-ə qədər 
qeyri-pomoloji sortların, 3%-ə qədər nisbətən kal, lakin lazımi qədər inkişaf etmiş, 
satış yerində 5%-ə qədər əzilmiş və yetişib ötmüş gilələrin olmasına icazə verilir. 
 
 104
3.4. Qərzəkli meyvələr 
Qərzəkli meyvələr kimyəvi tərkiblərinə görə başqa meyvələrdən fərqlənir. 
Qərzəkli meyvələrdə 30-70% yağ, 16,5-22% azotlu maddə vardır. Ümumiyyətlə, 
qərzəkli meyvələrin qidalılıq dəyəri yüksək olur. 
Qərzəkli meyvələrdən qənnadı sənayesində geniş miqyasda istifadə edilir. 
Eyni zamanda sütül qozdan mürəbbə hazırlanır, badam yağından isə ətriyyat 
sənayesində istifadə edilir. 
Qoz (Juglans regia) ağacları əsas etibarilə Ukraynada və Krımda, 
Moldaviyada və Zaqafqaziyadadır. Yabanı qoz meşələri Dağıstanda və Orta 
Asiyada böyük sahələr tutur. Qozların keyfiyyəti onun böyüklüyündən və çəkisinin 
ağırlığından asılıdır. Meyvənin üzərinin rəngi, qabığının qalınlığı, içinin çıxarı və 
rəngi də keyfiyyətinə təsir edən amillərdəndir. Içi asanlıqla ayrılan yumşaq qabıqlı 
sortlar ən qiymətli qoz sayılır. Qabığı bərk, xırda qozlara nisbətən aşağı keyfiyyətli 
sayılır. Çünki təmizlədikdən sonra bunların ləpəsi az çıxır. 
Qoz yüksək qidalılıq dəyərinə malikdir. Belə ki, qozun tərkibində 16% zülal, 
58,5% yağ, 15% karbohidrat vardır. Quru  qozun tərkibində 6-8% su vardır. Kal 
qozda 3000 mq% C vitamini olur. Yetişmə dövründə onun tərkibində C 
vitamininin miqdarı 80 mq%-ə qədər azalır. Qozun 100 qr-ı 2785 kCoul enerji 
verir. 
Iriliyinə görə qozlar iri, orta iri və xırda növlərinə ayrılır. Irilərinin diametri 
38-42 mm, orta irilərin 37-31 mm və xırdalarının 24-30 mm olur. Çəkisinə görə isə 
irilər 11-9,1 qr, orta irilər 9,0-6,5 qr, xırdalar isə 6,4-3,8 qr olurlar. 
Qozun yayılmış sortları onun becərildiyi yerin adı ilə adlanır. Bunlardan 
Qafqaz, Orta Asiya, Krım, Moldaviya və s. qozlarını göstərmək olar. Iri qozlardan 
isə ən çox yayılanları Bomba, Amerquz və Fərqanə sortlarıdır. 
Azərbaycanda Seyfi, Suğra, Araz, Disar, Vənənd, Car, Dindi və Qum qoz 
sortları yetişir. 
Qozları günəş altında və yaxud da istiliyi 600C olan quruducu şkafda 
tərkibində 6-8% su qalana qədər qurudurlar. Qozun qabığı ağ olsun deyə, süni 
 
 105
surətdə ağardırlar. Bu məqsədlə qozu natrium hipoxlorid (NaClO) və sulfat turşusu 
(H2SO4) məhlulu qarışığına salırlar. Nəticədə hipoxlorid turşusu əmələ gəlir və 
həmin turşu parçalandıqda alınan atamar oksigen qozun ağarmasına səbəb olur. 
               2NaCL  + H2SO4   →   Na2SO4   + 2 HCLO 
                                                                         ^ 
                                                               2HCL  +  2O 
Qoz keyfiyyətcə əla, birinci və ikinci əmtəə sortuna ayrılır. Qozun keyfiyyəti 
QOST 16832-71, qoz ləpəsinin keyfiyyəti isə QOST 16833-71 tələblərinə cavab 
verməlidir. Sütül qozun(mürəbbə bişirmək üçün) keyfiyyəti isə Azərbaycan 
Respublika standartının (RST 275-76) tələblərinə cavab verməlidir. 
Badam (Amygdalus communis) yabanı halda Orta Asiyada, Dağıstanda, 
Azərbaycanda bitir.  Həmin rayonlarda şirin badam da becərilir. Dadına görə 2 
qrupa  bölünür: acı badam və şirin badam. 
Acı badamın tərkibində 2-8% amiqdalin qlükozidi vardır. Acı badamın 
tərkibində ətirli efir yağları olduğundan ətriyyat və kimya sənayesində istifadə 
edilir. 
Şirin badamın forması uzuntəhər və böyürləri yastı, özü iri və xırda, nazik və 
qalın olur. Badamın tərkibində 21,4% zülal, 53,2% yağ, 13,2% karbohidrat 
olduğundan yüksək qidalı hesab olunur. Badamın nəmliyi 6,3%-dir. 100 qr badam 
2672 kCoul enerji verir. 
Badamın əsas sortlarından Nek-plyus-ultra, Nonparel, Nikita-62, VIR, 
Dreyk, Langedok, Mərdəkan-1, Nazikqabıq və s. göstərmək olar. 
Badam keyfiyyətcə əla və birinci sorta (QOST 16830-71), badam ləpəsi isə 
əla, birinci və ikinci əmtəə sortuna (QOST 16831-71) bölünür. 
Püstə (Pistacia vera L.) Azərbaycan, Krım və Orta Asiyada becərilir. 
Püstənin meyvəsi açıq-sarı, qabığı isə ikitaylı və çox bərk olur. Püstənin meyvəsi 
oval-konus formasında, özü yaşılımtıl, yanları bənövşəyi rəngdə olur və xoş 
şirintəhər tam verir. Onun tərkibində 8% su, 22,6% zülal, 45% yağ, 1,6% 
karbohidrat, 3% sellüloza və 3,1% kül olur. 100 qr püstə 2477 kCoul enerji verir. 
 
 106
Satış üçün saxladıqda nəmliyi 10% və daha çox olur. Püstənin sortlarından Keşlə 
(Mirzə Axundov 171 iri), Abşeron (167), Bül-bülü (188), Iran (186), Fərhad 
Əlyarov əla sortunu göstərmək olar. 
Püstə keyfiyyətindən asılı olaraq 1-ci və 2-ci əmtəə sortuna bölünür. 
Şabalıd (Castanea Sativa Mill.) Qafqazda, Zaqafqaziyada, Ükraynanın 
Zakarpatye vilayətində bitir. Şabalıd 2 növdə olur: yeməli şabalıd və yem şabalıdı. 
Şabalıd ağacı 10 yaşından başlayaraq məhsul verir. Şabalıdı yığdıqdan sonra onun 
tərkibində 14% su qalana kimi qurudulur. Şabalıdın tərkibində 20-28% nişasta, 
5,3% azotlu maddə, 5% şəkər, 2% yağ, 1,4% kül və 1,6% sellüloza vardır. 
Kulinariyada və qənnadı sənayesində istifadə olunur. Şabalıd xırdameyvəli və 
irimeyvəli olur. 
Şabalıdın keyfiyyəti dövlət standartının (QOST 16523-70) tələblərinə uyğun 
olmalıdır. 
Təzə şabalıdın nəmliyi 40-55% olduğundan saxlanılmağa davamsızdır. 
Fındıq (Corylus avellana) yabanı halda Avropada, Qərbi Asiyada və Şimali 
Amerikada bitir. Azərbaycanda Şəki-Zaqatala, Dağlıq Qarabağ və Quba-Xaçmaz 
zonalarının meşələrində yetişir. Fındığın tərkibində 70% yağ, 18% zülal, 5,5% su, 
8,5% karbohidrat, 3,2% sellüloza və 2,2% kül vardır. 100 qr fındıq ləpəsi 2932 
kCoul enerji verir. Fındığın tərkibində olan yağ tərkib xüsusiyyətlərinə görə daha 
keyfiyyətlidir. Onun tərkibində doymamış yağ turşularından olein C17H33COOH, 
linol C17H31COOH və linolen C17H29COOH vardır ki, bunlar da fizioloji aktiv 
maddə hesab edilir. Fındıq, əsasən qənnadı sənayesində istifadə edilir. Fındığın 
yayılmış sortlarından badamaoxşar yumru və çox iri Krım fındığı, konusvari 
formalı və nazik qabıqlı Abxaziya, Atababa misal göstərilə bilər. Fındıq 
yığıldıqdan sonra tərkibində 14-15% su qalana kimi qurudulur. Yabanı fındıq 
keyfiyyətcə 1-ci və 2-ci əmtəə sortuna (QOST 5531-70) bölünür. 
Azərbaycanda becərilən fındın sortlarından Atababa, Nic fındığı, Əşrəfi 
fındığı (KTN 30 B), Qalib (noqa fındığı), Zaqatala-9, Yağlı fındıq, Gəncə fındığı, 
Saçaqlı, Qızılfındıq, Xaçmaz fındığı, Trabzon (qoz fındığı) və s. göstərmək olar. 
 
 107
Qərzəkli meyvələr quru, 75 kq-lıq cut, yaxud kətan-kənaf kisələrə 
qablaşdırılır. Ləpəsi isə 25 kq-lıq yeşiklərə qablaşdırılır. 
Saxlanılma zamanı acıma, qaxsıma, kiflənmə prosesi gedir. Ona görə də 
qərzəkli meyvələrin 8-120S  temperaturda və 70-75% nisbi rütubətdə təmiz, quru 
və sərin binalarda saxlamaq lazımdır. 
 
3.5. Subtropik və tropik meyvələr 
3.5.1. Sitrus meyvələri 
 
MDB-də becərilən sitrus meyvələrinin 99%-i Gürcüstanın payına düşür. 
Əsasən Abxaziya və Acariyada yetişdirilir. Azərbaycanda isə az miqdarda 
Lənkəranda və Astarada becərilir. Sitrus meyvələrindən narıngi soyuğa daha çox 
davamlı olduğundan ölkəmizdə çox yayılmışdır. Belə ki, limon -80-də, portağal -
100-də donursa, narıngi -120-də donur. Ölkədə tədarük edilən sitrus meyvələrinin 
80%-i narınginin payına düşür. Respublikaya, əsasən Mərakeş, MƏR, Yunanıstan, 
Türkiyə, Italiya və Kubadan gətirilir. 
Son illərdə Azərbaycanda, Krasnodarda və Orta Asiya respublikalarında 
sitrus meyvələrinin əkin sahəsi genişləndirilir. 
Narıngi (Citrus nobilis), portağal (Citrus sinensis Osb) və limon (Citrus 
limon) Azərbaycanda becərilən əsas sitrus meyvələridir. 
Sitrus meyvələri quruluşuna görə 2 hissədən: qabıqdan və ətli hissədən 
ibarətdir. 
Qabıq hissə 2 qatdan ibarətdir: üst rəngli qat – flavedo, daxili rəngsiz qat – 
albedo. 
Ətli hissə şirə kisəciklərindən təşkil olunmuş dilimlərdən (6-12) ibarətdir. 
Sitrus meyvələrində qabığın qalınlığı onların saxlanılması cəhətdən 
əlverişlidir. Eyni zamanda qabığın qalınlığı ətli hissənin azalmasına səbəb olur. 
Sitrus meyvələrinin qabığının rəngi limonda açıq-sarı, portağalda və narıngidə isə 
 
 108
sarımtıl-narıncı olur. Ətli hissəsi xoş narıncı-sarı, zərif lifli və ətirli olur. 
Karolyok sortlu portağalın ətli hissəsi qırmızı-yaqut rəngində olur. 
Sitrus meyvələrinin tərkibində efir yağlarının faizlə miqdarı onların 
ayrı-ayrı hissələrində müxtəlif olur. Unşiu sortlu narınginin qabıq 
hissəsində 1,2%, ətli hissəsində 0,23%, yerli sort portağalın qabığında 
2,4%, ətli hissəsində 0,24%, yerli sort yeni Gürcüstan limonunun qabıq 
hissəsində 2%, ətli hissəsində 0,31% efir yağları olur. Sitrus 
meyvələrinin tərkibində şəkər, çoxlu miqdarda pektin maddələri, 
turşular, az miqdarda azotlu maddələr olur. Efir yağları kimi pektin 
maddələri də, əsasən qabıq hissədə toplanmışdır. 
Sitrus meyvələrinin tərkibində vitaminlərdən C, P, B1, B2, PP və 
karotin vardır. Vitaminlər qabıq hissədə ətli hissəyə nisbətən daha çox 
toplanır. Məsələn, C vitamini ətli hissədə 33-62mq% olduğu halda, 
qabıq hissədə 121-175mq%-dir. 
Portağalın qabığında 490 mq% P vitamini vardır.Azotlu 
maddələrin miqdarı 1%-ə qədər təşkil edir. 
Narınginin bir çox sortları vardır. Bunlardan toxumsuz Gürcüstan 
(Unşiu), enliyarpaq Gürcüstan (ovari-unşiu), daryarpaq Gürcüstan və 
Vase-Unşiu sortları misal göstərilə bilər. Gürcüstan sortu portağala 
oxşar olmaqla dairəvi-yumru və ya armudvari formada olur. 
Unşiu sortu nisbətən yaxşı saxlanılır. Belə ki, bu sort 4 ay 
müddətinə saxlanıla bilər. Yastı dairəvi formada olanları 80-90 gün, 
armudvari formada olanlar 60-70 gün, darəvi formada olanlar 120 gün 
saxlanıla bilir. Saxlanma dövründə narıngi qabığının ətli hissədən 
ayrılması onun saxlanılmasının son müddətini göstərir. 
 
 109
Portağalın geniş becərilən sortlarından Vaşinqton-navel, Qamlin, 
əla Suxumi, Pervenes, yerli irimeyvəli və Korolyok göstərmək olar. 
Yerli sort portağal öz məhsuldarlığına görə başqa sortlardan geri 
qalmır. 
Limonun becərilən sortlarından Yeni Gürcüstan, Mayer, Lisbon, 
Villa-Franka və Udarnik göstərilə bilər. 
Sitrus meyvələri noyabr-dekabr aylarında yetişir və yığılır. 
Portağal ticarətə, əsasən dekabrdan fevrala kimi daxil olur. Bunları 6 aya 
qədər saxlamaq mümkündür. 
Sitrus meyvələrinin keyfiyyətinə dövlət standartında (portağal 
QOST 4427-70, narıngi QOST 4428-70 və limon QOST 4429-70) 
müəyyən tələblər verilir. Həmin standartlarda sitrus meyvələrinin xarici 
görünüşü, ölçüsü, rəngi və icazə verilən sapmalar (kənarlaşmalar) 
normalaşdırılır. 
Qreypfurt (Citrus paradisi, Rutaceae fəsiləsi). Tərkibində C 
vitamini, P vitamini aktivliyində maddələr, antosianlar olmaqla bərabər 
az kalorili olduğundan pəhriz qidası üçün hər gün yeyilməsi məsləhət 
görülür. Əsasən qırmızı ətlikli qreypfurtlar çox xeyirlidir. Ona görə də 
qreypfurtlar 2 qrupa bölünür: ətliyi açıq və qırmızı olan qreypfurt. Ətliyi 
açıq rəngdə olanlardan Duncan, Marsh Seedllss, çəhrayı və qırmızı 
ətliklilərdən Marsh Pink, Marsh Rose, Ruby Red, Red Blush, Star Ruby 
və Rio Red göstərilə bilər. Qreypfurtun tərkibində 9,3% karbohidrat, o 
cümlədən 7,5% şəkər, 0,6% zülal, 0,2% yağ, 1,7% üzvi turşu, 0,5% 
minerallı maddə (o cümlədən 180 mq% kalium, 10 mq% maqnezium, 
0,3 mq%  dəmir), 44 mq% C vitamini, 0,2 mq% PP, 0,05 mq% B1, 0,02 
 
 110
mq% B2 və 0,02 mq% β-karotin vardır. 100 qr qreypfurt 41 kkal və ya 
171 kCoul enerji verir. 
Kymkvat (Fortunella marqaritae, Rutaceae fəsiləsi). Vətəni 
cənubi-şərqi Çin və Hindiçindir. Ölçüsünə görə sitrus meyvələrinin ən 
xırdameyvəlisidir. Portağala oxşayır, lakin diametri 2-3 sm, uzunluğu isə 
2,5-4 sm-dir. Bir meyvənin kütləsi 12-15 qr olur. Forması yumru və ya 
ovaldır. Qabığı nazik, narıncı və ya qırmızı-narıncıdır. Ətirli, şirin və 
xoşagələn dadlıdır. Dadına görə portağalı xatırladır. Ən çox yayılmış 
sortlarından Nagami və Meiwa göstərilə bilər. Tərkibində 14,5% 
karbohidrat, o cümlədən 10,8% şəkər, 0,7% zülal, 0,3% yağ, 2,7% üzvi 
turşu, 0,6% minerallı maddə (o cümlədən 188 mq% kalium, 0,6 mq% 
dəmir), 38 mq% C vitamini, 0,09 mq% B1, 0,08 mq% B2, 0,21 mq% β-
karotin vardır. 100 qr-ı 65 kkal və ya 272 kCoul enerji verir. 
Kivi (Actinidia chinensis, Actinidiaceae fəsiləsi) sinonimi meymun 
şaftalısı adlanır. Vətəni Çindir. Sortlarından Hayward, Bruno, Monty, 
Abbott, Allison, Jones, Chico göstərilə bilər. Meyvəsinin diametri 5 sm, 
kütləsi 75-100 qr-dır. Qabığı nazik, tüklü, yetişdikdə yaşıl və qəhvəyi 
rəngdə olur. Şirəli ətliyində ağ həlqələr görünür. Daxilində xırda qara 
toxumları var. Dadı xoşagələn zərif turşa-şirin və ətirlidir. Dadı 
firəngüzümü, çiyələk və qovunu xatırladır. Ətliyi açıq yaşıldır. Təzə 
halda yeyilir, sous və şirin xörəklərin, cem, marmelad, jele və içkilərin 
hazırlanmasında istifadə edilir. Tərkibində 9,0-11,3% karbohidrat, o 
cümlədən 8,5-10% şəkər, 0,3-0,7% pektinli maddə, 1,0-1,6% zülal, 0,3-
0,6% yağ, 1,2-1,5% minerallı maddə, 1,2-1,8% üzvi turşu, 70-100 mq% 
C vitamini, 1,2 mq% E, 0,01-0,02 mq% B1, 0,05 mq% B2, 0,37-0,4 mq% 
 
 111
β-karotin, 0,04 mq% PP vitamini vardır. Minerallı maddələrdən 295-370 
mq% K, 38-56 mq% Ca, 20-23 mq% Mn və 0,8-2,0 mq% Fe var. 100 qr 
kivi 51 kkal və ya 231 kCoul enerji verir. 
Kivi beynəlxalq ticarətdə standarta (OOH/EEK FFV-46) əsasən 
əla, 1-ci və 2-ci əmtəə sortuna bölünür. Bir ədədin kütləsi əla sortda 95 
qr-dan, 1-ci sortda 70 qr-dan, 2-ci sortda isə 65 qr-dan az olmamalıdır. 
 
3.5.2. Subtropik meyvələr 
 
Nar (Punica granatum) istisevən meyvədir, cənub rayonlarında becərilir. 
Vətəni Azərbaycan, Orta Asiyanın isti rayonları və Gürcüstan hesab olunur. Narın 
tərkibində 1,13%-ə qədər aşı maddələri olduğundan dəri aşılamaq üçün və boya 
maddəsi alınmasında istifadə edilir. Narın tərkibində 8-19% qlükoza və fruktoza, 
1% saxaroza, şirin sortlarda 0,2-2%, turşa-şirin sortlarda 2-3%, turş narlarda isə 3-
7% limon turşusu vardır. Bundan başqa nar şirəsində 0,53% mineral maddə, 0,50% 
azotlu maddə, 7 mq% C vitamini, qabığında 11,85% aşı maddəsi, 9,07% sellüloza, 
5,38% pektin maddələri, 14,1% reduksiyaedici şəkər, 1% turşu vardır. 
Nardan təzə halda istifadə edilməklə yanaşı, narşərab, nar şirəsi, limon 
turşusu istehsal edilir. Yetişməsindən asılı olaraq tezyetişən (oktyabrın 
əvvəllərində), ortayetişən (oktyabrın ortaları və axırı) və gecyetişən (noyabrın 
əvvəllərində) qruplara bölünür. Saxlanılma müddətləri də yetişməsindən asılıdır. 
Belə ki, tezyetişən 3 aya qədər, ortayetişən 5 ay, gecyetişənlər 6 aya qədər 1-20C 
temperaturda saxlanılır. 
Azərbaycanda Şəlli mələsi, Şahnar, Çəhrayı gülöyşə, Azərbaycan gülöyşəsi, 
Qırmızıqabıq, Bala Mürsəl, Nazikqabıq, Qırmızı vələs və s. nar sortları yetişdirilir. 
Təzə narın keyfiyyəti Azərbaycan Respublika standartının (RST 202-74) 
tələblərinə cavab verməlidir. 
 
 112
Əncir (Ficus carica L.) öz tərkibinə görə qidalı meyvədir. Əsasən 
Zaqafqaziya, Krımın cənub sahili, Qafqazın Qara dəniz sahilləri və Orta Asiyada 
becərilir. Zaqafqaziyada yabanı halda bitən əncir də var. 
Əncirin tərkibində 78,9% su, 15,5% şəkər, 0,2% turşu, 1,4% azotlu maddə, 
0,6% mineral maddə, 1,4% sellüloza, 0,3% yağ vardır. Bəzi əncir sortlarında 
şəkərin miqdarı 20%-ə çatır. Qurudulmuş əncirdə 42-62% şəkər olur. Şəkərlərdən, 
əsasən qlükoza və fruktoza və az miqdarda saxaroza, turşulardan alma turşusu daha 
çoxdur. 
Əsasən təzə halda, qurutmaq, mürəbbə bişirmək və emal məqsədi üçün 
istifadə edilir. Təzə əncir saxlanılarkən həddindən artıq yetişdiyindən qıcqırır. Ona 
görə də əncirin saxlanılması və daşınması çətinlik törədir. Adi şəraitdə təzə halda 
1-2 gündən artıq saxlamaq mümkün deyildir. 00-də isə 5 sutka saxlamaq olar. 
Ticarətə qurudulmuş əncir də daxil olur. Bunlar yüksək qidalılığa malikdirlər. Orta 
hesabla bir əncirin çəkisi 30-60 qr təşkil edir. Bəzən biri 100 qr gəlir. 
Əncirin 400-dən çox sortu vardır. Ən çox yayılmış sortlarından Xurma əncir, 
Kalimirna, Dalmasiya ənciri, Buzovburnu, Bənövşəyi, Soçi, Lardero, Abşeron sarı 
ənciri, Armudu əncir, Gəncə sarı ənciri, Kadota, Bionşet, Çapla, Ağ Fraqa və s. 
göstərmək olar. Əncir qurusundan narın üyütdükdən sonra qəhvəyə qatmaq üçün 
də istifadə edilir. 
Təzə əncirin keyfiyyəti Azərbaycan Respublika standartının (RST 226-74) 
tələblərinə cavab verməlidir. Keyfiyyətindən asılı olaraq 1-ci və 2-ci sorta bölünür. 
Xurma (Diospyros iotus L.) Qafqazın Qara dəniz sahillərində daha çox 
yayılmışdır. Qafqazda və Orta Asiyada becərilir. Bunun meyvəsi dairəvi, yumru 
konusvari və silindrik formada olur. Rənginə görə sarı çəhrayı, tünd qırmızı, 
bəziləri isə tam qara rəngdə olur. Xurmanın 3 növü daha çox yayılmışdır. Bunlar 
Qafqaz (yabanı xırnik), Virgen və subtropik xurmalardan ibarətdir. Subtropik 
xurma yapon xurması adlanır. 
Yapon xurmasının tərkibində 79-82% su, 15,8% şəkər, 0,2% turşu, 0,25% 
aşı maddəsi, 0,59% pektin maddəsi, 0,5% azotlu maddə, 0,5% mineral maddə, 
 
 113
0,51% sellüloza, vitamin C və karotin vardır. Başqa meyvələrdən fərqli olaraq 
tərkibində saxaroza olmur. Tərkib xüsusiyyəti onun yetişmə dərəcəsindən asılıdır. 
Bu isə onun dad-tamına təsir edir. Subtropik xurma Çində, Yaponiyada, 
Amerikada və Avropada becərilir. Təzə halda, qurutmaq üçün, habelə qənnadı 
məmulatı hazırlanmasında istifadə edilir. Iri-xırdalığından asılı olaraq xırda (100 
qr-a qədər), orta iri (100-250 qr) və iri (250-500 qr) olur. 
Hazırda ölkəmizdə 30-dan çox müxtəlif xurma sortu yetişdirilir. Lakin hər 
yerdə yalnız 2 sort – Xiakume və Kostata sortu çox yayılmışdır. Bunlardan başqa, 
Xaçia, Tanenaşi, Ciro, Sidlev, 20-ci əsr, Fuyyu, Tozlayıcı-8 və s. sortlar da yetişir. 
Qara dəniz sahillərində Korolkami və Şokoladlı xurma sortları yetişir. 
Tezyetişən sortlar oktyabrın 1-ci yarısında, gecyetişən sortlar isə noyabrın 2-
ci yarısı, dekabrın əvvəllərində yetişir. 
Xurmanın keyfiyyəti Azərbaycan Respublika standartının (RST 225-74) 
tələblərinə cavab verməlidir. 1-ci və 2-ci əmtəə sortuna bölünür. 
Zeytun (Oleaceae Olea Europaea L.) əsasən Şimali qafqaz, Gürcüstanın 
Qara dəniz sahili, Azərbaycanda, Türkmənistanda və Krımın cənub zonalarında 
yetişdirilir. Tərkibində 55%-ə qədər yağ olduğundan yağ istehsalı üçün istifadə 
edilir. 
Meyvəsindən duzlanmış və sirkəyə qoyulmuş halda istifadə edilir. Zeytun 
müalicəvi əhəmiyyətə malikdir. Xüsusən böyrək və mədə xorası xəstəliklərinə 
qarşı istifadə olunur. Zeytunun tərkibində 6% zülali maddə, çəyirdəyində 12-13% 
yağ, 6% mineral maddə və 23% su vardır. Tərkibində, həmçinin 9% şəkər, A, B2 
və C vitaminləri vardır. 
Təsərrüfatda istifadə olunmasına görə 3 qrupa bölünür: 
1. konservlik sortlar (Askolano, Santa Katerina, Tolqomskaya, Armudu 
zeytun). 
2. konservlik yağlı sortlar (Tolqomskaya, Aqostino, Irimeyvəli Nikita 
zeytunu, Azərbaycan zeytunu, Şirin zeytun). 
3. yağlı sortlar (Della Madonna, Tiflis, Kore-ciolo, Nikita zeytunu). 
 
 114
Azərbaycanda, əsasən Azərbaycan zeytunu, Aqostino, Armudu zeytun, Santa 
Katerina, Nikita zeytunu və Tiflis sortları becərilir. 
Feyxoa (Acca Berg Sellowiana Burret.) əsasən Krımın cənubunda, Qafqazın 
Qara dəniz sahillərində, Suxumidə, Astara rayonunda becərilir. Feyxoa təzə halda, 
mürəbbə, kompot, marmelad, nalivka (meyvə arağı) və karamel içliyi 
hazırlanmasında istifadə edilir. Feyxoa müalicəvi əhəmiyyətə malikdir. Aşağı 
temperaturda 5 gündən 30 günə qədər saxlanılır. Tərkibində 80% su, 7% şəkər, 
1,7% turşu (alma turşusu), şəkərlərdən 4% saxaroza, 2,5% qlükoza, fruktoza 
vardır. Feyxoa C vitamini və yodla zəngindir. Yayılmış sortlardan Andre, Ətirli 
Nikitin, tezyetişən Krım sortlarını göstərmək olar. 
Z.K.Həsənova (1972) görə ən perspektivli sortlar 26E №-li sort tipi, 10E №-
li, 2E №-li və 12E №-li sort tipidir. Feyxoanın keyfiyyəti Azərbaycan Respublika 
standartının (RST 233-74) tələblərinə uyğun olmalıdır. 1-ci sorta aid meyvələrin ən 
böyük en kəsiyi 30 mm-dən, 2-ci sorta aid olanlar isə 18 mm-dən az olmamalıdır. 
1-ci sortda texniki zədələnmiş meyvələrin miqdarı 5%, 2-ci sortda 10%-dən 
çox olmamalıdır. 
Subtropik meyvələr qrupuna iydə, innab və tut da aiddir. Bu meyvələr 
Azərbaycanda daha çox yetişir. 
Innab (Ziziphus jujuba Mill.) Azərbaycanda qədimdən becərilir. Innab 
Abşeron yarımadasında, Göyçayda, Ucar və Ağdaş rayonlarında becərilir. 
Meyvəsi yumru, yumurtavari, uzunsov-girdədən armudabənzər formayadək 
dəyişir. Meyvəsinin hamar-parlaq qəhvəyi və ya qırmızı-qonur rəngli qabığı 
altında şirin, turşməzə və yumşaq, sarımtıl ətliyi vardır. Azərbaycanda yetişən 
innablar qırmızıqabıqlıdır. 
Innabın tərkibində 22-30% karbohidrat, 5% zülali maddə, 1,5% üzvi turşu 
(alma və kəhrəba turşusu), 2,5% pektin maddəsi, 2% qətranlar, 1,2% aşı maddəsi, 
880 mq% C vitamini vardır. Quru meyvəsinin tərkibində karbohidratlar 70%-ə 
çatır. P vitaminin miqdarı limon qabığındakından çoxdur. Mineral maddələrdən 
kalium, kalsium, fosfor, maqnezium və dəmir vardır. 
 
 115
Innabın 600-ə qədər sortu vardır. Azərbaycanda isə 30-dan çox yerli sortlar 
var. Innabın Azərbaycan, Abşeron, Şirvan, Tacikistan, 1 №-li Çin, 2 №-li Çin, 3 
№-li Çin sortları Azərbaycanda becərilir. 
Innab təzə və qurudulmuş halda yeyilir. Ondan kompot və qənnadı məmulatı 
hazırlanmasında istifadə edilir. 
Iydə (Elaeagnus angustifolia L.) yabanı halda Şimali Qafqazın şərq 
rayonlarında, Azərbaycanın Kür və Araz çaylarının kənarlarında geniş sahələr 
tutur. Bu bitkinin mədəni sortları Azərbaycanın aran hissələrində olduqca çoxdur. 
Iydənin meyvəsi uzunsov oval şəklindədir, ətliyi şirin və azacıq turşumtuldur. 
Meyvəsinin qabığı boz sarı, tünd darçını, qırmızı rəngdə olur. 
Iydənin meyvəsi çox qidalı və uzun müddət saxlanılmağa davamlıdır. Ətliyi 
meyvəsinin 52%-ni təşkil edir. Tərkibində 40% şəkər, o cümlədən 20% fruktoza, 
10% azotlu maddə, kalium və fosfor duzları vardır. Sortlarından Xurmayı, Innabı 
və Didivar qədimdən becərilir. Meyvəsi təzə halda yeyilir, ondan hazırlanmış unu 
çörəyə və başqa yeməklərə qatırlar. Təzə meyvələrindən spirt alınır. 100 kq-dan 13 
litr spirt almaq olar. 
Tut rənginə görə Ağ tut (Morus alba L.) və Qara tut (Morus nigra L.) 
qrupuna ayrılır. Qara tuta Xartut da deyilir. Tutun Azərbaycanda və Orta Asiyada 
keyfiyyətli və iri meyvəsi olan növ müxtəliflikləri vardır. Ağ tutun meyvəsi silindr 
şəklində, rəngi ağ yaşılımtıl, ağ sarımtıl və ya ağ çəhrayı, dadı şirindir. Xartutun 
meyvəsi tünd qara, qırmızı və ya tünd bənövşəyi rəngdə, turşa-şirin dadlı və 
ətirlidir. 
Ağ tutun tərkibində 23%-ə qədər şəkər, üzvi turşular, zülal, pektin, yağ, 
vitaminlər və dəmir vardır. Xartutun tərkibində 9% şəkər, 2,86% üzvi turşu, 2,03% 
zülal, 0,36% zülalsız azotlu maddələr, 0,55% pektin maddəsi vardır. Ağ tutdan 
doşab, riçal, sirkə, tut arağı hazırlanır. Xartutdan mürəbbə, şirə və jele hazırlanır. 
Azərbaycanda ağ tutun ən çox yayılmış sortlarından Şahtut, Bidanə və Xərci 
tutlarıdır. 
                                              
 
 116
 
 3.5.3. Tropik meyvələr 
 
Bananın (Mussa paradisiaca, Musaceae fəsiləsi) ölkəmizə 
Vyetnam, Hindistan, Qvineya, Meksika və başqa tropik ölkələrdən daxil 
olur. Bir saplaq üzərində 10-15 ədəd banan olur, bir neçə saplağı isə 
salxım əmələ gətirir. Bir salxım 150-200 banandan ibarətdir, çəkisi 50 
kq-a qədər olur. Tərkibi yetişmə dərəcəsindən asılıdır. Kal bananda 18% 
nişasta, 1,5% şəkər olur. Yetişmişlərdə isə nişasta 2%-ə qədər azalır, 
şəkər isə 19%-ə çatır.  Orta hesabla tərkibində 7% su, 18-22% şəkər, 
0,8% sellüloza, 0,2% yağ, 0,3% alma turşusu, 348 mq% kalium və 42 
mq% maqnezium vardır. Vitaminlərdən 10-12 mq% C, 0,04 mq% B1, 
0,06 mq% B2, 0,2 mq% β-karotin, həmçinin U (ulsuz) vitamini vardır.  
Banan xoşagələn ətirli və şirin dadlıdır. 100 qr banan 90 kkal və ya 
384 kCoul enerji verir. Keyfiyyəti QOST P 51603-2000 müəyyən 
olunur. 
400-dən çox sortu var. Təyinatına görə banan sortları üç qrupa 
bölünür. Aşxana (Kavendiş,Qro Mişel, Lakatan), desert (Alma banan, 
Ledis finqers, Qırmızı) və tərəvəz(Fransa planteyni, Buynuzlu planteyn, 
Abissin bananı) banan sortları. Tərəvəz bananı kulinariya emalından 
keçirildikdən sonra qidaya sərf olunur. 
Ananasın (Ananas comosus, Bromeliaceae fəsiləsi) vətəni Cənubi 
Amerikadır.  Əsasən Kubada, Braziliyada, Meksikada, Hindistanda, 
Çində, Seylon adasında becərilir. Bunun çəkisi orta hesabla 1,5-2 kq-dır. 
Bəzilərinin çəkisi isə 5 kq-a çatır. Meyvəsinin 66-67%-ni ətliyi, 23-
 
 117
24%-ni qabığı, 4,5-5,0%-ni bərk özəyi, üzərindəki ləçəkləri (sultanalar) 
4-5%, zoğu 0,5-0,8% təşkil edir. 
Ananasın 100-dən çox sortu var. Ən çox yayılmış sortlarından 
Cayenne, Queen, Spanish, Abacaxi, Maipure və s. göstərilə bilər. 
Meyvəsinin bir ədədi 1-2,5 kq-dır. Ananasdan həm təzə, həm də emal 
edilmiş (şirə, kompot, mürəbbə) halda istifadə edilir. 
Tərkibində 11-20% karbohidrat (o cümlədən 8-18% saxaroza), 0,4-
0,5% zülal, 0,1-0,2% yağ, 0,3-0,4% minerallı maddə, 0,5-1,6% üzvi 
turşu, 19-21 mq% C, 0,06 mq% β-karotin, 0,08 mq% B1, 0,03 mq% B2 
vitamini vardır. Ananasın keyfiyyəti ISO 1838-75-ə görə müəyyən 
olunur. 
Iran xurması (Xurma palması, Phoenis dactylifera.) tropik meyvə 
olduğundan, əsasən şimali Afrikada, MƏR-də və Iranda becərilir. 
Türkmənistanın cənub rayonlarında yetişdirilir. Bu meyvə yarımşirəli 
olmaqla uzunsov yumru formadadır. Ətli hissəsinin daxilində sümük 
çəyirdək yerləşir. Pərakəndə ticarətə qurudulmuş halda daxil olur. 
Qurusunun tərkibində 17-28,7% su, 62% şəkər (invertli və saxaroza), 
1,9-3% azotlu maddə, 0,2-1% yağ, 3,6% sellüloza, 2,9-3,3% pentozanlar 
və 1,2-2% minerallı maddələr vardır. 
Manqo (Mangifera indica, Anacardiaceae  fəsiləsi). Vətəni Birma, 
Şərqi Hindistan və Himalay dağlarının ətəkləridir. Dünyada hər il 16 
milyon ton manqo istehsal edilir ki, bunun da 65%-i Hindistanın payına 
düşür. Manqo çəyirdəkli meyvələr qrupuna aiddir. Hər meyvənin 
daxilində iri çəyirdəyi olur. Qabığı sıx və hamardır. Meyvələrinin 
uzunluğu 8-24 sm, diametri 5-10 sm olmaqla bir ədədinin kütləsi 250-
 
 118
400 qr, bəzi hallarda 2-3 kq olur. Forması yumru, yumurtavari və 
uzunsovdur. Qabığının rəngi yaşıl, yaşılımtıl-sarı, narıncı, çəhrayı, 
qırmızı və qarışıq olur. Ətliyi sarı və açıq narıncı rəngdə, şirəli, turşa-
şirin və sortundan asılı olaraq az və ya çox lifli olur. Dad və ətri o qədər 
yaxşıdır ki, ona «Bütün meyvələrin şahı» adı verilmişdir. Dünyada 1500 
manqo sortu vardır və bütün sortlar 4 qrupa bölünür. Florida sortlarına 
Haden, Tommy Atkins, Kent; Hindistan sortlarından Alphonso, 
Mulgoba, Bombay, Bangalora, Pairi, Him Sagar; Filippin sortlarından 
Carabao, Pico, Pathiri, Aroomanis; Cənubi Hindistan sortlarından Julie, 
Amelie, Peter göstərilə bilər. 
Manqonun tərkibində 80-83% su, 10-16% şəkər (o cümlədən 0,5-
1,5% qlükoza, 2-4% fruktoza, 7-11% saxaroza), 0,4-0,8% zülal, 0,2-
0,5% üzvi turşu, 0,3-0,5% minerallı maddə, 0,1-0,4% lipidlər, 20-50 
mq% C vitamini, 2-10 mq% karotin vardır. Manqo çox ətirli meyvədir. 
100 qr-ı 56 kkal və ya 236 kCoul enerji verir. Keyfiyyəti OOH/EEK 
FFV-45-ə görə müəyyən olunur. 
Avakado (Persea americana Mill. Lauraceae fəsiləsindəndir). 
Vətəni Mərkəzi Amerika və Meksikanın yüksəkdağlı rayonlarıdır. 
Botaniki cəhətdən Avakado giləmeyvədir. Lakin əmtəəşünaslıq 
təsnifatına görə çəyirdəkli meyvələr qrupuna aid edilir. Meyvəsi yumru, 
oval formada, bəzən armudaoxşardır. Qabığı sıx, dərivari hamar və ya 
çopuq, qara, bənövşəyi və ya yaşıl rəngdədir. Yetişmiş meyvələrin ətliyi 
qabığından asan aralanır. Meyvənin daxilində  iri çəyirdəyi var. 
Meyvənin ümumi kütləsinin 25%-ni təşkil edir. Son illər beynəlxalq 
bazarda çəyirdəksiz mini-avakado da olur. Bir meyvənin kütləsi 150 qr-
 
 119
dan 1 kq-a qədərdir. Orta ölçüsü 10-15 sm diametrində, 400 qr  kütlədə 
olur. Sortlarından Fuerte, Hass, Fortuna, Nabal, Bacon, Tonnage, Lulla 
və s. Tərkibində 0,5-1,0% şəkər, 1,3-2,6% zülal, 0,9-1,6% minerallı 
maddə, 0,2-0,4% üzvi turşu, 5-10 mq% C vitamini, 0,1-0,4 mq% β-
karotin  vardır. Minerallı maddənin tərkibində 400-700 mq% kalium və 
0,5-1,5 mq%  dəmir vardır. 0,1-0,2 mq% B2, 0,2-0,4 mq% B6, 1,1-2,36 
mq% PP və E vitamini vardır. 
100 qr avakado 230 kkal və ya 962 kCoul enerji verir.Keyfiyyəti 
beynəlxalq standart olan OOH/EEK FFV-42-ə görə müəyyən edilir. 
Liçi (Litchi chinensis Sonn, Sapindaceae fəsiləsindəndir). Çin 
gavalısı və ya çin qozu adlanan Liçinin vətəni Cənubi Çindir və burada 
4000 ildir ki, becərilir. Meyvəsi yumurtavaridən yumru formaya 
qədərdir. Ölçüsü fındıqdan iri, gavalıdan xırdadır. Meyvəsinin 
quruluşuna görə Liçi qozmeyvəlilərə aiddir. Qabığı sıx olub, ətliyindən 
asan ayrılır. Qabığının rəngi çəhrayıdan qırmızıya qədər, bəzən sarımtıl-
qəhvəyi olur. Ətliyi ağ, jeleyəbənzər şirəli, kifayət qədər sıx olub, 
çəyirdək nüvəsini əhatə edir. Ətliyi 62-84%, nüvəsi 6-26%, qabığı 12-
20% arasındadır. Dadı şirin, üzüm dadını xatırladır. Zərif qızılgül və 
muskat ətirlidir. Meyvəsi təzə halda istifadə olunur, kompot, şərab 
hazırlanır və qurudulur. Dərildikdən sonra yetişə bilmədiyindən istehlak 
yetişkənliyində yığılır. 150-dən çox sortu məlumdur. Sortlarından Haak 
Jip, Kwai Mi, No Mai Tse(Çin), Bedana, Groff, Pat Po Hung 
(Hindistan), Mauritius, Brewster və s. 
Tərkibində 14,3-16,2% şəkər, o cümlədən 9-10% reduksiyaedici 
şəkərlər, 0,5-0,7% pektinli maddələr, 0,76-1,20% zülal, 0,25-0,50% üzvi 
 
 120
turşu (əsasən alma turşusu), 0,42-0,60% minerallı maddələr, 39-45 mq% 
C vitamini, 0,4-0,6 mq% B1, 0,06-0,08 mq% B2 vitaminləri vardır. 
Minerallı maddələrdən 122-182 mq% K, 7-9 mq% Mn, 25-30 mq% P, 4-
6 mq% Ca, 0,5 mq% dəmir vardır. 100 qr meyvə 74 kkal və ya 311 
kCoul enerji verir. Standartı hələ işlənməyib. 
Papayya (Carica papaya, Caricaceae fəsiləsindəndir). Sinonimi 
çoxdur, əsasən qovun ağacının meyvəsi adlanır. Vətəni Mərkəzi 
Amerika, əsasən Meksikanın cənub hissəsi sayılır. Hazırda tropik iqlimə 
malik bütün ölkələrdə becərilir. Dünyada hər il 4 milyon ton papayya 
istehsal olunur. Meyvəsi giləmeyvədir. Forması uzunsov-oval, 
armudaoxşar və ya yumru-ovaldır. Daxilində çoxlu xırda qara acı dadlı 
toxumları var. Qabığı hamar, dərivari, yetişməmişlərdə yaşıl, yetişdikdə 
isə sarı və ya narıncı rəngdə olur. Ətliyi sortundan asılı olaraq ağ-
sarımtıl və ya narıncı rəngdə, yumşaq, zərif, şirəli, kifayət qədər şirin 
olub, qovunu xatırladır. Bir ədədinin kütləsi 100 qr-dan 1000 qr-a qədər, 
bəzi hallarda 5-9 kq-a qədər olur. Sortlarından Solo, Sunrise Solo, 
Masumoto Solo, Betty, Amazon Red, Bahia, Hortus Gold, Red Panama 
və s. 
Tərkibində 86-90% su, 10-12% karbohidrat, o cümlədən 2-10% 
şəkər, 0,4-0,7% zülal, 0,6-0,7% pektinli maddə, 0,4-0,6% minerallı 
maddə, 0,04-0,15% üzvi turşu (alma və limon), 0,1% yağ vardır. 
Vitaminlərdən 50 mq% C və β-karotinlərdən 2 dəfə az A vitamini 
aktivliyində olan 48,2 mq% β-kriptoksantin vardır. 100 qr meyvəsi 12 
kkal və ya 52 kCoul enerji verir. 
 
 121
Papayyanın tərkibində proteolitik ferment papain olduğu üçün 
qidanın həzminə kömək etdiyindən pəhrizi desert qida kimi məsləhət 
görülür. Saxlanılma müddəti 10-130C-də və 90% nisbi rütubətdə 13-20 
gündür. 
Çörək ağacı (Artocarpus communis və ya A. altilis, Moraceae 
fəsiləsindəndir). Vətəni Malay arxipelaqıdır. Cənubi Asiyada daha çox 
becərilir və əhalinin qidasında mühüm əhəmiyyətə malikdir. 
Çörək ağacı diametri 15-30 sm olan darəvi formada mürəkkəb 
meyvə əmələ gətirir. Qabığı yaşıl, sarımtıl-yaşıl və ya qəhvəyi 
rəngdədir. Ətliyi xəmirəoxşar sarımtıl kütlədən ibarətdir. Daxilində 2-3 
ədəd şabalıd boyda iri toxumu olur. Meyvəsinin iyi xoşagəlməyəndir. 
Meyvəsi kulinariyada tərəvəz kimi bişirilmiş halda istifadə olunur. 
Bəzən onu torpağa basdırıb pendir kimi fermentləşdirdikdən sonra 
yeyirlər. 
Tərkibində 16,8-17,9% karbohidrat, 1,3-1,5% zülal, 0,9% minerallı 
maddələr, 0,2-0,3% yağ, 22 mq% C, 0,2 mq% B1, 0,04 mq% B2, 0,02 
mq% β-karotin, 422 mq% kalium, 36 mq% fosfor vardır. 100 qr-ı 76 
kkal və ya 323 kCoul enerji verir. 13-140C-də, 85-90% nisbi rütubətdə 
15-20 gün saxlamaq olar. 
 
 
 122
 
 123
 
 124
 
 125
 
 126
 
 
 
 
IV FƏSIL. YABANI MEYVƏ VƏ GILƏMEYVƏLƏR 
 
Əhalinin yüksək keyfiyyətli meyvə-giləmeyvə və onların emalı məhsulları 
ilə təmin edilməsində həmin məhsulların istehsalının artırılması əsas yerlərdən 
birini tutur. Məhz buna görə meyvə-giləmeyvə və üzüm istehsalının artırılması, 
habelə yabanı meyvə, giləmeyvə, göbələk və dərman bitkiləri tədarükünün 
genişləndirilməsi mühüm məsələlərdən biridir. 
Azərbaycan ərazisi Böyük və Kiçik Qafqazın, Talış dağlarının meşələri və 
eləcə də Kürqırağı tuqay meşələri ilə geniş sahələrdə əhatə olunmuşdur. Həmin 
meşələrdə bir çox yabanı meyvə və giləmeyvə yetişir ki, onlardan da müxtəlif 
yeyinti məhsulları istehsal etmək olar. Meşə alması, armud, əzgil, yemişan, alça, 
zoğal, albalı, meşə üzümü, itburnu, qarağat, çaytikanı, böyürtkən, moruq, meşə 
çiyələyi, yabanı fındıq, şabalıd, fıstıq, yunan qozu, yabanı nar, xırnik, iydə, innab, 
ağ və qara tut belə meyvələrə misal göstərilə bilər. Bu meyvələrin bir çox mədəni 
sortları da mövcuddur, lakin yabanı növlər bu vaxta qədər dəqiq və geniş surətdə 
öyrənilməmişdir. 
Azərbaycanın bir çox rayonlarında zoğal, yabanı alma, nar, böyürtkən, 
itburnu, çaytikanı, yabanı fındıq və başqa meyvə-giləmeyvələr tədarük edilir, lakin 
onların miqdarı ehtiyatından qat-qat azdır. Bir çox qiymətli meyvə-giləmeyvələr 
isə tamamilə tədarük edilmir. Yerli əhali öz ehtiyaclarını ödəmək və kolxoz 
bazarlarında satmaq üçün az miqdarda yabanı meyvə-giləmeyvə toplayırlar, külli 
miqdarda meyvə-giləmeyvə isə meşələrdə çürüyüb xarab olur. 
Bu sahədə əsas vəzifə respublika ərazisində yabanı meyvə və giləmeyvə 
ehtiyatını öyrənmək və onları tədarük  edib, səmərəli istifadəsini təşkil etməkdən 
ibarətdir. 
 
 127
Bir çox elmi-tədqiqat və tədris institutları yabanı meyvə-giləmeyvələrdən 
səmərəli istifadə olunması məsələsi ilə əlaqədar tədqiqat işləri aparır. Yabanı 
meyvələr həm yeyinti sənayesi, həm də texniki-dərman məhsulları istehsalı üçün 
xammal kimi öyrənilir. Hazırda əsas məsələ yabanı meyvələrin tədarükünü 
artırmaqdan və onlardan səmərəli istifadə yollarını aşkar etməkdən ibarətdir. 
Qeyd etmək lazımdır ki, Azərbaycan ərazisində bitən yabanı meyvə və 
giləmeyvələr haqqında məlumata pərakəndə şəkildə, az da olsa, müxtəlif 
ədəbiyyatlarda, dövri mətbuatda və elmi-tədqiqat işlərində rast gəlinir. Bəzi yabanı 
meyvələr haqqında isə azərbaycan dilində heç bir məlumat yoxdur. 
Dərsliyin bu bölməsində Azərbaycan ərazisində bitən yabanı meyvə-
giləmeyvələrin mənşəyi, yayılması, qısa botaniki və bioloji təsviri, kimyəvi tərkibi, 
tədarük müddəti və istifadə olunması haqqında məlumat verilir. 
 
4.1. Yabanı meyvələrin təsərrüfat əhəmiyyəti 
 
Meyvələr insan qidasında mühüm yer tutur. Buna görə də yabanı meyvələr 
qədim zamanlardan bəri insanlar tərəfindən qida məhsulu kimi istifadə edilir. 
Mədəni halda becərilən meyvələr kimi, yabanı meyvələrin də tərkibində insan 
orqanizmi üçün zəruri olan qidalı maddələr – şəkərlər, azotlu maddələr, yağlar, 
üzvi turşular, fermentlər, vitaminlər, ətirli, pektinli və mineral maddələr vardır. 
Əhalinin təzə və emal edilmiş meyvə-giləmeyvələrə olan tələbatının ödənilməsində 
yabanı meyvələrdən istifadə olunmasının böyük xalq təsərrüfat əhəmiyyəti vardır. 
Əvvəla, yabanı meyvələrdən istifadə olunması üçün qabaqcadan heç bir 
kapital qoyuluşu tələb olunmur. Yalnız həmin meyvələri tədarük edib müvafiq 
sənaye müəssisələrində emalını təşkil etmək lazımdır. Ikincisi, yabanı meyvələrin 
tədarükünə sərf olunan xərc, yəni onun maya dəyəri mədəni meyvələrin 
becərilməsinə sərf edilən xərcdən ikiqat azdır. 
 
 128
Yabanı meyvələr həm təzə halda, həm də emal olunduqdan sonra istifadə 
edilir. Bir çox yabanı meyvələrin müalicəvi xassələri də vardır, buna görə də 
həmin meyvələr dərman bitkisi kimi də tədarük edilir. 
Yabanı meyvələr kimyəvi tərkiblərinə görə çox da yüksək kaloriliyə malik 
deyillər. Lakin onların tərkibində külli miqdarda bioloji aktiv maddələr – 
vitaminlər, minerallı maddələr, fitonsidlər və s. vardır. Buna görə də yabanı 
meyvələr sağlam insanların qidasında, müalicəvi qidalanmada, uşaqların və 
yaşlıların qidasında və piylənməyə qarşı istifadə edilir. 
Son illərdə meyvələrin qidalılıq dəyəri haqqındakı mülahizələr genişlənmiş 
və müəyyən edilmişdir ki, başqa qida məhsulları ilə qəbul olunan meyvə-
giləmeyvələr qidanın həzmini yaxşılaşdırır, zülalların, yağların və minerallı 
maddələrin mənimsənilməsinə kömək edir. 
Kimyəvi tərkibcə zəngin olan yabanı meyvə-giləmeyvələr yeyinti məhsulları 
istehsalı üçün hərtərəfli istifadə oluna bilər. Yabanı meyvə-giləmeyvələrdən 
meyvə-giləmeyvə şirəsi, meyvəli içkilər, ekstraktlar, şərbətlər, meyvə-giləmeyvə 
şərabları, marmelad, pastila, mürəbbə, cem, jele, povidlo, karamel üçün içlik, 
meyvə-giləmeyvə konservləri, kompotlar, qurudulmuş meyvə, dondurulmuş 
meyvə-giləmeyvə, texniki və yeyinti yağları istehsal etmək mümkündür. 
Yeyinti məhsulları istehsalı üçün xammal olmaqla yanaşı, yabanı 
meyvələrdən itburnu, çaytikanı, moruq, çiyələk, qaragilə, heyva tumu və s. 
əczaçılıq sənayesində qiymətli xammal hesab edilir. 
Yabanı meyvə ağacları və kolları həm də balverən bitki kimi də böyük 
əhəmiyyətə malikdir. Polifloralı balın müxtəlifliklərindən olan meşə və bağ balı 
yüksək keyfiyyətli hesab edilən çiçək balı adı ilə satışa verilir. Həmin balı arılar 
yabanı meyvə-giləmeyvələrin çiçəklərinin nektarından hasil edirlər. 
Bir çox yabanı meyvə ağaclarının oduncağı xarratçılıqda qiymətli material 
hesab edilir. Zoğal, əzgil, armud, qoz, fındıq, şabalıd və s. meyvə ağaclarının 
oduncağından yüksək keyfiyyətli mebel, bəzəkli töhfələr, məişətdə işlədilən 
müxtəlif məmulatlar (qaşıq, oxlov, tabaq, təknə və s.) hazırlanır. Yabanı meyvə-
 
 129
giləmeyvə ağaclarının bir əhəmiyyəti də ondan ibarətdir ki, onlardan yüksək 
keyfiyyətli calaq materialı kimi istifadə edilir və müvafiq meyvə-giləmeyvələrin 
mədəni sortları artırılır. 
 
4.2. Yabanı meyvələrin təsnifatı 
 
Müxtəlif coğrafi ərazidə yetişən yabanı meyvələrə həsr olunmuş 
ədəbiyyatlarda meyvələr müəyyən ardıcıllıqla verilir. Bir çox müəlliflər yabanı 
meyvələri meyvənin adının baş hərfi üzrə əlifba sırası ilə izah edirlər. Digər 
müəlliflər isə nisbətən daha çox yayılmış meyvədən başlayaraq onların tutduqları 
sahəyə və tədarükünün miqdarına görə şərh edirlər. Azərbaycan ərazisində 
müxtəlif yabanı meyvə-giləmeyvə yetişir. Həmin meyvələrin öyrənilməsini 
asanlaşdırmaq məqsədilə biz onları əmtəəşünaslıqda qəbul olunmuş təsnifata 
uyğun olaraq aşağıdakı kimi qruplaşdırırıq. 
1. Tumlu(tumlu) meyvələr. Bu qrupa yabanı meşə alması, adi və ya meşə 
armudu, uzunsov və ya adi heyva, yabanı və ya adi əzgil, yemişan, üvəz və 
b. aiddir. 
2. Çəyirdəkli meyvələr. Bu qrupa adi ərik, adi albalı, yabanı gilas, həqiqi zoğal, 
yabanı alça, göyəm və ya tikanlı gavalı və b. aiddir. 
3. Giləmeyvəlilər – 3 yarımqrupa bölünürlər: 
 həqiqi giləmeyvələr – meşə və Amur üzümü, adi zirinc, firəng üzümü, 
çaytikanı, qara və qırmızı qarağat, itburnu, qaragilə, sumaq və b. 
 mürəkkəb giləmeyvələr – böyürtkən, adi və ya meşə moruğu və b. 
 qeyri-həqiqi giləmeyvələr – meşə çiyələyi və b. 
4. Qərzəkli meyvələr – 2 yarımqrupa bölünürlər: 
 sümükqabıqlılar – yunan qozu, badam, həqiqi püstə, Şərq fıstığı, yeyilən şabalıd 
və b. 
 həqiqi bərkqabıqlılar – adi meşə fındığı, pekan və b. 
 
 130
5. Subtropik meyvələr. Bu qrupa yabanı nar, əncir, xırnik (Qafqaz xurması), 
innab, daryarpaq iydə, ağ və qara tut və b. aiddir. 
Azərbaycanda daha çox yayılmış yabanı meyvə və giləmeyvələr: adi ərik, 
uzunsov və ya adi heyva, alça, adi zirinc, qırmızı yemişan, Şərq fıstığı, Amur 
üzümü, meşə üzümü, mahaleb albalısı, çöl albalısı, nar, adi və ya meşə armudu, 
böyürtkən, meşə çiyələyi, həqiqi şabalıd, adi zoğal, firəng üzümü, meşə fıstığı, 
daryarpaq iydə, adi moruq, yabanı badam, adi badam, adi əzgil, çaytikanı, Yunan 
qozu, pekan, qara qarağat, qırmızı qarağat, sumaq, göyəm, qara tut, ağ tut, innab, 
həqiqi püstə, xırnik, yabanı gilas, itburnu, dərgil, meşə alması. 
Yuxarıda adları qeyd edilənlərdən başqa Azərbaycanda nisbətən az yayılmış 
mərsin (brusnika), gəndəlaş (buzina), su qozu (vodyanoy orex), cır mərsin 
(qolubika), bigəvar və ya yabanı quşqonmaz (iqlitsa), şimal moruğu (kostyanika), 
Qafqaz qaragiləsi (kafkazskaya çernika),  qaragilə və ya mərcanı (çernika), 
başınağacı (kalina), dağdağan (karkas), şanagüllə (lotos), dəfnəgilas (lavrovişnya), 
cökə (lipa), küsdüm (mimoza), qara quşüzümü (paslen çernıy), üvəz və ya 
quşarmudu (ryabina), qaraçöhrə (tiss) və s. bu kimi yabanı meyvə-giləmeyvələr də 
bitir. 
Yabanı meyvələri onların təyinatına, istifadəsinə, kimyəvi tərkibinə və başqa 
göstəricilərinə görə də qruplaşdırmaq olar. 
 
4.3. Azərbaycanda yetişən yabanı meyvələrin səciyyəsi 
4.3.1. T0xumlu(tumlu) meyvələr 
 
Yabanı meşə alması. Alma qızılgülçiçəklilər fəsiləsindən olub, 30-dan çox 
növü vardır. Yabanı formalardan meşə, Şərq, Sibir, Çin və ya gavalıyarpaq alma 
növləri daha çox yayılmışdır. Azərbaycanda, əsasən Şərq alması bitir. 
Böyük və Kiçik Qafqaz sıra dağlarının, həmçinin Talış dağlarının 
meşələrində alma ağacları çoxdur. Bunlar meşə ağacları içərisində ya qarışıq və ya 
 
 131
da xalis almalıqlar şəklində bitir. El arasında «almalıq» adı ilə tanınmış bir neçə 
meşə sahələri vardır. 
Yabanı alma aprelin axırı, mayın əvvəllərində çiçəkləyir. Eyni zamanda 
yarpaqlar da əmələ gəlir. Meyvəsi sentyabrın sonu, oktyabrın əvvəllərində yetişir. 
Ağacı 5-10 yaşından meyvə verir. Alma çarpaz tozlandığından yabanı almaların 
müxtəlif formaları vardır. Əsasən yumru, yastı-yumru, yumurtavari və başqa 
formalarda olur. Yabanı almanın diametrə görə ölçüsü orta hesabla 2 sm-dir (1-dən 
2,5 sm-ə qədər). Iri ağaclar orta hesabla 30-50, bəzən isə 100 kq-a qədər məhsul 
verir. Meyvələri yaşıl, ağ-sarımtıl, qırmızı və ya qarışıq rəngdədir. Lakin, əsasən 
yaşıl-sarı rəngdə olur. Əsas rəngdən başqa, üzərlərində qırmızı yanaq və ya xətlər 
olur. Qabığının altında müxtəlif rəngli xallar, nöqtələr ola bilər. Dad və ətrinə görə 
müxtəlif formalar bir-birindən fərqlənirlər. Dadı turşa-şirin, ətirlidir. Ətliyi bərk, 
tam yetişdikdə isə yumşaq və pürevari olur. Meyvə yuvacığında bir neçə 
arakəsmələr var. Onların hərəsində bozumtul-qəhvəyi rəngli bir toxum yerləşir. 
Yabanı almanın tərkibində 7-14% şəkər (fruktoza, qlükoza, saxaroza), 2,4% 
üzvi turşu (alma, şərab, limon və s.), 3%-dən çox pektinli maddə, 30-80 mq% C, 
B1, B2 vitaminləri, karotin (provitamin A), aşılayıcı maddələr, dəmir, fosfor və 
kalsium duzları, toxumunda isə 23-33% yağ vardır. Üzvi turşuların çox olması 
yabanı almadan təzə halda istifadəni məhdudlaşdırır. Lakin uzun müddət 
saxladıqda biokimyəvi proseslərin nəticəsində dadı yaxşılaşır. 
Yabanı almadan şirə, kvas, şərbət, ekstrakt, mürəbbə, povidlo və həmçinin 
meyvə-giləmeyvə şərabları (məsələn, sidr) hazırlanır. Tərkibində pektinli 
maddənin çox olması onu marmelad, pastila və jele istehsalında qiymətli xammal 
edir.Yabanı alma qurusu çay və qəhvə içkiləri üçün də işlədilir. 
Yabanı alma xalq təbabətində geniş tətbiq olunur. Ondan mədə-bağırsaq 
xəstəliklərinə, qan azlığına və başqa xəstəliklərə qarşıi sifadə edilir. Bişirilmiş 
alma və ya onun çayı soyuqdəyməyə  və öskürəyə qarşı effektli dərmandır. 
 
 132
Almanın oduncağının rəngi və forması gözəl olduğundan böyük təsərrüfat 
əhəmiyyəti vardır. Alma, həmçinin bahar fəslində bol nektar verən bal bitkisi də 
hesab edilir. 
Meşə armudu. Armud qızılgülçiçəklilər fəsiləsindəndir, 30-dan çox növü 
vardır. Bu armudun ən çox yayılmış növlərindən Rus, Qafqaz, Ussuriya, Çin, 
söyüdyarpaqlı və kirkan armudunu göstərmək olar. Azərbaycanda ən çox Qafqaz 
meşə armudu, bəzi rayonlarda isə söyüdyarpaqlı armud (Dəvəçi, Şirvan, Cənubi 
Qarabağ meşələrində) və Kirkan armudu (məsələn, Talışda) yetişir. Qafqaz armudu 
Böyük və Kiçik Qafqaz dağlarının meşələrində böyük sahələri tutur. 
Yabanı armud aprelin axırlarında çiçəkləyir. Çiçəkləri ağdır. Yarpaqları ilə 
birlikdə əmələ gəlir. Meyvələri payızda yetişir. 6-10 yaşından baş verir. Hər ağacı 
10-40 kq və daha çox meyvəsi olur. Tumları ilə çoxalır. Yabanı armud ağacının 
50-80 il, bəzən 150-300 il ömrü olur.Meyvələri armudu, yumru və konusvari olur. 
Rəngləri yaşıl, sarı, bəzən qırmızımtıl yanaqlı və yaxud pas ləkəlidir. Saplağı 
armudun özündən uzundur. Ətliyində çoxlu daşlaşmış toxumalar vardır. Dadı şirin, 
turş və ya meyxoşdur. Yabanı armud meyvəsinin formasına, rənginə, dadına və 
başqa xassələrinə görə müxtəlif formalar yaradır. Beş hissədən ibarət meyvə 
yuvasının hər birində 1-2 ədəd boz və ya parlaq qara rəngli toxumu olur. Meyvələr 
dərildikdən sonra yetkinləşir, xüsusi dad və ətir kəsb edir. 
Yabanı armudun tərkibində 6-13% şəkər (əsasən qlükoza və fruktoza), 0,12-
0,19% (bəzən 1,3%-ə qədər) üzvi turşu (alma və limon) , azotlu, aşılayıcı və 
rəngləyici, pektinli və mineral maddələr, karotin, vitamin C və B1 vardır. 
Toxumunda 12-21% yağ olur. 
Yabanı armud kompot, meyvə içkiləri üçün cövhər, kvas, meyvə şərabı, 
sirkə və s. məhsulların istehsalında istifadə edilir. Yabanı armudun tərkibində 4%-ə 
qədər pektinli maddə olduğundan, ondan povidlo, sukat, marmelad, pastila, 
karamel üçün içlik və eləcə də mürəbbə hazırlamaq mümkündür. Qovrulmuş 
tumları qəhvənin, qurudulmuş meyvəsi isə çayın əvəzedicisi kimi işlədilir. 
 
 133
Xalq təbabətində armuddan ishal əleyhinə və sidikqovucu kimi böyrək 
xəstəliklərində istifadə olunur. Armudun tərkibində fitonsidlər də tapılmışdır. 
Armudun oduncağı ağır, elastiki, qırmızı-qonur rəngli olub, yaxşı 
parlaqlaşdırıla bilir. Ondan keyfiyyətli mebel, musiqi alətləri və bir çox məmulat 
hazırlanır. Armudun oduncağı yaxşı qatlanır və çatlamır. 
Armud, həmçinin balverən bitki kimi də məşhurdur. Çiçəklərinin pis ətri 
olmasına baxmayaraq, bahar fəslində arılar üçün yaxşı nektar və çiçək tozcuğu 
mənbəyi hesab edilir. Armudun ağac qabığından qəhvəyi, yarpaqlarından isə sarı 
rəngli boyaq (parça üçün) alınır. 
Adi heyva. Qızılgülçiçəklilər fəsiləsindəndir. Meyvə bitkisi kimi 4000 ildir 
ki, məlumdur. Yabanı halda ən çox şərq yarımkürəsində daha çox bitir. Böyük 
Qafqazın şərq hissəsində, Mərkəzi Zaqafqaziyada və Talışda yetişir. Mədəni halda 
dünyanın bir çox ölkələrində becərilir. 
Azərbaycanda heyvanın yabanı formaları çoxdur. Lakin bunlar az 
öyrənilmişdir. Heyvanın az öyrənilməsi onun meyvəsinin az qiymətləndirilməsidir. 
Lakin heyvanın təsərrüfat əhəmiyyəti böyükdür. 
Heyva may ayında çiçəkləyir. Çiçəkləri iri ağ və çəhrayı olur. Ətirlidir. 
Meyvəsi sentyabr-oktyabrda yetişir. Heyvanın yabanı formaları xırda olmaqla, 
uzun müddət saxlandıqda ətri yaxşılaşır. Meyvələri yumru, uzunsov və armud 
şəklində, rəngi yaşıl, açıq və ya tutqun sarı olur. Meyvənin üstü boz, tünd sarı və 
ya tünd qəhvəyi rəngli pənbə ilə örtülüdür. Ətliyi ağ və ya sarımtıl, əvvəlcə bərk, 
lakin qalıb yetişdikcə yumşalır. Ətliyində daşlaşmış bərk toxumalar vardır. Dadı 
şirin, turşa-şirin və gər (büzüşdürücü) olur. 
Toxum yuvası beşdir. Içərisində boz və ya qara-darçını rəngli toxumlar 
yerləşir. Toxumlar lığablıdır (yağlı-horralıdır). 
Heyvanın tərkibində 5-12,2% şəkər, o cümlədən 2,14% qlükoza, 6,27% 
fruktoza və 0,64% saxaroza, 0,85-1,22% üzvi turşu (alma, limon), 0,35-1,25% 
aşılayıcı maddə, 0,27-0,45% pektinli maddə, 0,51-0,85% minerallı maddə, o 
cümlədən 30 mq/kq dəmir, 1,4 mq/kq mis, 20 mq% vitamin C, karotin vardır. 
 
 134
Heyvanın, əsasən qabıq hissəsində toplanmış enant-etil və pelarqon-etil efiri onun 
ətrini əmələ gətirir. 
Heyvadan bişirilmiş halda(bəzən külləmə formasında) istifadə edirlər. 
Heyvanın meyvəsi marmelad, jele, povidlo, sukat, mürəbbə, kompot, cem 
hazırlamaq üçün qiymətli xammaldır. Heyvanın ətri daha kəskin olduğundan, alma 
və armuddan hazırlanan məhsullara xoş dad və ətir vermək üçün ondan bir qədər 
qatılır. 
Azərbaycanda heyvadan bir çox xörəklərin hazırlanmasında istifadə edilir (ət 
və quş xörəklərinə qarnir kimi, qiymələnmiş heyvanın hazırlanmasında, kələm 
dolmasının yanında və s.). 
Heyvanın tərkibində dəmir çox olduğundan onun ekstraktı qan azlığında 
istifadə olunur. Dərman məqsədi ilə heyvanın tumları mədə-bağırsaq, ürək-damar 
xəstəliklərində, tənəffüs yollarının iltihabında yumşaldıcı və bəlğəmgətirici 
öskürək dərmanı kimi tətbiq edilir. Heyvanın yarpaqlarından dəmlənmiş çaydan 
bronxial astma xəstəliyində və ürək ağrılarına qarşı, oduncağının qabığından 
hazırlanmış çaydan isə mədə-bağırsaq xəstəliklərinin müalicəsində istifadə edirlər. 
Heyva balverən bitki kimi də qiymətləndirilir. Hər gülü orta hesabla 3,5-5,5 
mq nektar verir. Nektarı şirin, şəffaf, yüngül və ətirli olduğundan arılar tərəfindən 
yaxşı toplanır. Lakin heyvanın çiçəkləri az olduğundan hər hektardan 15-18 kq bal 
hasil edilə bilər. 
Heyvanın oduncağı ağ rəngdədir. Bəzi xarratlıq məmulatının 
hazırlanmasında istifadə edilir. 
Yabanı əzgil. Qızılgülçiçəklilər fəsiləsindəndir. Yabanı halda Qafqazda, 
Kiçik Asiyada, Krımda, Türkmənistanda, Balkan yarımadasında, Şimali Iranda 
bitir. Yabanı əzgil Azərbaycanın şimal və cənub rayonlarının dağlıq meşələrində 
yayılmışdır. Mədəni halda Azərbaycanda, Avropanın bir çox ölkələrində və ABŞ-
da becərilir. Azərbaycanda yabanı formaların və mədəni sortların bir çox növ 
müxtəliflikləri vardır. 
 
 135
Yabanı əzgil aprel ayında yarpaqlayır və mayın əvvəllərində çiçəkləyir. 
Meyvələri oktyabrın axırı və noyabrın əvvəllərində yetişir. Meyvəsi boz-darçını 
rəngdədir, üstü azacıq incə tüklərlə örtülür, diametri 2,5-5,0 sm-dir. Meyvələri 
yumru, yastı-yumru və ya armudşəkilli olur. Hər meyvənin birtoxumlu beş 
çəyirdəyi vardır. Meyvənin ətliyi bərkdir, tərkibində aşılayıcı maddə olduğundan 
ağız büzüşdürücüdür. Lakin dərilib saxlandıqdan sonra və ya meyvəni şaxta 
vurduqda yumşalır və dadı şirin olur. Yabanı əzgilin tərkibində 8,2-9,4% şəkər, 
1,8-2,1% üzvi turşu, aşılayıcı, rəngləyici və pektinli maddələr vardır. Yetişib ötmüş 
əzgildə şəkər və üzvi turşu nisbətən azdır. Yetişib ötdükdə sirkə turşusu və spirt 
əmələ gəlir ki, bunlar da meyvəyə spesifik iy verir. Əzgildə karotin (provitamin A) 
və C vitamini də vardır. 
Yabanı əzgili həm təzə halda yeyir və həm də emal edirlər. Əzgildən pastila, 
povidlo, kompot, konfet və karamel içliyi, sirkə, sidr, tamlı yeyinti ekstraktı və s. 
məhsullar hazırlanır. Əzgil tumunda 25% yağ, aşılayıcı və ekstraktlı maddələr 
olduğundan qəhvə əvəzedicilərində işlədilə bilər. 
Əzgildən müalicəvi məqsədlə qidanın yaxşı həzmi və bağırsaqların 
fəaliyyətini yaxşılaşdırmaq üçün istifadə olunur. Kal meyvələri mədə-bağırsaq 
xəstəliklərində, xüsusən ishala qarşı tətbiq edilir. Əzgilin yarpaqlarından 
dəmlənmiş çayla boğazı yaxalayırlar. 
Əzgilin yarpaqlarından və kökündən qəhvəyi və yaşıl boyaq alınır. 
Oduncağının qabığı və yarpaqları aşılayıcı maddələrlə zəngin olduğundan dərilərin 
aşılanmasında, oduncağı isə xarratlıqda xırda məmulatların hazırlanmasında 
istifadə edilir. 
Əzgil, həmçinin balverən bitkidir. Onun çiçəklərindən toplanan nektar ətrinə 
və şəffaflığına görə başqa nektarlardan geri qalmır. 
Yemişan. Qızılgülçiçəklilər fəsiləsindəndir. Şimali Amerikada 200-dən çox 
müxtəlif ağac və kol növləri yayılmışdır. Qafqazda 14, Azərbaycanın dağ-meşə 
rayonlarındai sə 9 növü yayılmışdır. Azərbaycanda cır yemişanların forma  
 
 136
 
 137
müxtəliflikləri çoxdur. Iri meyvəli yemişanlar isə dağlıq rayonlarda bağ 
meyvəsi kimi becərilir. 
Yemişan may-iyunda çiçəkləyir. Çiçəkləri ətirli, ağ və çəhrayıdır. 
Meyvələri sentyabr-oktyabrda yetişir. Meyvələri qırmızı və qaradır. 
Meyvələri yumru və bir qədər yastı olur. Ətliyi yumşaq və bir qədər 
kövrəkdir. 3-4 ədəd çəyirdəyi (bəzən 2 və ya 5 ədəd) vardır. 10-15 
yaşından meyvə verir və 200-300 il ömür sürür. 
Yemişanın meyvələri xoşa gələn dadlı, şirəli, şirin və meyxoşdur. 
Yemişanın tərkibində 3,78-7,97% şəkər (əsasən qlükoza və fruktoza, 
saxaroza azdır),  0,46-0,81% üzvi turşu (alma, limon, şərab və s.), 0,46% 
aşılayıcı və rəngləyici maddə, 1,5% pektinli maddə, 2,3% sellüloza, 
0,92% azotlu maddə, 1,26% pentozanlar vardır. Yemişanda, həmçinin 
fitosterinlər, flavonoidlər, saponinlər, qlükozidlər, karotin, xolin, vitamin 
C və b. maddələr vardır. Yemişanın toxumunda 30-37% yağ vardır. 
Çiçəklərində isə 1,5% efir yağı olur. 
Yemişan təzə halda yeyilir, ondan kompot və kisel, lavaşana 
hazırlanır, sirkə qoyulur və araq çəkilir. Meyvələrini qurudub 
üyütdükdən sonra, unla qarışdırıb çörək bişirirlər. Qovrulmuş 
meyvələrdən qəhvə əvəzedicisi, yarpaqlarından isə çay içkisi hazırlamaq 
olar. 
Yemişan meyvəsindən ürək ağrılarında vəya xroniki ürək 
xəstəliyində çay kimi dəmləyib içirlər. Müasir təbabətdə yemişanın 
tinkturasından və ekstraktından hipertoniyada geniş istifadə olunur. 
Yuxusuzluğa, ürək əsəblərinə qarşı tətbiq edilir. Son zamanlar müəyyən 
edilmişdir ki, yemişan ekstraktı qanda xolesterini azaldır. Ona görə də 
 
 138
yemişandan aterosklerozun müalicəsi və profilaktikasında da istifadə 
olunur. 
Yemişan qiymətli balverən bitki olub, hər çiçəyi 0,5 mq nektar 
verir. Nektarın tərkibində 64,4% şəkər olur. 
Yemişanın oduncağı bərk və möhkəm olduğundan, xarrat 
məmulatının hazırlanmasında işlədilir. Yemişanın yarpaqlarından və 
oduncağının qabığından alınan boya maddəsi parçaları qırmızı və 
qəhvəyi çalarlı rəngləyir. 
 
 
 139
 
4.3.2. Çəyirdəkli meyvələr 
 
Yabanı albalı. Qızılgülçiçəklilər fəsiləsindəndir. Albalı cinsinin 140 növü 
var. Növ müxtəlifliklərindən ən çox yayılanı aşağıdakılardır: 
- mərmərik albalı; 
- mahaleb albalısı; 
- çöl albalısı. 
Güman edirlər ki, adi mədəni albalı yabanı gilas ilə çöl albalılarının təbii 
hibrididir. Azərbaycanda mərmərik və çöl albalısı bitən sahələr çoxdur. 
Yabanı albalı aprel-mayda çiçəkləyir. Ağ rəngli çiçəkləri 2-4 ədəd bir yerdə 
uzun saplaq üzərində əmələ gəlir. Meyvələri iyulun axırı və avqustda yetişir. 
Meyvəsi mədəni sortlara nisbətən xırda olub (8-10 mm diametrli), qırmızı, tünd 
qırmızı və ya qara-bənövşəyidir. Turş və ya turşa-şirindir. Bəzən dadı acı olur, hər 
3-4 ildən-bir bol məhsul verir. 
Tərkibində 12% şəkər (sadə şəkərlər), 2%-ə qədər üzvi turşu (alma və 
limon), karotin, C, B1, PP vitaminləri, fol turşusu (Bc), aşılayıcı və pektinli 
maddələr vardır. 
Meyvələri kompot, kisel, şirə, şərbət, şərab, mürəbbə və spirtsiz içkilər 
istehsalında işlədilir. 
Albalının yarpaqları tərəvəzləri duza və sirkəyə qoyduqda istifadə edilir. 
Çəyirdəyi və ləpəsi ətriyyat sənayesində, bəzi sabunların ətirləndirilməsində tətbiq 
olunur. 
Müalicəvi məqsədlə albalının meyvələrindən alınmış ekstraktdan, 
yarpaqlarından və meyvə saplağından istifadə edilir. Yarpaqlarından alınmış sulu 
tinktura sarılığa qarşı, meyvə saplağından alınmış sulu ekstrakt ishala qarşı tətbiq 
olunur. 
 
 140
Albalının ətliyi və şirəsi antiseptik təsirə malikdir. Xalq təbabətində albalının 
südlə birlikdə sustavların iltihabı zamanı qəbul edirlər. Həmçinin nəfəs yollarının 
iltihabında bəlğəmgətirici kimi tətbiq edilir. 
Albalı həm də balverən bitkidir. 1 hektar albalı sahəsindən arılar 15-53 kq 
bal hasil edə bilirlər. 
Yabanı gilas. Qızılgülçiçəklilər fəsiləsinin albalı cinsinə aiddir. Yabanı halda 
Ukraynada, Moldaviyada, Krım və Qafqazda bitir. Hazırda mədəni gilas sortları 
çox olduğundan yabanı gilas öz əhəmiyyətini itirmişdir. Lakin meşələrdə yabanı 
formalara çox təsadüf edilir. 
Yabanı gilas aprel-mayda çiçəkləyir. Çiçəkləri ağ, ətirli, beşləçəkli və uzun 
saplaqlıdır. Bir neçə çiçək bir yerdən çətir kimi sallanır. Meyvələri iyun-iyulda 
yetişir. Forması yumru və ya ürək şəklindədir. Qara, sarı-qırmızı və tünd qırmızı 
rəngdə olur. Dadı acıtəhər və bəzən şirin olur. Şirinlər təzə halda yeyilir, eləcə də 
ondan kompot, şirə, ekstrakt, mürəbbə və başqa məhsullar hazırlanır. Acı gilaslar 
isə şərab istehsalı üçün yararlıdır. 
Yabanı gilasın tərkibində şəkər, üzvi turşular, karotin, C və P vitaminləri 
vardır. Çəyirdəyində 30% yağ və 1%-ə qədər efir yağı vardır. Texniki məqsədlər 
üçün işlədilə bilər. Yarpaqlarında 250 mq% C vitamini vardır. Yabanı gilas külli 
miqdarda qətran ifraz edir ki, bundan da parçaların boyanmasında istifadə edilir. 
Gilas şirəsi qidanın yaxşı həzm olunması üçün tətbiq edilir. Xalq təbabətində 
qəbz olmağa qarşı da istifadə olunur. Oduncağı bərk, sarı-qırmızı rəngdədir. 
Gilasın oduncağından xarrat məmulatı, nazik budaqlarından isə qəlyan çubuqları 
hazırlanır. 
Gilas balverən və bəzək bitkisi kimi də əhəmiyyətlidir. 1 hektar çiçəkləyən 
gilas sahəsindən arılar 36-40 kq bal hasil edə bilirlər. 
Adi ərik. Qızılgülçiçəklilər fəsiləsindəndir. Ərik cinsinin 10 müxtəlif yabanı 
forması vardır ki, bunun da 3 növü – adi, Sidir və Mancuriya əriyi daha çox 
yayılmışdır. Bu növlərdən adi ərik daha çox yayılmış və təcrübəvi əhəmiyyətə 
malikdir. Adi yabanı ərik Orta Asiyada və Qafqazda bitir. 
 
 141
Adi ərik mart-apreldə çiçəkləyir. Çiçəkləri ağ və ya açıq çəhrayıdır, 
yarpaqlarından çox əvvəl açılırlar. Çiçək saplaqları qısadır. Meyvələri iyun-
avqustda yetişir. Meyvələri birçəyirdəkli olub, rəngi ağ, sarı və qırmızı-narıncı 
olur. Meyvəsinin ağırlığı 3-18 q, forması isə müxtəlifdir. Ətliyi şirəli, şirin və ya 
turşa-şirindir. 
Adi əriyin tərkibində 20%-ə qədər şəkər (əsasən saxaroza), 2,6% üzvi turşu 
(alma, limon və az miqdarda salisil, şərab), 1%-ə qədər pektin, karotin, B1 və B2 
vitaminləri vardır. Çəyirdək ləpəsində 40%-ə qədər badam yağına oxşar 
qurumayan yağ, 20%-ə qədər zülali maddə, 10% karbohidrat vardır. Yabanı halda 
bitən əriklərin çəyirdək ləpəsində 1-3% miqdarında acı amiqdalin qlükozidi olur. 
Ona görə də qida məqsədləri üçün işlədilmir. 
Adi ərik təzə halda istehlak edilir. Ondan kompot, şirə, mürəbbə, cem, 
marmelad, pat, pastila, jele, povidlo, sukat, karamel üçün içlik və şərab hazırlanır, 
həmçinin qurudulur. Çəyirdəyi ilə birlikdə qurudulduqda uryuk, çəyirdəksiz bütöv 
qurudulduqda qaysı, iki yerə bölünüb qurudulduqda isə kuraqa adlanır. 
Qurudulmuş ərikdən tamlı qatqı kimi bir çox xörəklərin hazırlanmasında istifadə 
olunur. Çəyirdəyinin qabığından aktivləşdirilmiş kömür, budaqlarının ifraz etdiyi 
qətranlardan isə kley hazırlanır. Balverən bitki kimi az məşhurdur. Çünki çox qısa 
müddətdə çiçəkləyir. Yabanı ərik qiymətli calaq materialı hesab edilir. Mədəni 
sortların yetişdirilməsində onun böyük əhəmiyyəti vardır. 
Yabanı alça. Qızılgülçiçəklilər fəsiləsinin gavalı cinsinə aiddir. 30-dan çox 
növü vardır. Yabanı alça Qafqaz, Orta Asiya və Zaqafqaziyada geniş yayılmışdır. 
Azərbaycanda ən çox Quba və Xaçmaz rayonlarında, Dağlıq Qarabağda bitir. 
Alça yarpaqlamazdan bir az əvvəl mart-may aylarında çiçəkləyir. Çiçəkləri 
ağ və xırdadır. Yabanı alçanın meyvələri iyun ayından başlamış sentyabrın axırına 
qədər müxtəlif vaxtlarda yetişir. 4-7 yaşında bar verir. 100-120 il ömür sürür. 
Meyvələri əksəriyyətlə yumrudur. Yastı-yumru və bir qədər oval şəklində olanları 
da vardır. Bir meyvənin çəkisi 2-6 qr-dır. Ətliyi çəyirdəyindən ayrılmır. Meyvələri 
 
 142
sarı, qırmızı, çəhrayı, tünd bənövşəyi, yaşıl və ağ rəngdə olur. Meyvələri, həmçinin 
ölçüsünə, dadına, formasına və yetişmə müddətinə görə fərqlənirlər. 
Yabanı alçanın tərkibində 3,12-5,96% şəkər, 1,32-3,97% üzvi turşu (ən çox 
limon), 0,46-1,39% pektinli maddə, karotin və C vitamini vardır. 
Təzə halda yeyilir. Yabanı alça qurudulur, kompot, mürəbbə, povidlo, pastila 
hazırlanmasında istifadə edilir. Şirəsindən spirtsiz içkilər üçün cövhər hazırlanır. 
Ətlik hissəsindən hazırlanan lavaşana aşpazlıqda geniş tətbiq olunur. Meyvələri 
(həmçinin kal meyvələri) bəzi xörəklərin hazırlanmasında istifadə edilir ki, 
nəticədə hazır xörək turşməzə dadlı olur. Çəyirdəyində yağ vardır, lakin ondan 
təcrübi olaraq hələlik istifadə edilmir. 
Xalq təbabətində alça lavaşı sinqaya qarşı tətbiq olunur. Boğaz ağrısında alça 
ekstraktından istifadə edilir. Alçanın qabıq hissəsindən alınan qətran öskürəyi 
zəiflətmək məqsədi ilə işlədilir. 
Adi zoğal. Zoğal fəsiləsinin zoğal cinsindəndir. Zoğal cinsinin 4 növü 
məlumdur ki, bunlardan yalnız biri – adi zoğal yayılmışdır. Adi zoğal yabanı halda 
Qafqazda, Zaqafqaziya respublikalarında, Krımda, Orta Asiyada, Moldaviyada 
bitir. Azərbaycanda, Böyük və Kiçik Qafqaz sıra dağlarının ətəklərində, orta dağ 
döşlərində, açıq və güney yerlərdə balaca meşəliklər təşkil edir. Başqa meşə 
ağacları arasında da tək-tək bitir. 
Zoğal yarpaqlamazdan çox əvvəl fevral-martda çiçəkləyir. Sarı çiçəkləri bir 
yerə toplanıb çətir kimi sallanır. Meyvələri avqustun axırı və sentyabrda yetişir. 
Meyvələri yumru, oval, armudaoxşar və silindrik olur. Meyvəsinin rəngi qırmızı, 
tünd qırmızı, qara qırmızı və bəzi formaları açıq sarı olur. Adi zoğal meyvəsi 
iriliyinə, formasına və rənginə görə çox müxtəlifdir. Yabanı zoğal xırda olmaqla 2-
6 qr, mədəni halda bağlarda becərilənlər isə 20-22 qr çəkisində olur. Ətliyi 
çəyirdəyindən ayrılan və ayrılmayan formaları da vardır. Ətliyi bərkdir, lakin 
yetişib ötdükdə və dərildikdən bir müddət sonra yumşalır. Bu zaman biokimyəvi 
proseslərin təsirindən zoğalın dadı şirinləşir. Dadı turş, turşaşirin və müxtəlif 
 
 143
dərəcədə şirin olur. Tam yetişməmiş meyvələrdə aşılayıcı maddələrin miqdarı çox 
olduğundan ağız büzüşdürücüdür. Çəyirdəyi çox bərkdir, ucları şiş və ya küt olur. 
Zoğalın tərkibində 10%-ə qədər şəkər (əsasən invert şəkəri), 2-3,5% üzvi 
turşu, 0,62-1,6% pektinli maddə, 1,14% azotlu maddə, 1,03% sellüloza, 1,18% 
minerallı maddə, 0,71-1,24% aşılayıcı və rəngləyici maddə vardır. Zoğalın 
tərkibində 55 mq%-ə qədər C vitamini olduğundan sinqa əleyhinə tətbiq edilir. 
Zoğalın ətri onun tərkibindəki efir yağının miqdarından asılıdır. Çəyirdəyində 30% 
yağ olur. 
Zoğaldan şirə, mürəbbə, kompot, povidlo, jele, pastila, şərbət, spirtli içkilər 
(likör, nalivka, punş, şərab, araq), sirkə, sərinləşdirici içkilər, lavaşana hazırlanır. 
Zoğal çəyirdəkli və çəyirdəksiz qurudulur. Qurudulmuş zoğal axtası və tamlı zoğal 
ekstraktı (məti) aşpazlıqda işlədilir. 
Zoğal texniki yetişmə dövründə dərilir. Lavaşana, sirkə və şirə hazırlamaq 
üçün dərilmiş meyvələr saxlanılır və yumşaldılır (lalıxlayır). 
Zoğalın büzüşdürücü xassəsi və tərkibində fitonsidlərin olması, ondan 
müalicəvi məqsədlə mədə-bağırsaq xəstəliklərində istifadə olunmasına imkan 
verir. Ishala qarşı zoğalın sulu məhlulundan istifadə edilir, uşaqlara isə zoğal kiseli 
verilir. Zoğal mürəbbəsini qarın ağrısına və soyuqdəyməyə qarşı tətbiq edirlər. 
Maddələr mübadiləsinin pozulmasında, qan azlığında və dəri xəstəliklərində 
zoğaldan istifadə olunur. 
Zoğalın yarpaqlarından və cavan budaqlarından alınan sulu məhlul öd və 
sidikqovucu vasitə kimi istifadə edilir. Zoğalın kökləri və oduncağının qabığı xinin 
əvəzində isitməyə qarşı tətbiq edilir. Bəzi yerlərdə cavan yarpaqlarını qurudub çay 
əvəzinə işlədirlər. 
Zoğal bütün meyvələrdən əvvəl çiçəkləyir. Çiçəkləri ətirli və çox nektarlı 
olduğundan arılar sarı tozcuqlarla birlikdə zoğal nektarını çox həvəslə toplayırlar. 
Oduncağı sarı rəngdə, olduqca möhkəmdir. Şəmşid ağacı kimi bərk 
olduğundan toxuculuq alətləri (eşmə aləti, məkik, masura, mil) hazırlamaq üçün 
işlədilir. 
 
 144
Göyəm. Qızılgülçiçəklilər fəsiləsinin gavalı cinsinə aiddir. Şimali 
Qafqazda, Zaqafqaziyada, Krımda bitir. Ukrayna, Belorusiya və 
Latviyada da rast gəlinir. 
Göyəm, yarpaqları əmələ gəlməmiş, erkən yazda – aprel-mayda 
çiçəkləyir. Meyvələri iyul-avqustda yetişir. Qışa qədər budaqlardan 
tökülmür. Meyvə saplaqları qısa və tüksüzdür. Meyvələri yumru, tünd, 
qara-bənövşəyi rəngdə olur. Üzəri qalın, ağ mum tozu ilə örtülüdür. 
Ətliyi yaşıl rəngdə turşaşirin və gərdir (büzüşdürücüdür). Azərbaycanda 
meyvələri çox iri, şirin və dadlı bağ göyəm sortları vardır ki, bunlara el 
arasında Xangöyəm deyilir. 
Göyəmin tərkibində 8%-ə qədər şəkər (fruktoza və saxaroza), 2,5% 
üzvi turşu (əsasən alma), 1% pektinli maddə, 1,5% aşılayıcı maddə, 
vitamin C və rəngləyici maddələr vardır. Dadı gər olduğundan təzə 
halda yeyilmir. Göyəmdən mürəbbə, povidlo, kompot, «ternovka» adlı 
spirtli içki, sirkə, kvas hazırlanır. Qurudulmuş meyvələri aşpazlıqda 
işlədilir. Duza qoyulmuş göyəm çox dadlı olur. 
Meyvələri şaxta vurduqda dadı şirinləşir və təzə halda yeyilmək 
üçün yararlıdır. Çəyirdəyində 37%-ə qədər yağ vardır. Tərkibində acı 
amiqdalin qlükozidi olduğundan texniki məqsədlər üçün işlədilir. 
Yarpaqlarında 222 mq% C vitamini vardır. Çay əvəzedicisi kimi 
işlədilir. Həm də bundan sidikqovucu və maddələr mübadiləsini 
yaxşılaşdıran vasitə kimi istifadə edilir. Təzə göyəm şirəsi ishala qarşı, 
qatılaşdırılmış isə qanlı ishala qarşı təsiredici vasitədir. Göyəm 
çiçəklərindən alınan sulu məhlul isə işlətmə dərmanı kimi tətbiq olunur. 
 
 145
Göyəm həm də balverən və bəzək bitkisidir. Mədəni gavalı 
göyəmlə alçanın təbii hibridindən əmələ gəlmişdir. 
Daryarpaq iydə. Iydəçiçəklilər fəsiləsinin iydə cinsinə mənsubdur. 
45 növ ağac və meyvə kolundan yabanı halda 2 növü yayılmışdır. Iydə 
yabanı halda Şimali Qafqazın şərq rayonlarında, Azərbaycanın Kür və 
Araz çaylarının kənarlarında geniş sahələr tutur. Bu bitkinin yararlı 
mədəni sortları Azərbaycanın aran hissələrində olduqca çoxdur. 
Iydə 3-7 m hündürlükdə olur. Yabanı iydənin hündür və kol 
halında bitən formaları vardır. Yabanı ağacları balaca tikanlıdır. 
Yarpaqları uzunsov-oval, yaşıl-gümüşü rəngdədir. 
May-iyunda çiçəkləyir. Çiçəkləri ətirli olub, 1-3 ədəd yarpaq 
qoltuğunda açılır. Dördləçəklidirlər. Ləçəyin xarici hissəsi parlaq 
gümüşü, iç hissəsi sarıdır. 4 erkəkciyi və bir dişiciyi vardır. 
Iydənin meyvələri sentyabr-oktyabrda yetişir. Çəyirdəyinin üzərini 
meyvənin unlu ətliyi bürüyür. Çəyirdəyi uzunsov-oval şəklindədir, ətliyi 
şirin və azacıq turşumtuldur. Yabanı iydələrin meyvələri dadsız və gər 
olur. Meyvəsinin qabığı boz sarı, tünd darçını, qırmızı rəngdə olur. Unlu 
ətliyə yapışmır, yeyiləndə kənar edilir. 
Iydənin meyvəsi çox qidalı və uzun müddət saxlanılmağa 
davamlıdır. Ətliyi meyvəsinin 52%-ni təşkil edir. Tərkibində 40% şəkər, 
o cümlədən 20% fruktoza, 10% üzvi turşu, rəngləyici maddələr, kalium 
və fosfor duzları vardır. Yarpaqlarında 350 mq% C vitamini, oduncaq 
qabığında və çəyirdəyində isə alkaloid vardır. Meyvəsi təzə halda 
yeyilir, ondan hazırlanmış unu çörəyə, şorbaya və başqa yeməklərə 
 
 146
qatırlar. Təzə meyvələrindən spirt alırlar. 100 kq iydədən 13 litr spirt 
almaq olar. 
Qarın xəstəlikləri üçün iydə unundan hazırlanmış horra olduqca 
xeyirlidir. Iydə həm də balverən bitkidir. 
4.3.3. Giləmeyvələr 
 
Meşə üzümü. Üzüm fəsiləsinin üzüm cinsindəndir. Üzüm cinsinin 70 
növündən bir növünə – meşə  üzümünə Azərbaycanda daha çox rast gəlinir. 
Yabanı meşə üzümü Qafqazda və Orta Asiyada da yayılmışdır. Yabanı meşə 
üzümünün müxtəlif formaları olduğundan bəzən ayrı-ayrı formalar növmüxtəlifliyi 
kimi təsvir olunur. Meşə üzümü üzümçülük rayonlarının meşələrində bitir. Lakin 
Amur üzüm isə mədəni üzümçülüyü olmayan Uzaq Şərqdə yayılmışdır. 
Meşə üzümü iyun-iyulda çiçəkləyir. Meyvələri sentyabrda yetişir. Meşə 
üzümünün gilələri xırda, tünd bənövşəyi, qara, yaşıl rəngdə olur. Salxımları balaca 
olmaqla, çəkisi 40-60 qr-a qədərdir. Dadı turş və ya turşa-şirindir. Aşılayıcı 
maddəsi çox olduğundan gərdir. Tərkibində 10-13% şəkər, 1,2-2%-ə qədər üzvi 
turşu vardır. Şirəsinin çıxarı 54%-dir. Tumunda 8-20% yeməyə yararlı yağ olur. 
Qovurduqda qəhvə əvəzedicisi kimi istifadə edilir. Meşə üzümü təzə halda yeyilir, 
ondan şirə, şərab, nastoyka, sirkə, kisel, kompot, mürəbbə hazırlanır. Meşə 
üzümünü qurudurlar, bəzən qışa saxlamaq üçün şorbaya da qoyulur. 
Xalq təbabətində meşə üzümündən ağ ciyər sətəlcəmində, öd kisəsində daş 
olduqda və mədənin selikli qişasının xroniki iltihabında istifadə edilir. 
Firəng üzümü. Daşdələnkimilər fəsiləsinə mənsub olub, 50-dən çox növü 
vardır. Azərbaycanda 2 növü yabanı halda bitir. Yabanı halda Qərbi Avropada və 
Qafqazda yayılmışdır. O, çoxbudaqlı koldur. 
Firəng üzümü mayda çiçəkləyir. Xırda yaşılımtıl çiçəkləri şivlərdə tək 
saplaqda yerləşir. Meyvəsi iyul-avqustda yetişir. Meyvəsi yumru və ya oval 
formalıdır. Meyvələrinin rəngi yaşıl, sarı, ağ, qırmızı, tünd qırmızı, qara olur. Dadı 
 
 147
şirin, turşməzə, qabığı nazik və incətüklüdür. Çoxlu xırda toxumları vardır. 
Hazırda firəng üzümünün bir çox mədəni sortları yetişdirilmişdir. 
Firəng üzümünün tərkibində 13,5% şəkər, 2% üzvi turşu, 1% pektinli 
maddə, 54 mq% C, 0,25 mq% P, B qrupu vitaminləri və karotin vardır. 0,2-0,7% 
mineral maddə vardır ki, bunun da əsasını fosfor, mis, dəmir, kalium, natrium, 
kalsium və maqnezium təşkil edir. 
Firəng üzümü təzə halda yeyilir, mürəbbə, konfityur, kompot, jele, 
marmelad, konfet və karamel üçün içlik və şərab hazırlamaq üçün sərf edilir. Qış 
üçün firəng üzümünü qurudur, sirkəyə qoyur və əzişdirib şəkərlə 1:2 nisbətinə 
qarışdırırlar. 
Firəng üzümündən maddələr mübadiləsi pozulduqda və piylənməyə qarşı 
istifadə olunur. Xalq təbabətində isə böyrək və sidik kisəsi xəstəliyində öd və 
sidikqovucu vasitə kimi işlədilir. Qan azlığında, dəri xəstəliklərində firəng üzümü 
yemək məsləhət görülür. Xroniki qəbz zamanı yüngül işlətmə vasitəsi kimi də 
istifadə olunur. 
Adi zirinc(Berberis vulgaris L.).  Zirinckimilər fəsiləsinin zirinc cinsinə 
mənsubdur. 450 növündən – adi zirinc, Şərq zirinci, Amur zirinci və uzunsov 
zirinc daha çox yayılmışdır. 
Adi zirinc yabanı halda Krımda və Qafqazda dəniz səviyyəsindən 200 metr 
yüksəklikdə bitir. Azərbaycanın dağ-meşə rayonlarında, Xızıda və Altıağacda daha 
çox yayılmışdır. Azərbaycanda zirincin 3 növünə rast gəlinir. Adi zirinc daha çox 
təsadüf edilir. 
Adi zirinc may-iyunda çiçəkləyir. Salxım şəklində düzülmüş açıq sarı rəngli 
ətirli çiçəkləri vardır. Yarpaqları açıq yaşıl rəngli və turş dadlı olur. Meyvələri 
avqust-sentyabrda yetişir. 2-3 qırmızı-qonur toxumlu gilədir. Çəkisi 0,14-0,32 qr-
dır. Toxumu meyvəsinin 24-30%-ni təşkil edir, silindr və ya oval şəklindədir. 
Uzunluğu 12 mm-dir. Əsasən qırmızı, bəzən isə qara, sarı və çəhrayı rəngdə olur. 
Meyvəsi turşdur və uc hissəsində qönçə tumurcuğu yapışıq qalır. Meyvəsini əl ilə 
yığırlar. Şaxta vurduqda dadı yaxşılaşır. 
 
 148
Zirinc meyvəsinin tərkibində 5% şəkər, 5-6% üzvi turşu (əsasən alma 
turşusu), 0,6-0,8% aşılayıcı və rəngləyici maddə, 0,4-0,6% pektinli maddə, 4,9% 
sellüloza, 0,95% kül və 150-170 mq% C vitamini vardır. Iyun ayında toplanmış 
yarpaqlarında 120 mq% C vitamini və meyvə verdikdə yığılmış yarpaqlarında 40 
mq% E vitamini vardır. 
Zirincdən təzə halda çox az istifadə edilir. Bundan sirkə, şərab, jele, 
mürəbbə, şirə, spirtsiz içki, konfet və karamel içliyi və tamlı qatqı hazırlayır və 
qurudurlar. Bir qədər kal yığılmış meyvələrini qurudur və sumaq əvəzinə tamlı 
qatqı kimi istifadə edirlər. Zirinci şorabaya da qoyurlar. Meyvəsindən alınmış 
cövhərdən likör və qazlı içkilər hazırlanır. 
Zirinc meyvəsindən xalq təbabətində sinqa, raxit, qanazlığı, isitmə, mədə-
bağırsaq xəstəliklərinin müalicəsində istifadə edirlər. Zirinc mürəbbəsi sarılığın 
müalicəsində tətbiq edilir. Zirincin yarpaqlarında berberin alkaloidi vardır. Ona 
görə də yarpaqlarından alınmış spirtli cövhərdən daxili qanaxmalarda müalicəvi 
vasitə kimi istifadə edilir. Yarpaqlarında, həmçinin A və C (130 mq%) vitaminləri 
vardır. Zirinc çiçəklərindən dəmlənmiş çay öskürəyə qarşı içilir. Zirinc balverən 
bitki kimi də məşhurdur. Hər çiçək 0,121-0,611 mq şəkəri olan nektar verir. 1 
hektar sahədən 230 kq-a qədər bal əldə etmək mümkündür. Zirinc balı qızılı-sarı 
rəngdə və ətirli olur. 
Itburnu. Qızılgülçiçəklilər fəsiləsinin qızılgül cinsinə mənsubdur. Bu cinsin 
300 növündən Azərbaycanda  42 növ itburnu rast gəlinir ki, bunların 36-ı 
yabanıdır. Sənaye üçün 2 növ daha əhəmiyyətlidir. Bunlar qəhvəyi və qırışıq 
itburnulardır. 
Qəhvəyi itburnu kol halında 2 m-ə qədər hündürlükdə bitir. 20-25 il ömrü 
olur. Hər koldan 1-3 kq, 1 hektardan isə 700-1000 kq meyvə verir. C vitamininin 
miqdarına (5-7%, bəzən 14%) görə 1-ci yer tutur. 
Qırışıq itburnu qəhvəyi itburnuya nisbətən Azərbaycanda azdır. Lakin 
bunun məhsuldarlığı daha yüksəkdir. Hər koldan 3-4 kq, 1 hektardan isə 3 tona 
qədər məhsul yığılır. Meyvəsi 6-16 qr-dır. Itburnu may-iyunda çiçəkləyir. 
 
 149
Çiçəkləri açıq və tünd çəhrayı rəngdə olmaqla ətirlidir. Meyvəsi avqust-sentyabrda 
yetişir. Vitamin C yetişmə müddətində artır. Ona görə də yetişmiş meyvələr 
dərilməlidir. Şaxtalar düşənədək itburnu yığılmalıdır. Çünki şaxta vurduqda C 
vitamini azalır. 
Yığılmış meyvələr 5 sm qalınlığında sərilir və 2 gündən çox olmayaraq 
saxlanılır. Sonra zədəli və kal meyvələr seçilir. 80-1000S temperaturda qurudulur 
və yenidən xarab olmuşlar təmizlənir. Beləliklə, əldə edilmiş quru itburnu müvafiq 
şəraitdə 2 ilə qədər saxlanıla bilər. 
Itburnuda C vitamini birinci dəfə 1931-ci ildə tapılmışdır. Lakin bundan çox 
əvvəl Rusiyada itburnu dişlərin dibindən qan axmaya, yəni C-avitaminoza qarşı 
tətbiq edilirdi. Itburnu əbəs yerə vitamin daxılı adlandırılmamışdır. Onun 
tərkibində C vitamini ilə yanaşı 48-50 mkq% B1, 30-73 mkq% B2, 1,5-9,7% P, 0,1 
mq% K, 0,69-2,4 mq% E (toxum yağında 300 mq%), 5-20,7 mq% karotin 
(provitamin A) və 0,1-0,19 mq% Bc vitamini (fol\ turşusu) vardır. 
Vitaminlərdən başqa itburnuda 18%-ə qədər şəkər, 3,7% pektinli maddə, 
1,25-2,5% üzvi turşu (alma turşusuna görə), 4,2% pentozanlar, rəngləyici maddələr 
və 4,5% mineral maddələr vardır. 
Ev şəraitində itburnu dəmləmək üçün bir xörək qaşığı itburnu (20 qr) bir 
stəkan su ilə şüşə və ya emallı ağzı örtük qabda 10 dəq qaynadırlar. Ağzını 
açmadan bir sutka saxlayıb, sonra ikiqat tənzifdən süzür və gündə iki dəfə bir və ya 
yarım stəkan içirlər. Dadını yaxşılaşdırmaq üçün şəkər və ya şərbət qatmaq olar. 1-
3 yaşında uşaqlara 1/4 stəkan, 3-7 yaşındakılara isə yarım stəkan vermək olar. 
Itburnudan kompot, kisel və yarı bölüb toxumlardan təmizlədikdən sonra 
mürəbbə hazırlamaq olar. Onu təzə halda da yeyirlər. Sənayedə itburnudan 
poroşok, tabletka və şərbət hazırlayırlar. Sarılığa qarşı və ödqovucu kimi tətbiq 
edilən «Xolosas», əsasən itburnu meyvəsindən hazırlanır. 
Itburnu xalq təbabətində qədimdən istifadə edilir. Itburnu soyuqdəyməyə, 
böyrək və qaraciyər xəstəliklərində, öd və sidikqovucu kimi tətbiq edilir. Itburnu 
çiçəyindən dəmlənmiş çay qızdırmaya qarşı təsiredici vasitədir. 
 
 150
Itburnu meyvəsinin belə qiymətli olduğunu nəzərə alıb, onun toplanmasına 
və gündəlik qidada istifadə edilməsinə fikir verilməlidir. 
Qarağat. Daşdələnkimilər fəsiləsinə mənsub olub qırmızı, qara və ağ 
qarağat qrupuna ayrılır. Qarağatın 140 növündən ən əhəmiyyətlisi qara və qırmızı 
qarağatdır. 
Qara qarağat yabanı halda şimalda və cənubun dağlıq meşələrində geniş 
sahələrdə bitir. Qara qarağat may-iyunda çiçəkləyir. Çiçəkləri ağ-çəhrayı və ya 
boz-çəhrayıdır. Meyvələri iyul-avqustda yetişir. Meyvələri yumru, tünd qara, 
bəzən boz-qara rəngli, qabığı bərk və içində balaca toxumları vardır. Yetişib ötmüş 
meyvələr yerə tökülür. Dadı turş, ətirli olur. 
Tərkibində 10-16% şəkər, 2,6-3,9% turşu (alma, limon, şərab), 1% pektinli 
maddə, aşılayıcı və rəngləyici maddələr, karotin, P, B1 və C vitaminləri vardır. C 
vitamini 400 mq%-dir. C vitamininin miqdarına görə yalnız itburnudan geni qalır. 
Minerallı maddəsinin tərkibində kalium, kalsium, natrium, maqnezium, dəmir, 
fosfor, manqan və s. vardır. 
Qırmızı qarağatın çiçəkləri xırdadır. Mayda çiçəkləyir. Əvvəlcə çiçək açır, 
sonra isə yarpaq. Qara qarağatda isə əksinədir. Meyvələri iyun-avqustda yetişir. 
Meyvəsi yumru olub, rəngi qırmızıdır. Qara qarağatdan fərqli olaraq kiçik 
salxımlarla dərilir. Daxilindəki toxumları və qabıq damarları görünür. Turş, 
xoşməzə dadı vardır. 
Qırmızı qarağatın tərkibində 4-11% şəkər, 3,8% üzvi turşu, 0,43-2,38% 
pektinli maddə, 0,11% aşılayıcı və rəngləyici maddə, 3,88% sellüloza, 0,91%-ə 
qədər azotlu maddə, 0,41% pentozanlar vardır. C vitamininin miqdarı nisbətən az 
olub, 60 mq%-ə, P vitamini isə 0,4 mq%-ə qədərdir. 
Qara və qırmızı qarağatdan şirə, mors (meyvə şərbəti), kompot, mürəbbə, 
povidlo, cem, jele, likör, şərab və bir çox aşpazlıq və qənnadı məmulatı hazırlanır. 
Qışa saxlamaq üçün şəkərlə, şəkər şərbətində və şəkərsiz dondururlar. Uşaq və 
pəhriz qidasında geniş tətbiq edilir. Qara qarağatın yarpaqlarından duza və şorbaya 
 
 151
qoyduqda istifadə edirlər. Yarpaqlarındakı fitonsidlər tərəvəzlərin yaxşı qalmasına 
kömək edir. 
Qarağatdan avitaminozda çay kimi dəmləyib istifadə edirlər. Ondan 
vitaminli preparat da hazırlanır. Bunun üçün 1 hissə qara qarağat 2 hissə şəkərlə 
qarışdırılır, ətçəkən maşından keçirilir. Həmin qarışıq ateroskleroz və hipertoniya 
xəstəliyinə qarşı tətbiq olunur. Yarpaqlarından xalq təbabətində çay kimi dəmləyib 
sarılıq xəstəliyinə qarşı istifadə edirlər. 
Çaytikanı(Hippophae rhamnoides). Iydəçiçəklilər fəsiləsinin çaytikanı 
cinsinə mənsubdur. Məlum olan 3 növündən biri Azərbaycanda bitir. Çaytikanı 
Orta Asiyada, Sibirdə, Qafqazda və Rusiyanın avropa hissəsində çay vadilərində, 
çəmənliklərdə, meşə yaxınlıqlarında, hündür dağlarda təsadüf edilir. 
Azərbaycanın Samur çayı vadisində, Quba-Xaçmaz, Şəki-Zaqatala, 
Naxçıvan, Lənkəran zonalarında dəniz səthindən 2000 m hündürlüyə qədər 
yerlərdə kolluqlar və ağac şəklində bitir. 
Çaytikanı aprel-may aylarında çiçəkləyir. Çiçəkləri xırda, ətirli və sarı olur. 
Meyvələri avqust-sentyabr aylarında yetişir, fevral-mart aylarına kimi kolun 
üstündə qalır. Meyvəsi şirəli sarımtıl-narıncı və qırmızı rəngdədir. Meyvələri, 
əsasən girdə, oval və uzunsov formada olub, 0,5-1 sm uzunluğunda və 0,3-0,5 sm 
enindədir. Dadı şirin, turş, acıtəhər-turş, turşməzə və ananas ətirli olur. Toxumu 
tünd qəhvəyi və parlaqdır. 
Çaytikanı meyvəsi olduqca qidalıdır. Meyvəsinin tərkibində 3,5% şəkər, 
3,2% üzvi turşu, 6%-ə qədər zülali maddə, 9% yağ vardır. Toxumunda isə yağın 
miqdarı 12,5%-ə çatır. Çaytikanı itburnu kimi vitamin mənbəyidir. Çaytikanının 
tərkibində 16,9-272,5 mq% C, 75-100 mq% P, 0,016-0,055 mq% B1, 0,037-0,066 
mq% B2, 0,79 mq% B6, 8 mq% E, 1,1-10,9 mq% karotin (provitamin A), 0,79 
mq% fol turşusu (vitamin Bc) və 1,2 mq% K vitamin vardır. Toxumunda 0,28 
mq% B1, 0,38 mq% B2, 14,3 mq% E vitamin vardır. Toxumundan alınan yağın 
tərkibində 250 mq% karotinoidlər, 165 mq% E vitamini və polidoymamış yağ 
turşuları (F vitamini aktivliyində) vardır. 
 
 152
Çaytikanının meyvəsindən müalicə əhəmiyyəti olan müxtəlif şirə, dadlı və 
ətirli kompot, kisel, mürəbbə, cem, jele, püre, povidlo, marmelad, vitaminli çay, 
spirtli içki, nastoyka və likör hazırlanır. Dondurulmuş halda yaxşı saxlanıla bilər. 
Çaytikanından müalicəvi məqsədlə qədimdən istifadə edirlər. Müasir dövrdə 
onun meyvəsindən bir çox xəstəliklərə qarşı, o cümlədən avitaminoz, göz, diabet, 
qaraciyər, hipertoniya və qanazlığında geniş istifadə olunur. Meyvəsinin yağı 
yaraların sağalmasını sürətləndirir, dərini şüa zədələdikdə sağaldıcı təsir göstərir. 
Çaytikanı çox qiymətli bitki olduğu üçün onun tədarükünə və istifadəsinə ciddi 
fikir verilməlidir. 
Sumaq. Sumaqçiçəklilər fəsiləsinin sumaq cinsinə daxildir. 250-ə qədər kol 
və ağac növləri məlumdur.  
Yabanı sumaq bitkisinə Şimali Qafaqazda, Dağlıq Krımda, Zaqafqaziyanın 
dağlıq-meşəlik rayonlarında, Azərbaycanda isə Lənkəran, Göyçay, Quba, Şəki-
Zaqatala rayonlarının dağ meşələrində çox təsadüf edilir. Sumaq iyun-iyulda 
çiçəkləyir. Xırda yaşıltəhər göy rəngli tutqun çiçəkləri uzunsov-konusvari 
süpürgəciyin üzərində toplanır. Sumağın meyvəsi sentyabr-oktyabrda yetişir. Hər 
meyvə süpürgəciyinin üzərində 200-300 və daha çox meyvə olur. Meyvələri nəzəri 
cəlb edən tünd qırmızı və girdədir. Dadı turş və büzüşdürücüdür. Meyvələri 
qurudulub poroşok halına salındıqdan sonra ət və balıq xörəklərində tamlı qatqı 
kimi işlədilir. Sumaq ya isti emal zamanı xörəyə qatılır, ya da nəlbəkidə hazır 
xörəyin yanına qoyulur. Tikəkabab, lüləkabab, qızardılmış ət, ət qutabı yanında 
süfrəyə verilir. Sumağın turş dadı onun tərkibindəki şərab turşusundan irəli gəlir. 
Sumaqda, həmçinin C vitamini, karotin, aşılayıcı və rəngləyici maddələr vardır. 
Sumağın yarpaqlarında 30-39% aşılayıcı maddə (əsasən tanin) vardır. 
Ondan texniki və tibbi məqsədlər üçün tanin alırlar. Sumaq bitkisinin bütün 
hissələrindən rəngləyici maddə kimi istifadə edilir. Ipək və yun parçanı onun 
yarpaqları qara, qabığı sarı, kökü qəhvəyi, meyvəsi isə qırmızı rəngə boyayır. 
Böyürtkən. Qızılgülçiçəklilər fəsiləsinə mənsubdur. Böyürtkən və moruğun 
250-dən çox növü vardır. Yabanı halda Asiya, Avropa və Amerika qitələrində 
 
 153
geniş yayılmışdır. Qərbi Sibir, Qazağıstan, Orta Asiya və Qafaqazda 
yetişir. Azərbaycanın bütün zonalarında böyürtkən kolluqları vardır. 
Böyürtkən may ayından başlayaraq, avqusta qədər çiçəkləyir. 
Çiçəkləri ağ və ətirlidir. Eyni vaxtda kollarda həm təzə açılmış çiçək və 
həm də yetişmiş meyvə olur. Çiçək açdıqdan təxminən 1 ay sonra 
meyvəsi yetişir. Meyvəsi forma etibarilə uzunsov və konusvari, rənginə 
görə qırmızı, qara, al-qırmızı və sarı olur. Azərbaycanda irimeyvəli, 
gecyetişən və quraqlığa çox davamlı böyürtkən formaları vardır. Əhali 
yabanı böyürtkənləri toplayır və konserv zavodlarına təhvil verirlər. 
Lakin böyürtkəni yığmaq çox çətindir. 
Böyürtkənin tərkibində 7-10% şəkər (qlükoza, fruktoza və azacıq 
saxaroza), 1-1,5% üzvi turşu (alma, şərab, limon, salisil), 1,8% pektinli 
maddə, karotin, C və B qrupu vitaminləri vardır. 
 Böyürtkənin meyvəsi təzə halda yeyilir. Ondan likör, şərab, spirtli 
içki, mors, şirə, kompot, şərbət, mürəbbə, marmelad və cem hazırlanır. 
Böyürtkən müalicəvi və pəhrizi əhəmiyyətə də malikdir. Tərgətirici və 
sidikqovucu kimi istifadə edilir. Böyürtkən yarpaqlarından dəmlənmiş 
çay soyuqdəyməyə qarşı içilir. Böyürtkən həm də balverən bitkidir. 
Çünki bütün yay dövründə çiçəkləyir və arılara yaxşı nektar verir. 1 
hektar sahədən arılar 20-25 kq bal hasil edə bilirlər. 
Adi moruq. Qızılgülçiçəklilər fəsiləsinə mənsub olub, böyürtkən 
kimi çoxillik giləmeyvəli bitkidir. Qırmızı moruq yabanı formada 
Azərbaycanın dağlıq yerlərində, meşə açıqlıqlarında, çayların 
kənarlarında, dərələrdə və bir qədər rütubətli torpaqlarda bitir. 
 
 154
Moruq iyunda çiçəkləyir. Ağ rəngli ətirli çiçəkləri 1ay müddətində 
açılır. Külli miqdarda çiçəkləmə isə 2 həftə davam edir. Meyvələri çiçək 
açdıqdan 35-40 gün sonra, yəni iyul-avqustda yetişir. Meyvəsinin rəngi 
tünd qırmızı, açıq qırmızı, ağımtıl-sarı olur, yetişəndə tez tökülür. 
Meyvəsi yumru, oval və yastı-yumru formada olur. Dadı şirin, meyxoş 
və ətirlidir. Iri özək üzərində xırda meyvəciklər yerləşmişdir. Hər 
meyvəciyin üzərində isə bir ədəd nazik sarı tük vardır. 
Moruğun tərkibində 3-11% şəkər (qlükoza, fruktoza, pentoza), 1-
2% üzvi turşu (salisil, alma, limon, şərab) və onların duzu, 0,5-2,8% 
pektinli maddə, 6% sellüloza, 2,7% pentozanlar, 0,1-0,3% aşılayıcı, 0,8-
1,9% azotlu, 0,4-0,8% minerallı maddə vardır. 2-29 mq% C vitamini, 
karotin və B qrupu vitaminləri vardır. 
Moruğun meyvələri tam yetişdikdə yığılır. Təzə halda yeyilir. 
Ondan mürəbbə, kompot, şərbət, kisel, marmelad, pastila, nastoyka, 
spirtli içki, likör, şərab, sərinləşdirici içkilər və s. hazırlanır. Moruğu 
qurudub dərman kimi istifadə edirlər. Xalq təbabətində moruq 
meyvəsini çay kimi dəmləyib soyuqdəymədə tərlədici dərman kimi 
işlədirlər. Elmi təbabətdə ödqovucu dərman kimi də dəmləmə və 
bişirilmələr şəklində istifadə edilir. Təzə dərilmiş moruq meyvəsindən 
hazırlanan moruq mürəbbəsi və şərbəti böyrək xəstəliyinin və 
soyuqdəymənin yaxşı dərmanıdır. 
Moruq həm də balverən bitkidir. 1 hektar moruq sahəsindən arılar 
100 kq bal hasil edə bilirlər. Yabanı moruq bir çox mədəni moruq 
sortları üçün əcdad hesab edilir. 
 
 155
Meşə çiyələyi. Qızılgülçiçəklilər fəsiləsinin çiyələk cinsinə 
mənsubdur. Məlum olan 20 növündən bir növü – meşə çiyələyi 
Azərbaycanın dağ-meşə rayonlarında çox geniş yayılmışdır və ehtiyatı 
çoxdur. 
Meşə çiyələyi mayın axırı, iyunun əvvəllərindən başlayaraq bütün 
yayı çiçəkləyir. Çiçəkləri ağ rəngli olub ətirlidir. Meyvələri iyun-
avqustda yetişir. Meyvələri ətirli, şirin, meyxoş olub, forması 
yumurtavari və uzun konusvaridir. Rəngi qırmızı, ağ, bəzən bənövşəyi 
olur. Çiyələk xırda meyvəciklərin birləşməsindən əmələ gəlib, hər 
meyvəciyin üzərində qeyri-həqiqi xırda sarı toxum yerləşir. 
Meşə çiyələyinin tərkibində 6% şəkər (fruktoza və qlükoza), 1,5% 
üzvi turşu (alma, limon), 1,5% azotlu maddə, 0,4% aşılayıcı maddə, 
1,3% pektinli maddə, 20-50 mq% C vitamini, 3,5 mq% karotin, dəmir və 
kalium duzları, efir yağları vardır. Yarpaqlarında 250-380 mq% C 
vitamini, aşılayıcı maddə və üzvi turşular vardır. Meşə çiyələyini təzə 
halda süd və ya qaymaqla yeyirlər. Ondan mürəbbə, povidlo, şərbət, 
marmelad, konfet və karamel üçün içlik, şərab və sərinləşdirici içkilər 
hazırlanır. Təzə meyvələr susuzluğu yatırır, iştahanı artırır, qidanın 
həzmini yaxşılaşdırır. Tərkibində dəmir çox olduğundan qan azlığında, 
sinqa və böyrəklərin xəstəliyində geniş tətbiq edilir. Çiyələyin 
qurudulmuş yarpaqlarından moruq meyvəsi ilə birlikdə çay dəmləyib, 
soyuqdəymədən baş verən xəstəliklərdə tərlədici və hərarəti aşağı salan 
dərman kimi istifadə olunur. 
Çiyələyin kökündə 9%-ə qədər tanin vardır. Ishala qarşı çiyələyin 
kökündən alınmış sulu məhluldan istifadə edilir. 
 
 156
 
4.3.4. Qərzəkli meyvələr 
 
Yunan qozu. Qozkimilər fəsiləsindəndir. Bu fəsiləyə aid 8 cinsin 50 
növündən 2 yabanı növü yayılmışdır. Azərbaycanda yabanı halda bitən və 
becərilən qozlar adi qoz növünə aiddir. Orta Asiya və Qafqazda yabanı formada 
bitir. Uzaq Şərqdə isə Mancuriya qozu yayılmışdır. 
Çox qədim zamanlardan Azərbaycanda böyük qoz sahələri Şəki-Zaqatala və 
Quba-Xaçmaz zonalarındadır. Hazırda Lerik, Ordubad, Dağlıq Qarabağ, Laçın, 
Kəlbəcərdə və Gəncənin dağlıq rayonlarının meşələrində yabanı bitən qozlara 
təsadüf edilir. 
Qoz, adətən may ayında yarpaqlar əmələ gələn vaxt çiçəkləyir. Bəzən 
iyunda ikinci dəfə çiçəkləyir. Qozun meyvələri sentyabr-oktyabrda yetişir. 
Meyvəsi ölçüsünə, formasına, qabığının bərkliyinə, ləpə arasındakı pərdənin 
yumşaq və ya sərt olmasına, dadına, kimyəvi tərkibinə və s. göstəricilərə görə 
fərqlənir. Qozun üzəri yaşıl qərzəklə örtülüdür. Qoz yetişdikcə qərzək qaralır, 
partlayır və içindən oduncaqlaşmış qabıqlı qoz çıxır. Ləpəsi açıq sarı və ya tünd 
darçını rəngdədir. Bir qozun çəkisi 5-17 qr, ləpəsinin çıxarı 40-58%-dir. 
Qoz ləpəsinin tərkibində 54-74% yağ, 12-21% zülali maddə, B qrupu 
vitaminləri və karotin vardır. Yaşıl sütül qozlarda 3000 mq% C vitamini vardır. Bu 
qozlardan yüksək keyfiyyətli mürəbbə bişirilir. Qozdan qənnadı sənayesində 
müxtəlif məmulat hazırlanır, ləpəsi yeyilir və yağ çıxarılır. Qoz yağı rəssamlıqda 
işlədilir. Yağı çıxarılmış qoz cecəsinin tərkibində 34% azotlu maddə və 12% yağ 
olduğundan qənnadı məmulatı hazırlamaq və ev heyvanları üçün ən qidalı 
məhsuldur. Qozun qərzəyi, yarpaqları, qabıqları və kök hissələri tanin ilə 
zəngindir. Bunlardan parçaların boyanmasında istifadə edilir. Qozun oduncağı bərk 
və gözəl naxışlı olduğundan qiymətli faner və mebel hazırlamaq üçün işlədilir. 
Adi badam. Qızılgülçiçəklilər fəsiləsindəndir. Badam cinsinin 40 növə 
qədər ağac və kolu məlumdur. Azərbaycanda 4 növü yayılmışdır. Badam yabanı 
 
 157
halda Orta Asiyada, Dağıstanda, Azərbaycanda bitir. Naxçıvanın dağlıq 
hissələrində yabanı badamlıqlar vaxtilə böyük sahələr tutmuşdur. «Badamlı» adını 
daşıyan suyu ilə məşhur olan kənd keçmişdə yabanı badamlıqla əhatə olunduğu 
halda, indi əl çatmayan yerlərdə azacıq badam ağacları qalmışdır. 
Qeyd etmək lazımdır ki, mədəni badam sortları yabanı badama çox yaxındır 
və ancaq meyvələrinin böyüklüyü, qabıqlarının nazikliyi ilə fərqlənirlər. 
Badam yarpaqlar əmələ gəlməmiş mart-apreldə (bəzən fevralda) çiçəkləyir. 
Çiçəkləri tək-tək və ya 2-4 ədəd bir yerdə toplanmış olur. Çiçəkləri iri beşləçəkli, 
rəngi ağ və ya ağımtıl-çəhrayıdır. 
Badamın meyvələri iyul-avqustda yetişir. 4-5 yaşından məhsul verir, 130 il 
və daha çox yaşayır. Meyvəsinin uzunluğu 2,5-3 sm-dir. Mədəni sortlar nisbətən iri 
olur. Meyvəsi yumurtavari, yanlarından basılmış, təpəsi küt və ya şişmər, çox vaxt 
əyri olur. Meyvənin üzəri çəyirdək ətrafı ətli hissə ilə örtülmüşdür. Bu, yaşılımtıl, 
üzəri tüklü olub, yetişəndə yarılır və içindən çəyirdəyi çıxır. Qabığı qalın, bərk və 
ya nazik olur. Rəngi boz-sarıdan tünd qəhvəyiyədək dəyişir. Badamın bir və ya iki 
ləpəsi olur. Ləpəsi ağımtıldır, sarı-qəhvəyi pərdə ilə örtülmüşdür. Islandıqda bu 
qabıq asanlıqla ayrılır. Dadı xoş, yağlı və şirindir. 
Badamın tərkibində 40-60% yağ (qurumayan), 20-30% zülali maddə, 13% 
karbohidrat, 3,6% sellüloza, 2,3% minerallı maddə, 15 mq% B1 vitamini vardır. 
Yabanı halda bitən badamın əksəriyyəti acı olur. Onların tərkibində 2,5-3,5% 
amiqdalin qlükozidi vardır. Bu qlükozid orqanizmdə qlükozaya və sinil turşusuna 
parçalanır. Sinil turşusu isə qüvvətli zəhərdir. Ona görə də acı badam qida üçün 
sərf edilməməlidir. 
Şirin badam təzə halda yeyilir və geniş miqyasda qənnadı sənayesində 
istifadə edilir. Acı badamdan badam yağı və 0,5-0,8% miqdarında efir yağı alırlar. 
Bu məhsullar ətriyyat, əczaçılıq sənayesində kamfora, məlhəm, emulsiya istehsalı 
üçün istifadə olunur. Badam efir yağından bəzi ətriyyat məmulatlarının 
ətirləndirilməsi üçün istifadə edilir. Badamın qabığı konyak, likör və bəzi 
 
 158
şərabların ətirləndirilməsi və rənginin yaxşılaşdırılması üçün işlədilir. Ondan, 
həmçinin aktivləşdirilmiş kömür də alırlar. 
Həqiqi püstə. Sumaqçiçəklilər fəsiləsinin püstə cinsinə mənsubdur. 10 ağac 
və kol növü məlumdur. Yabanı halda Orta Asiyada, Iran Azərbaycanında, Iranda, 
Suriyada və Türkiyədə bitir. Azərbaycanda püstə mədəni bitki kimi çox qədimdən 
becərilir və iki yabanı nğvü yetişdirilır. 
Püstə mart-apreldə yarpaqlar açıldığı vaxt çiçəkləyir. Çiçəklər topa halında 
enli süpürgə-salxımlara yığılmışdır. Erkək çiçəklər dişi çiçəklərdən 2-3 gün tez 
açılır. Çiçəkləmə 20-25 gün davam edir. Püstənin meyvəsi iyul-avqustda yetişir. 7-
8 yaşından meyvə verir, 100 il ömür sürür. Meyvəsi qozvari, birtoxumlu 
çəyirdəkdir, sarımtıl-ağ rəngdədir. Çəkisi 0,9-2,5 qr-dır. Meyvələr yetişdikdə çiçək 
yanlığı bürüşür, quruyur, partlayır və meyvədən asanlıqla ayrılır. Ləpəsi açıq yaşıl, 
yaşıl rəngli, yanları bənövşəyi olur. Dadı xoşagələn şirin və yağlıdır. 
Püstə ləpəsinin tərkibində 68% yağ, 18-22% zülali maddə, 9,5-17%-ə qədər 
karbohidrat, 4,6% sellüloza, 3,1% kül vardır. Dadlı, lətif, yağlı və faydalı 
olduğundan çox qiymətlidir. 
Püstənin meyvəsindən təzə, qovrulmuş və duzlanmış halda istifadə edirlər. 
Ləpəsi qənnadı məmulatı (tort, pirojna, şokolad, Şərq şirniyyatı) istehsalında 
işlədilir, eləcə də bəzi kolbasa məhsullarına və pendirə qatılır. Püstənin yağı 
qurumayan yağ qrupuna aiddir, əczaçılıqda, ətriyyatda və lakların hazırlanmasında 
geniş istifadə olunur. Püstənin yarpaqlarında, meyvələrində, qabığında və 
oduncağında 10-12%-ə qədər aşılayıcı maddə vardır. Müxtəlif növ mənənələr 
yarpaqlarda fır şişləri (buzqunç) əmələ gətirir ki, bunun tərkibində 30-50% tanin 
olur. Bu, toxuculuq və yüngül sənayedə aşılayıcı və boyaq maddəsi almaq üçün 
qiymətli xammaldır. 
Püstənin ağacından iyul-avqust aylarında çəkilən qətrandan yüksək 
keyfiyyətli lak hazırlanır. 
Müasir xalq təbabətində püstə qanazlığında, arıqlamada, vərəm xəstəliyində, 
qaraciyər ağrılarında tətbiq edilir. 
 
 159
Adi şabalıd. Fıstıqçiçəklilər fəsiləsinin şabalıd cinsinə mənsubdur. 
Şabalıd cinsinin 14 növündən respublikada birinə rast gəlinir. Şabalıd 
Qafqazda, Zaqafqaziyada, Ukraynanın Zakarpatye vilayətində 
yayılmışdır. Şabalıd Azərbaycanda geniş sahədə yalnız Böyük Qafqaz 
dağlarının ətəklərindəki meşələrdə bitir. Şəki-Zaqatala zonası şabalıd 
bağları ilə məşhurdur. 
Şabalıd aprel-mayda yarpaqlayır, iyun-iyulda isə çiçəkləyir. Erkək 
və dişi çiçəkləri bir ağacın üstündə ayrıca yerləşir. Erkək çiçəkləri uzun 
sırğa şəklində sallanır, ağ-sarımtıl rəngində və çoxətirlidir. Uzunluğu 10-
35 sm, eni 1 sm-dir. Dişi çiçəkləri birillik şivlərdə olur və yarpaqların 
qoltuğunda 2-3 ədəd və daha çox bir yerdə yerləşir. Şabalıdın meyvəsi 
oktyabr-noyabrda yetişir. Meyvəsi tikanlı qərzəkdir. Yetişəndə qərzək 
ayrılır və içində iki və üç ədəd şabalıd olur. Bunlar yarpaq və ya oval 
şəklindədir. Yumru formada olanları çox azdır. Meyvənin üst qabığı 
tünd və ya açıq darçını, şabalıdı rəngdədir. Şabalıd meyvəsinin üst 
qabığının altında nazik, pənbəli yumşaq örtük vardır. Bunun altında ağ, 
şirin, iki hissəli ləpə yerləşir. 
Şabalıd 20-25 yaşından meyvə verir. 100-150 il ömür sürür. 1000 
illik şabalıd ağacları mövcuddur. Yüksək məhsul 2-3 ildən-bir olur. 
Azərbaycanın meşələrində və bağlarında bitən şabalıdın bir çox mütəlif 
formaları vardır. 
Şabalıdın tərkibində 60%-ə qədər nişasta, 15% şəkər, 6% zülal, 
2%-ə qədər yağ olur. Yetişməmiş meyvələrdə 1500 mq% C, 0,18 mq% 
B1 vitamini vardır. 
 
 160
Şabalıd təzə halda yeyilir. Onu qovurduqda dadı və ətri yaxşılaşır. 
Azərbaycanda şabalıd müxtəlif xörəklərdə işlədilir. Şabalıddan qənnadı 
sənayesində (marsipan, tort, pirojna, şokolad və s. hazırlanmasında), 
aşpazlıqda (toyuqları içləmək, plov bişirmək və s.) geniş istifadə olunur. 
Qurudulmuş şabalıddan alınan un, başqa ölkələrdə çörəyə və qənnadı 
məmulatına qatılır. Ondan qəhvə əvəzediciləri və spirt də istehsal 
edirlər. 
Şabalıd ağacının yarpaqlarında qlükozidlər, pektin və aşılayıcı 
maddə (9%-ə qədər) və K vitamini vardır. Ona görə də yarpaqlarından 
çay dəmləyib daxili qanaxmalara qarşı tətbiq edirlər. 
Pekan. Qoz ailəsinin kariya cinsinə mənsubdur. Vətəni Şimali 
Amerikadır. Burada pekan yabanı və mədəni halda bitir. 
Pekan 1909-cu ildə Qafqazın Qara dəniz sahillərində, 1934-cü ildə 
Orta Asiyada və sonra Krımda becərilməyə başlanmışdır. Pekan 
plantasiyaları Abxaziyada, Azərbaycanda Lənkəran (xüsusən Talışda) və 
Zaqatalada vardır. Pekan hazırda mədəni halda becərilən qərzəkli 
meyvədir. 6-8 yaşından məhsul verir. 
Pekanın çiçəkləməsi və çiçəyinin quruluşu adi qoza 
bənzəyir.Meyvəsi qərzək içərisində sentyabr-oktyabrda yetişir. 3-10 
ədəd olmaqla bir salxımda bitir. Tam yetişdikdə qərzəyi partlayır. 
Qəhvəyi rəngli, silindrik formalı nazik və hamar qabıqlıdır. Uc tərəfi bir 
qədər şiş olur. Daxilində şirin qırmızı-qəhvəyi rəngli ləpəsi yerləşir. 
Ləpə meyvənin 38-50%-ni təşkil edir. 
Pekanın tərkibində 70% yağ, 8-19% zülal, 14,3% karbohidrat və 
başqa maddələr vardır. Meyvələri təzə və qurudulmuş halda yeyilir. 
 
 161
Qənnadı sənayesində, aşpazlıqda və yağ almaq (zeytun yağına oxşar) 
üçün sərf edilir. Pekanın oduncağı açıq qəhvəyi rəngdə, bərk, ağır 
olduğundan kənd təsərrüfatı maşınları üçün müxtəlif hissələr 
hazırlanmasında işlədilir. 
Şərq fıstığı. Fıstıqçiçəklilər fəsiləsinin fıstıq cinsinə aiddir. 9 növ 
ağacdan 2 növü yayılmışdır. Qafqazda dəniz səviyyəsindən 2300 m 
yüksəklikdə  subalp qurşağına qədər meşəliklərdə bitir. Fıstıq meşələri 
Qafqaz meşələrinin 25%-ni təşkil edir. 
Fıstıq aprel-mayda çiçəkləyir və eyni zamanda yarpaqları əmələ 
gəlir. Meyvələri sentyabr-oktyabrda yetişir və çatlamış tikanlı qərzəkdən 
ayrılıb düşür. Meyvəsi 3 tilli, parlaq qəhvəyi rəngdədir. Içərisində açıq 
bozumtul-qəhvəyi rəngli ləpəsi vardır. 
Fıstıq 40-50 yaşından bara girir, 3-4 ildən-bir bol məhsul verir, 
500 ildən çox ömür sürür. 
Fıstıq ləpəsində 30-50% yağ və 20% zülali maddə vardır. Onu təzə 
və qovrulmuş halda yeyirlər. Lakin fıstıq ləpəsinin tərkibində zəhərli 
qlükozid olduğundan, onu çox yemək məsləhət görülmür. Fıstıq 
ləpəsindən yarımquruyan yağ alınır. Həmin yağ qida üçün, həm də 
texnikada istifadə edilir. 
Fıstığın oduncağı bərkliyinə görə şabalıd və palıd oduncağından 
geri qalır. Xüsusi mebel və parket hazırlanmasında istifadə edilir. 
Meşə fındığı. Tozağacı fəsiləsinin fındıq cinsinə mənsubdur. 
Məlum 15 növündən 7 növü daha çox yayılmışdır. Meşə fındığı yabanı 
halda Avropada, Qərbi Asiyada və Şimali Amerikada bitir. 
Azərbaycanda meşə fındığı Şəki-Zaqatala zonasının dağətəyi 
 
 162
meşələrində geniş sahələrdə bitir. Dağlıq Qarabağ, Quba-Xaçmaz 
zonalarının meşələrində də yabanı fındıq vardır. 
Fındıq 7-9 m hündürlüyündə bitən koldur, bəzən ağac şəklində boy 
atır. Mart ayında çiçəkləyir. Erkək və dişi çiçəkləri ayrı-ayrı eyni ağacda 
yerləşir. Fındığın meyvəsi avqust-sentyabrda yetişir. 1 hektar sahədən 
40-500 kq məhsul yığmaq olar. Meyvələri yetişənə qədər yaşıl qalır və 
qərzəklidir. Qərzək fındığı ya tamamilə, ya meyvənin dib hissəsini, ya 
da Ki, yarısını bürüyür. Meyvəsi yumru, oval-silindrik və əksərən 
uzunsov olur. Qabığı sarı-qəhvəyi və ya tünd darçınıdır. Fındığın ləpəsi 
ağdır, yağlı və dadlıdır, qırmızı və ya tünd sarı rəngli pərdə ilə örtülüdür. 
Meşə fındığı 5-10 yaşından bara girir, 60-80 il ömür sürür. 
Təbiətdə vegetativ yolla çoxalır. 
Meşə fındığının tərkibində 58-71% yağ, 14-18% asan həllolunan 
zülal, 2-5% saxaroza, B1 və E vitaminləri, dəmir duzları vardır. Meşə 
fındığı təzə, qurudulmuş və qovrulmuş halda yeyilir. Ondan qənnadı 
sənayesində tort-pirojna, konfet və karamel üçün içlik, Şərq şirniyyatı 
hazırlanmasında daha çox istifadə edilir. Təzə meyvələrini narın 
sürtgəcdən keçirib, su ilə qarışdıraraq yüksək qidalı sayılan «süd» və 
«qaymaq» hazırlayırlar ki, bu da zəif düşmüş xəstələr üçün məsləhət 
görülür. Meşə fındığının ləpəsindən əczaçılıqda və ətriyyatda işlədilən 
yağ çıxarılır, qabığından təbabətdə işlədilən kömür hazırlanır, cavan 
şivlərindən təsərrüfatda zənbil və səbət toxunur. 
 
 
 163
 
4.3.5. Subtropik meyvələr 
 
Yabanı nar. Nar fəsiləsindəndir. Yabanı halda Zaqafqaziyanın və Orta 
Asiyanın dağlıq rayonlarında bitir. Azərbaycanın Lənkəran, Zaqatala, Şəki, Ağsu, 
Ismayıllı, Ağdaş, Masallı, Göyçay, Şəmkir və başqa rayonlarında yabanı narın 
çoxlu ehtiyatı vardır. Yabanı nar kolluqlarının çoxu Talışdadır. Azərbaycanda 
mədəni yetişdirilən narın ən yaxşı sortları mövcuddur. 
Nar bitkisi 2-4 m hündürlükdə çox gövdəli koldur, may-avqustda çiçəkləyir. 
Çiçəyin kasa yarpaqları qalın ətli və qırmızıdır. Ləçəkləri 5-8 ədəd zərif, tünd 
qırmızıdır. Meyvəsi sentyabrda yetişir. Narın meyvəsi qeyri-həqiqi giləmeyvədir, 
forması girdə kürəşəkilli, bəzən uzunsov olur. Gül kasacığı meyvənin baş 
hissəsində qalır. Yabanı narın meyvəsi mədəni sortlara nisbətən xırda olur. Narın 
meyvəsi şirəlidir, nazik arakəsmələri (pərdələri) olan 6-9 yuvası olur. Hər meyvədə 
200-dən 500-ə qədər şirəli dənə olur. Şirəli dənələr bir tum və içərisi şirə ilə 
dolmuş zərif pərdədən ibarətdir. Yabanı narın meyvəsinin qabığı yaşıl, açıq çəhrayı 
və müxtəlif çalarlı qırmızı rəngdə, gilələri ağ, açıq çəhrayı, qırmızı və tünd qırmızı 
olur. Dadı turş və ya meyxoşdur. 
Yabanı narın tərkibində 8,2-12% şəkər, 3-9% üzvi turşu (limon turşusu), 
pektinli maddə, aşılayıcı maddə və C vitamini vardır. Yabanı narın həm dərman və 
həm də texniki əhəmiyyəti vardır. Qatılaşdırılmış nar şirəsi – narşərab – ət və 
balıq xörəklərində tamlı qatqı kimi istifadə edilir. 
Yabanı nardan sənaye miqyasında limon turşusu istehsal edilir. 33 ton 
nardan 1 ton limon turşusu almaq olur. 
Nar meyvəsinin təzə qabığının tərkibində 22-35%-ə qədər aşılayıcı maddə 
vardır. Bu, gön-dəri istehsalında ən yaxşı aşı maddələrindən biri hesab olunur. 
Bundan, həmçinin yun və kətan parçaları boyamaq üçün bitki boyağı kimi də 
istifadə edirlər. 
 
 164
Narın qabığından hazırlanan həlim mədə pozulmaları zamanı istifadə 
olunur. Qurudulmuş meyvə qabığından hazırlanan nar poroşoku şiddətli yanıqları 
müalicə etmək üçün işlədilir. Bu zaman yanığa əvvəlcə duru nar şirəsi yaxır və 
üstündən həmin poroşokdan səpirlər. 
Xırnik. Abnos fəsiləsinin xırnik cinsinə mənsubdur. Iki növü yayılmışdır. 
Yabanı və ya Qafqaz xırniyi, Subtropik xırnik. Subtropik xırnik yapon xurması da 
adlanır və mədəni halda becərilir. 
Yabanı xırnik Qafqazda, Orta Asiyada və Zaqafqaziyada yayılmışdır. Bu 
xırniklər hündürboylu düzböyüyən ağacdır, 20 m-dən hündür olur. Iri ağaclar Şəki-
Zaqatala zonasında çoxdur. 
Xırnik mayın əvvəllərində yarpaqlar əmələ gəldikdən sonra çiçəkləyir. 
Çiçəkləmə dövrü 10-20 gün davam edir. Meyvələri yarpaqları töküldükdən sonra 
oktyabrın ortalarından başlayaraq dekabra qədər ağacın üstündə yetişir. Meyvələri 
yumru, boz-sarımtıl və tutqun narıncı rəngdədir. Tam yetişdikdə qaralır. Içərisində 
2-5 ədəd yastı  çəyirdəkli olur. Çəyirdəksiz formalarına Zaqatala rayonunun 
bağlarında rast gəlinir, həm də bunlar xırda olur. Meyvəsi şirin və 
ağızbüzüşdürücüdür. 
Tərkibində 18% şəkər (qlükoza və fruktoza), zülali, pektinli və aşılayıcı 
maddə, limon turşusu, karotin (provitamin A) və 3-53 mq% C vitamini vardır. 
Xırnik təzə və qurudulmuş halda yeyilir. Ondan bəkməz (doşab) bişirilir. 
Şərbət, cem, jele, likör və kvas da hazırlanır. 
Yabanı xırniyin ağacları çox möhkəm olduğundan ondan toxuculuq sənayesi 
üçün məkik hazırlanır. Xalq təbabətində xırnik müxtəlif mədə xəstəliklərində 
tətbiq edilir. Öz xassələrinə görə həzm pozğunluqlarında pəhrizi məhsul kimi 
işlədilir. 
Innab. Murdarça fəsiləsinin innab cinsinə mənsubdur. 100 növ kol və ya 
meyvə ağaclarından bir növü yayılmışdır. Yabanı halda Orta Asiyada, Krımda və 
Zaqafqaziyada rast gəlinir. Azərbaycanda qədim zamandan becərilir. Innab 
 
 165
Abşeron yarımadasında, Göyçay, Ucar və Ağdaş rayonlarında becərilir. Başqa 
rayonlarda isə bunlara tək-tək qrup şəklində təsadüf olunur. 
Azərbaycanda innab bitkisinin hündürlüyü 4-12 m-ə çatır. Innab iyun-iyulda 
çiçəkləyir. Çiçəkləri bir yerdən top kimi çıxır. Çiçəyi ulduzşəkilli, beşləçəkli, 
sarıdır. Meyvəsi yumru, yumurtavari, uzunsov-girdədən armudabənzər formayadək 
dəyişir. Meyvəsinin hamar parlaq qəhvəyi və ya qırmızı-qonur rəngli qabığı altında 
şirin, turşməzə və yumşaq sarımtıl ətliyi vardır. Çəyirdəyi bərk, təpəsi sivri, enli-
yumurtavari və ya uzunsov-oval formalı, uzunluğu 1,2-1,5 sm-dir. Azərbaycanda 
olan innablar qırmızı qabıqlıdır. 
Innabın tərkibində 22-30% karbohidrat, 5% zülali maddə, 1,5% üzvi turşu 
(alma və kəhrəba turşusu), 2,5% pektinli maddə, 2% qətran, 1,2% aşılayıcı maddə, 
880 mq% C vitamini vardır. Quru meyvələrinin tərkibində şəkər 70%-ə çatır. P 
vitamininin miqdarı limon qabığındakından çoxdur. Minerallı maddələrdən kalium, 
kalsium, fosfor, maqnezium və dəmir vardır. 
Innab təzə və qurudulmuş halda yeyilir. Ondan konserv və qənnadı 
məmulatı hazırlanmasında istifadə edilir. Bir çox ölkələrdə quru meyvələrindən un 
alırlar. Bu un qənnadı məmulatı istehsalında istifadə olunur. 
Xalq təbabətində innabın yarpağından, qabığından və meyvəsindən istifadə 
edilir. Innab meyvələri kataral xəstəliklərin, vərəmin, öskürəyin müalicəsində, 
eləcə də yumşaldıcı, tonizəedici və sidikqovucu kimi tətbiq olunur. O, həmçinin 
həzm orqanlarının işini yaxşılaşdırır. Innab meyvəsi həm də qan təzyiqini 
nizamlayır. Nəticədə baş və ürək nahiyələrində ağrı kəsilir və qanda xolesterinin 
miqdarı azalır. Hipertoniya xəstəliyində gündə 3 dəfə yeməkdən sonra 20 innab 
meyvəsi yemək və müalicəni 3 ay davam etdirmək məsləhət görülür. 
Innab yarpaqlarında 1020 mq% C vitamini, həm də şirin və acı dadı hiss 
edən resseptorları keyləşdirən maddə vardır. 
Tut. Tut fəsiləsinə mənsubdur. Meyvəsi üçün becərilən tut 2 əsas növə 
bölünür: ağ və xartut. Yaxın Şərq ölkələrində çox yayılmışdır. Azərbaycanda və 
Orta Asiyada keyfiyyətli və iri meyvəsi olan növmüxtəliflikləri vardır. Yabanı 
 
 166
halda Azərbaycanın meşələrində, çay kənarlarında və dağ ətəklərində bitir. Yabanı 
tutun bir çox formaları vardır və yerli tutlar bunlardan seçilib qədim zamanlardan 
bəri becərilməkdədir. 
Ağ tut ağacının hündürlüyü 20 m-ə çatır. Qara xartutun ağacı isə bir qədər 
xırda olur. Ağacı çox yavaş böyüyür. 
Meyvəverən tutların erkək və dişi çiçəkləri olur. Çiçəklər yarpaqlarla eyni 
vaxtda əmələ gələn kiçik meyvəciklərin üzərində açılır. Çiçəklər gödək saplaqla 
salxımda yerləşir. Erkək çiçəklərin 4 kasa yarpaqları və 4 yarpaqcığı vardır. 
Torbacıqlar partladıqdan sonra tozları tökülür. Dişi çiçəklər 4 kasacıq 
yarpaqlarından ibarətdir, 2 ağızcığı vardır. Hər çiçəkdən tək-tək balaca meyvələr 
əmələ gəlir və bunlar bir saplaq üzərində yerləşərək tutun əsas meyvəsini təşkil 
edirlər. Hər meyvəciyində bir ədəd yastı, sarı, xırda toxumu vardır. Toxumların 
ərafında olan sulu, şirin ətliyi yeyilir. Meyvəsi silindr şəklində, saplağı qısadır. 
Tutun meyvəsi mürəkkəb giləmeyvədir. 
Ağ tut iyun-iyulda, xartut isə iyul-avqustda yetişir. Meyvələrin yetişməsi 
tədricən olur və 40 gün davam edir. Ağ tutun meyvəsi ağ-yaşılımtıl, ağ-sarımtıl və 
ya ağ-çəhrayı rəngdə, sulu və şirindir. Xartutun meyvəsi tünd qara, qırmızı və ya 
tünd bənövşəyi rəngdə sulu, turşaşirin dadlı və ətirlidir. Xartutdan başqa adi qara 
tut da vardır. Lakin bunların əksəriyyəti dadsız və yaxud kəmşirin olur. Qida üçün 
yararsızdır. Bunların yarpaqları barama qurdu üçün qida hesab edilir. 
Ağ tutun meyvələri tam yetişdikdə yerə tökülür. Odur ki, tutu yetişdikcə, hər 
iki gündən-bir səhər tezdən silkələyib xüsusi çadralara toplayırlar. Xartutun saplağı 
ağaca bərk yapışdığından əl ilə yığılır. Xartutun meyvəsi şüşə və emallanmış 
qablarda saxlanılmalıdır, mis qablarda saxlanması qorxuludur. 
Ağ tutun meyvəsi şirin, dadlı, asan həzm olunduğundan təzə halda yeyilir. 
Tərkibində 23%-ə qədər şəkər, üzvi turşular, zülal, pektin, yağ, aşılayıcı və 
rəngləyici maddələr, vitaminlər və dəmir vardır. Xartutda dəmir ağ tuta nisbətən 
çoxdur. 
 
 167
Xartutun meyvələri meyxoş, dadlı və vitaminlidir. Tərkibində 9% şəkər, 
1,86% üzvi turşu, 2,03% zülal, 0,36% qeyri-zülali azotlu maddələr, 0,55% pektinli 
maddələr vardır. 
Ağ tut qurusu olduqca qidalıdır. Tutdan bəkməz (doşab), riçal, sirkə 
hazırlanır və bir çox yerlərdə tut arağı çəkilir. Ağ tut qarın xəstəliklərində, ümumi 
zəifliyə və ürək xəstəliklərinə qarşı müalicəvi vasitədir. 
Xartutdan mürəbbə, şirə və jele hazırlanır. Bir qədər kal yığıb qurudur və 
sumaq əvəzinə işlədirlər. Təzə halda yeyilir. Qarın və boğaz xəstəliklərinə qarşı 
tətbiq edilir. 
Tutun xalq təsərrüfatında əhəmiyyəti, əsasən ondan ibarətdir ki, onun 
yarpaqları ilə bəslənilən baramadan yüksək keyfiyyətli ipək lif alınır və bu da 
toxuculuq sənayesi üçün qiymətli xammal hesab edilir. 
 
4.4. Yabanı meyvələrdən səmərəli istifadə 
 
Yuxarıdan göründüyü kimi, Azərbaycan yabanı meyvə-giləmeyvə ilə 
zəngindir və bunlar sənaye üçün qiymətli xammal hesab edilir. Lakin yabanı 
meyvə-giləmeyvələrdən istifadə olunması lazımi səviyyədə deyildir. Bu sahədə 
çatışmazlıqlar, əsasən aşağıdakılardan ibarətdir. 
Əvvəla, Azərbaycanın iqtisadi rayonları və eləcə də ayrı-ayrı rayonlar üzrə 
yabanı meyvə-giləmeyvələrin real ehtiyatı bu vaxta qədər dəqiq öyrənilib müəyyən 
edilməmişdir. Yabanı meyvə-giləmeyvələrdən səmərəli istifadə olunmasının əsas 
mərhələsi buradan başlanmalıdır. Bu və ya digər meyvə-giləmeyvə üzrə təbii 
ehtiyat müəyyən edilərsə, qalan məsələlər buna əsasən planlaşdırılar və yerinə 
yetirilər. 
Yabanı meyvə-giləmeyvələrin vaxtlı-vaxtında tədarükünü təşkil etmək vacib 
məsələlərdən biridir. Bu sahədə ayrı-ayrı meyvə-giləmeyvələrin yetişmə müddətini 
düzgün bilmək lazımdır. Tədarük üçün yerli əhali (əsasən bu və ya digər təşkilatda 
işləməyən) və məktəblilər cəlb edilməlidir. Şübhə yoxdur ki, məktəblilərin yabanı 
 
 168
meyvə-giləmeyvə tədarükü işinə müəllimlər (əsasən təbiət-botanika müəllimləri) 
rəhbərlik etməlidirlər. 
Toplanılmış meyvələr vaxtında tədarük müəssisələrinə və ya da uyğun emal 
müəssisələrinə təhvil verilməlidir. Tədarük edilən meyvələr yuxarıda qeyd 
etdiyimiz bir çox yeyinti məhsullarının istehsalına sərf edilir. Əgər bu və ya digər 
meyvə-giləmeyvənin ayrı-ayrı illərdə məhsulu az olarsa, onların sənaye üçün 
tədarükü iqtisadi cəhətdən səmərəli olmayacaqdır. Lakin Azərbaycanın 
meşələrində, dağətəyi sahələrdə, çay kənarlarında çoxlu yabanı meyvə-giləmeyvə 
bitdiyindən hər il müxtəlif növ meyvə toplamaq olar. 
Azərbaycanda yabanı meyvələrdən ən çox ehtiyatı olanı meşə alması, meşə 
armudu, əzgil, yemişan, böyürtkən, zirinc, alça, göyəm, zoğal, itburnu, tut, xırnik, 
çaytikanı, meşə çiyələyi, yabanı nar, fındıq, qoz, şabalıd, fıstıq və başqalarıdır. 
Bunlar yerli sənaye müəssisələri üçün qiymətli xammaldır. Bu meyvə-
giləmeyvələrin tədarükünü planlı təşkil etməklə bərabər, onlardan istifadə də 
səmərəli təşkil olunmalıdır. Bu sahədə dərin elmi-tədqiqat işləri aparılmalıdır. 
Məhsulların müvafiq emalı, bu zaman baş verən kəmiyyət və keyfiyyət 
dəyişmələri, yeni-yeni məhsul çeşidinin alınması texnologiyasının işlənib 
hazırlanması və nəhayət xammal mənbələrinin aşkar edilməsi məsələləri elmi 
cəhətdən əsaslandırılmalıdır. Bütün bunları həyata keçirmək üçün yabanı meyvə-
giləmeyvələr hərtərəfli öyrənilməli və onlardan səmərəli istifadə yolları 
göstərilməlidir. Eyni zamanda çalışmaq lazımdır ki, tədarük edilən meyvə-
giləmeyvələrdən tam istifadə edilsin. Məsələn, almadan şirə alındıqdan sonra yerdə 
qalan qabıq və tumlardan texniki məqsədlər üçün istifadə etmək olar. Bu məqsədlə 
meyvələrin çəyirdəyindən yağ, qabığından pektinli maddə və başqa texniki məhsul 
alınması təşkil edilməlidir. 
Yabanı meyvə-giləmeyvələrdən səmərəli və kompleks istifadə etməklə 
onların emalından alınan yeyinti məhsullarının çeşidini və miqdarını artırmaq olar. 
Ona görə də yabanı meyvə-giləmeyvələrin tədarükü və emalı işi planlı və 
məqsədəuyğun şəkildə aparılmalıdır. 
 
 169
Bu sahədə əsas məsələlərdən biri də mövcud meyvə-giləmeyvə sahələrinin 
genişləndirilməsindən ibarətdir. Yeni meşəliklər salarkən yabanı meyvə-giləmeyvə 
ağac və kollarını daha çox əkmək lazımdır. Kürqırağı tuqay meşələrində isə yabanı 
meyvə ağaclarına mədəni sortları calaq etməklə yüksək keyfiyyətli məhsul əldə 
etmək mümkündür. Yabanı meyvə-giləmeyvələr seleksiya işi üçün çox qiymətli 
hesab edilir. Məhz onlardan seleksiyaçılar çətin işləri yerinə yetirmək üçün istifadə 
edirlər. Məsələn, bəzi meyvələrin şimalda və ya cənubda iqlimləşdirilməsi, 
müxtəlif xəstəliklərə və ziyanvericilərə davamlı sortlar yaradılması və s. 
Ümumiyyələ, Azərbaycan ərazisində yetişən yabanı meyvə-giləmeyvələr 
hərtərəfli öyrənilməli, onlardan səmərəli istifadənin yolları aşkara çıxarılmalı, 
həmin meyvələrdən alınan yeyinti məhsullarının çeşidi genişləndirilməli və 
keyfiyyəti yaxşılaşdırılmalıdır. 
 
 
 
 
 
 
 
 
 
 
 
 
 
 
 
 170
 
 171
 
 
 
 172
 
 173
 
 174
V FƏSIL. MEYVƏ VƏ TƏRƏVƏZIN YIĞILMASI,  
ƏMTƏƏ EMALI VƏ DAŞINMASI 
 
5.1. Meyvə və tərəvəzin yetişməsi 
 
Meyvə və tərəvəzin yetişməsi zamanı onların tərkibində dərin biokimyəvi 
proseslər gedir. Bu proseslər nəticəsində meyvənin kimyəvi tərkibi və fiziki 
xassələri dəyişir, botaniki sorta uyğun forma, ölçü, rəng, konsistensiya, dad və ətir 
kəsb edir. Yetişmə dövründə baş verən biokimyəvi dəyişikliklər meyvə-tərəvəzin 
keyfiyyətinə yaxşı və ya pis təsir göstərə bilər. 
Yetişmə zamanı meyvənin kütləsi artır, ölçüsü iriləşir. Bu proses bioloji 
hadisədir. Çünki yetişmə dövründə hüceyrələr bölünür, artır və hüceyrəarası 
boşluqlarda qida maddələri toplanır. Ayrı-aryı meyvə və tərəvəz növlərində 
yetişmə bir neçə gündən (xiyar, çiyələk, moruq) bir neçə aya qədər (alma, armud, 
üzüm, qabaq) davam edir. Bəzi növlər (gilas, albalı, badımcan, xiyar) yalnız 
ağacda (və ya tağda) yetişir. Bunlar dərildikdən sonra yetişmə prosesi dayanır. Bir 
çox meyvə və tərəvəzlər isə (pomidor, qovun, alma və armudun gec yetişən 
sortları) dərildikdən sonra saxlanılma zamanı da yetişə bilirlər. 
Müəyyən edilmişdir ki, qış alması ağacda yetişdikdə onun karbohidratları 
5%-dən 12%-ə qədər artır, turşuluğu isə 1%-dən 0,3%-ə qədər azalır. Yetişmə 
dövründə nişastanın miqdarı əvvəlcə 4,8%-dən 5,8%-ə qədər yüksəlib yetişmənin 
sonuna doğru 1,5-2,0%-ə düşür. 
Yetişmə dövründə aşı maddələri miqdarca azalır. Bu, meyvələrin 
büzüşdürücü xassəsini də azaldır. Həll olunmayan protopektin həll olunan pektinə 
çevrilir. Yetişmənin ilk dövründə meyvənin tərkibində olan suyun miqdarı artır, 
son mərhələdə isə bir qədər azalır. Suyun azalması qidalı maddələrin maksimum 
miqdara çatması ilə müşayiət olunur. 
Renklod gavalısında aparılmış tədqiqat göstərmişdir ki, yetişmənin ilk 
dövründə meyvədə fruktoza və qlükozanın, ikinci mərhələdə isə saxarozanın 
miqdarı artır. Həmin dövrdə üzvi turşular və protopektin miqdarca azalır. 
 
 175
Yetişmənin ilk dövründə meyvə iriləşir, lakin sonradan onun tərkibində keyfiyyət 
dəyişiklikləri gedir. Yetişmənin ikinci mərhələsində meyvənin həcmi çox az 
dəyişir və yaxud heç dəyişmir, lakin kütləsi artır. 
Üzümün yetişməsinin ilk mərhələsində gilələr iriləşir, ikinci mərhələdə isə 
onların ölçüsü dəyişmir, lakin kütləsi (şəkərin toplanması hesabına) artır. 
Yetişməmiş üzümdə 1%-ə qədər şəkər olur. Yetişmənin sonunda isə şəkərin 
miqdarı 21-25%-ə çatır. Eyni zamanda fruktoza və qlükozanın miqdarı 
bərabərləşir. Üzümün turşuluğu əvvəlcə 2,6%-dən 3,36%-ə artır, yetişmənin 
sonunda isə 0,65%-ə qədər azalır. Turşuların keyfiyyət tərkibində də dəyişikliklər 
gedir. 
Köküyumruların və kökümeyvəlilərin tərkibində yetişmə zamanı suyun 
miqdarı azalır. Yerkökünün tərkibində şəkər 1,2%-dən 7,4%-ə qədər, karotin 2,0 
mq%-dən 11,4 mq%-ə qədər artır. 
Yetişmə dövründə kartofda nişasta və C vitamini artır. 
Yetişmə dövründə boya maddələrinin keyfiyyət tərkibi dəyişir. Pomidorda 
karotin və likopinin miqdarı artır. Bəzi növlərdə xlorofil piqmenti azalır. Bu proses 
meyvə-tərəvəzlərdə karotinoidlərin, antosianların, flavanoidlərin sintezi ilə yanaşı 
gedir. Yetişmənin son dövründə (ədviyyəli bitkilərdə isə çiçəkləmə dövründə) 
onlarda ətirverici maddələrin miqdarı maksimuma çatır. 
Meyvə-tərəvəzin yetişməsi zamanı kimyəvi tərkibində gedən dəyişikliklərin 
öyrənilməsi, məhsulun yığımının, saxlanılması və eləcə də emalının optimal 
müddətinin düzgün müəyyən edilməsində böyük əhəmiyyətə malikdir. 
 
 176
 
5.2. Meyvə və tərəvəzin yığılması 
 
Müasir kənd təsərrüfatı istehsalında meyvə və tərəvəz məhsullarını, əsasən 
maşınla yığırlar. Həmin maşınların miqdarı ilbəil artır və iş rejimi təkmilləşdirilir. 
Lakin hələlik meyvə-tərəvəzin əl ilə yığılıb çeşidlənməsi geniş tətbiq edilir. 
Yığım və emal maşınlarının quruluşu yığılacaq məhsulun bioloji xassələrinə 
görə müəyyən edilir. Bu zaman meyvə-tərəvəzin mexaniki quruluş xassələri, 
toxumaların sıxlığı, meyvə-tərəvəzin sıxılmaya müqaviməti, sürtünmə və s. nəzərə 
alınır. 
Qeyd etmək lazımdır ki, maşınla yığımda mexaniki zədələnmə halları 
çoxalır. Ona görə də mövcud maşınların yeniləşdirilməsinin, maşınla yığmaq üçün 
yeni perspektiv meyvə-tərəvəz sortlarının seçilib becərilməsinin və eləcə də yeni 
konstruksiyalı maşınlar yaradılmasının böyük əhəmiyyəti vardır. 
Yığım və çeşidləmə zamanı məhsulun keyfiyyətinə təsir edən əsas amillər 
tətbiq olunan maşının quruluşu və optimal yararlılığı, temperatur, çeşidləmə 
müddəti və eləcə də yığımın dövrü və müddətidir. 
Meyvə və tərəvəz məhsulları tarlada, həm də xüsusi məntəqələrdə çeşidlənir. 
Bu işin vaxtlı-vaxtında və düzgün texnoloji qaydada aparılması mühüm 
əhəmiyyətə malikdir. Məsələn, kartofu yığdıqdan sonra çeşidlədikdə, əgər 
temperatur 10-150C olarsa, başqa şərtlər eyni olduqda 00C-də çeşidləməyə nisbətən 
yumruların zədələnməsi 2-3 dəfə artır. 
Yığım dövrünün düzgün təyin edilməsi xüsusilə vacibdir. Yığım dövrü 
müəyyənləşdirilərkən dərildikdən sonra məhsulun yetişə bilmə qabiliyyəti nəzərə 
alınmalıdır. 
Meyvə-tərəvəzçilikdə 4 yığım dövrü vardır. Bunlar ayrı-ayrı bitkilərin 
məhsulunun yetişmə dövrü ilə bağlı olduğundan yetişmə dövrləri də adlanır. Yığım 
(yetişmə) dövrləri aşağıdakılardır: 
 
 177
1. Istehlak üçün yığım dövrü. Bu dövrdə yığılan meyvə və tərəvəz xarici 
görünüşünə, ətrinə, dadına və konsistensiyasına görə maksimum keyfiyyətə malik 
olmalı, həmçinin forması, rəngi və ölçüsü sorta uyğun olmalıdır. Bu dövrdə 
dərildikdən sonra yetişə bilməyən meyvələri və yeyilməyə yararlı tərəvəzi yığırlar. 
2. Adi yığım dövrü. Bu dövrdə yığılan meyvə-tərəvəzin tərkibində qidalı və 
dadlı maddələrin əksəriyyəti toplanır. Barın forma və ölçüsü müvafiq sorta uyğun 
olur. Lakin meyvənin keyfiyyəti (dadı, iyi, onun tərkibində şəkərlərin miqdarı, 
konsistensiyası və s.) tamamilə formalaşmır. Bu dövrdə alma və armudun payız və 
qış sortları, sitrus meyvələri, pomidor, qovun və s. meyvə-tərəvəz məhsulları 
yığılır. Saxlanılma zamanı bu meyvələrdə yetişmə davam edir və istehlak dəyərinə 
malik olurlar. Bununla yanaşı, qeyd etməliyik ki, istər toxumlu meyvələr və istərsə 
də sitrus meyvələri ağacda nə qədər çox yetişib dərilərsə, bir o qədər keyfiyyətli 
sayılır. 
3. Texniki yığım dövründə emal üçün istifadə olunacaq meyvə-tərəvəzlər 
yığılır. Kompot hazırlamaq üçün istifadə olunacaq ərik dərilən zaman öz formasını 
və rəngini tam almaqla, həm də sıx ətlikli olmalıdır. Duza qoymaq üçün 
pomidorun ağımtıl, boz və çəhrayı rəngliləri, tomat şirəsi hazırlamaq üçün isə tam 
yetişmiş (qırmızı) pomidorlar yararlıdır. 
4. Fizioloji yığım dövründə toxumluq üçün istifadə ediləcək məhsul yığılır. 
Bu dövrdə meyvə-tərəvəzin toxumu (tumu) ətlikdən asanlıqla ayrılır. 
 
5.3. Standartlaşdırma və əmtəə emalı 
 
Yığımdan sonra məhsul keyfiyyətindən asılı olaraq çeşidlənir. Eyni 
keyfiyyətli kartof, tərəvəz və meyvələrin standartın tələbinə uyğun olaraq 
formalaşdırırlar. 
MDB-də standartların təsnifatının vahid sistemi qəbul edilmişdir. Bu sistemə 
əsasən, kənd təsərrüfatı məhsulları C bölməsinə aid edilir. Bu bölmə daxilində C3 
sinfinə meyvə və giləmeyvə bitkiləri, C4 snfinə tərəvəz bitkiləri aiddir. C3 sinfinə 
 
 178
uyğun olaraq aşağıdakı standartlar daxildir: C30 – təsnifat, nomenklatura və 
ümumi normalar, C32 – toxumlu meyvələr, C33 – çəyirdəkli meyvələr, C35 – 
giləmeyvələr, C36 – qərzəkli meyvələr, C39 – sınaq üsulları. Qablaşdırma. 
Markalanma. 
C4 sinfinə aşağıdakı standartlar aiddir: C40 – təsnifat, nomenklatura və 
ümumi normalar, C42 – tərəvəzlər, C43 – kökümeyvəlilər və köküyumrular, C44 – 
bostan tərəvəzləri, C49 – sınaq üsulları. Qablaşdırma. Markalanma. 
Meyvə və tərəvəz məhsullarının keyfiyyəti üzərində nəzarət və onların 
keyfiyyətinin müəyyən olunmuş səviyyəsini müəyyən etmək üçün standartların 
böyük əhəmiyyəti vardır. Qüvvədə olan standartlara uyğun olaraq, istehsal olunan 
və satılan meyvə-tərəvəz məhsullarının keyfiyyəti normalaşdırılır. Bəzi meyvə və 
tərəvəzlərin keyfiyyəti respublika standartları (RST), xaricdən alınan və xaricə 
göndərilən meyvə-tərəvəz məhsullarının keyfiyyəti müvafiq müqavilələrdə 
yazılmış texniki tələblər əsasında müəyyənləşdirilir. Xaricdən alınan məhsulların 
keyfiyyətini  Ticarət Palatasının və ya onun yerlərdəki şöbələrinin ekspertləri 
yoxlayır. 
Standartların tələbinə müvafiq olaraq meyvə və tərəvəzləri əmtəə emalından 
keçirirlər. Emaldan keçirilmiş məhsuldan keyfiyyətcə eynicinsli partiyalar 
düzəldilir və həmin məhsullar müvafiq optimal şəraitdə saxlanılır. 
Meyvə və tərəvəzlərin əmtəə emalı tədarük məntəqələrində meyvəçilik və 
tərəvəzçilik təsərrüfatlarında, meyvə-tərəvəz ticarəti bazalarında, 
soyuducuxanalarda və həmçinin satışqabağı pərakəndə ticarət müəssisələrində 
aparılır. Meyvə və tərəvəzlərin əmtəə emalı onların keyfiyyətinə və ölçüsünə görə 
çeşidlənməsindən, qablaşdırılmasından ibarətdir. Satışa hazırladıqda əlavə olaraq 
meyvə və tərəvəzləri çəkib-bükür, kartofu və kökümeyvəliləri isə yuyurlar. 
 
 179
 
 
5.4. Keyfiyyətə görə çeşidləmə 
 
Meyvə və tərəvəzləri keyfiyyətinə görə çeşidlədikdə standart üzrə nəzərdə 
tutulan əsas göstəricilər müəyyən edilir. Bunlar meyvə-tərəvəzin keyfiyyət 
göstəricilərinin formalaşması ilə bağlıdır.  Meyvə-tərəvəzin əsas əmtəə 
göstəricilərinə onların xarici görünüşü (forması, rəngi, təzəliyi, yetişməsi, səthinin 
vəziyyəti), iriliyi (ölçüsü və ya kütləsi), yol verilən sapmalar, daha doğrusu, 
qüsurları (zədələnmənin növü və dərəcəsi) və xəstəlikləri (bakterial, göbələk, 
fizioloji), həmçinin emalın xarakteri aid edilir. Ümumi göstəricilərlə yanaşı, bir 
çox meyvə və tərəvəz məhsulları üçün xüsusi göstəricilər də nəzərə alınır. 
Məsələn, bostan və paxlalı tərəvəz məhsulları, badımcan, çuğundur və müxtəlif 
turplar üçün kütlə və daxili quruluş; qıtıqotu, şirin və acı istiot üçün dad; baş soğan 
üçün saplağın uzunluğu və quruması; emal üçün nəzərdə tutulmuş kartofda 
nişastanın miqdarı; ağbaş kələmin sıxlığı və səthinin təmizliyi, baş sarımsağın 
vəziyyəti, qərzəkli meyvə ləpələrinin dadı, ətri və nəmliyi, banan və ananasın 
ətliyinin konsistensiyası və s. 
Forma – meyvə-tərəvəzin sort əlamətlərindən asılı olaraq, onların botaniki 
sortunun müəyyənləşdirilməsinə imkan verir. Meyvə və tərəvəzlərin forması 
müvafiq pomoloji və təsərrüfat-botaniki sort üçün tipik olmalıdır. Tipik formadan 
kənarlaşma məhsulun keyfiyyətinə mənfi təsir göstərir. Forması düzgün 
olmayanların əmtəə keyfiyyəti aşağı hesab edilir, onlar daşınma və saxlanılmağa 
pis davam edir. Alma, armud, ərik, şaftalı, gavalı, sitrus meyvələri və meyvəli 
tərəvəzlərin keyfiyyəti üçün forma mühüm əhəmiyyət kəsb edir. Aşxana 
çuğunduru, yerkökü, qarpız, xiyar və pomidor düz və qeyri-düz formada (hamar və 
kələ-kötür) ola bilər, lakin eybəcər olmamalıdır. 2-ci əmtəə sortuna aid edilən alma 
və armudun forması düzgün olmaya bilər. Aşxana çuğunduru, qırmızıbaş və ağbaş 
kələm üçün standartda forma normalaşdırılmır. 
 
 180
Rəng meyvə və tərəvəzin sortuna müvafiq, normal və dərilmə yetişkənliyi 
dövrü üçün tipik olmalıdır. Bir qayda olaraq, meyvə-tərəvəzlər yaşılı rəngdə və 
müxtəlif çalarlı sarı, narıncı, qırmızı, bənövşəyi olurlar. Çiyələk, moruq və qara 
qarağat öz tipik rənglərini almamış satışa buraxılmamalıdır. Pomidor yalnız 
qırmızı rəngdə olduqda satılır. Ağbaş və gül kələm ağ, xiyar yaşıl, aşxana 
çuğundurun ətliyi tünd qırmızı rəngdə olmalıdır. II pomoloji qrup üçün narıngi, 
portağal və limon qabığının rəngi açıq narıncıdan narıncıya, I qrup limonlar üçün 
isə açıq yaşıldan sarı rəngə qədər olur. 
Təzəlik meyvə və tərəvəzlərin kimyəvi tərkibi, suyun normallığı, toxumların 
vəziyyəti ilə bağlıdır. Saxlanılan zaman suyun azalması toxumlarda osmotik 
təzyiqi azaldır və məhsul bürüşür. Eyni zamanda, parçalayıcı fermentlər aktivləşir. 
Bəzi meyvə-tərəvəzlər üçün bürüşmüş məhsulun miqdarı standart üzrə 
normalaşdırılır. 
Səthinin vəziyyəti (quru, təmiz) bir çox meyvə-tərəvəzlər üçün nəzərə alınan 
göstəricidir. Meyvə-tərəvəzin səthində su damlalarının olması fitopatogen 
mikroorqanizmlərin inkişafını asanlaşdırır. Ona görə də kartofun və başqa 
tərəvəzlərin səthi quru olmalıdır. 
Meyvə və tərəvəzlər üçün səthin təmiz olması da nəzərə alınır. 
Giləmeyvələrin, pomidorun, kələmin və xiyarın səthi təmiz olmalıdır. Kartof və 
kökümeyvəlilər üçün çirklənmə dərəcəsi müəyyən edilir. Məsələn, kartofun və 
yerkökünün səthinə yapışmış torpağın miqdarı 1%-dən çox olmamalıdır. 
Daxili quruluş – keyfiyyət göstəricisi kimi qarpız, xiyar, qovun, qabaq, 
badımcan, tərəvəz lobyası, çuğundur, turp və başqa tərəvəzlərin sortlaşdırılması 
zamanı nəzərə alınır. Daxili quruluş müəyyən edilərkən ətliyin yetişməsinə, 
şirəliyinə, rənginə, boşluğun olmasına, kobudluq və zərifliyə, toxumun vəziyyətinə 
(badımcan və xiyarda) fikir verilir. Meyvələrin daxili quruluşunu müəyyən edərkən 
ətliyin konsistensiyası, rəngi, tumun rəngi və onun ətlikdən tam ayrılması nəzərə 
alınır. 
 
 181
Yetişmə dərəcəsi – alma, armud, pomidor və dərildikdən sonra yetişə bilən 
başqa meyvə-tərəvəzlər əsas göstərici hesab edilir. Bunlar adi yığım dövründə 
toplanır və saxlanılma zamanı yetişib istehlak dəyərinə malik olurlar. Bu göstərici 
meyvə-tərəvəzlərin yığım dövrü ilə bağlıdır və standart üzrə normalaşdırılır. 
Irilik (həcm) – meyvə-tərəvəzlərin ən böyük en kəsiyinin diametrinə və ya 
kütləyə görə müəyyən edilir. Alma, armud, heyva, ərik, şaftalı, gilas, sitrus 
meyvələri, qoz, kartof, baş soğan, sarımsaq, gül kələm, pomidor, xiyar, qarpız, 
qovun, qabaq, badımcan çeşidləndikdə ölçü nəzərə alınır. Ağbaş kələmin (0,3-0,8 
kq-dan az olmamalı) və qırmızıbaş kələmin (0,6 kq) bir başın çəkisi, eləcə də 
sıxlığı (saxlanılmağa davamlılığı üçün) nəzərə alınır. 
Meyvələr və əksər tərəvəzlər üçün ən qısa və ən uzun diametr müəyyən 
edilir. Məsələn, aşxana çuğundurunda bu göstəricilər ən azı 5 və ən çoxu 14 sm, 
yerkökündə 2,5 və 6,0 sm ola bilər. 
Ölçüyə görə çeşidləmə məhsulun qablaşdırılmasını asanlaşdırır. 
 
5.5. Ölçüyə görə çeşidləmə 
 
Meyvə və tərəvəzlər keyfiyyətinə görə çeşidləndikdən sonra ölçüyə görə 
çeşidləmə aparılır, yəni məhsul kalibrləşdirilir. Alma, armud, limon, narıngi, 
portağal, çəyirdəkli meyvələr (alça və gavalıdan başqa) ölçüsünə görə çeşidlənir. 
Meyvələri əl ilə şablon üzrə və ya gözəyarı kalibrləşdirirlər. Bəzən 
kalibrləşdirici maşınlardan istifadə edilir. Cənub rayonlarında alma və armudun 
kalibrləşdirilməsi 1 sm dəqiqliklə aparılır. Qalan rayonlarda isə iri, orta və xırda 
olmaqla ən azı 3 ölçüdə çeşidlənir. Əriklər ölçüsünə görə iri (40 mm-dən çox), orta 
(30-40 mm) və xırda (30 mm-ə qədər) qruplara bölünür. 
Meyvə və tərəvəzlərin əmtəə etimalına onların qəbulu, çeşidlənməsi, 
qablaşdırılması və markalanması aid edilir. Meyvələrin əmtəə emalının 4 üsulu 
vardır. Adi üsulda əməliyyatlar (çeşidləmə, kalibrləşdirmə, qablaşdırma) ayrıca 
aparılır. M.I.Lvov üsulunda meyvələr əvvəlcə kalibrləşdirilir, çeşidləmə ilə 
 
 182
qablaşdırılma eyni vaxtda aparılır. Krım üsulunda meyvələri əvvəlcə çeşidləyirlər, 
kalibrləşdirmə ilə qablaşdırmanı eyni vaxtda aparırlar. Kombinələşmiş üsulda 
meyvələr eyni vaxtda çeşidlənir, kalibrləşdirilir və qablaşdırılır. 
Meyvə qablaşdırılan fabriklərdə, iri meyvə-tərəvəz baza və 
soyuducuxanalarda meyvələrin əmtəə emalı mexanikləşdirilmişdir. Bu məqsədlə 
mexanikləşdirilmiş axın xətlərindən (məsələn, LTO-3) istifadə edilir. Bir çox 
ölkələrdə meyvələri yetişmə dərəcəsinə və rənginə görə çeşidləyən avtomat 
qurğular hazırlanmışdır. Bu üsulun mahiyyəti ondan ibarətdir ki, transportyora 
verilmiş meyvələri işıqlandırıb fotoelementin köməyi ilə onun fosforessensiya 
gücünü yoxlayır və beləliklə tərkibində xlorofil çox olan kal meyvələri seçib kənar 
edirlər. 
Kartofun və tərəvəzlərin çeşidlənib qablaşdırılması üçün axın xətlərindən 
geniş miqyasda istifadə edilir. Məhsullar paketlərə, polietilen kisələrə və torlu 
taralara qablaşdırılır. 
Son illər meyvələr yığıldıqdan sonra birbaşa bazalara və soyuducuxanalara 
göndərilir. Orada satışa verildikcə (tədricən) çeşidlənir. 
Standarta əsasən alma, armud və üzüm keyfiyyətindən asılı olaraq 1-ci və 2-
ci əmtəə sortlarına bölünür. Qalan bütün meyvə və tərəvəzlər üzrə belə bölgü 
aparılmır. Bunlar standartın tələbinə cavab verən – standart və cavab verməyən – 
qeyri-standart qruplarına bölünür. Qeyri-standart qrupuna aid olan meyvə və 
tərəvəz ya sənaye emalına, ya da mal-qaraya yem kimi verilməlidir. Çürümüş 
meyvə-tərəvəz tullantı kimi atılmalıdır. 
Tərəvəzlər yığıldıqdan sonra təxmini olaraq yoxlanılır və müvafiq standart 
əsasında sortlaşdırılır. Bu məqsədlə üzərində olan torpağı təmizləmək məqsədilə 
kartof qurudulur.Bəzən bir neçə saatlığa gün altında saxlamaq da tətbiq olunur. 
Kökümeyvəlilər torpaqdan təmizlənir, havada qurudulur və kötük hissəsi 1 sm 
qalmaq şərtilə kəsilir. 
Baş soğan saplağı ilə birlikdə qurudulur. Saplaq hissənin yaxşı quruması 
mikroorqanizmlərin daxil olmasının qarşısını alır. Hava yaxşı olduqda soğanı 
 
 183
tarlada 7-12 gün saxlayırlar. Bəzən kartofu tarlada, yığım vaxtı çeşidləyirlər. 
Bunun üçün iki zənbil yan-yana qoyulub birinə standarta uyğun, o brinə isə xırda 
və çürük kartoflar yığılır. 
Kökümeyvəlilər həm tarlada (yığılan vaxt) həm də kötük hissə kəsilən 
zaman standarta görə sortlara ayrılır. Bürüşməsin deyə, saman və ya ağac kəpəyi 
ilə qablaşdırılır. 
Soğanı tam qurutduqdan sonra keyfiyyətinə və ölçüsünə görə çeşidləyirlər. 
Bəzən RTŞ-yə görə çeşidlənmiş soğanlar uzun müddət saxlamaq üçün 7-10 gün 
ərzində 30-350C temperaturda qurudulur. Soğan qabığının vəziyyətinə, ölçüsünə 
(oval formada olanların diametri 3 sm, qalanları 4 sm), rənginə görə çeşidlənir. 
Sarımsaq çeşidlənərkən üzəri çılpaq - dişləri görünənlər seçilib ayrılmalıdır, 
çünki belə sarımsaq uzun müddət saxlanıla bilməz. 
Ağbaş kələmi əvvəlcə soyuqda saxlayıb sonra RTŞ-yə görə çeşidlər üzrə 
ayırırlar. Soyuqda saxladıqda kələmin iç yarpaqları ağarır və kələm bərkiyir. Qış 
üçün saxlanılan kələmin üzərində 2-3 yapışmayan yarpağın olmasına icazə verilir. 
Qarpız, qovun və qabaq ölçüyə və keyfiyyətə görə çeşidlənir. Diametri 15 
sm-dən az olan qarpız standarta uyğun deyildir. RTŞ-yə görə kartof və tərəvəzlər 
standart və qeyri-standart sortlara ayrılır, əmtəə sortlarına bölünmürlər. 
 
 
 184
 
5.6. Meyvə və tərəvəzin qablaşdırılması 
 
Başqa yeyinti məhsulları kimi, meyvə-tərəvəzin də keyfiyyətli halda 
istehlakçıya çatdırılmasında tara və qablaşdırma materialları xüsusi əhəmiyyətə 
malikdir. Ayrı-ayrı meyvə növləri üçün tara və qablaşdırıcı materialların növləri 
meyvələrin bioloji xüsusiyyətlərindən asılıdır. Meyvələri qablaşdırmaq üçün 
yeşiklərdən, yeşik-qəfəslərdən, səbətlərdən, tabaqlardan, habelə kisə və 
çəlləklərdən istifadə olunur. Ayrı-ayrı tara növləri keyfiyyətcə standartın tələbinə 
cavab verməlidir. Tara hazırlanan taxta təmiz və nəmliyi 20±2% olmalıdır. 
Taxtanın çox quru olması məhsulun keyfiyyətinə mənfi təsir göstərir. 
Burada qablaşdırma materialı kimi ağac yonqarından, kağızdan, kartondan, 
torfdan, çəltik və darı kəpəyindən istifadə olunur. Qablaşdırma materialları da 
meyvələrin zəriflik və kobudluğundan asılı olaraq dəyişir. Armud və zərif alma 
növləri üçün daha yumşaq materialdan istifadə olunur. 
Almanı qablaşdırmaq üçün 2-3 gözlü taxta yeşikdən istifadə edilir. 
Ikigözlüləri 25-30 kq, üçgözlüləri isə 30 kq tutumlu olur. 
Yay almalarını qablaşdırmaq üçün tutumu 15 kq olan üçgözlü 
yarımyeşiklərdən istifadə edilir. 
Almanı qablaşdırmadan qabaq onu ölçüsünə, sonra isə keyfiyyətinə görə 
çeşidləyirlər. Bunun üçün xüsusi maşınlardan istifadə edilir. Maşın diametri 40-dan 
90 mm-ə qədər olan almaları 10 nömrədə sortlara ayırır, hər sort özündən 
əvvəlkindən 5 mm artıq diametrlə seçilir. Ölçüyə görə sortlara ayırdıqdan sonra 
onu əlavə olaraq keyfiyyətinə və saxlanmağa davamlılığına görə də çeşidləyirlər. 
Hazırda almanı qablaşdırmaq üçün, əsasən daxili ölçülərindən uzunu 71,1-
55,7 sm, eni 40 sm və hündürlüyü 27,8 sm olan yeşiklərdən istifadə olunur. Yeşik 
hazırlamaq üçün, əsasən qalınlığı 19 mm olan şam və küknar taxtalarından və 
qalınlığı 6-9 mm olan nazik ensiz taxtalardan və fanerdən istifadə olunur. 
 
 185
Qablaşdırmadan əvvəl yeşiyin içi bükücü kağızla örtülür və oraya birqat 
qablaşdırma materialı döşənir. Sonra meyvə cərgə ilə yeşiyə yığılır. 
Toxumlu meyvələrdən alma və armudun qablaşdırılmasında 3 üsuldan 
istifadə edilir: 
1. düz cərgə ilə qablaşdırma; 
2. diaqonal üzrə qablaşdırma; 
3. şahmat qaydası ilə qablaşdırma. 
Almanın zərif sortları şahmat üsulu ilə, kobudlar isə düz cərgə ilə 
qablaşdırılır. Bu sistemlərdən ən əhəmiyyətlisi dioqanal formalı qablaşdırmadır.  
Şahmat üsulunda yeşiyin bütün tutumundan tam istifadə etmək olmur. 
Dioqanal üzrə qablaşdırmada hər bir meyvə ayrıca kağıza bükülür. Bu cür 
qablaşdırmada ağac yonqarından və kəpəyindən istifadə edilir. 
Diaqonal üzrə qablaşdırma, əsasən ondan ibarətdir ki, birinci təbəqədə 
almalar yeşiyin eni boyunca tam yığılır, ikinci təbəqədə isə almaların hər biri 
birinci təbəqədəki almaların arasındakı boşluğa yerləşdirilir. Belə yerləşdirmədə 
hər bir alma dametrinin təxminən dörddə biri özündən əvvəlki təbəqədəki 
almaların arasına keçməlidir. Hər bir meyvə diaqonal şəkilli qablaşdırmada 12 
başqa meyvəyə toxunur. 
Son zamanlar toxumlu meyvələrin qablaşdırılmasında torf tozundan da 
istifadə edilir. Bunun üçün yeşiyin dibinə kağız sərib üzərinə 2-3 sm qalınlığında 
torf tozu tökürlər. Sonra bir təbəqə kağıza bükülmüş almaları yığdıqdan sonra 
üzərinə yenidən torf tozu tökülür. Ikinci təbəqəni yığıb üzərinə yenə torf tökür, 
beləliklə, axırıncı təbəqəyə torf tökdükdən sonra kağızla örtüb yeşiyi bağlayırlar. 
16 kq-lıq yarımyeşiyi qablaşdırmaq üçün 2 kq torf tozu lazımdır. 
Meyvələr torf tozu ilə qablaşdırıldıqda mikroorqanizmlərdən daha yaxşı 
qorunur. Torf tozu ilə qablaşdırma meyvənin istehlak yetişmə dərəcəsinə çatmasını 
yubandırır və beləliklə də saxlanma müddətini artırır. Tənəffüs prosesi çox zəif 
getdiyindən tərkibindəki şəkərin itkisi az olur. Torf tozunun nəmliyi 30-32%, 
otağın temperaturu 00C-yə yaxın, nisbi rütubət isə 80-85% olmalıdır. Torf tozu ilə 
 
 186
qablaşdırma başqalarına nisbətən 3 dəfə ucuz başa gəlir və meyvə keyfiyyətini 
itirmir. 
Armudları, əsasən 12-15 kq-lıq yarımyeşiklərə və 24 kq-lıq üçgözlü 
yeşiklərə, yay və payız sortlarını 7-9 kq-lıq tabaqlara qablaşdırırlar. Payız və qış 
sortlarını yeşiklərə 2-3 təbəqədə dioqanal və ya şahmat formasında yığırlar. Yay və 
tezyetişən payız sortları mexaniki zədələnməyə həssas olduqlarından onların 
qablaşdırılması üçün konsentrik dairə şəkilli tabaqlar ayrılır. 
Alma və armudu qablaşdırdıqda, əsasən onların yetişmə vaxtını nəzərə 
alırlar. Əgər alma və armud qış sortudursa və yetişmə dövründən əvvəl yığılıbsa, 
saxlanılma vaxtı tam yetkinliyə malik olmalıdır. 
Çəyirdəkli meyvələri qablaşdırarkən yeşiklərdən, tabaqlardan və səbətlərdən 
istifadə olunur. Burada qablaşdırma meyvənin müxtəlifliyindən asılı olaraq səpmə 
və qarışıq cərgə halında aparılır. Çəyirdəkli meyvələrdən əriyin, şaftalının, 
gavalının və zoğalın qablaşdırılması üçün 6 kq tutumlu tabaqlardan və yeşiklərdən 
istifadə olunur. Alça üçün 8-12 kq-lıq, gavalı üçün 8 kq-lıq yeşiklərdən istifadə 
olunur. 
Üzümün qablaşdırılması üçün 10 kq tutumlu yeşiklərdən və 7 kq tutumlu 
reşotkalardan istifadə edilir. Uzun müddət saxlanılmalı olan məhsul, içərisinə kağız 
və torf tozu səpilmiş 10 kq tutumlu yeşiklərə doldurulur. 
Giləmeyvəliləri qablaşdırmaq üçün az tutumlu səbətlərdən, reşotkalardan və 
açıq yeşik lotkalardan istifadə edilir. Moruq və bağ çiyələyi üçün səbətin tutumu 3 
kq, böyürtkən üçün isə 8 kq, qara və qırmızı qarağat üçün 6 kq olur. Qablaşdırılmış 
səbətin üstünü kağız ilə örtmək lazımdır. 
Mərsin və quşüzümünün qablaşdırılmasında 200 litr tutumlu çəlləklərdən və 
30-60 kq tutumlu səbətlərdən istifadə olunur. 
Qərzəkli meyvələrin qablaşdırılmasında quru cut, yaxud kətan-kənaf 
kisələrdən istifadə edilir. Bu kisələrin tutumu 75 kq-dan çox olmamalıdır. Qoz 
ləpəsi isə yeşiklərə qablaşdırılır. Iri qoz ləpəsi hər yeşiyə 25 kq-a qədər yığılır. Bu 
yeşiklərə perqament kağızı, yaxud parafinli kağız salınır, yeşiyin dibinə və qapağın 
 
 187
altına (qozun ləpəsi əzilməsin deyə) qöfrələnmiş karton sərilir. Fındıq da 
kisələrə qablaşdırılır. Yabanı fındıq ləpəsi 75 kq-lıq kisələrə tökülür. 
Banan və ananası qablaşdırarkən 20 kq tutumlu üçgözlü 
yeşiklərdən istifadə edilir. Belə yeşiklərin altı, üstü və yanları fanerdən 
düzəldilir. Ananas 16-18 kq-lıq yeşiklərə yığılır. 
Satış üçün buraxılan sitrus meyvələrini ikigözlü və 20 kq-lıq quru, 
təmiz və möhkəm yeşiklərə qablaşdırırlar. Qabaqca yeşiklərin içinə 
kağız salınır və sonra ölçüsünə, pomoloji sortuna və yetkinliyinə görə 
yalnız bir qrupa aid olan meyvə yığılır. Xırda ölçüdə narıngidən başqa 
bütün sitrus meyvələri yeşiyə yığılmazdan bir-bir nazik kağıza bükülür. 
Kağıza bükülmüş meyvələri sortdan və yetişmə dərəcəsindən asılı olaraq 
düz sıra ilə, şahmat və ya diaqonal şəkilli formada qablaşdırırlar. 
Italiya portağalları 17 kq tutumlu üçgözlü yarımyeşiklərə, narıngi 
isə 18-19 kq tutumlu üçgözlü yarımyeşiklərə yığılır. 
Tərəvəzlərin qablaşdırılmasında müxtəlif taralardan istifadə olunur. 
Taralarda daşınma və saxlanma zamanı itki azalır və məhsul yaxşı qalır. 
Bu məqsədlə müxtəlif yeşiklərdən, səbətlərdən, kisələrdən, habelə 
konteynerlərdən istifadə edilir. Qovun, kələm, soğan, göy qabaq, 
tezyetişən kartof, yerkökü üçün 10-15 kq tutumlu bölməli yeşiklərdən 
istifadə olunur. 
Ağbaş kələm dəmir və su yolu nəqliyyatı ilə daşınmaq üçün 50 kq-
lıq yeşiklərə qablaşdırılır. Avtomaşınlarda daşıdıqda kisələrdən istifadə 
edilir. Göyərtinin daşınması üçün 10-12 kq-lıq səbət və yeşiklər daha 
yararlıdır. 
 
 188
Pomidorun qablaşdırılması üçün 8-12 kq-lıq, qalan növ tomat 
tərəvəzləri üçün 20 kq-lıq yeşiklərdən istifadə edilir. Hazırda kartof, 
əsasən ölçüləri 90x90x90 sm, çəkisi 60-65 kq olan konteynerlərdə 
daşınır. Belə konteynerlərə 450 kq-a qədər kartof, 300 kq-a qədər başqa 
növ tərəvəz qablaşdırmaq mümkündür. Tərəvəzin konteynerlərə 
qablaşdırılması onların nəqliyyata yüklənib-boşaldılmasının 
mexanikləşdirilməsinə və beləliklə də itkinin azaldılmasına imkan verir. 
Həmin məhsul anbarda konteynerlərdə saxlanılır. Meyvə və tərəvəz 
qablaşdırılmış yeşiklərə etiket yapışdırılır, yəni markalanır. Burada 
meyvəçilik təsərrüfatının və ya tədarük idarəsinin adı, meyvənin 
pomoloji, tərəvəzin təsərrüfat-botaniki sortu, əmtəə sortu, netto və brutto 
çəkiləri, qablaşdırıcının nömrəsi və qablaşdırılma tarixi qeyd olunur. 
 
5.7. Meyvə və tərəvəzin daşınması 
 
Meyvə-tərəvəzin istehlakçıya keyfiyyətli halda çatdırılması işində 
daşınmanın əhəmiyyəti böyükdür. Meyvə-tərəvəz respublikanın iri 
sənaye şəhərlərinə əsas istehsal bölgələrindən aparılır. Bununla yanaşı, 
daşınma müddəti də nəzərə alınan göstəricidir. Çünki təzə meyvənin 
çoxu saxlandıqda tez xarab olur. 
Tərəvəzin qablaşdırılmasına xüsusi diqqət yetirmək lazımdır. 
Tərəvəzin daşınmasında tətbiq edilən tara növləri məhsulun 
quruluşundan asılı olaraq müxtəlifdir. Bu məhsul, əsasən 3 qaydada – 
taralarda, tarasız və konteynerlərdə daşınır. 
 
 189
Meyvə-tərəvəz dəmir yolu, su, avtomobil və habelə hava 
nəqliyyatında daşınır, ən çoxu isə dəmir yolundan istifadə edilir. Bu 
məqsəd üçün adi örtüklü vaqonlar, germetik vaqonlar, həm də vaqon-
eşelonlar yararlıdır. Adi örtüklü vaqonlarda içəriyə temperatur verilmir. 
Buranın temperaturu bayır havanın temperaturundan asılıdır. Məhsul 
belə vaqonlarda yaxın məsafəyə daşınır. Bu vaqonlardan, əsasən yay 
aylarında istifadə edilir. Payız aylarında tərəvəz daşınmasında -20C-yə 
qədər şaxta olduqda ventilyasiyadan istifadə edilir. Xarici mühitdə şaxta 
50C-dən az olduqda meyvə-tərəvəzin üstünü örtürlər. Örtük kimi pambıq 
odeyallardan, qalın kağızdan və samandan istifadə edilir. 
Adi vaqonlar iki və dördoxlu olur. Ikioxluların yükgötürmə 
qabiliyyəti 18-20 ton, dördoxlularda isə 40-50 tondur. 
Vaqon-buzxanalar meyvə-tərəvəzin keyfiyyətli daşınmasını təmin 
edir və vaqonun daxilində müntəzəm olaraq aşağı temperaturu saxlayır. 
Bu vaqonların içərisinə buz-duz qarışığı və ya ayrıca buz qoyulur. 
Germetik vaqonlar meyvə-tərəvəzin keyfiyyətli daşınmasını daha 
yaxşı təmin edir. Şaxta 150C-dən aşağı olduqda vaqon isidilir. Bu zaman 
ventilyator vasitəsilə hava cərəyanı nizamlanır. Bayırda +30-dan -450C-
yə qədər temperatur olduqda belə vaqonlarda +60C-yə qədər soyuqluq 
yaratmaq mümkündür. Əgər vaqon meyvə-tərəvəzin yığılmasından 
əvvəl soyudulmuşdursa, tərəvəz daha yaxşı keyfiyyətdə qalır. Meyvə-
tərəvəz növündən asılı olaraq yeşiklərə, yeşik-qəfəsələrə, səbətlərə, 
reşotkalara, konteynerlərə qablaşdırılaraq daşınmaq üçün hazırlanır. 
Belə qablaşdırılmış məhsul vaqonlarda ştabel qaydasında yığılır və 
vaqonun giriş yerindən içəriyə doğru 60 sm enində hərəkət üçün yer 
 
 190
saxlanılır. Vaqonun tavanı ilə üst yeşik cərgəsinin arası 40-50 sm 
olmalıdır. Daşınma zamanı temperatur 4-50C-dən yuxarı, 00C-dən aşağı 
olmamalıdır. 
Qarpız və qabağı quru saman üzərində üst-üstə yığmaq olar. Bunun 
üçün gecyetişən sortları 1,5 m, tezyetişənləri isə 1,2 m hündürlüyündə 
yığmaq lazımdır. 
Dəmir yolunda daşınmaya nisbətən su nəqliyyatında daşınma ucuz 
başa gəlir. Burada barjlardan, gəmilərdən, motorlu qayıqlardan və 
refrijeratorlu gəmilərdən istifadə edilir. Refrijeratorlu gəmilər xüsusi 
soyuducu qurğu ilə təmin olunduqları üçün daha səmərəli sayılır. 
Barjlarda kartof, gecyetişən kələm, qarpız, qabaq, aşxana çuğunduru və 
s. daşınır. Bunun üçün barjların daxilində reşotkalı döşəmə və anbar 
düzəldilir. Barjlarda hava axınını nizamlamaq üçün ventilyasiya boruları 
qurulur. Içinə meyvə-tərəvəz yığılmış taraları ştabel qaydasında 
divardan 20-25 sm aralı yığırlar. Ventilyasiya olmadıqda və yığılmağa 
nəzarət edilməməsi nəticəsində içəridə istilik həddindən artıq qalxa 
bilər. Bu isə həm mikroorqanizmlərin inkişafına, həm də tərəvəzin 
keyfiyyətinin aşağı düşməsinə səbəb olur. 
Meyvə-tərəvəzin daşınmasında avtomobil nəqliyyatından daha çox 
istifadə edilir. Avtomobillə daşınma yerli əhəmiyyətə malikdir. 
Avtomobil nəqliyyatı ilə daşınan tezyetişən kartof 30 kq həcmi olan 
qəfəsəbənzər yeşiklərə, səbətlərə və kağız torbalara qablaşdırılmalıdır. 
Gecyetişən kartof, kələm, badımcan, xiyar və s. bu kimi məhsullar 
tarasız daşına bilər. Meyvə-tərəvəzin keyfiyyətinin aşağı düşməməsi 
üçün məhsul yayda gecə vaxtı daşınmalıdır. Daşınan məhsulun üstü isə 
 
 191
mütləq örtülməlidir. Şəhər kənarından yerli təchizat üçün avtomobil 
nəqliyyatı ilə gətirilən pomidor səbətlərə, yaxud qəfəsələrə qablaşdırılır. 
Meyvə-tərəvəzin daşınmasında avtorefrijeratorlardan istifadə 
edilməsi itkinin miqdarını azaldır və meyvə-tərəvəzi qısa müddətdə 
istehsal yerindən birbaşa istehlak yerinə çatdırmağa imkan verir. 
Son illərdə meyvə-tərəvəzin daşınmasında hava nəqliyyatından da 
istifadə edilir. 
 
5.8. Meyvə və tərəvəzin xəstəlikləri, zərərvericiləri və zədələnməsi 
 
Standartlarda meyvə-tərəvəzin keyfiyyəti üzrə müəyyən kənarlaşmalar 
nəzərdə tutulur. Ona görə də hər meyvə və tərəvəz növü üçün müəyyən kənarlaşma 
norması vardır. 
Yol verilən normalar üzrə zədələnmə və xəstəliklər standart hesab edilir. 
Bunlara bəzi mexaniki zədələr, kənd təsərrüfatı zərərvericilərinin vurduğu zədə, 
bəzi tərəvəz növlərinin cücərməsi və s. aiddir. Yol verilməyən kənarlaşmalara bir 
çox göbələk və bakterial xəstəliklər, bürüşmə, içiboşluq (pük), yaş yanma, 
anaerobioz, qozda diri zərərvericilərin olması və s. aiddir. 
Mexaniki zədələnməyə meyvə-tərəvəzin sıxılması, kəsilməsi, deşilməsi, bir 
tərəfinin qopması aid edilir. Mexaniki zədələnmə yığım dövründə, çeşidləmə və 
qablaşdırma zamanı baş verir. Mexaniki zədələnmiş meyvələr mikroorqanizmlərin 
inkişafı üçün yaxşı şərait hesab edilir. Ona görə də mexaniki zədələnmiş meyvələr 
xəstəliklərə daha tez tutulur və keyfiyyətini itirir. Eyni zamanda mexaniki 
zədələnmiş meyvə-tərəvəzdə tənəffüs intensivliyi artır və meyvə suyun bir 
hissəsini itirir. Standarta əsasən, zədələnmiş yerin səthi normalaşdırılır və bunun 
miqdarı artdıqca meyvənin əmtəə sortu aşağı düşür. Məsələn, almanın səthində 5 
mm2 səthdə yüngül sıxılmış yer olarsa, o II əmtəə sortuna aid edilir. Meyvələrdə 
 
 192
mexaniki zədələr meteoroloji səbəblərdən – dolu zədəsi, gün yandırması və s.-də 
ola bilər. 
Kənd təsərrüfatı zərərvericiləri meyvəçiliyə və tərəvəzçiliyə məhsuldarlığı 
azaltmaq və onların keyfiyyətini aşağı salmaqla böyük zərər vurur. Bunlara kələm 
sovkası, kələm kəpəyi, kələm güvəsi, soğan milçəyi, spiralvari qurd, yerkökü 
milçəyi, soğan gənəsi, alma qurdu, taxıl bitləri (kazarka, bukarka, alma 
çiçəkyeyəni), çanaqlı yastıca, armud qurdu və s. zərərvericiləri misal göstərmək 
olar. 
Kələm kəpənəyi. Kələmin yarpaqlarını çox yeyir (damarlara isə dəymir). 
Yarpağın alt hissəsində 15-200 ədəd topa ilə yumurta qoyur. Zədələnmiş yarpaqlar 
mütləq kəsilib atılmalıdır. Dərin zədələnmiş kələm çıxdaş edilir. Zərərverici 
yarpaqlarla qidalanıb orada uzunsov yumru deşik əmələ gətirir. Kələmin başında 
tırtılın yolu olur. Azərbaycanın dağlıq və dağətəyi rayonlarında çox yayılmışdır. 
Kələm güvəsi. Yarpaqları kiçik pəncərəciklər şəklində zədələyir. Kələm 
güvəsinin tırtılları yarpağın içində yollar açıb orada qidalanır. 
Turp kəpənəyi. Kələm kəpənəyinə oxşayır, ancaq ondan bir qədər xırdadır. 
Yarpaqları çox zədələyir, yalnız qaba damarlar və yarpağın bəzi hissələri salamat 
qalır. Tırtıllar bəzi hallarda içərisinə iri deşiklər açırlar. 
Soğan milçəyi  ilə zədələnən bitkilərin yarpaqları saralır, soluxur, soğanlar 
isə çürüyür. Soğanı yaxşı qurutduqda bu zərərverici məhv olur. Bəzi hallarda 
sarımsağa da zərər vurur. 
Gövdə nematodu ağımtıl, çox xırda, uzunsov adi qurd şəklində olur. Bitkinin 
şirəsi ilə qidalanır. Soğan gövdə nematodunun zədələdiyi soğan anbarda saxlanılan 
zaman tamamilə quruyur. Kartof gövdə nematodu kartof yumrusunu və pomidoru 
da zədələyir. Gövdə nematodu ilə zədələnmiş tərəvəzin miqdarına mal partiyasında 
standart üzrə yol verilir. Standart üzrə soğanda kənd təsərrüfatı zərərvericiləri 
tərəfindən zədələnmiş 5%-dək məhsulun olmasına yol verilir. Sarımsaq 
partiyasında gövdə nematodu və soğan gənəsi ilə zədələnmişlərin miqdarı 10%-dən 
 
 193
çox olduqda məhsul uzun müddət saxlanılmağa və uzaq məsafəyə daşınmağa 
yaramır. 
Alma qurdu ən geniş yayılmış zərərvericidir. Alma qurdunun zədələdiyi 
meyvənin əmtəəlik dəyəri aşağı düşür. Bu zərərverici dünyanın hər yerində həm 
becərilən, həm də yabanı halda bitən tumlu meyvələrə çox ziyan vurur. 
Azərbaycanda alma qurdu meyvəçilik rayonlarında məhsuldarlığı çox aşağı salır. 
Bu zərərvericinin zədələdiyi meyvələr adətən yerə tökülür. Alma qurdu ilə 
zədələnmiş meyvələr tənəffüsə 2-3 dəfə çox şəkər sərf edir, çürüyür. 
Respublikamızın şəraitində alma qurdunun iki nəsli inkişaf edir. 
Standart üzrə 2-ci sort almanın iki yerində, armudun isə bir yerində alma 
qurdu ilə zədələnmiş yerin olmasına yol verilir. 
Taxıl biti qrupununa aid olan alma çiçəkyeyəni, kazarka, bukarka, əsasən 
toxumlu və çəyirdəkli meyvələri zədələyirlər. Onlar məhsuldarlığa ziyan vurur, 
meyvənin səthində deşiklər açır və beləliklə meyvənin xarici görünüşünü 
korlayırlar. Kütləvi surətdə çoxaldıqda ağacların yarpaqları tökülür, ağac zəif 
böyüyür. Bunlardan başqa, meyvə zərərvericilərinə çanaqlı yastıca, qonur meyvə 
gənəsi, alma mişarçısı, qoxulu ağacovan, tumurcuq qurdu, alma güvəsi, yemişan 
kəpənəyi və albalı milçəyi aiddir. Tərəvəz zərərvericilərinə paxla və noxud 
mənənəsi, yerkökü milçəyi, çətir güvəsi, qovun milçəyi və s. aiddir. 
Xəstəliklər. Meyvə və tərəvəz məhsulları yetişmə, daşınma və saxlanılma 
zamanı müxtəlif xəstəliklərə tutulurlar. Xəstəliklər fitopatogen və fizioloji olur. 
Fitopatogen xəstəlikləri müxtəlif mikroorqanizmlər – bakteriyalar və 
göbələklər törədir. Fizioloji xəstəliklər isə meyvə-tərəvəzdə normal fizioloji 
proseslərin – maddələr mübadiləsinin, tənəffüsün pozulmasından irəli gəlir. 
Meyvələrin xəstələnməsi onların saxlanılması zamanı itkini artırır. 
 
 
 194
 
5.8.1. Fitopatogen xəstəliklər 
 
Meyvələrin xəstəlikləri. Meyvələrdə dəmgil, unlu şeh xəstəliyi, meyvə 
çürüməsi, deşikli ləkəlilik, qara və yaşıl kif, sitrus meyvələrində antraknoz, 
üzümdə boz çürümə, oidium və s. xəstəliklər müşahidə olunur. 
Dəmgil xəstəliyi tumlu meyvə bitkilərinə ən çox zərər verən və Azərbaycan 
şəraitində çox yayılan göbələk xəstəliklərindən biridir. Onu Fusicladium cinsinə 
aid göbələklər törədir. Bu xəstəlik zamanı meyvənmin səthində girdə, tutqun boz 
rəngli ləkələr əmələ gəlir. Meyvələrin erkən müddətlərdə zədələnməsi daha 
qorxuludur, çünki dəmgil ləkələrinin altında mantarlaşmış qoruyucu toxuma əmələ 
gəlir və meyvənin belə yerləri inkişaf etmir. Meyvə birtərəfli böyüyür, onun 
zədələnmiş yerlərinin toxuması çatlayır. Belə meyvələr əmtəəlik dəyərini, tamını 
itirir və uzun müddət saxlanıla bilmir. Yetişməsinə az qalmış zədələnən meyvələrin 
forması dəyişilmir. Bu meyvələr çatlamır, lakin 2-ci sorta aid edilir. Xəstəlik 
saxlanılma zamanı artmır və sağlam meyvələrə keçmir. Dəmgil meyvənin xarici 
görünüşünü korlayır, tənəffüsü sürətləndirdiyindən şəkərin və C vitamininin 
miqdarı azalır. Standarta görə meyvələrin azacıq dəmgil xəstəliyinə tutulmasına 
yol verilir. 
Meyvə çürüməsi bütün meyvə bitkilərinə zərər verən, geniş yayılmış 
xəstəlikdir. Ona monilia yanığı da deyilir. Xəstəliyi Monilia fructigena Pers 
göbələyi törədir. Xəstəlik meyvələrin yetişdiyi dövrdə inkişaf edir. Xəstəliyə 
tutulmuş meyvələrin əti qonur rəng alır, yumşaq olur, ətrini və dadını itirir. 
Meyvələrin səthində bozumtul rəngli göbələk yastıcaları əmələ gəlir. Göbələk 
telləri meyvənin ətli hissəsinin hər yerinə işləyir, meyvə bərkiyir, qaralır, başqa 
sözlə desək, onda mumifikasiya gedir. Saxlanılma zamanı meyvə çürüyür, xəstəlik 
sağlam meyvələrə də keçir. Bu, mexaniki zədələnmiş meyvələrdə daha çox baş 
verir. 
 
 195
Qara göbələk xəstəliyinə alma, armud və sitrus meyvələri tutulur. Onu 
Gloedes pomigende göbələyi törədir. Bu zaman meyvələrin səthi onun xarici 
görünüşünü korlayan qara nöqtəvari ləkələrlə örtülür. Ətli hissə isə zədələnmir və 
meyvə normal şəraitdə saxlanıla bilir. Göbələk xəstəliyi başqa meyvələrə keçmir. 
Standarta əsasən, 1-ci sorta aid edilən meyvələrdə göbələk xəstəliyinin olmasına 
yol verilmir. Ikinci sorta aid olan alma səthinin dörddə birində seyrək göbələk 
xəstəliyi ola bilər. 
Deşikli ləkəlilik, yaxud klasterosporoz, əsasən çəyirdəkli meyvələrin 
xəstəliyidir. Onu Clasteroprorium Carpophilum Aderh göbələyi törədir. Bu 
göbələklər meyvəni hələ yumurtalıq əmələ gələn vaxtdan zədələyir. Meyvələrin 
səthində əvvəlcə xırda qırmızı ləkələr əmələ gəlir, sonra bu ləkələr yavaş-yavaş 
böyüyür, boz qartmaq şəkli alır. Meyvələr yeyilməyə yaramır, çox vaxt çürüyür. 
Klasterosporoz ərik və badam meyvələrinə xüsusilə çox zərər verir. Meyvə eybəcər 
formada olur. Az zədələnmiş meyvələr tədarük edilir və satışa verilir. 
Sitrus meyvələri ən çox kif xəstəliklərinə tutulur. Göy kif xəstəliyini 
P.italicum, yaşıl kif xəstəliyini isə P.digitatum göbələyi törədir. Göy kif ən çox 
limon, portağal və narıngini xəstələndirir. Yaşıl kif meyvənin üzərində yaşıl ləkələr 
əmələ gətirir və az vaxtdan sonra onu çürüdür. Mexaniki zədələnmişlər kif 
xəstəliklərinə daha tez tutulurlar. 
Sitrus meyvələrinin antraknoz xəstəliyi Colletotrichum citrus göbələyi 
tərəfindən törədilir. Meyvənin qabıq hissəsində quru və batıq ləkələr əmələ gəlir. 
Havada rütubət çox olduqda antraknoz xəstəliyi çox yayılır. Meyvənin dadı acı-
turş, iyi xoşagəlməz olur. 
Boz çürümə xəstəliyinə ən çox üzümçülükdə təsadüf olunur. Onu Botrytis 
cinerea Pers bakteriyası əmələ gətirir. Xəstəliyə, həmçinin alma, armud, çiyələk və 
qarağat da tutulur. Göbələklər proteoletik fermentləri və sellülozu parçalayan 
fermentlər vasitəsilə meyvə hüceyrələrini parçalayır. Nəticədə bakteriyalar zəhərli 
maddələr əmələ gətirirlər. Nisbi rütubət yüksək olduqda xəstəlik artır. Meyvənin 
ətliyi yumşalaraq tez çürüyür. 
 
 196
Gərzəngi üzümdə rast gəlinən və Uncinula spiralis göbələyi tərəfindən 
törədilən xəstəlikdir. Bu xəstəliyə həm yetişməmiş, həm də kal gilələr tutulur. 
Xəstə gilələrin üzəri tədricən ağ ləkələrlə örtülür və sonra quruyur. Gilələrin qabığı 
çatlayır, tumlar görünür və beləliklə məhsuldarlığa böyük ziyan dəyir. Xəstəlik 
tezliklə sağlam gilələrə keçir. 
 
5.8.2. Kartofun və tərəvəzlərin xəstəlikləri 
 
Kartofun fitopatogen xəstəliklərinə fitoftora, xərçəng, dəmgil (adi, qara, 
səpgili) və çürümə (quru, halqavari və yaş-bakterial çürümə) aiddir. 
Fitoftora xəstəliyini Phytophthora infestans göbələyi törədir. Xəstəlik iqlim 
şəraiti çox rütubətli olan rayonlarda kartof bitkisinə böyük ziyan vurur. Kartof 
yumruları üzərində bozumtul batıq ləkələr əmələ gəlir. Kartofu qazıb torpaqdan 
çıxardıqda, fitoftora xəstəliyini müəyyənləşdirmək olmur, çünki bu xəstəlik çox 
vaxt qışda kartof saxlanan zaman aşkara çıxır. Xəstəliyə tutulmuş kartof yumruları 
keyfiyyətsiz olur. Saxlanılma zamanı yumrular yaş və quru çürümə xəstəliklərinə 
də tutulur. Bəzi illər bu xəstəliyin təsirindən məhsul 25-35% azalır. 
Xərçəng xəstəliyini Synohytrium endobioticum Pers göbələyi törədir. Kartof 
yumruları üzərində fırlar əmələ gəlir və tədricən böyüyür. Kartof bitkisi üçün ən 
qorxulu xəstəlik sayılır. Bəzi illərdə kartofun məhsuldarlığını 40%-dək aşağı salır. 
Xərçəng xəstəliyinə tutulmuş kartof yumruları mütləq seçilib çıxdaş edilməli, 
tədarükə verilməməlidir. 
Dəmgil xəstəliyinin 3 formasına təsadüf olunur: adi, qara və səpgili dəmgil. 
Yalnız kartofun qabığına dəyib, ətliyinin keyfiyyətinə təsir etməyən dəmgilə adi 
dəmgil deyilir. Zədələr dərin olub, kartofun qabığında çatlar əmələ gətirdikdə buna 
səpgili dəmgil deyilir. 
Adi dəmgil xəstəliyini Actinomyces scabies L. göbələyi törədir. Xəstəlik 
yalnız kartof yumrularını zədələyir, onların üzərində çox da dərin olmayan 
 
 197
çökəklər və ya yaralar əmələ gətirir. Belə yumrular anbarda saxlanan zaman 
asanlıqla quru və yaş çürümə xəstəliklərinə tutulur. 
Qara dəmgil xəstəliyini Rhizoctonia solani göbələyi törədir. Yumrularda 
qaramtıl yaracıqlar əmələ gəlir və asan qazınır. Dəmgil xəstəliyi ilə kartof səthinin 
25%-nin zədələnməsinə icazə verilir. Qara dəmgillə kartofdan başqa pomidor, 
qabaq, kələm, xiyar, yerkökü, çuğundur və başqa tərəvəzlər də xəstələnir. 
Səpgili (və ya dənəvər) dəmgil xəstəliyini Spongospora Subterranea 
göbələyi törədir. Yumrularda əvvəlcə şişkin yerlər görünür, sonra bunlar dağılaraq 
çöküklər və ya yaralar əmələ gətirir. Bu xəstəlik bir çox rayonlarda yayılmışdır və 
bəzi rayonlar üçün daxili karantin xəstəliyi sayılır. Xəstəlik nəticəsində 
məhsuldarlıq azalır. 
Quru çürümə xəstəliyini Fusarium cinsinə aid göbələklər əmələ gətirir. 
Mexaniki zədələnmiş kartof yumruları bu xəstəliyə daha tez tutulurlar. Zədələnmiş 
yerdə əvvəlcə ağ və ya açıq çəhrayı rəngdə sporlar olan göbələklər görünür. 
Kartofun yumşaq hissəsi tozşəkilli unlu kütləyə çevrilir. Bu xəstəlik yaz fəslində 
anbarlarda temperaturun artması nəticəsində çoxalır. 
Yaş bakterial çürümə çox qorxulu və yoluxucu xəstəlikdir. Bu xəstəliyə 
şaxta vurmuş və fitoftora ilə xəstələnmiş kartof daha tez tutulur (çürüyür). 
Çürümüş kartofu onun pis iyinə görə müəyyənləşdirmək olur. 
Halqavari çürümə xəstəliyini Bactericum sepedonicum Spiek et Kotth 
bakteriyası törədir. Xəstəliyə tutulmuş yumrularda halqavari çürüntü görünür. 
Kartof yumrusunu eninə kəsdikdə bunu aydın görmək olur. Xəstəliyin ilk 
mərhələsində yumrunun kəsiyində sarı ləkələr əmələ gəlir, sonra həmin ləkələr 
qaralır. Xəstəliyin təsirindən bitkilərin məhsulu keyfiyyətsiz və az olur. Xəstəlik 
rütubətli havada yaxşı inkişaf edir və bitkiyə çox ziyan vurur. 
Kökümeyvəlilərin xəstəliklərinə ağ, qara və boz çürümə, yerkökü və 
çuğundurun fomoz xəstəliyi aiddir. 
Ağ çürümə xəstəliyini Sclerotinia Libertiana göbələyi törədir. Bu xəstəlik 
meyvəkökləri anbarda saxlanan dövrdə zədələyir. Xəstəliyə tutulmuş 
 
 198
meyvəköklərdə ağ kif şəklində göbələyin mitselisi inkişaf edir. Meyvəköklərin 
toxuma hissəsi dağılaraq çürüyür. Ağ çürümə xəstəliyinə batat, topinambur, lobya, 
noxud, xiyar, pomidor, kələm, şalğam, kərəviz, cəfəri və başqa tərəvəz bitkiləri də 
tutulur. 
Qara çürümə xəstəliyini Alternaria radicina göbələyi törədir. Xəstəlik 
anbarda saxlanan meyvəkökü zədələyərək, qara çürümə əmələ gətirir. Qara çürümə 
əvvəlcə meyvəköklərin yan və təpə hissələrində görünür, sonra isə meyvəköklərin 
özək hissəsinə keçir. Xəstəlik nəticəsində meyvəköklər yumşalaraq çürüyür və 
istifadəyə yaramır. Qara çürümə xəstəliyi havanın rütubəti artıq olan dövrdə sürətlə 
inkişaf edərək böyük ziyan vurur. Zədələnmiş tərəvəz başqa bakterioloji 
xəstəliklərə də məruz qalır və tez bir zamanda xarab olur. 
Boz çürümə xəstəliyinə yerkökü tutulur. Xəstəliyi Botrytis cinerae göbələyi 
törədir (yalnız məhsul anbarda saxlanılan dövrdə). Yerkökündə boz kif şəklində 
mitsellər, konidilər və qara rəngli sklerosiyalar inkişaf edir. Zədələnmiş 
meyvəköklər çürüyür və istifadəyə yaramır. Xəstəlik sağlam tərəvəzə də keçir. 
Fomoz xəstəliyini Phoma Rostrurii göbələyi törədir. Göbələk meyvəkökü 
zədələyərək, boz-qəhvəyi və tünd qəhvəyi ləkələr əmələ gətirir. Zədələnmiş 
meyvəköklərin toxuma hissəsi dağılaraq boşluqlar əmələ gətirir və daxilində 
mitseli inkişaf edir. Qışın ikinci yarısında anbar şəraitində meyvəköklərin üzərində 
çoxlu miqdarda qara nöqtələr şəklində göbələyin piknidləri əmələ gəlir. Piknidlərin 
içərisində sporlar yerləşir və xəstəliyi yayır. 
Çuğundurun fomoz xəstəliyini (özək çürüməsi) Phoma betae göbələyi 
törədir. Bu xəstəlik çuğundurun içinə keçir və toxumaları dağıdır, nəticədə özək 
qaralır. Aşxana çuğunduru quyruq çürüməsi ilə də xəstələnir. Bu xəstəliyə şəhər 
zibilləri ilə gübrələnmiş sahələrdə becərilən çuğundurda daha çox rast gəlinir. 
Soğanın xəstəliklərinə boz boğaz çürüməsi, qara kif və fuzarioz çürüməsi 
aiddir. 
Boz boğaz çürüməsi xəstəliyini Botrytis allii göbələyi törədir. Bu xəstəliyə, 
əsasən orta zonada becərilən baş soğan tutulur. Göbələk soğanaqları tarlada 
 
 199
zədələyir. Anbarda saxlanılma dövründə soğanın səthində boz örtük, sonra 
isə qara kütlə əmələ gəlir. Soğanaqlar qonurlaşır, bişirilmiş kimi 
yumşalır və istifadə etməyə yaramır. Xəstəlik sağlam soğanlara keçə 
bildiyindən,çürüklər tezliklə seçilib ayrılmalıdır. Anbarda saxlanılan 
soğanaqlar çox nəm olduqda xəstəlik sürətlə inkişaf edir və kütləvi 
surətdə yayılır. 
Qara kif xəstəliyini Aspergillus niger göbələyi törədir. 
Xəstələnmiş soğanaqlar tünd ləkələrlə örtülür. Bu xəstəlik zədələnmiş 
soğanlara daha tez yoluxur. Saxlanılma zamanı yüksək temperaturda 
xəstəlik inkişaf edir. 
Soğan və sarımsağın fuzarioz çürüməsi Fusarium cinsinə aid 
göbələklər tərəfindən törədilir. Soğan və sarımsağın üzərində sarımtıl, 
çəhrayı və qara rəngli batıqlar əmələ gəlir. Fuzarioz yoluxmuş 
soğanaqlar başqa xəstəliklərə də tutulur və məhsulu çürüdüb zay edir. 
Kələmin xəstəliklərinə boz və ağ çürümə və bakterioz aiddir. 
Kələmin ağ və boz çürük xəstəliyini meyvəköklülərdə qeyd olunan 
göbələklər törədir. Boz çürümə kələmin üst yarpaqlarını zədələyir və bu 
da sonradan kələmin bütünlüklə çürüməsinə səbəb olur. Ağ çürümə 
xəstəliyində kələmin səthi ağ-bozumtul tüklü pənbə ilə örtülür və sonra 
kələmin üst yarpaqları selikləşir və çürüyür. Çürümə kələmin 
yarpaqlarından başlanır, sonra onun yumağına (baş hissəsinə) keçir. 
Bacterium campestre bakteriyaları kələmi bakterioz xəstəliyi ilə 
hələ tarlada ikən zədələyir. Saxlanılma zamanı xəstəlik inkişaf edir. 
Qabaqca yarpaqların damarcıqları, sonra isə bütün toxumaları qaralır. 
Saxlanılma zamanı kələmin yumağı çürüyüb xoşagəlməyən iy verir. 
 
 200
Xəstəliyin qarşısını almaq üçün saxlanılma rejiminə əməl edilməli və 
saxlanılma dövründə kələmin vəziyyəti vaxtaşırı yoxlanılmalıdır. Eyni 
zamanda, saxlanılmağa davamlı və zədəsiz sağlam kələmlər seçilib 
saxlanılmalıdır. 
Bostan tərəvəzlərinin xəstəliklərinə antraknoz (qonur ləkə) və 
xiyarın bakteriozu aiddir. 
Antraknoz xəstəliyini Colletotrichum Lagenarium göbələyi törədir. 
Xəstələnmiş bitki meyvəsi üzərində göbələyin çəhrayı rəngli spor 
yastıqcıqları əmələ gəlir. Bu xəstəliyə tutulmuş meyvələr çürüyür. Ətlik 
hissə yumşalır və dadı acılaşır. 
Xiyarda bakterioz xəstəliyini Pseudomonas bacrymanc bakteriyası 
törədir. Meyvələrdə dairəvi sulu ləkələr əmələ gəlir, sonra bu ləkələr 
meyvənin ətliyinə doğru dərinləşir. Xəstəliyə tutulmuş xiyar çürüyür. Bu 
xəstəliyə qovunda da təsadüf olunur. Cücülər xəstəliyi başqa tərəvəz 
bitkilərinə keçirirlər. 
Pomidorun xəstəliklərinə fitoftora, fuzarioz, çürümə və təpə 
çürüməsi xəstəlikləri aiddir. 
Fitoftora xəstəliyini kartofu xəstələndirən göbələklər törədir. 
Fitoftora pomidorun ən təhlükəli xəstəliyi olub, son illərdə 
Azərbaycanın əsas tərəvəzçilik rayonlarında geniş yayılmışdır və hər il 
xeyli pomidor məhsulu itkisinə səbəb olur. 
Pomidor meyvələri bitkinin üzərində ikən xəstəliyə tutulur. Çox 
zaman xəstəlik qonur rəngdə bərkimiş yayğın ləkələr şəklində kal 
pomidorun təpəsində əmələ gələrək, get-gedə meyvənin bütün səthini 
bürüyür. Meyvənin zədələnmiş xarici toxumaları bozumtul, boz və ya 
 
 201
boz-qonur rəng alaraq, zədələnməmiş toxumanın yaşıl rəngindən 
fərqlənir. Meyvələr yığıldıqdan sonra onların əlavə olaraq yetişdirildiyi 
dövrdə də xəstəlik arta bilər. 
Pomidorun fuzarioz xəstəliyini Fusarium göbələyi törədir. 
Zədələnmiş yerlərdə ağ və ya çəhrayı pambığabənzər yastıqcıqlar əmələ 
gəlir. Çürümüş pomidorlar kəskin xoşagəlməz iy verir. 
Pomidor meyvələrində qara çürümə, boz çürümə və təpə çürüməsi 
xəstəlikləri yayılmışdır. Qara çürüməni Diplodina destructiva göbələyi 
törədir. Xəstəliyə tutulmuş meyvələrin üstündə çoxlu miqdarda qara 
nöqtələr – piknidlər görünür. Xəstəlik ən çox şimal rayonlarında 
yayılmışdır. Azərbaycanda isə bu xəstəliyə bəzi illərdə təsadüf edilir. 
Pomidor meyvələrində təpə çürüməsi xəstəliyi Azərbaycanda 
Quba-Xaçmaz massivində, Abşeronda təsadüf olunur. Meyvələrin təpə 
hissəsində qonurumtul konsentrik dairəvi ləkələr əmələ gəlir. 
Zədələnmiş toxuma əvvəllər quru olur, rütubətli havada isə yumşalır. 
Xəstəliyə tutulmuş meyvələr tez yetişir, sonra isə çürüyür. 
Bunlardan başqa, pomidorda bakterial xərçəng xəstəliyi, stalbur, 
mozaika virus xəstəliyi də olur. 
Tərəvəz bitkilərində xəstəliklərin əmələ gəlməsinə səbəb onların 
həm tarlada, həm də saxlanılma zamanı mikroorqanizmlərin, 
bakteriyaların, göbələklərin təsirinə məruz qalmasıdır. Saxlanılma 
rejiminə düzgün əməl edilmədikdə də müxtəlif xəstəliklər törəyir. 
Temperatur və nisbi rütubət tərəvəz anbarlarında normadan çox olduqda 
məhsul çürüyür. Əgər tərəvəz tarlada yığıldığı vaxt bu və ya başqa 
 
 202
xəstəliyə tutulmuşsa, onda tədarük məntəqələrinə xəbərdarlıq edilir və 
yararsız məhsul seçilib atılır. 
 
5.8.3. Fizioloji xəstəliklər 
 
Fizioloji xəstəliklərin baş verməsinə qeyri-normal şəraitdə saxlanılma və 
daşınma, nəmliyin və karbon qazının çox olması, oksigenin çatışmaması, çox 
yüksək və ya aşağı temperatur səbəb olur. Bir sözlə, fizioloji xəstəliklər fizioloji 
proseslərin – maddələr mübadiləsi, tənəffüs və s. pozulması nəticəsində əmələ 
gəlir. 
Meyvələrdə fizioloji xəstəliklərdən yanma, ətliyin bozarması, qabıqaltı 
ləkəlilik, qəhvəyi ləkəlilik, sulanma, köpmə və s. də təsadüf olunur. 
Yanma özünü tünd çəhrayı ləkələr şəklində göstərir. Xəstəliyə alma və 
armudun, əsasən yaşıl və sarı rəngli sortları (Antonovka, Qar qəlvil, Rozmarin, 
Simerenko Reneti, Sarı sinab) tutulur. Bu xəstəliyin səbəbi tənəffüsün 
pozulmasıdır. Bəzi tədqiqatçılar bu xəstəliyi alma toxumalarında spirt və 
asetaldehid toplanması ilə izah edirlər. Çünki tənəffüsə alma turşusu sərf 
olunduqda asetaldehid, tənəffüs oksigensiz şəraitdə getdikdə (anaerob tənəffüs) isə 
spirt əmələ gəlir. Xəstəlik özünü saxlanmanın axırıncı dövründə göstərir. Birinci 
əmtəə sortuna aid almalarda bu xəstəliyin olmasına yol verilmir. Ikinci əmtəə 
sortuna aid almada yanvar ayından iyul ayınadək bu xəstəliyin olması mümkündür. 
Ətliyin bozarması özünü ətliyin müxtəlif hissələrinin bozarması şəklində 
göstərir. Bu zaman spirt və asetaldehidin ayrılması artır, meyvələr  xoşagəlməz 
tama malik olur və yararsız hala düşürlər. Xəstəlik, əsasən aşağı temperaturda və 
anbarda hava cərəyanı yaxşı olmadıqda baş verir. 
Qabıqaltı ləkəlilik meyvələrin yetişməsi və saxlanılması zamanı əmələ gəlir. 
Xəstəliyə tutulmuş sarı rəngli meyvələrin səthində yaşıl, başqa rəngli meyvələrdə 
isə tünd qırmızı ləkəciklər əmələ gəlir. Ləkəciklər meyvənin xarici görünüşünü 
 
 203
korlayır və onları fitopatogen xəstəliklərə qarşı həssas edir. Yüksək rütubət 
xəstəliyin əmələ gəlməsini ləngidir. Xəstəliyin səbəbi az öyrənilmişdir. 
Qəhvəyi ləkəlilik, əsasən sitrus meyvələrində rast gələn xəstəlikdir. 
Meyvənin qabığında qəhvəyi rəngli batıq ləkələr görünür. Xəstəliyi qabıqda olan 
efir yağlı toxumaların parçalanması törədir. Qəhvəyi ləkəlilik meyvənin xarici 
görünüşünü korlayır və onu saxlanılmağa davamsız edir. Standarta görə meyvədə 
müəyyən ölçüdə qəhvəyi ləkəliliyin olmasına yol verilir. 
Sulanma xəstəliyinə bir çox alma sortları (Anton, Papirovka, Kağız reneti, 
Ağ Həştərxan və s.) tutulur. Xəstəlik nəticəsində alma toxumalarının arası su ilə 
dolur və ətlikdə şəffaf, şüşəyəbənzər hissəciklər əmələ gəlir. Sulanma zamanı 
almanın çəkisi artır. A.F.Cəfərovun məlumatına əsasən, sulanma xəstəliyinə 
tutulmuş meyvələrdə suyun miqdarı adi meyvədəkindən orta hesabla 3% çoxdur. 
Almanın qış sortları sulanma xəstəliyi keçirdikdən 1-2 ay sonra başqa 
xəstəliklərə tutulurlar. 
Köpmə xəstəliyinə tutulmuş almanın ətliyi boş, dağılan quru, qabığı bəzi 
yerlərdə şişkin və qopuq olur. Ən çox almanın Ağ qəlvil, Simerenko reneti, Ağ 
naliv, Napoleon, Sarı belfler və s. sortları bu xəstəliyə tutulur. Meyvə yetişib 
ötdükdə də bu xəstəlik müşahidə edilə bilər. Köpmə xəstəliyinə tutulmuş meyvələr 
əmtəə görünüşünü itirir və saxlanılmağa davamsızdırlar. Onlarda qabaqca fizioloji-
biokimyəvi proseslər sürətlənir, saxlanılmanın sonunda isə toxumalar arasında 
əlaqə pozulduğundan bu proseslər kəskin surətdə aşağı düşür. 
Gavalıda köpmə xəstəliyi meyvə yetişdikdə və dərildikdən sonra müşahidə 
edilir. Meyvənin çəyirdəyi inkişaf etmir və beləliklə, köpmüş meyvə əmələ gəlir. 
Köpmüş meyvələr sağlam meyvələrdən iri olur, lakin meyvə yanlığının şirəli 
hissələri qırışır və dadını tamamilə itirir. Zədələnmiş meyvələr yeyilməyə yaramır. 
Tərəvəz bitkilərində fizioloji xəstəliklərdən kartof ürəkciyinin tündləşməsi 
xəstəliyinə, paslı ləkəliliyə, anaerobioza, kələmdə qoxarcaya və nöqtəli nekroza 
rast gəlinir. 
 
 204
Kartof ürəkciyinin tündləşməsi saxlanılmaq üçün yığılmış kartofda 3-5 
aydan sonra müşahidə edilir. Kartof yumrusunun xarici görünüşünün 
dəyişməməsinə baxmayaraq, onun içində odunlaşmış hissəciklər olur. Kartofun 
havası yaxşı dəyişilməyən vaqonlarda daşınması, oksigenin çatışmaması və karbon 
qazının həddindən artıq olması, həmçinin saxlanılma temperaturunun yüksəkliyi 
kartofun ürəkciyinin tündləşməsinə səbəb olur. Bəzi tədqiqatçılar bunu 
aminturşusu tirozinin oksidləşib melaninlər əmələ gətirməsi ilə izah edirlər. 
Kartofun 3-40C temperaturda, havası yaxşı dəyişdirilən anbarlarda saxlanılması 
xəstəliyin qarşısını alır. 
Kartofun paslı ləkəlilik xəstəliyi onun yetişməsi zamanı mineral 
qidalanmanın pozulmasından irəli gəlir. Bu xəstəliyi kartofun kəsiyindəki boz-sarı 
ləkələrin olması ilə müəyyən etmək mümkündür. Gecyetişən kartofda paslı 
ləkəlilik xəstəliyinə tutulmuşların 2%-ə qədər olmasına yol verilir. 
Anaerobioz fizioloji xəstəlik olub, kartof toxumalarında oksigenin 
çatışmaması karbon qazının həddindən artıq olması nəticəsində baş verir. 
Xəstələnmiş kartof yumruları tutqun göy çalarlı olur. Kartofun qabığı asan soyulur, 
ətlik selikləşir. Anaerobiozla zədələnmiş kartof yumrusunda spirt və asetaldehid 
çox olduğundan yaş çürümə əmələ gətirən mikroorqanizmlər tərəfindən parçalanır 
və xoşagəlməz iy verir. 
Kələmdə qoxarca (tumak) xəstəliyi kələmi mənfi temperaturda uzun müddət 
saxladıqda baş verir. Kələm içindən tündləşir, lakin xarici görünüşü sağlam olur. 
Saxlanılma zamanı daxili zədələnmiş yarpaqlarda üzvi maddələr parçalanır və 
kəskin iy əmələ gəlir. E.P.Şirokovun məlumatına əsasən, Amager sortlu kələmdə 
mənfi 20C-də 3-4 həftədən sonra, mənfi 40C-də 1 həftə ərzində qoxarca xəstəliyi 
müşahidə olunur. Mənfi 10C-də isə bu xəstəlik müşahidə edilmir. 
Kələmdə nöqtəli nekroz xəstəliyi onun yarpaqlarının qaralmasına səbəb olur. 
Bu xəstəlik yarpağın epidermis və parenxim toxumasının bir neçə qatını zədələyir. 
Nöqtəli nekroz daxili yarpaqlarda da ola bilər. Onun baş verməsinə səbəb 
toxumaların artıq miqdarda müəyyən tərkibli azotlu maddə sintez etməsidir. Həmin 
 
 205
artıqlıq maddələr mübadiləsi zamanı tam istifadə edilmir və oksidləşib nekroz 
əmələ gətirir. 
Yuxarıda göstərilən xəstəliklərin qarşısını almaq üçün meyvə və tərəvəz 
məhsullarının saxlanılması zamanı optimal temperatur rejiminə və nisbi rütubətə 
daim nəzarət edilməli, onların keyfiyyəti vaxtaşırı yoxlanılmalı, bu və ya başqa 
xəstəlik göründükdə dərhal mal partiyası satışa verilməlidir. 
 
 
 
 
 
 
 
 
 
 
 206
 
VI FƏSIL.  
 
MEYVƏ VƏ TƏRƏVƏZIN SAXLANILMASI 
6.1. Meyvə və tərəvəzin saxlanılması zamanı baş verən proseslər 
 
Meyvə və tərəvəz canlı orqanizm olduğundan saxlanılma zamanı onlarda 
mürəkkəb proseslər gedir. Bunlara fiziki dəyişikliklər, daşınması və saxlanılması 
zamanı onların istehlak xassələrinin və kmyəvi tərkibinin dəyişməsi, həmçinin 
fizioloji-biokimyəvi proseslər aiddir. Bu proseslər məhsulun keyfiyyətinə və 
saxlanılmasına təsir göstərir. 
Saxlanılma obyekti kimi meyvə və tərəvəz məhsulları bitkilərin müxtəlif 
orqanlarından alınır. Meyvə-giləmeyvələr və meyvəli tərəvəzlər bitkilərin çoxalma 
orqanları olub, yumşaq meyvə yanlığından və toxumdan ibarətdir. Kartof, soğan, 
kələm, meyvəköklülər bitkilərin vegetativ orqanlarından ibarətdir. 
Saxlanılma zamanı meyvələrdə baş verən əsas proseslərdən biri toxumun və 
meyvə yanlığının yetişməsidir. Bu gövdə-ağac üzərində başlayıb saxlanılma 
dövründə də davam edir. Saxlanılma zamanı yetişmə prosesində meyvələrin dadı 
və ətri yaxşılaşır, rəngi dəyişib tündləşir. Ətliyi yumşalır. Yetişib ötmə meyvələrin 
həyatının son mərhələsini təşkil edir. Bundan sonra yetişmə prosesi davam edirsə, 
meyvə puç olur. Ona görə də saxlanılma zamanı meyvə-tərəvəzin yetişib ötməsi 
prosesini nizamlamaqla saxlanılma müddətini uzatmaq mümkündür. 
Vegetativ tərəvəzlər saxlanılma zamanı inkişaf edirlər. Onlarda tumurcuq, 
çoxalma orqanlarının ilk cücərtisi əmələ gəlir. Onlar vegetativ inkişaf 
mərhələsindən generativ inkişafa keçirlər. Bir çox tərəvəz məhsulları yığıldıqdan 
sonra sakitlik dövrü keçirir. Çünki saxlanılma zamanı onlarda müəyyən dövrdə 
cücərmə prosesi getmir. Məsələn, kartofun saxlanılmasının ilk dövrü sakitlik dövrü 
adlanır. Soğan və sarımsaqda sakitlik dövrü zəif olur. Kökümeyvəlilər və kələmdə 
sakitlik dövrü olmur. Sakitlik dövrü 3 fazaya ayrılır. Birinci faza sakitliyə keçid, 
qoruyucu toxumaların yaranması və müəyyən zədələrin sağalması dövrüdür. 
 
 207
Ikinci faza dərin sakitlik dövrüdür. Belə ki, bu dövrdə cücərmə üçün ən yaxşı 
şərait olduqda belə cücərmə getmir. 
Üçüncü faza məcburi oyanma dövrüdür. Bu fazada temperatur 30C-dən aşağı 
olduqda cücərmə gedə bilmir. 
Havada karbon qazının miqdarı cücərməyə təsir göstərir. CO2 10%-dən çox 
olduqda cücərmə dayanır. Rentgen şüaları cücərmənin qarşısını alır. 
Saxlanılma zamanı meyvə-tərəvəz məhsullarında suyun buxarlanması, istilik 
ayrılması və temperaturun dəyişməsi kimi fiziki proseslər gedir. 
Meyvə-tərəvəzin tərkibinin 80-90%-ni su təşkil edir. Onların tərkibində 
zülal, pektin və s. bu kimi kalloid maddələr az olduğundan susaxlama qabiliyyəti 
aşağıdır və saxlanılma zamanı suyunu intensiv buxarlandırır. Suyun buxarlanması 
meyvə və tərəvəzlər üçün arzuolunmaz prosesdir. Təzə meyvə və tərəvəz ilk 
dövrdə suyu daha intensiv buxarlandırır. Bu proses temperaturdan və havanın nisbi 
rütubətindən asılıdır. Temperatur yüksək, nisbi rütubət isə aşağı olduqda suyun 
buxarlanması sürətlənir. 
Müəyyən edilmişdir ki, payızda və yayda meyvə və tərəvəz daha çox su 
buxarlandırır. Qış mövsümündə isə suyun buxarlanması 2 dəfə azalır. 
Suyun buxarlanması mexaniki zədə almış və kənd təsərrüfatı 
zərərvericilərinin zədələmiş olduğu meyvə və tərəvəz məhsullarında da çoxdur. 
A.F.Cəfərovun məlumatına görə 3 sm2 səthdə dəmgil xəstəliyinə tutulmuş alma 6 
ay ərzində 2,8%, 6 sm2 səthdə zədələnmişlər 5,7% su itirdiyi halda, həmin dövrdə 
sağlam alma 0,8% su itirir. 
Meyvə və tərəvəzin kütləsinin azalması həm suyun buxarlanması, həm də 
tənəffüsə sərf olunan quru maddələrin (şəkər, alma turşusu) hesabına olur. 
Bəzən meyvə-tərəvəzdə suyun miqdarı artır. Buna səbəb yüksək nisbi 
rütubətdə saxlanılma, eyni zamanda aerob tənəfüs zamanı əmələ gələn sudur. 
Suyun buxarlanmasının qərşasını almaq üçün meyvə və tərəvəz saxlanılan 
anbarda optimal şərait (temperatur, nisbi rütubət və aktiv hava cərəyanı) 
yaradılmalı, məhsulun üstünə nəm qum tökülməli, meyvələr kağıza bükülməlidir. 
 
 208
Istiliyin ayrılması, əsasən tənəffüs prosesində olur. Lakin əmələ gələn istiliyin 
hamısı ayrılmır. Onun bir hissəsi suyun buxarlanmasına sərf olunur, bir hissəsi isə 
ATF-də kimyəvi birləşmiş enerji halında (ehtiyatda) qalır. Aerob tənəffüs zamanı 
ayrılan karbon qazının miqdarına əsasən, meyvə-tərəvəzlərin saxlanılma zamanı 
ayırdığı istiliyi hesablamaq olar. Tənəffüs zamanı ayrılan istilik fizioloji istilik 
adlanır. 1 mq CO2 qazına 2,25 kkal və ya 9,43 kCoul istilik uyğun gəlir. 
Ayrılan CO2-nin miqdarı eksperiment aparılmaqla müəyyən edilir. CO2 qazı 
həm də anaerob tənəffüs və dekarboksilləşmə nəticəsində əmələ gəlir. 
Tənəffüs prosesində əmələ gələn istilik meyvə və tərəvəzin temperaturunun 
dəyişməsinə səbəb olur. Ona görə də meyvə-tərəvəzin saxlanılması üçün məhsulun 
soyudulmasında bu nəzərə alınmalıdır. Həm saxlanılmanın ilk mərhələsində, həm 
də saxlanılma dövründə anbarda aktiv hava cərəyanı yaradılır ki, ayrılan istilik 
vaxtaşırı kənar edilsin və məhsul lazımi temperatur rejimində keyfiyyətini 
dəyişmədən uzun müddət qalsın. 
Meyvə və tərəvəzi uzun müddət saxlamaq üçün aşağı temperaturdan istifadə 
edilir. Saxlanılma temperaturu müvafiq meyvə və tərəvəzin donma temperaturuna 
yaxın olmalıdır. Meyvə və tərəvəzin donma temperaturu isə onun kimyəvi 
tərkibindən, əsasən üzvi turşuların, şəkərlərin, pektin maddələrinin miqdarından 
asılıdır. Bu temperatur meyvə və tərəvəzin tərkibindəki suyun miqdarından asılı 
olaraq mənfi 0,5-2,50C arasında dəyişir. Məsələn, xiyar -0,50C-də, kartof -1,50C-
də, yerkökü, kələm və çuğundur -1,60C-də, alma -20C-də, üzüm -3,8-4,50C-də 
donur. Meyvə-tərəvəzin saxlanılması zamanı aşağı temperaturun tətbiq edilməsi 
bəzən onların dad-tam keyfiyyətinə mənfi təsir göstərir. Məsələn, göy pomidoru və 
ananası mənfi temperaturda saxladıqda onların yetişməsi ləngiyir. Kartofu 00C-də 
saxladıqda onun dadı, kulinar və texnoloji xassələri pisləşir. 
Meyvə-tərəvəz məhsullarının donması zamanı onların tərkibində bir çox 
arzuolunmaz dəyişikliklər baş verir. Ona görə də saxlanılma və daşınma zamanı 
məhsulun donmasına yol vermək olmaz. 
 
 209
Saxlanılma zamanı baş verən kimyəvi dəyişikliklər, əsasən mürəkkəb üzvi 
birləşmələrin sadə birləşmələrə hidrolitik parçalanmasından ibarətdir. Bu 
dəyişiklik ilk növbədə karbohidrat kompleksində baş verir. Nişasta hidroliz olunub 
saxarozaya, o da öz növbəsində qlükoza və fruktozaya parçalanır. Nəticədə nişasta 
və saxaroza azalır və ya tamamilə yox olur, monoşəkərlərin miqdarı isə artır. 
Şəkərlərin bir hissəsi tənəffüsə sərf olunduğundan karbohidratların ümumi miqdarı 
azalır. 
Sitrus meyvələrində tənəffüsə şəkərdən başqa üzvi turşular da (məsələn, 
limon turşusu, alma turşusu və s.) sərf olunduğundan saxlanılmanın sonunda 
onların dadı pisləşir. Lakin bəzi meyvələrdə tənəffüsə üzvi turşuların sərf olunması 
şəkər turşu əmsalının artmasına səbəb olur və meyvə daha da şirinləşir. 
Saxlanılma zamanı protopektin pektinə çevrilir. Nəticədə toxumalar arasında 
əlaqə zəifləyir, meyvənin bərkliyi və ətliyin kobudluğu azalır. Yetişib ötmə zamanı 
protopektinin tam parçalanması baş verir, meyvə yanlığının quruluşu pozulur, 
toxumalar ölür və meyvə çürüyür. 
Azotlu maddələrin ümumi miqdarı dəyişmir, lakin həll olunan zülali 
maddələrin miqdarı artır. 
Polifenol birləşmələrin bir qismi saxlanılma zamanı tənəffüsə sərf olunur, bir 
qismi azotlu maddələrlə birləşir. Ona görə də tam yetişmiş və uzun müddət 
saxlanılan meyvənin büzüşdürücü xassəsi və dadı itir. 
Saxlanılma zamanı C vitamininin miqdarı azalır. Əgər meyvə saxlanılmağa 
davamsızdırsa, vitamin daha tez parçalanır. Müəyyən edilmişdir ki, bir çox tərəvəz 
məhsulları 5-7 ay saxlandıqdan sonra C vitamininin 30-50%-ni itirir. 
Saxlanılma zamanı meyvə-tərəvəz məhsullarında sintez prosesi də müşahidə 
olunur. Meyvələr saxlanılarkən mürəkkəb efirlər, efir yağları sintez olunur. Bunlar 
meyvələrə xüsusi ətir və dad verir. Kartofda bəzən saxarozadan nişasta sintezi, 
cücərmiş soğanda isə C vitamini əmələ gəlir. 
Quru maddələrin tənəffüsə sərf olunması ilə onların miqdarı azalır. Lakin bu 
dövrdə buxarlanmanın intensivliyi quru maddələrin tənəffüsə sərfindən yüksək 
 
 210
olduğundan quru maddənin miqdarı əvvəlkinə nisbətən artır. Narın saxlanılması 
zamanı tərkibində gedən dəyişiklikləri A.S.Qaraşarlı ətraflı öyrənmişdir. 
A.S.Qaraşarlı uzun müddət saxlamaq üçün narı Bakı Meyvə-tərəvəz kombinatının 
anbarında saxlamışdır. Tədqiqat zamanı narın saxlanılmağa davamlılığı, onda baş 
verən itkinin miqdarı və başqa əlamətləri əsas götürülmüşdür. Alimin təcrübəsində 
Azərbaycan gülöyşəsi, Mələyi, Qırmızıqabıq və Çəhrayı gülöyşə sort narı 4 ay 
saxlandıqda meyvənin 1,5%-i çürümüşdür. Qalan sortlarda isə çürümə müşahidə 
edilməmişdir. 
Altı ay saxladıqdan sonra təbii itkinin miqdarı narın sortundan asılı olaraq 9-
12% olmuşdur. Kaim nar, Şirinnar və VIR № 1 sortlarında itki daha az olmuşdur. 
Saxlanılmanın sonunda xüsusi dequstasiya komissiyası həmin narların əmtəə 
keyfiyyətinə və dadına yüksək qiymət vermişdir. 
Fizioloji-biokimyəvi proseslərin əsasını tənəffüs təşkil edir. Meyvə və 
tərəvəzlərin tənəffüsü saxlanılma zamanı onlara xas olan fizioloji proses olub, 
oksigenin iştirakı ilə üzvi maddələrin su və karbon qazına parçalanmasından 
ibarətdir. Bu proses şəraitdən asılı olaraq baş verir. Belə ki, oksigenli (aerob) 
şəraitdə tənəffüs zamanı karbon qazı, su və istilik ayrılır. 
C6H12O6+6O2  = 6CO2  +6H2O+674 kkal və ya 2814 kCoul.  
Ayrılmış enerji tam xaric olunmur. Bunun bir hissəsi reaksiya zamanı 
alınmış suyun buxarlanmasına (fiziki proses) səbəb olur. Bir kiloqram suyun 
buxarlanmasına 600 kkal və ya 2514 kCoul enerji sərf olunur. Tənəffüs zamanı 
ayrılan CO2 qazının tənəffüsə sərf olunan və ya udulan O2 nisbəti tənəffüs əmsalı 
adlanır. Tənəffüsə şəkər sərf olunduqda reaksiyaya əsasən, tənəffüs əmsalı vahidə 
bərabərdir. Əgər tənəffüsə yağ sərf olunarsa, əmsal vahiddən kiçik, zülal sərf 
edilərsə, vahiddən böyük olur. 
Meyvə-tərəvəzin saxlanılması zamanı tənəffüsə üzvi turşular sərf olunduqda 
tənəffüs əmsalı vahiddən böyükdür. 
 
 
Ж4Щ6О5+3О2=4ЖО2+3Щ2О; 4ЖО2 
3О2 
=1,33 
Алма 
туршусу 
 
 211
 
Tənəffüsə şərab turşusu sərf olunduqda tənəffüs əmsalı 1,6, limon 
turşusu sərf olunduqda isə 1,33-dür. 
Meyvə-tərəvəzin saxlanılması zamanı bəzən tənəffüsə sərf olunan 
şəkər tam oksidləşmir və tənəffüs əmsalı 1,33-ə bərabər səviyyədə qalır. 
2C6H12O6+6O2=8CO2+6H2O+2C2H5OH 
Tənəffüs oksigensiz (anaerob) şəraitdə getdikdə reaksiya məhsulu 
CO2 və spirtdən ibarətdir. 
C6H12O6→2CO2+2C2H5OH+28 kkal və ya 117 kCoul 
Aerob tənəffüsdən fərqli olaraq, anaerob tənəffüsdə oksigenin 
iştirak etməməsi reaksiyanı sürətləndirir. 
Reaksiyanın sürəti və ya intensivliyi bir saat müddətinə 1 kq 
məhsuldan ayrılan CO2 qazının mq-la miqdarı ilə müəyyən olunur 
(saatda mq/kq). Bu göstərici meyvə-tərəvəzin növündən, zədələnmə 
dərəcəsindən, saxlanılma müddəti və mövsümündən, anbarın qaz 
tərkibindən, saxlanılma temperaturundan və nisbi rütubətdən asılı olaraq 
dəyişir. Müxtəlif meyvə-tərəvəz məhsullarının tənəffüs əmsalı və 
tənəffüs intensivliyi eyni temperaturda müxtəlif olur. 
150C-də 1 saat ərzində 1 kq baş soğanın tənəffüs əmsalı 1,06, 
almada 1,15, yerkökündə 1,07, kartofda 1,08, narıngidə 1,26, limonda 
1,33-dür. Göstərilənlərə nisbətən pomidorda və giləmeyvələrdə tənəffüs 
intensivliyi daha qüvvətlidir. Bu əmsal qış mövsümünə nisbətən payızda 
daha çox olur. Tənəffüsün intensivliyi temperaturun dəyişməsindən də 
asılıdır. Müəyyənləşdirilmişdir ki, artan hər 100C istiliyin müqabilində 
tənəffüs intensivliyi 2-3 dəfə artır. Meyvə və tərəvəzlərin 
 
 212
saxlanılmasının ilk dövrü fizioloji aktiv dövr olduğundan tənəffüs 
intensivliyi az olur. Anbarda karbon qazının artması və oksigenin 
azalması ilə tənəffüs intensivliyi zəifləyir. Məs., Conatan almasının 5% 
karbon və 5% oksigen qazı şəraitində saxlanılması zamanı, adi atmosfer 
şəraitində saxlanılmaya nisbətən tənəffüs intensivliyi 60%-ə qədər 
azalmışdır. Qaranlıqda saxlanan meyvə-tərəvəzin tənəffüs intensivliyi 
işıqda saxlananlara nisbətən azdır. 
 
6.2. Meyvə və tərəvəzlərin saxlanılmasına təsir edən amillər 
 
Meyvə və tərəvəzlərin saxlanılması dedikdə onların saxlanıldığı 
müddət, məhsulun növündən, sortündan, becərilmə şəraitindən, yetişmə 
dərəcəsindən, zədələnmənin növündən və dərəcəsindən, saxlanılma 
rejimindən, daşınma üsulundan asılı olaraq, əmələ gələn itkinin miqdarı 
nəzərdə tutulur. Saxlanılma müddəti ərzində normal meyvə-tərəvəz 
istehlak məziyyətlərini saxlayır və itkinin miqdarı minimal olur. 
Saxlanılma müddətinə görə meyvə və tərəvəz məhsullarını 3 qrupa 
bölürlər. 
1. Uzun müddət saxlanıla bilən meyvə və tərəvəz. Bu qrupa 
meyvələrdən alma, armudun qış sortları, üzümün gecyetişən sortları, 
limon, portağal, nar və qərzəkli meyvələr, tərəvəzlərdən kartof, soğan, 
kələm, yerkökü, çuğundur və sarımsaq aiddir. Bu qrupa aid olan meyvə-
tərəvəz məhsullarını orta hesabla 3 aydan 6-8 aya qədər saxlamaq 
mümkündür. Tərəvəzin uzun müddət saxlanılmasını təmin etmək üçün 
cücərmənin və xəstəliklərin qarşısını vaxtında almaq lazımdır. 
 
 213
2. Orta müddətdə saxlanılan meyvə və tərəvəz. Bu qrupa payızda 
yetişən alma və armud, orta müddətdə yetişən üzüm, heyva, üvəz və 
mərcangilə, tərəvəzlərdən pomidor, badımcan, qabaq, xiyar, qarpız və 
qovun (qovunun bəzi Orta Asiya sortları 6 aya qədər saxlanıla bilir) 
aiddir. Bu qrupa aid meyvə-tərəvəzi 1 aydan 2-3 aya qədər saxlamaq 
olar. 
3. Qısa müddətdə saxlanılan meyvə və tərəvəz. Bu qrupa çəyirdəkli 
meyvələr, alma və armudun yay sortları, qarağat, firəngüzümü və başqa 
giləmeyvələr, tərəvəzlərdən, əsasən göyərti tərəvəzləri (kahı, turşəng, 
yaşıl soğan, şüyüd, dağ nanəsi, reyhan və s.) aiddir. Bu qrupa aid meyvə 
və tərəvəzi 5 gündən 20 günə qədər saxlamaq olar. 
Meyvə-tərəvəzin saxlanılmasına onun becərildiyi şərait də təsir 
göstərir. Becərilmə dövründə temperatur yüksək olarsa, meyvə və 
tərəvəz daha tez yetişir. Bu isə saxlanılma müddətini qısaldır. Meyvə və 
tərəvəz vegetasiya dövrü lazımi miqdarda su tələb edir. Suyun miqdarı 
becərilmə dövründə çox olduqda məhsulun tərkibində daha çox su 
toplanır. Suyun çox olması meyvə və tərəvəzin saxlanılma müddətinə 
təsir edir, tərkibində suyu çox olan meyvə və tərəvəz saxlanıldıqda 
nisbətən tez xarab olur. 
Dəniz səviyyəsindən daha yüksək yerlərdə yetişdirilən meyvələr 
aran yerlərdə yetişdirilənlərə nisbətən uzun müddət saxlanılır. 
Saxlanılma müddətinə ağacın yaşı, budanma dərəcəsi, həmçinin torpaq 
və gübrə də təsir edir. Buna təsir edən əsas amillərdən biri də optimal 
saxlanılma rejimidir. Saxlanılma rejimi dedikdə, elə şərait nəzərdə 
tutulur ki, orada biokimyəvi proseslər ləngidilir, itki azaldılır, 
 
 214
mikrobioloji və fizioloji xəstəliklərin qarşısı alınır. Optimal şəraitdə 
meyvə və tərəvəzin keyfiyyəti daha yaxşı qalır və onlarda baş verən 
proseslər normal gedir. 
Saxlanılma rejiminə aşağıdakı amillər aiddir: anbarın temperaturu, 
nisbi rütubəti, hava cərəyanı, işıq və mühitin qaz tərkibi. 
Bir çox meyvə və tərəvəz məhsullarının saxlanılması üçün 
temperatur 00C səviyyəsində olmalıdır. Aşağı temperaturda tənəffüs 
zəiflədiyindən üzvi maddələrin və nəmliyin itkisi azalır. Eyni zamanda 
aşağı temperaturda mikroorqanizmlərin fəaliyyəti zəifləyir. Saxlanılma 
temperaturu meyvə və tərəvəz toxumalarındakı suyun donma 
temperaturundan 1-20C yüksək olmalıdır. Meyvə və tərəvəz anbarlarında 
temperatura daim nəzarət etmək məqsədilə bir neçə yerdə şkalası -50C-
dən 30-400C-yə qədər olan termometr qoyulur və gündə 2 dəfə 
termometrin göstəricisi qeyd olunur. Ixtisaslaşdırılmış anbarlarda 
temperaturu və nisbi rütubəti ölçmək üçün yarımkeçiricili 
elektropsixrometrdən – EPT istifadə olunur. 
Meyvə-tərəvəzin tərkibində suyun miqdarı çox olduğundan onları 
nisbi rütubəti 100%-ə yaxın olan anbarlarda saxlamaq yaxşı olardı. 
Lakin belə şəraitdə mikroorqanizmlər sürətlə inkişaf edib çoxaldığı üçün 
meyvə və tərəvəz məhsullarını, onların növündən və sortundan asılı 
olaraq 70%-dən 95%-ə qədər nisbi rütubəti olan anbarlarda saxlayırlar. 
Göyərti tərəvəzlərini saxladıqda onların üzərinə vaxtaşırı su çiləyirlər. 
Nisbi rütubət aşağı olduqda meyvə-tərəvəz suyun bir hissəsini 
itirir. 6-8% su itirmiş meyvə və tərəvəz bürüşür. Göyərtinin isə suyunun 
 
 215
2%-i buxarlandıqda məhsul əmtəə görünüşünü itirir. Bir çox meyvə və 
tərəvəzləri 85-90% nisbi rütubətdə saxlayırlar. 
Hava cərəyanı dedikdə, anbarın havasının dəyişdirilməsi nəzərdə 
tutulur. Hava cərəyanı 2 üsulla yaradılır. Birinci üsulda ventilyasiya 
yaradılır və xaricdən anbara hava verilir. Ikinci üsulda isə anbarın havası 
dövr etdirilir, bu zaman hava soyudulur, lakin onun qaz tərkibi çox az 
dəyişir. Anbarların çoxunda ventilyasiya sistemi qurulur və bununla 
temperatur, nəmlik və qaz tərkibi müəyyən səviyyədə saxlanılır. 
Ventilyasiya təbii və məcburi və ya mexaniki olur. Mexaniki 
ventilyasiyaya aktiv ventilyasiya da aiddir. 
Təbii ventilyasiya istilik konveksiyası qanununa əsasən fəaliyyət 
göstərir. Meyvə və tərəvəz kütləsində olan hava tənəffüs nəticəsində 
ayrılan istilik hesabına genişlənir, yüngülləşir və buxarla birlikdə 
yuxarıya qalxıb anbarda yerləşdirilən sorucu borulardan bayıra çıxır. 
Soyuq hava isə bir qədər sıx və ağır olduğu üçün qapı, pəncərə, kanallar 
və taxma borular vasitəsilə anbara keçir. Temperatur fərqi nə qədər 
çoxdursa, ventilyasiya bir o qədər səmərəli gedir. Təbii ventilyasiya ilə 
payız-yaz mövsümündə meyvə və tərəvəzlərin saxlanılması üçün lazımi 
rejim yaratmaq mümkün olmur. Bayırın havasında temperatur mənfi 
30C-dən aşağı olduqda, anbarın hava daxil olan yerləri bağlanır, daha 
aşağı temperaturda isə anbar xüsusi örtüklə  istiləndirilir. Təbii 
ventilyasiya qurğuları tutumu  250-500 ton olan anbarlarda quraşdırırlar. 
Belə anbarlarda temperaturu və nisbi rütubəti nizamlamaq çətindir. 
Məcburi ventilyasiya elektroventilyatorların köməyi ilə yaradılır. 
Bu üsulla, həmçinin anbarın temperaturu və nisbi rütubəti də nizama 
 
 216
salınır. Məcburi ventilyasiya tətbiq edildikdə anbarın tutumundan 
səmərəli istifadə olunur, itkinin miqdarı azaldılır, meyvə və tərəvəzin 
saxlanılma müddəti uzadılır. 
Aktiv ventilyasiyada kartof və tərəvəz anbarlarına hava 
ventilyatorlarla müəyyən sürətlə və miqdarda verilir. Bu zaman xarici 
hava birbaşa məhsul kütləsinə verilir. Əgər havada temperatur aşağı 
olmazsa, onda anbarın öz havası dövr etdirilməklə soyudulur və qismən 
xarici hava ilə qarışdırılıb məhsul kütləsinə verilir. Hava axınının 
minimal sürəti kartof, kələm, soğan və meyvəköklülər üçün əsas kütlədə 
0,1-0,15 m/san, maksimum 0,5 m/san olur. Lakin əsas hava cərəyanı 
bölüşdürən kanallarda hava cərəyanının sürəti 8-10 m/san-dən çox 
olmur. Aktiv hava cərəyanı hər bir kartof və tərəvəz yumrusunu əhatə 
etdiyindən istilik mübadiləsinin intensivliyi və ümumi aktiv sahə artır. 
Ona görə də aktiv hava cərəyanı təbii hava cərəyanına nisbətən daha 
səmərəlidir. 
Aktiv hava cərəyanı meyvə və tərəvəzin saxlanılma müddətini 
uzadır, itkini azaldır və daha çox əmtəəlik məhsul çıxarı almağa imkan 
verir. 
Kartofun və tərəvəzlərin daqqa tipli anbarlarda saxlanılması 
zamanı 1 ton məhsula 50-100 kubmetr hesabı ilə hava verilir. 
Meyvə və tərəvəzlərin saxlanılmasına anbarların qaz mühiti və 
işıqlandırılması təsir göstərir. Işıq fermentativ proseslərin intensivliyinə 
təsir göstərir. Işıqda kartofun cücərməsi sürətlənir. Eyni zamanda işıqda 
kartof yumruları yaşılı rəngə çalır və tərkibindəki solanin qlükozidinin 
 
 217
miqdarı artır. Meyvə və tərəvəzləri bir qayda olaraq qaranlıqda 
saxlayırlar. 
 
6.3. Meyvə və tərəvəz üçün anbarlar 
 
Meyvə və tərəvəzlərin saxlanılması üçün 2 qrup anbarlardan – sadə və 
ixtisaslaşdırılmış – istifadə edilir. Sadə anbarlara burtlar və xəndəklər aiddir. 
Ixtisaslaşdırılmış anbarlar xüsusi avadanlıqla təchiz edilməklə soyudulmayan və 
soyudulan (soyuducuxanalar) olurlar. 
Sadə anbarlarda kartof, kələm, yerkökü, çuğundur, habelə turplar saxlana 
bilər və belə anbarlar, əsasən istehlak yerlərində və tərəvəz tədarükü 
məntəqələrində hazırlanır. Burtların dərinliyi 0,2-0,5 m, eni 1-3 m, uzunluğu 10-20 
m, hündürlüyü isə 1,3 m-ə qədər olur. Burta tərəvəz yığıldıqdan sonra qabaqca 
məhsulun üstü 20 sm-ə qədər qalınlıqda samanla örtülür. Üzərinə isə 30 sm-ə qədər 
torpaq əlavə edilir. 
Xəndəklər 0,5-dən 1,5 m-dək dərinlikdə qazılır. Bunların eni 1 m, uzunluğu 
15-25 m-ə qədər olur. Burtlara nisbətən burada saxlama üçün yaxşı şərait yaratmaq 
mümkündür. Bu anbarlarda işçi qüvvəsi və xərc az tələb olunur. Belə anbarlar su 
keçidlərindən kənarda, bir qədər hündür yerdə qurulmalıdır. Sadə anbarlarda 
meyvə-tərəvəz saxlanarkən CO2 artır, O2 azalır. Bu isə saxlanmağa müsbət təsir 
göstərir. Sadə anbarlarda tərəvəzin temperaturu 3-40C-yə endikdən sonra onun üstü 
tam örtülür. Bu anbarların mənfi cəhəti ondan ibarətdir ki, saxlama prosesində 
içəridə baş verən bütün prosesləri izləmək çətin olur. Cücərmə baş verərsə, onu 
tapmaq və ayırmaq çətinlik törədir. Ona görə də son zamanlar modernləşdirilmiş 
burt və xəndəklər tikilir. Belə burtların içərisinə kartof və tərəvəz məhsulları yeşik 
və konteynerlərdə yığılır. Birinci pay yığılarkən burtun ortasından 30-40sm məsafə 
boş saxlanılır və hər 3-4 m-dən bir sorucu borular qoyulur. Bəzən burtları aktiv 
hava cərəyanı ilə tikirlər. 
 
 218
Ixtisaslaşdırılmış anbarlar daha perspektivli olmaqla müxtəlif meyvə-tərəvəz 
məhsulları üçün ayrılıqda tikilə bilər. Tərəvəz saxlanılan anbarlar birmərtəbəli, 
birmərtəbəli zirzəmili, çoxmərtəbəli, yerin səthində və yerin dəyrinliyində ola 
bilər. Yerin dərinliyində olan anbarların divarları tamamilə torpağın altında 
yerləşir. Belə anbarlar qışda donmur, yazda isə tədricən qızır. Belə anbarlarda 
istilik yaxşı qalır və əlavə qızdırılma tələb olunmur. Yeraltı anbarların temperaturu 
yerüstü anbarlara nisbətən daha dəqiq və dəyişməzdir. 
Yerüstü anbarların tikilməsi yeraltı anbarlara nisbətən 10-20% ucuz başa 
gəlir. Belə anbarlar soğan və sarımsaq saxlamaq üçün daha əlverişlidir. Yeraltı 
anbarlar Ural, Volqaboyu, Sibir və Uzaq Şərqdə, yerüstü anbarlar isə əsasən cənub 
rayonlarda tikilir. 
Tikinti materiallarından asılı olaraq, anbarlar taxta, daş, kərpic və dəmir-
beton anbarlara bölünür. Son illər, əsasən kərpic və dəmir-beton anbarlar tikilir. 
Çünki bu anbarların ömrü uzun olmaqla, təmirə az xərc tələb edir. 
Yerüstü anbarlar mexanikləşdirilir. Əməyi yüngülləşdirmək üçün qaldırıcı 
avadanlıq və transportyor qurulur. Onlar da təbii, məcburi və aktiv hava cərəyanı 
ilə işləyən qruplara, soyutma üsuluna görə təbii və süni soyudulan anbarlara 
(soyuducuxanalara) bölünürlər. 
Məhsulun saxlanılması prinsipinə görə anbarlar daqqa, tərəcə (rəf) və 
konteyner (tara) növlərinə bölünür. Daqqa tipli anbarlarda kartof və meyvəköklülər 
saxlanılır. Tərəcə tipli anbarlarda soğan, sarımsaq, kələm və s. məhsullar saxlanılır. 
Böyüklüyünə görə anbarlar kiçik (tutumu 100-250 tona qədər), orta irilikdə 
(250-500 ton), iri (500-2000 ton) və daha iri qruplara bölünür ki, axırıncıların 
tutumu 2000-4000 ton olur. 2000-4000 ton tutumlu süni soyudulan xüsusi tərəvəz 
saxlanan anbarların konstruksiyası daha əlverişlidir. Tamamilə mexanikləşdirilmiş 
böyük tərəvəz anbarları müasir modern tip sayılır. Burada tərəvəzlər 
konteynerlərdə saxlanılır. Həmin konteynerlərə tərəvəz bilavasitə bostanda 
(istehsal yerində) doldurulur. Buradan konteynerlər birbaşa istehlak yerlərindəki 
 
 219
tərəvəz saxlanılan yerə gətirilir. Belə üsul tərəvəzin daşınma zamanı itkisinin xeyli 
azalmasını təmin edir. 
Bakı meyvə-tərəvəz bazasının anbarları yerin üzərində yerləşməklə, 
ixtisaslaşdırılmış iri anbar qrupuna aiddir. Bu anbarda, əsasən kartof, yerkökü, 
kələm, soğan, çuğundur və s. bu kimi çox işlədilən tərəvəz məhsulları saxlanılır. 
Anbarın meyvə saxlamaq üçün 5 kamerası olan bir bölməsi vardır ki, bunun da 
tutumu 5 min tondur. Anbarda meyvələrdən alma, üzüm, sitrus meyvələri, nar, 
xurma, feyxoa saxlanılır. Xurma və feyxoa 10-15 gündən artıq saxlanılmır. Nar isə 
fevral ayına kimi saxlanılır. Bakı meyvə-tərəvəz anbarlarının sahəsinin 
genişləndirilməsi və onun tutumunun artırılması respublikada istehsal olunan 
meyvə-tərəvəz məhsulunun saxlanılmasının təşkilinə kömək olardı. 
Bakı meyvə-tərəvəz anbarında kartof, əsasən konteynerlərdə saxlanılır. 
Bunun üçün sağlam və zədəsiz kartof götürülür. Anbara gətirilən kartof əvvəlcə 
çeşidlənir, tutumu 450 kq olan konteynerə tökülür. Həmin konteynerlər qalaq 
qaydasında 3-4 cərgə olmaqla anbara yığılır. Bu zaman anbarın qapısından içəriyə 
doğru 2 m enində keçid saxlanılır. 
Anbara yığılmış hər partiya malın yerləşdiyi qalaqlara pasport vurulur. 
Burada meyvə-tərəvəzin adı və sortu, onun daxilolma tarixi, netto və brutto çəkisi, 
qəbul aktı üzrə keyfiyyəti, həmçinin təxmini saxlanılma müddəti göstərilir. 
Bakı meyvə-tərəvəz bazasının anbarlarında soyuducu qurğular və aktiv hava 
cərəyanı sistemi vardır. Havanın nisbi rütubətini ölçmək üçün hər anbar otağında 
hiqrometr (və ya psixrometr) qoyulmuşdur. Həmin cihazın köməyi ilə anbardakı 
havanın nisbi rütubəti ölçülür, lazım gəldikdə nizama salınır. Anbarlarda, həmçinin 
temperaturu ölçmək üçün termometr qoyulmuşdur. 
Anbarlar meyvə-tərəvəz qəbulu üçün əvəlcədən hazırlanır. Bunun üçün 
keçmiş ilin məhsulu qurtaran kimi anbarların havası yaxşı dəyişdirilir, qurudulur 
və kükürd qazı ilə (1 m3 sahə üçün 50-60 qr kükürd yandırılır) dezinfeksiya olunur. 
Yaşayış evlərinin birinci mərtəbəsində və zirzəmilərdə yerləşən anbarları başqa 
maddələrlə (antiseptol, F-5 preparatı, ozon və s.) dezinfeksiya edirlər. Bundan 
 
 220
sonra binanın havası yaxşı dəyişdirilir, yığıma 10-15 gün qalmış əhənglə ağardılıb 
yenidən qurudulur. Anbarlarda keçidin axırında yerdən 20 sm hündürlükdə və 
anbarın ortasında yerdən 150 sm hündürlükdə termometr qoyulur.Psixrometrlər 
anbarın orta hissəsində yerdən 125-150 sm hündürlükdə yerləşdirilir. Əgər kartof 
və ya tərəvəz daqqa tipli anbarlarda saxlanılarsa, əlavə olaraq bir termometr də 30-
35 sm dərinlikdə bilavasitə tərəvəz və ya kartof tağının içərisinə yerləşdirilir. 
 
6.4. Kartofun və tərəvəzin saxlanılması 
 
Kartofu həm burtlarda, həm də xəndəklərdə saxlayırlar. Lakin xüsusi 
anbarlarda saxlanan kartof keyfiyyətini uzun müddət saxlaya bilir. Belə anbarlarda 
kartof aktiv hava cərəyanı və ya təbii ventilyasiya ilə saxlanılır. 
Kartofu saxlamaq üçün anbarlar daxili quruluşuna görə daqqa və konteyner 
tipli olur. Kartofun saxlanılması üçün normal temperatur 1-30C-dir. Əgər 
konteynerlərdə saxlanılarsa, temperatur 0,5-10C arasında olur. 
Daqqa tipli anbarlarda keçidin hər iki tərəfində 3x4 m ölçüdə daqqalar 
düzəldilir və oraya kartof tökülür. Aktiv hava cərəyanı olan anbarlarda kartofun 
hündürlüyü 3-4 m, təbii hava cərəyanı ilə işləyən anbarlarda isə 1,5-1,75 m olur. 
Kartof anbara yığıldıqdan sonra onu tədricən soyudurlar. Aktiv ventilyasiya 
zamanı verilən havanın temperaturu əvvəlcə 12-200C, soyutma dövründə 1-50C, 
qalan dövrdə isə 2-30C olmalıdır. 
Kartof anbara yığıldığı vaxt əvvəlcə 1 ton kartof üçün ən azı 50 m3/saat hava 
(200 m3/saatdan çox olmaz) verilməlidir və hava cərəyanı gündə 1+5 saat ərzində 
işləməlidir. 
Kartofu soyutma dövründə hava cərəyanı gündə 8-20 saat ərzində dövr 
etməlidir. Əsas saxlama dövründə isə kartofun istiliyi 3-40C-dən çox olduqda, 
ventilyasiya sistemi işə salınır. Kartofu 85-95% nisbi rütubətdə saxlayırlar. 
Konteynerlərə yığılmış kartofu satışa verməzdən əvvəl çeşidləmək lazım 
deyildir. Kartofun konteynerlərdə saxlanılması itkinin miqdarını 8% 
 
 221
azaldır. Yükləmə-boşaltma işləri tamamilə mexanikləşdirilir. Nəticədə 
əmək məhsuldarlığı 30-50% artır və daqqa tipli saxlanılmaya nisbətən 
xərclər azalır. 
Kökümeyvəlilərin saxlanılması üçün normal temperatur 0-10C 
arasında olmaqla, nisbi rütubət 90-95% olmalıdır. Yerkökünü saxlamaq 
üçün onu qat-qat yığaraq üstünü nəmliyi 16%-dən az olmayan qumla 
örtürlər. 
Yerkökünü istehlak yerlərində və tədarük məntəqələrində 
xəndəklərdə, şəhər bazalarında isə burtlarda saxlayırlar. Yerkökü 
saxlanan burtların eni 1-0,8 m, hündürlüyü 0,8-0,9 m və uzunluğu 4-7 m 
olur. 
Yerkökü çox vaxt piramida şəklində burtlarda yığılır. Burtlarda 
həmin piramidaları 40-50 sm bir-birindən aralı yerləşdirmək daha 
məqsədə uyğundur. Piramidaların altından burtun kənarına qədər 25 sm 
enində arx qazılır. Arxların üzərinə döşənən taxtalar arasında 2 sm ara 
saxlanılır. Onun üstünə əvvəlcə 5 sm qalınlığında qum töküb, sonra 1 
lay yerkökü yığırlar, yerkökü layının üstünə azacıq nəmlənmiş qum 
tökürlər. Hər sonrakı lay yığıldıqda burtların eni və uzunu 2 sm azaldılır. 
Yerkökünü yığdıqda baş hissəsi xarici tərəfə yerləşdirilir. Əvvəlcə bütün 
yığılmış yerkökünün üstünü nazik qum qatı ilə örtürlər, sonra 10C-yə 
qədər soyutduqdan sonra, şaxta vurmasın deyə, məhsulun üstünü 
yenidən saman və ya torpaqla basdırırlar. Saman olmadıqda yerkökünün 
üstünü qabaqca həsrlə, onun üstündən isə ağac kəpəyi və ya quru torf 
tozu ilə 10 sm qalınlığında örtürlər. 
 
 222
Yerkökünü 10C-yə qədər soyutduqdan sonra 30C şaxta olarsa, 
piramidaların üstü ağac kəpəyi və ya torfla əlavə olaraq basdırılır. 
Yerkökü saxlamaq üçün qazılan xəndəklərin dərinliyi 1,2 m, 
uzunluğu 15-5 m, eni isə 0,3-0,5 m olur. Xəndəklərin içində 60C 
temperatur yarandıqdan sonra yerkökünü ora yığırlar. Başlanğıc örtük 
eniş olmaqla yağış suyunun axması üçün əlverişli vəziyyətdə 
yerləşməlidir. Laylar arasında 1-20C temperatur yarandıqda yerkökü qəti 
olaraq saman və torpaqla örtülür. 
Xəndəklərdə yerkökünün keyfiyyətli saxlanılması üçün onun 
temperaturuna nəzarət edirlər. Əgər içəridə 5-70C istilik yaranmışsa, 
yerkökünü xəndəklərdən çıxarıb ya realizə edir və yaxud anbarlarda 
saxlayırlar. 
Yerkökünü saxlamaq üçün daha perspektivli üsul onu taralara 
qablaşdırılmış şəkildə soyuducularda hava cərəyanı ilə və yaxud 
polietilendən hazırlanmış kisələrdə saxlamaqdır. 
Soyuducularda, buz anbarlarında və adi anbarlarda yerkökünü 
yeşiklərdə qumla laylanmış şəkildə saxlayırlar. Taralarda saxladıqda 
yerkökünü daşımaq daha asandır. Yerkökünü taralarda qarlama üsulu ilə 
saxlamaq xüsusilə əlverişlidir. Bu zaman örtücü materiallara tələb azalır. 
Bu üsuldan geniş istifadə edilir. 
Cəfəri, cırhavuc, kərəviz və şalğam, saxlanılma xüsusiyyətinə görə 
yerkökünə oxşayırlar. Çuğundur daqqa tipli anbarlarda 1,5-2 m 
hündürlüyündə yığılmaqla saxlanılır. Bütün meyvəköklülər üçün 
optimal saxlanılma temperaturu -1,0-00C, nisbi rütubət isə 90-95% 
olmalıdır. 
 
 223
Kələmi saxlamaq üçün anbarları 1-2, bəzən isə 3-4 mərtəbə 
tərəcələrlə (rəflərlə) avadanlıqlaşdırırlar. 
Ağbaş kələmin orta gec və gecyetişən sortlarını uzun müddət 
saxlamaq olur. Uzun müddət saxlamaq üçün Zimovka, Amager, Belorus, 
Hədiyyə gecyetişən sortları, cənubda isə Likurişka, Krasnodar, Baqirski, 
Biryuçekut və s. sortlar yararlıdır. Kələm soyuğa davamlı bitkidir. Onu -
20C-də saxlamaq olar. -10C temperatur və 90-95% nisbi rütubət optimal 
şərait hesab edilir. 
Cənub, cənub-qərb və qərb zonalarında kələmi dərinliyi 0,2 m, eni 
1 m və hündürlüyü 0,5-0,7 m olan burtlarda saxlamaq daha yaxşıdır. 
Burtların uzunluğu 10-20 m, aralarındakı məsafə 4-5 m olur. 
Yaz-yay aylarında ağbaş kələmi süni soyutma ilə xüsusi anbarlarda 
saxlamaq lazımdır. 
Amager sortlu kələmin 3 m hündürlüyündə daqqasız, aktiv 
ventilyasiya ilə saxlanması çox yaxşı nəticə verir. Bu zaman 1 ton 
məhsula 1 saatda 100 m3 hava verilir. Kələmi qarlama üsulu ilə də 
saxlayırlar. 
Baş soğan mənfi 1-30C temperaturda və 75-80% nisbi rütubətdə 
daha yaxşı qalır. Soğanı 16-20 kq tutumu olan lotkalarda və reşotkalarda 
35-50 sm qalınlığında yığıb saxlayırlar. Qarlama üsulu ilə saxlamada acı 
soğanlardan Bessonov, Arzamas və Rostov sortları daha yaxşı qalır. 
Sarımsağı mənfi 1-30C temperaturda və 75-80% nisbi rütubətdə 
saxlamaq məsləhətdir. 
Yaşıl göyərti tərəvəzlərini 00C temperaturda və 95-97% nisbi 
rütubətdə saxlamaq lazımdır. Göyərti tərəvəzlərini soyuducularda və 
 
 224
buzxanalarda saxlamaq daha əlverişlidir. Çünki belə halda onlar 
soluxmadan 1-2 həftə qala bilirlər. 
Qarpız, qovun, qabaq və həmçinin pomidor, xiyar, badımcan və 
bibər mövsümi tərəvəzlərdir. 
Qarpız və yetişməmiş pomidoru 2-3 ay saxlamaq mümkündür. 
Qabaq və qovunları bütün qış boyu saxlamaq olar. Bibər, badımcan, göy 
qabaq və xiyarı uzun müddət saxlamaq olmaz. 
Xiyarı qısa müddətdə 10-120C temperaturda və 90-95% nisbi 
rütubətdə, qabağı isə 10-120C temperaturda və 70-75% nisbi rütubətdə 
uzun müddət saxlamaq mümkündür. 
Qarpızı 30C temperaturda və 80-85% nisbi rütubətdə saxlamaq 
məsləhətdir. 00C temperaturda qarpız dadını itirir və çürüyür. Saxlamaq 
üçün Boqayev Muraşkası, Melmitopol-60, Don-39, Qalib-395, Bıkov-22 
sortları daha perspektivlidir. 
Qovunu 0-20C temperaturda və 75-80% nisbi rütubətdə saxlamaq 
olar. Orta Asiyada qovunu aslı halda və ya xəndəklərdə saxlayırlar. 
Qovun əvvəlcə günəş altında bir az bürüşdürülür ki, onlar uzun müddət 
yaxşı qalsın. 
 
6.5. Meyvə və giləmeyvələrin saxlanılması 
 
Meyvələri soyuducuxanalarda, təbii hava cərəyanı olan anbarlarda və 
həmçinin tənzim olunan qaz mühiti şəraitində saxlayırlar. Meyvələrin anbarlara 
yığılması və saxlanılması şəraiti meyvənin keyfiyyətinə təsir göstərir. Saxlanılmaq 
üçün sağlam, zədəsiz və xəstəliy olmayan meyvələr seçilir. Saxlanılma müddəti, 
həmçinin taranın, qablaşdırma materialının keyfiyyətindən asılıdır. Saxlanılmağa 
 
 225
göndərilən mal qəbul məntəqəsində və ya ekspedisiya şöbəsində çeşidləndikdən 
sonra anbara yığılır. Yığma zamanı anbarın qapı yerindən uzununa doğru 2 m 
enində keçid saxlanılır. Qalaqlar arasındakı məsafə 30 sm olmalıdır. 
Kağıza bükülmüş qış sortlu alma və armud anbarın daha içəri tərəflərinə, 
nisbətən az müddət üçün saxlanılanlar qapıya yaxın yığılmalıdır. Yeşiklər reykalar 
üzərinə qalaqlanır. Qalaqların hündürlüyü 2-2,5 m-dən çox olmamalıdır. 
Yadda saxlamaq lazımdır ki, meyvə və tərəvəz eyni anbarda saxlanıla 
bilməz. Yığılmış hər qalağa pasport vurulur. Burada meyvənin adı və sortu, 
gətirilmə tarixi, netto və brutto çəkisi, qəbul aktı üzrə keyfiyyəti, həmçinin təxmini 
saxlanılma müddəti göstərilir. Meyvələrin müxtəlifliyindən asılı olaraq, onların 
saxlanılma şəraiti və müddəti də dəyişir. Yuxarıda dediyimiz kimi, saxlanılma 
zamanı toxumlu meyvələrdə yetişmə davam edir. Yetişmənin birinci fazasında 
meyvənin ət hissəsində sintetik proseslər gedir, lakin meyvə hələ bərk olur. 
Yetişmənin ikinci fazasında toxum hissə yetişir, sintez qurtarır və əmələ gəlmiş 
maddələrdə parçalanma gedir. Həmçinin anaerob parçalanma məhsullarından etil 
spirti alınır(saxlanılmanın ikinci dövründə). Beynəlxalq Standart Təşkilatı müxtəlif 
sort almanın saxlanılması üçün 00C-dən yüksək temperatur məsləhət görür 
(pomoloji sortdan asılı olaraq, 0-10C, 0-20C və 3-40C-dək). 
Tənzim olunan qaz mühiti şəraitində soyuducuda saxlanılan almalar üçün 
temperatur 2-40C, nisbi rütubət isə 90-95% səviyyəsində saxlanılır. Toxumlu 
meyvələrin saxlanılması zamanı havada oksigenin və karbon qazının miqdarını 
tənzimlənməklə saxlanılma müddətini artırmaq olar. 
Bu saxlanma üsulunun mənfi cəhətləri də vardır. Belə ki, burada germetik 
kameralardan istifadə etmək lazım gəlir. Eyni zamanda kamera açılarkən bütün 
partiya mal realizə edilməlidir. Hazırda isə bizim ölkəmizdə meyvənin 
saxlanılmasından əvvəl onların polietilen kağızlara bükülməsi tətbiq olunur. Belə 
şəraitdə müxtəlif meyvələrin xüsusiyyətləri nəzərə alınmalıdır. Ümumiyyətlə, 
saxlanılma zamanı almanın tərkibində olan saxaroza və turşuluqda çox 
dəyişikliklər baş verir. Alma öz əvvəlki turşuluğunun 30-60%-ni itirir. Yetişmənin 
 
 226
sonunda isə turşu daha çox sərf olunur. Bunun əksinə olaraq tam yetişmə zamanı 
ətirli maddələrin miqdarı ən yüksək səviyyəyə çatır. Ətrin qalması üçün meyvənin 
0-40C temperaturda saxlanılması məsləhət görülür. Yay alması üçün temperaturun 
00C ilə mənfi 0,50C arasında, qış alması üçün isə 00C ilə mənfi 10C-də olması 
lazımdır. 
Payız alması və armud üçün temperatur rejimi və nisbi rütubət yay almasında 
olduğu kimidir. 
Xarici ölkələrdə almanı 40C temperaturda saxlamaq məsləhət görülür. Belə 
şəraitdə saxlanılan alma satışqabağı daha ətirli olur. Soyuducuda itkinin miqdarı 
15,7%-dən 11%-ə qədərdir. 
Almanın soyudulduqdan sonra saxlanılması üzrə də təcrübələr aparılmışdır. 
Meyvə sortları, müxtəlifliyindən asılı olaraq -20C ilə -70C arasında soyudulur. 
Satışqabağı isə temperatur 00C-yə qaldırılır. Temperatur rejimi cəhətdən almaları 3 
qrupa ayırırlar. 
Birinci qrupa Qış bananı, Boyken, Cır-Hacı, Qəndil-Sinab, Qış parmeni, 
Simerenko reniti, Sarı Sinab daxildir. Bunları -20C ilə -60C arasında saxlamaq olar. 
Ikinci qrupa Sarı belfler, Babuşkin, Sarı-turş, Titovka daxildir ki, bunları saxlamaq 
üçün -40C-dən -10C-yə qədər temperatur lazımdır. Üçüncü qrupa Rozmarin, Orlean 
reneti və Napoleon daxildir (temperatur -30C-dən 00C-yə qədər). Ümumiyyətlə,  
toxumlu meyvələri soyuducuxanalarda saxladıqda onlarda biokimyəvi proseslər 
zəifləyir və 00C-də saxlanılmağa nisbətən tənəffüsün aktivliyi 8-10 dəfə yavaşıyır. 
Bununla yanaşı, Beynəlxalq Standart Təşkilatı toxumlu meyvələrin -10C-dən aşağı 
temperaturda saxlanılmasını məsləhət bilmir. Halbuki Şampan reneti buz 
anbarlarında bir ildən çox saxlanılmışdır. Soyuducuxanalarda payız sortlarından 
Borovinka, Zolaqlı payız, Titovka, Payız zəfəranı almaları 1-2 ay, Əlvan ənis, Adi 
Anton, Aport, Daş Anton, Sarı belfler, Sarı turş, Kanada reneti kimi almalar 3-5 ay, 
Babuşkin, Conatan, Qəndil-Sinab, Napoleon, Şafran Pepini, Ağ rozmarin kimi 
almalar 4-6 ay, Sarı Sinab, Simerenko reneti, Şampan reneti, Cır-Hacı, 
Qızıləhmədi almalarını isə 5-9 ay saxlamaq mümkündür. 
 
 227
00C temperaturda yay armudu 1-3 həftə müddətinə qalır. Payız 
armudlarından Payız berqamotu, Bere-Bosk, Mariya-Luiza, Meşə gözəli, Payız 
dekankası 0,5-1 ay, Alenksandr beresi, Bere-dil, Düşes d′Anqulem kimi sortlar isə 
1,5-2 ay saxlanıla bilir. 
Qış armudlarından Berqamot, Ferdinand, Qış Vilyamsı, Pass-krasson və Sen-
jermen kimi armud sortları 1-3 ay, Esperen berqamotu, Kyure, Qış dekankası, 
Olivye de Serr və Yaygörən armudları 4-5 ay saxlanıla bilər. 
Almanı qarlama üsulu ilə də saxlamaq tətbiq olunur. Bunun üçün Rozmarin, 
Şampan reneti, Qəndil-Sinab, Sarı Sinab və Simerenko reneti daha əlverişli 
sortlardır. 
Saxlanılmaq üçün nəzərdə tutulmuş çəyirdəkli meyvələr quru, sağlam, 
zədəsiz və xəstəliksiz olmalıdır. Daxilində xəstəlik müəyyən edilmiş meyvələr 
seçildikdən sonra tezliklə realizə olunmalıdır. Çəyirdəkli meyvələr daha pis qalır. 
Burada yetişmişlər üçün ən əlverişli temperatur -1~ 00C hesab olunur. 
Yarımyetişmişlər üçün isə +0,5 ~ 00 temperatur lazımdır. Hər iki halda nisbi 
rütubət 90% təşkil edir. Belə şəraitdə albalı və gilası 10 günə qədər, əriyi, gavalı və 
şaftalını 1 aya qədər saxlamaq olar. Toxumlu meyvələrdən fərqli olaraq gavalının 
yetişməsi zamanı yetişməyə şəkər yox, spirt-sorbit sərf olunur. Gavalının şəkəri 50 
gün müddətinə dəyişməz qalır. 
Üzümün saxlanılması, əsasən süni hava cərəyanı ilə işləyən ixtisaslaşdırılmış 
anbarlarda başa çatdırılır. Azərbaycanda üzümçülüyün inkişafı ilə əlaqədar olaraq 
təzə süfrə üzümünün saxlanılmasına da fikir verilməlidir. 
Həm yeni və həm də artıq istifadədə olmuş anbarlar üzüm yığılmaq üçün 
mütləq hazırlanmalıdır. Üzüm yığılmağa 1-1,5 ay qalmış anbarlarda bütün təmir-
tikinti işləri qurtarmalıdır. Döşəməni xlorlu əhənglə yuyub, anbarın havasını 
dəyişmək və təzə anbarları yaxşı qurutmaq lazımdır. 
Kif göbələklərini məhv etmək üçün anbarları natrium-oksidifenolyat məhlulu 
ilə (Preparat-5) dezinfeksiya etmək lazımdır. Bunun 2%-li məhlulundan hər 1 m2 
sahəyə 200 ml çilənməlidir. Bundan sonra anbarın havası 2-3 gün dəyişilməlidir. 
 
 228
Anbarı mal yığılmağa 10-15 gün qalmış mis kuporosu qatılmış təzə əhənglə (10 litr 
suya 1,5 kq əhəng, 100-200 qr mis kuporosu) ağardırlar. Anbardakı bütün 
avadanlığı 1%-li formalin və ya 5%-li bura məhlulu ilə silirlər. 
Nəhayət, anbarı kükürd qazı ilə tüstüləyirlər. Bu məqsədlə 1 m3 sahəyə 50 qr 
hesabı ilə kükürd yandırırlar. Əgər anbar əvvəlcədən natrium-oksidfenolyatla 
dezinfeksiya edilmişsə, onda kükürdün miqdarı 2 dəfə azaldılır. 
Ən yaxşı üsul anbarların hazır kükürd qazı balonları ilə tüstüləndirilməsidir. 
Dezinfeksiyanın bütün hallarında anbarın havasını üzüm yığılmazdan 24-48 saat 
qabaq yaxşıca dəyişdirmək lazımdır. Bundan sonra soyuducu qurğunu işə salıb 
kameranın (anbarın) temperaturunu 3 ~ 40C-yə endirmək lazımdır. 
Üzüm yığıldığı sahənin yaxınlığındakı anbarda saxlanacaqsa, anbarın 
temperaturu ilk dəfə 5 ~ 80C-yə qədər soyudulmalıdır. Məhsul yığımından sonra 
anbarın temperaturu 40-yə endirilir. Bütün işlər görülüb qurtardıqdan sonra anbarın 
qapısını bağlayıb, onu əvvəlcə 20C-yə qədər və nəhayət, 00C-yə qədər soyutmaq 
lazımdır. Temperaturun belə pilləli qaydada aşağı salınması iri üzüm anbarlarında 
daha əhəmiyyətlidir. Çünki belə anbarlara məhsul 6-8 günə yığılır. Kiçik anbarlar 
isə 1-2 günə doldurulduqda oranın temperaturu 2 gün ərzində 5 ~ 80C-dən 00C-yə 
endirilir. Üzümün tədricən soyudulması tərləmənin qarşısını alır və üzümün uzun 
müddət keyfiyyətli qalmasına səbəb olur. 
Eyni sort üzüm anbarlarda bir tərəfə yığılmalıdır. Həm də məhsul anbara 
yığılarkən gələcəkdə onun anbardan çıxarılmasının rahatlığına da fikir vermək 
lazımdır. Saxlanılmağa çox davamlı sortlar anbarın yuxarı başına, az davamlı 
sortlar isə qapıya yaxın yerləşdirilir. Üzüm yeşikləri anbarda qalaq qaydasında 
yığılır. Qalaqlar soyuducu qurğularından 60 sm, tavandan 50-60 sm aralı olmalıdır 
ki, hava cərəyanı yaxşıişləsin. Qalağın eni 2 və ya 4 yeşik qədər olmalıdır. 
Qalaqların və qalaqlarla divar arasında 50 sm keçid qoyulur. Qalağın hündürlüyü 
14 yeşik lotokdan çox olmamalıdır. 
 
 229
Anbarı doldurduqdan sonra hər m3 sahəyə 5 qr hesabı ilə kükürd tüstüsü 
verilir. Sonra hər 2 aydan bir anbara yenə 2,5 q/m3 hesabı ilə kükürd qazı 
verilməlidir. 
Üzümün saxlanılması yerli şəraitdən asılı vəziyyətdə başa çatdırılır. Üzümün 
soyuducu qurğusu olmayan anbarda saxlanılması zamanı temperatur 0 ~ 20C, nisbi 
rütubət isə 85-95% olmalıdır. Belə anbarlarda üzüm vaxtaşırı kükürd qazına 
verilməlidir. 
Üzümü uzun müddət saxlamaq üçün anbarın temperaturu -1-dən -20C 
arasında, nisbi rütubət isə 85-95% olmalıdır. Nisbi rütubətə əməletmə keyfiyyəti 
saxlamaq üçün lazımdır. Başqa meyvələrdə olduğu kimi, üzümündə saxlanılma 
müddəti onun sortundan asılıdır. Belə ki, Ağadayı, Qara Krım, Çaras, Katta-
kurqan, Qələbə, Terbaş üzümləri bir aya qədər, Asma, Qadın barmağı (Hüseyni), 
Qaraburnu, Iskəndəriyyə muskatı, Ağ tayifi, Çəhrayı tayifi sortlarını 2-3 aya qədər, 
Izabella, Çəhrayı kişmişi, Nimrəng, Qış katalonu, Şabaş, Taşlı,  və qalınqabıq 
üzüm sortlarını isə 3-5 ay və daha çox saxlamaq olar. 
Saxlama müddətinə üzümün becərildiyi yer də təsir göstərir. Sənaye 
əhəmiyyətli üzümçülük rayonlarında daha yaxşı saxlanılan üzüm sortları 
aşağıdakılardır. Krımda Şabaş və Taşlı, Özbəkistanda Nimrəng, çəhrayı tayifi və s. 
Üzümü uzun müddət saxlamaq üçün onu kalium-metabiosulfatla 
dərmanlayırlar. Üzümün torfla qablaşdırılması da yaxşı nəticə verir. Daha doğrusu, 
bu zaman karbon qazının ayrılması zəifləyir, bu isə antiseptik xassəyə malikdir. 
Üzümün saxlanılması zamanı turşu və şəkərin miqdarı azalır, fruktoza nisbətən 
artır, qlükoza isə tədricən azalır. 
Üzümün uzun müddət saxlanılmasına çəkilən xərclər tamamilə ödənilir və 
əlavə gəlir də əldə edilir. Hesablamalar göstərmişdir ki, hər 500 ton üzümün 
saxlanılmasından 200 min manat gəlir götürmək mümkündür. 
Başqa giləmeyvələrin saxlanma müddəti isə daha azdır. Ticarət 
təşkilatlarında giləmeyvələri 2-3 günə realizə edirlər. Soyuducuda və buz 
anbarlarında isə giləmeyvələri 2-3 həftə saxlamaq olar. Soyuducuda qarağatı 1-1,5 
 
 230
ay saxlamaq mümkündür. Saxlanma zamanı temperatur 0,15-dən -0,50C-yə qədər 
olur. Nisbi rütubət həddi 90-95% arasındadır. 
Sitrus meyvələrinin sağlamlığı və təmiz kağıza bükülməsi saxlanma üçün 
əsas şərtdir. Saxlanılma üçün ayrılan narınginin səthinin üçdə biri yaşıl ola bilər. 
Burada qüsurlu məhsulun miqdarı 2%-i keçməməlidir. Saxlanmada portağala 
nisbətən limon, narıngiyə nisbətən portağal daha yaxşı qalır. Normal şəraitdə 
narıngini 2-3 ay, portağalı 3-5 ay, limonu 4-6 ay saxlamaq mümkündür. Sitrus 
meyvələrinin saxlanılması üçün Krılovun buz anbarından da istifadə edilir. Ancaq 
burada sitrus meyvələrinin üzəri brezentlə örtülməlidir. Saxlanma zamanı nisbi 
rütubət 85-90% arasında olmalıdır. Yetişməmiş narıngi və portağalı 4 ~ 50C 
temperaturda saxlamaq lazımdır. 
Subtropik meyvələri saxlamaq üçün optimal temperatur və nisbi rütubət 
rejimləri ayrı-ayrı meyvələr üçün aşağıdakı kimi müəyyən edilmişdir: 
- ənciri 18 ~ 200C-də 1 gün, 00C-də 10 günə qədər, -18 və -200C-də, 
həmçinin -45 ~ 500C-də təcili dondurmadan sonra 100 günə qədər saxlamaq olar. 
- narı 1 ~ 20C-də və 85-90% nisbi rütubətdə 2 aydan 6 aya qədər, tənzim 
olunan qaz mühitində (11-12% O2 və 5-7% CO2) 30C-də 8 ay saxlamaq 
mümkündür. 
- xurmanı 0 ~ 10C-də və 85-90% nisbi rütubətdə 2-3 ay saxlamaq olar. 
Temperatur yüksəldikcə, xurmanın yetişib ötməsi sürətlənir və meyvənin 
saxlanılma müddəti azalır. Bəzən xurmanın yetişib ötməsini sürətləndirmək üçün 
anbarın havasına 1:2000 nisbətində etilen qazı verib germetik bağlayırlar. 1 ~ 20C 
temperaturda və 90% nisbi rütubətdə xurmanın etilen qazı iştirakı ilə yetişməsi 2-4 
gün, qazsız yetişməsi 25 gün davam edir. 
- feyxoanı 30C-də 1 aya qədər saxlamaq olar. Göründüyü kimi, subtropik 
meyvələri saxlamaq üçün temperatur əsasən 1 ~ 30C arasında dəyişir. 
- yetişmiş bananı 1 həftə, dərildiyi vaxtdan sonra isə 30-45 gün saxlamaq 
olar. Bu zaman anbarda 120C temperatur və 95% nisbi rütubət olmalıdır. 
 
 231
- ananas dərildikdən sonra 20-25 gün, tam yetişdikdən çonra isə 5-8 gün, 10 
~ 150C temperaturda və 80-85% nisbi rütubətdə saxlanıla bilər. 
 
 
 
 
6.6. Meyvələrin tənzim olunan qaz mühitində  
(TQM) saxlanılması 
 
Meyvələrin tənzim olunan qaz mühitində saxlanılması, yəni kəskin surətdə 
müəyyən olunmuş oksigen, karbon qazı və azot qarışığında saxlanılması ən effektli 
üsullardan biridir. Söhbət meyvələrin soyuducuxanalarda saxlanılması üsulunun 
başqa üsulla əvəz edilməsindən deyil, soyuducuda saxlanılma üsulunun daha da 
təkmilləşdirilməsindən gedir. Meyvələrin tənzim olunan qaz mühitində 
saxlanılması o zaman yaxşı nəticə verir ki, saxlanılma havanın müəyyən 
temperaturu şəraitində həyata keçirilsin. Bu isə yalnız süni soyuq vasitəsilə həyata 
keçirilə bilər. Adi soyuducularda saxlanılma üsulunun böyük üstünlüklərindən hələ 
də lazımi qaydada istifadə edilmir. Meyvələrin soyuducularda saxlanılması zamanı 
baş verən itkilər də məhz bununla izah olunur. Məsələn, bəzi sort almalar -10C-də, 
bəzən isə -20C-də, başqa sortlar 00C temperaturda, üçüncülər 1 ~ 30C-də və s. yaxşı 
saxlanılır. Sübut edilmişdir ki, -10C-də saxlanılan meyvələrin xassələri, 00C 
temperaturda saxlanılan meyvələrin xassələrindən kəskin surətdə fərqlənir. Bundan 
asılı olmayaraq, bəzən bütün sort almaları 00 temperaturda saxlayırlar. Bu isə 
düzgün deyildir. 
Meyvələrin qaz mühitində saxlanılmasına görə ilk axtarışlar karbon qazının 
çoxluğu, oksigenin isə azlığı şəraitində aparılmışdır. Burada əsas rolu karbon 
qazına verirdilər, ona görə də bu üsulla «karbon qazlı saxlama» üsulu adı 
verilmişdi. 
 
 232
Tədqiqatlar nəticəsində müəyyən edilmişdir ki, meyvələrin tənzim olunan 
qaz mühitində saxlanılmasının başlıca üstünlükləri aşağıdakılardan ibarətdir: 
- aşağı temperaturlu xəstəliklər xəbərdar edilir, lakin soyuducuda saxlanan 
bir çox alma sortları bu xəstəliklə zədələnə bilər; 
- bir çox fizioloji xəstəliklərin qarşısı alınır; 
- meyvələrin ətri və dadı yaxşı qalır; 
- meyvələrin konsistensiyası uzun müddət bərk qalır; 
- tənzim olunan qaz mühitində saxlanılan meyvələrin itkisi soyuducularda 
saxlanılan meyvələrə nisbətən 2-3 dəfə az, saxlanılma müddəti isə xeyli 
çoxdur. 
Müxtəlif növ və sort meyvələrin havanın qaz tərkibinə qarşı reaksiyası 
müxtəlifdir. Buna görə də onların vəziyyətini nəzərə alaraq, hər növə və sorta 
uyğun qaz rejimi yaradılmalıdır. Bəzi meyvələr üçün bu üsul effektlidir, bəziləri 
üçün isə o qədər də vacib deyildir. 
Meyvələrin tənzim olunan qaz mühitində saxlanılması praktikasında 
müxtəlif miqdarda oksigen, karbon qazı və azot qarışığı olan müxtəlif qaz 
qarışıqlarından istifadə edilir. 
Qaz qarışıqları içərisində ən geniş yayılmış qarışıq tərkibində 5%-dən 10%-
dək karbon qazı, 11%-dən 16%-dək oksigen və 79% azot olan qarışıqdır. Belə 
qarışığa «normal» qarışıq adı verilmişdir. 
Son vaxtlar oksigenin və karbon qazının qarışığı 21%-dən aşağı götürülür ki, 
bu da «subnormal» qarışıq adlanır. Ən geniş yayılmış «subnormal» qarışıqdan, bir 
qayda olaraq 00C-dən yuxarı (2-40) temperaturda və havanın rütubəti 90-95% 
olduqda istifadə edirlər. Çox aşağı temperaturda və yüksək rütubətdə meyvələrin 
karbon qazına həssaslığı hiss olunacaq dərəcədə artır. Beynəlxalq Standartlaşma 
Təşkilatı armudun saxlanılması üçün 3 qrup optimal qaz qarışığı təklif edir. Birinci 
tərkibdə 5% CO2, 2% O2 və 93% N2, ikinci tərkibdə 7-10% CO2, 10-13% O2 və 
80% N2, üçüncüdə 7-10% CO2, 5% O2 və 85-88% N2 olur. Lakin həmin qarışıqlar 
müxtəlif ölkələrin və rayonların yerli şəraitindən asılı olaraq dəqiqləşdirilməlidir. 
 
 233
Bir çox ölkələrdə alma və armudu 3 ~ 50C temperaturda 3-5% CO2 və 2-5% 
O2 şəraitində saxlayırlar. Bəzi alma və armud sortları CO2 olmayan 2-3% oksigen 
şəraitində daha yaxşı qalır. 
 
 
Cədvəl 6.1. Almaların saxlanılması üçün təklif olunan  
qaz mühiti və temperatur 
Almanın  
Sortu 
Saxlanılma 
temperaturu 
Qaz tərkibi, %-lə 
CO2 O2 N2 Saxlanılma 
müddəti 
Conatan  3-40C 6-9 12-15 79 7 ay 
Starkinq  00C 5 3 92 6 ay 
Qolden - Delişes 00C 10 11 79 7 ay 
Aport 3-40C 3-5 3 92-94 6-7 ay 
 
Meyvələri sənaye miqyasında tənzim olunan qaz mühitində meyvə 
anbarlarında – soyuducularda müvəffəqiyyətlə saxlayırlar. Həcmi 500 ton və 1500 
ton və TQM ilə soyuducuların tipik layihəsi hazırlanmışdır. 500 ton həcmi olan 
soyuducu süni soyutma yolu ilə tənzim olunan qaz mühiti ilə işləyir. Bu 
soyuducunun 8 kamerası vardır. 6 kamera tənzim olunan qaz mühiti ilə, ikisi isə 
süni soyutma yolu ilə işləyir. Tənzim olunan qaz mühiti ilə işləyən hər kameranın 
həcmi 70 ton, süni soyutma yolu ilə işləyən hər kameranın həcmi isə 52,3 tondur. 
G.V.Plexanov adına MXTI-nin məlumatına əsasən, tənzim olunan qaz 
mühitində saxlanmaya yararlı perspektiv alma sortları, əsasən aşağıdakılardır: 
Şampan reneti, Qəndil-Sinab, Conatan, Qo-quam və s. Tənzim olunan qaz 
mühitində saxlama adi Antonovka, Zolaqlı payız, Qara qəlvil və s. sort almalara 
pis təsir göstərir. 
A.S.Qaraşarlı ilk dəfə olaraq narı tənzim edilən qaz mühitində saxlamışdır. 
Bunun üçün Göyçay rayonundan götürülmüş narlar 3 həftə Bakı meyvə-tərəvəz 
kombinatında saxlanılmış və sonra dəmir yolu nəqliyyatı vasitəsilə Moskvaya 
aparılmışdır. Kameralara narı yığdıqndan sonra oranın temperaturu 30C, qaz tərkibi 
 
 234
isə 11-12% O2 və 5-7% CO2-dən ibarət olmuşdur. Saxlanılma zamanı temperatur 
2-40C, nisbi rütubət isə 90-92% olmuşdur. Kameralardakı narlara kameranın xüsusi 
şüşə pəncərəsindən baxılmış və kameranın qaz tərkibi vaxtaşırı yoxlanılıb oksigen 
və karbon qazının miqdarı müəyyən edilmişdir. Belə kameralarda narlar uzun 
müddət öz keyfiyyətini saxlamışdır. 8 ay saxlandıqdan sonra Moskva Xalq 
Təsərrüfatı Institutunda həmin narlar dequstasiyadan keçirilmiş və yaxşı qiymət 
almışdır. 
 
 
 235
 
6.7. Meyvə və tərəvəzin saxlanılması zamanı təbii itki 
 
Meyvə və tərəvəzin tərkibindəki suyun buxarlanması və tənəffüs prosesinə 
sərf olunan üzvi maddələrin hesabına meyvə-tərəvəzin kütləsinin azalması 
normalaşdırılan və ya təbii itki adlanır. Itkinin 75-85%-i suyun buxarlanması 
hesabına, 15-25%-i isə üzvi maddələrin hesabına düşür. Bu itkilər saxlanılma 
şəraitindən asılı olmayaraq baş verir və yalnız optimal saxlanılma şəraiti 
yaradılmaqla minimuma endirilə bilər. 
Itkinin həddi bir çox əlamətlərdən asılıdır. Məhsulun növünə, iqlim zonasına, 
saxlanılma üsuluna və şərtlərinə, anbarın tipinə və saxlanılma müddətinə görə 
itkinin miqdarı dəyişir. Məsələn, almanın payız və qış sortları üçün, nəmlənmiş 
qumla və ya qumsuz saxlanılan meyvəköklülər üçün itki norması müxtəlifdir. 
Tezyetişən tərəvəzlərdə itki az, orta və gecyetişənlərdə bir qədər ondan 
çoxdur. 
Ölkəmizin cənub zonasında süni yolla soyudulmayan anbarlarda saxlanılan 
meyvə-tərəvəzin təbii itkisi orta və şimal zonaya nisbətən çoxdur. Məsələn, orta 
zona üçün kartofun sentyabr-dekabr aylarında saxlanılmasında təbii itki norması 
4% olduğu halda, cənub zonasında 6,3%-dir. 
Meyvəköklüləri burtlarda və xəndəklərdə nəmlənmiş qumla qarışıq 
saxladıqda onlara təbii itki norması verilmir. 
Ilin müxtəlif dövrlərində saxlanılma zamanı təbii itki norması müxtəlif olur. 
Bir qayda olaraq qış aylarında itki az, payız və yaz aylarında isə çox olur. Məsələn, 
kartofu soyudulmayan anbarlarda saxladıqda itkinin miqdarı sentyabr və oktyabr 
aylarında 1,2-1,4%, yanvar-mart aylarında 0,5%, iyun ayında isə 1,8%-dir. 
Mexaniki və kənd təsərrüfatı zərərvericiləri ilə zədələnmiş meyvələrdə itki 
sağlam meyvələrə nisbətən çox baş verir. 
Təbii itki ilə yanaşı, meyvə-tərəvəz üçün aktlaşdırılmış itkilər də nəzərdə 
tutulmuşdur. Meyvə-tərəvəzin əmtəə emalı, daşınması və saxlanılması zamanı 
 
 236
əmələ gələn tullantılar və çıxdaş müvafiq qaydalara əsasən aktlaşdırılır və 
hesabdan silinir. 
Meyvə-tərəvəzin saxlanılması zamanı texniki və mütləq tullantı əmələ gəlir. 
Texniki tullantıya donmuş, bürüşmüş, tam zədələnmiş, qismən çürümüş meyvə və 
tərəvəz aid edilir. Texniki tullantı sənaye emalına və yem üçün göndərilir. Mütləq 
tullantıya tam çürümüş məhsul, sınmış bitki hissələri və kənar qarışıqlar aiddir. 
Meyvə və tərəvəzlərin təbii itkisi faktik miqdar üzrə hər ay orta mal qalığına 
görə faizlə hesablanır və maddi-məsul şəxsin ayağından silinir. Meyvə-tərəvəzin 
saxlanılması düzgün təşkil olunduqda, saxlanılma rejiminə riayət edildikdə və 
müntəzəm nəzarət aparıldıqda itkinin miqdarı yol verilən normadan az olur. 
 
 
 
 
 
 
 
 
 
 
 
 
 237
 
 
VII FƏSIL. MEYVƏ-TƏRƏVƏZDƏN HAZIRLANAN MƏHSULLAR 
7.1. Meyvə-tərəvəzin konservləşdirilməsi üsulları 
 
Bitki və heyvanat mənşəli ərzaq məhsullarının əksəriyyəti təzə halda uzun 
müddət saxlanıla bilmir. Yalnız taxıl məhsulları, qərzəkli meyvələr, şəkər, nişasta 
və digər nisbətən quru məhsullar, tərkiblərində müəyyən dəyişikliklər getməsinə 
baxmayaraq otaq temperaturunda uzun müddət saxlanılır. Ərzaq məhsulları 
fermentlərin və mikroorqanizmlərin təsirindən xarab olur. Bitki və heyvan 
orqanizmində az miqdarda olan fermentlər biokimyəvi proseslərin gedişini 
sürətləndirir. Həyati proseslərdə onlar mühüm rol oynayır. Mədə şirəsinin 
tərkibindəki fermentlər qidanın tərkibində olan zülalları, yağları, karbohidratları və 
digər maddələri parçalayır, bununla da qidanın həzmini və mənimsənilməsini 
asanlaşdırır. 
Meyvə və tərəvəzin yetişməsi, meyvənin əmələ gəlməsi, onda qidalı 
maddələrin toplanması və nəhayət saxlanılma və emal zamanı onun tərkibində 
gedən proseslər fermentlərin iştirakı ilə baş verir. Ağacdan dərilmiş meyvədə 
həyati proseslərin pozulmasına baxmayaraq, saxlanılma dövründə fermentlərin 
təsirindən müxtəlif dəyişikliklər gedir. Bu dəyişikliklərə səbəb olan müxtəlif 
mikroblardır. Mikrobların fəaliyyəti fermentlərlə də əlaqədardır. Mikroblar 3 qrupa 
bölünürlər: bakteriyalar, kif və maya göbələkləri. 
Mikrobların fəaliyyəti üçün mühitin nəmliyi, temperatur əsas amildir. Bu isə 
bütün meyvə və tərəvəzdə gedən biokimyəvi proseslərə təsir edən ən mühüm 
göstəricidir. Mikroblar susuz inkişaf edə bilmir, çünki onlar öz fəaliyyətləri zamanı 
suda həll olan maddələrlə qidalanırlar. Mikrobların, demək olar ki, əksəriyyəti 20-
400C temperaturda yaxşı inkişaf edir, lakin nisbətən yüksək temperatura da 
uyğunlaşan mikroblar mövcuddur. Bunlara termofil mikroblar deyilir. Temperaturu 
00C-yə və ondan aşağı (mənfi) saldıqda, başqa sözlə mikrobları dondurduqda, 
onlar fəaliyyətdən qalır, lakin məhv olmurlar. Mikroblar yüksək temperatura tab 
 
 238
gətirmir. 700C-dən yüksək, ələlxüsus 1000C temperaturda əksər mikroblar məhv 
olur. Həmin mikroblar yüksək temperaturda məhv olsalar da, onların sporları qalır 
və həmin sporlardan əlverişli şərait yaranan kimi yeni mikroblar əmələ gəlir, 
inkişaf edib məhsulu xarab edir. Məhz bəzi konserv bankalarının qapağının atması 
sporları qalmış mikrobların sonradan inkişaf etməsi ilə əlaqədardır. Çünki 
qaynadılma (pasterizasiya) prosesində bakteriyalar məhv olsa da, sporlar qalır və 
normal şərait yaranan kimi həmin sporlardan yeni bakteriyalar əmələ gəlir. Duz və 
turşu məhlulları mikroorqanizmlərin inkişafına mane olurlar. 
Hər bir mikrob müəyyən maddələrlə qidalanır. Çürüdücü bakteriyalar, 
əsasən zülallarla, mayalar şəkər və zülalla qidalanırlar. Əlverişli şəraitdə bir 
hüceyrədən 20-30 dəq ərzində iki yeni hüceyrə əmələ gəlir, onlardan da həmin 
müddətdə yeniləri yaranır. Beləliklə bir gün ərzində bir neçə mikrobdan 100 
milyarda qədər canlı hüceyrə əmələ gəlir. 
Mikrobların əksəriyyəti öz fəaliyyətlərində hava oksigeninə ehtiyac duyur, 
lakin bir çox mikroblar havasız da inkişaf edir. Bəzi mikroblara isə hava zərərlidir. 
Ona görə də konservləşdirilmiş məhsul bankasının içərisində hava (boşluq) 
qaldıqda, mikrobların sporları oksigenin, suyun və qidalı maddələrin hesabına 
inkişaf edir, qidalı maddələri parçalayır. Əmələ gələn qazlar banka daxilində təzyiq 
yaradır və beləliklə də bankanın ağzı açılır. Konservləşdirilən məhsul belə şəraitdə 
qida üçün yararsızlaşır. 
Mikrobların hamısı zərərli deyildir. Onların bir çoxundan sənayenin müxtəlif 
sahələrində istifadə olunur. Spirt istehsalında tətbiq olunan mayalar şəkərləri etil 
spirtinə, turşudulmuş və duza qoyulmuş tərəvəzlərin və süd məhsullarının 
(ağartının) istehsalında süd turşusuna qıcqırdan bakteriyalar məhsulda süd turşusu 
əmələ gəlməsinə səbəb olurlar. Mayalardan çörək, turşudulmuş süd məhsulları, 
pivə, şərab və digər yeyinti məhsullarının istehsalında istifadə olunur. 
Ərzaq məhsullarını, xüsusən də konservləşdirilmiş meyvə-tərəvəz 
məhsullarını xarab edən, eləcə də insan orqanizmi üçün zərərli olmaqla müxtəlif 
xəstəlik törədən mikroblar da vardır. Çürüdücü mikroblar ərzaq məhsullarına 
 
 239
düşdükdə, onları tez bir zamanda müəyyən etmək mümkündür. Xəstəlik törədən 
mikrobları isə müəyyən etmək çox çətindir. Bunlardan ən təhlükəlisi botulizm 
bakteriyasıdır. Ilk baxımdan bu bakteriyalar vasitəsilə yeyinti məhsullarının xarab 
olmasını müəyyən etmək olmur, lakin onların fəaliyyəti nəticəsində qüvvətli təsir 
qabiliyyətinə malik olan zəhərli maddələr əmələ gəlir. Bunlar da insanların 
zəhərlənməsinə (bəzən ölümlə nəticələnir) səbəb olur. Botulizm bakteriyaları və 
onların sporları temperatura qarşı davamlıdır. Botulizm bakteriyaları bir qayda 
olaraq torpaqda olur və oradan da yeyinti məhsullarına düşür. Turşuluğu çox olan 
məhsullarda (konservlərdə) botulizm inkişaf edə bilmir. Ona görə də bir çox 
konservlərin istehsalında sirkə və limon turşularından istifadə olunur. Botulizm 
bakteriyalarının zərərli təsirindən yan keçmək üçün meyvə-tərəvəzi tədarük və 
emal etdikdə onları ciddi surətdə tənzimləmək və yumaq lazımdır. Eyni zamanda 
mikrobların inkişafı üçün əlverişsiz şərait yaradılmalıdır ki, saxlanılma və emal 
zamanı meyvə-tərəvəzin xarab olmasının qarşısı alınsın. Məhz bu məqsədlə 
meyvə-tərəvəz müxtəlif üsullarla emal edilir. Emal, başqa sözlə konservləşdirmə, 
əsasən mikroorqanizmlərin fəaliyyətini dayandırmaq məqsədini güdür. 
Meyvə-tərəvəzin konservləşdirilməsində aşağıdakı üsullardan istifadə 
olunur. 
1. Fiziki konservləşdirmə üsulları. Buraya aşağı və yüksək temperaturda 
konservləşdirmə üsulları aiddir. 
2. Fiziki-kimyəvi konservləşdirmə üsulları. Buraya duz və şəkərlə 
konservləşdirmə, qurutma, qatılaşdırma, qaxaclama üsulları aiddir. 
3. Biokimyəvi konservləşdirmə üsulları. Buraya  turşudulma üsulu aiddir. 
4. Kimyəvi konservləşdirmə üsulları. Buraya etil spirti, sirkə turşusu, 
benzoy, sorbin və bor turşuları, urotropin, karbon qazı və antiseptik maddələrlə 
konservləşdirmə üsulları aiddir. Bu məqsədlə,  əsasən etil spirti və sirkə 
turşusundan istifadə olunur. 
 
 240
5. Kombinələşdirilmiş konservləşdirmə üsulları. Buraya hisəvermə, şəkər, 
duz və sirkə ilə emal edilmiş məhsulların əlavə pasterizasiyası üsulları və həmçinin 
antibiotiklərlə konservləşdirmə üsulları aiddir. 
Meyvə və tərəvəzin soyudulması zamanı onların temperaturu 00C-yə qədər 
aşağı salınır. Toxumlu və çəyirdəkli meyvələri mənfi 10C – mənfi 20C, kartofu 0-
30C, tərəvəzi 00 və 10C temperatura qədər soyutmaq olar. Ümumiyyətlə, soyutma 
zamanı meyvə-tərəvəzin tərkibindəki sərbəst su donmamalıdır. Soyutma zamanı 
mikroorqanizmlər məhv olmur. Ancaq onların fəaliyyəti zəifləyir və nəticədə 
mikrobioloji və biokimyəvi proseslər yavaşıyır. Soyudulmuş meyvə-tərəvəzi 
əlverişli şəraitdə bir neçə həftə, hətta bir neçə ay saxlamaq olar. 
Sənaye üsulu ilə meyvə-tərəvəzin tez dondurulması -25 ~ 300C-də aparılır. 
Tez dondurulmuş məhsullarda vitaminlər yaxşı qalır. Ev şəraitində az miqdar 
meyvə-giləmeyvəni soyuducunun dondurucu kamerasında dondurmaq olar. 
Tərkibində ağızbüzüşdürücü aşı maddəsi nisbətən çox olan xurmanı dondurduqda 
onun dadı şirinləşir. Giləmeyvələrin (məsələn, moruğun) üzərinə şəkər şərbəti 
töküb bankalarda dondurmaq və 3-4 ay dondurucu kamerada saxlamaq 
mümkündür. Dondurulmuş məhsulda bakteriyaların çoxu məhv olur və 
fermentlərin fəaliyyəti kəskin yavaşıyır. 
Meyvə və tərəvəzin pasterizasiya və sterilizasiya üsulu ilə 
konservləşdirilməsi onların yüksək temperaturda qızdırılmasına əsaslanır. 
Pasterizasiya üsulunda məhsul 1000C-dən aşağı temperaturda (əsasən 60-
900C) qızdırılır. Nəticədə fermentlər fəaliyyətdən qalır və mikroblar qismən məhv 
olur. Meyvə və tərəvəz əsasən pasterizasiya üsulu ilə konservləşdirilir, lakin bu 
üsulda mikroorqanizmlərin sporları məhv olmadığından, belə məhsulları aşağı 
temperaturda saxlamaq məsləhətdir. Eyni zamanda meyvə-tərəvəzin tərkibində 
olan vitaminlər və digər bioloji fəal maddələr daha az dəyişikliyə uğrayır. 
Sterilizasiya üsulunda məhsullar 1000C-dən yüksək temperaturda (əsasən 
112 ~ 1200C) müəyyən müddət qızdırılır. Bu üsul mikroorqanizmlərin və onların 
sporlarının məhvinə əsaslanır. Sterilizasiya üsulunda meyvə-tərəvəzin tərkibində 
 
 241
olan zülallarda denaturatlaşma baş verir, karbohidratlar qismən parçalanır, zülallar 
və aminturşuları ilə birləşib tünd rəngli maddələr (melanoidinlər) əmələ gətirir, 
fermentlər fəaliyyətdən qalır, C və B qrupu vitaminləri qismən parçalanır və 
onların miqdarı azalır. Meyvə-tərəvəz məhsullarının sterilizasiya üsulu ilə 
konservləşdirilməsində çox az hallarda aparılır. Çünki sterilizasiya edilmiş meyvə-
tərəvəz konservlərinin bioloji dəyəri aşağı düşür. 
Aseptik konservləşdirmə mahiyyətcə duru və püreyəbənzər meyvə-tərəvəz 
məhsullarının yüksək temperaturda qısa müddətdə sterilizasiyasından 
soyudulmasından, aseptik şəraitdə (havasız və ya vakuum) qablaşdırılıb bankaların 
bağlanmasından ibarətdir. Ev şəraitində bu, mümkün deyil. Lakin bu üsula oxşar 
konservləşdirmə aparıldıqda termiki emaldan keçirilmiş məhsul soyudulmur və 
qaynar halda sterilizə edilmiş bankalara tökülüb dərhal ağzı germetik bağlanılır. 
Tomat-pasta, tomat-püre, meyvə-giləmeyvə və tomat şirələri, bəzi kompotlar bu 
üsulla konservləşdirilir. Məsələn, itburnu (dərgil) və feyxoadan kompot 
hazırladıqda kiçik emallı qazana su və şəkər töküb qaynadılır, sonra hazırlanmış 
meyvə əlavə edilir, 1-2 dəq qaynadılır və sterilizə edilmiş bankaya tökülüb dərhal 
ağzı bağlanır. Bu zaman bankanın daxilində boşluq qalmamalıdır. 
Duza qoyma və turşudulma vasitəsilə konservləşdirmədə, əsasən xörək 
duzundan istifadə olunur. Duza qoymada məhsulun tərkibində duzun qatılığı  4 
~5%-dən çox olmur. Tərəvəzi taraya yığdıqdan sonra üzərinə 6-8%-li, bəzən 10-
12%-li duzluq tökülür. Duza qoymada mikroorqanizmlərin bir çoxu fəaliyyətdən 
qalır, lakin burada maya və kif göbələkləri fəaliyyət göstərir. Duza qoyulmuş 
tərəvəzdə süd turşusu bakteriyaları inkişaf edir və az miqdarda süd turşusu və spirt 
əmələ gəlir. Tərəvəzin turşudulmasının mahiyyəti ondan ibarətdir ki, əlavə edilmiş 
1,5-2,5% xörək duzunun təsirindən, osmotik təzyiq nəticəsində tərəvəzin 
tərkibindən duzluğa keçən şəkərlər, havadakı və ya xüsusi olaraq əlavə edilmiş 
mayadakı, süd turşusu bakteriyalarının iştirakı ilə süd turşusuna qıcqırdılır. 
Mühitdə 0,8-1,5% süd turşusu toplandıqda məhsulun dad və tamı yaxşılaşır, 
çürüdücü bakteriyalar inkişafdan qalır və beləliklə də məhsul konservləşir. 
 
 242
Kələmin, xiyar və yaşıl pomidorun turşudulması zamanı süd turşusu ilə yanaşı 0,5-
0,7% spirt əmələ gəlir. Duza qoyulmuş alma (isladılmış alma), armud və əzgildə 
isə 1,6-1,8% etil spirti olur. 
Sirkəyə qoyma vasitəsilə konservləşdirmədə (bu üsul bəzən marinadlaşma 
adlanır) əsas konservləşdirici maddə 0,6-1,8% miqdarında əlavə olunan sirkə 
turşusudur. Bu üsulda məhsulun turşuluğu artır və aktiv turşuluq (pH) 4-dən az 
olduqda mikroorqanizmlər arta bilmir. Sirkə turşusunun artıq miqdarı orqanizm 
üçün zərərli olduğu üçün, meyvə-tərəvəzi marinada qoyduqda sirkə turşusunun 
miqdarı 0,4-0,8%-ə qədər azaldılır. Belə məhsullar əlavə olaraq pasterizasiya üsulu 
ilə konservləşdirilir. Ona görə də bu üsul kombinələşmiş konservləşdirmə üsulu 
adlanır. Turşudulmadan fərqli olaraq marinada qoyulmuş meyvə-tərəvəzin 
tərkibindəki şəkərlər parçalanmır. Xörək duzu və sirkə turşusu ilə yanaşı meyvə-
tərəvəzi marinada qoyduqda 2-5% miqdarında (bəzi meyvə marinadlarında 15-
20%) şəkər əlavə edilir. Şəkər məhsulun dadını yaxşılaşdırır, onun qidalılıq 
dəyərini yüksəldir. 
Qurutma üsulu ilə konservləşdirmə məhsulun susuzlaşdırılmasına əsaslanır. 
Bu üsulda məhsulun tərkibində olan quru maddələrin, o cümlədən şəkərlərin 
qatılığı artır və mikroblar belə şəraitdə inkişaf edə bilmirlər. Məhsul 
qurudulduqdan sonra, onun tərkibində nəmlik – meyvələrdə 18-25%-ə qədər, 
tərəvəzlərdə isə 11-14%-ə qədər azalır. Qurudulmuş məhsulları quru və təmiz 
binalarda, germetik taralarda saxlamaq lazımdır. Qurudulmuş meyvə-tərəvəz 
hiqroskopik məhsul olduğundan rütubətli havada nəm çəkib xarab olur. 
Qurutma üsullarından biri də qaxaclamadır. Qurutmadan fərqli olaraq 
qaxaclanmış məhsula (ət, balıq) xörək duzu vurulur, müəyyən müddət açıq havada 
saxlanılıb qurudulur. Bu zaman işıq və havanın təsirindən məhsulda fermentativ 
proseslər gedir, məhsulun dad və tamı özünəməxsus keyfiyyət kəsb edir. Ətin və 
balığın ev şəraitində qaxaclanması mümkündür. 
Şəkər vasitəsilə konservləşdirmədə 1 hissə meyvə-giləmeyvəyə 1 hissə şəkər 
əlavə edilir, termiki emaldan keçirilir, mühitdə 60-65% şəkər olduqda 
 
 243
mikroorqanizmlər fəaliyyətdən qalır. Mürəbbə, cem, povidlo, jele və s. bu kimi 
məhsullar şəkərlə konservləşdirilmiş meyvə-tərəvəz məhsullarıdır. Çiy mürəbbə 
hazırladıqda isə 1 hissə meyvə-giləmeyvəyə 1,5-2,0 hissə şəkər götürülür, lakin 
termiki emaldan keçirilmir. Şəkərlə konservləşdirilmiş məhsullarda suyun miqdarı 
artdıqda onlar xarab olur. 
Qatılaşdırma üsulu ilə konservləşdirmədə meyvə-tərəvəz şirələri və püreləri 
termiki emaldan keçirilir, suyun əsas hissəsi buxarlandırılır, quru maddələrin 
qatılığı artır. Doşab, narşərab, əzgilşərab, tomat-pasta və s. bu kimi məhsullar 
qatılaşdırılmaqla konservləşdirilir. Qatılaşdırma üsulu ilə konservləşdirilən meyvə-
tərəvəz məhsulları bəzən pasterizasiya üsulu ilə təkrar emal edilir və yaxud aseptik 
üsulla bankalara yığılıb ağzı germetik bağlanılır. 
Sənaye üsulu ilə aparılan konservləşdirmə üsulları çox müxtəlifdir.  
 
 
 244
 
7.2. Ayrı-ayrı taralarda meyvə-tərəvəzin konservləşdirilməsinin  
xüsusiyyətləri 
 
Meyvə-tərəvəzin müxtəlif üsullarla konservləşdirilməsinin hər birinin öz 
üstünlüyü və çatışmamazlığı vardır. Meyvə-tərəvəzin duza və sirkəyə qoyulması, 
həmçinin turşudulması asan və hamının bacardığı konservləşdirmə üsullarıdır. 
Lakin bu üsullarla emal edilən meyvə-tərəvəz məhsullarının dadı və qidalılıq 
dəyəri təzə məhsullardan kəskin fərqlənir. Qurudulma üsulu da sadədir. Amma 
qurudulmuş məhsulların istehlak dəyəri və keyfiyyət məziyyətləri bir qayda olaraq 
təzə məhsullardan xeyli aşağı olur. 
Meyvə-tərəvəzin pasterizasiya üsulu ilə konservləşdirilməsi ev şəraitində bir 
qədər çətin olsa da, ən yaxşı üsuldur. Bu üsulun mahiyyəti ondan ibarətdir ki, ilk 
emaldan keçirilmiş məhsul soyuq və ya isti halda bankalara yığılır, ağzı qapaqla 
örtülür, pasterizasiya və ya sterilizasiya edilir, sonra ağzı kip bağlanır və 
soyudulur. Ev şəraitindən fərqli olaraq, meyvə-tərəvəzi sənaye üsulu ilə 
konservləşdirdikdə bankaya məhsulu doldurub, ağzını kip bağlayır və təzyiq 
altında termiki emaldan keçirirlər ki, qapağı açılmasın. Bu üsulla 
konservləşdirmədə meyvə-tərəvəzin dadını yaxşılaşdırmaq üçün ona şəkər və ya 
azacıq xörək duzu və sirkə əlavə edirlər. Bütün meyvə-tərəvəz konservləri, o 
cümlədən bütöv konservləşdirilmiş pomidor, xiyar, pomidor şirəsi, içi doldurulmuş 
bibər, badımcan və göy kudu kürüsü, alma, üzüm və başqa meyvə-giləmeyvə 
şirələri, müxtəlif meyvə-giləmeyvə kompotları, əsasən eyni üsulla hazırlanır, yəni 
bankalara yığılmış məhsul pasterizasiya və ya sterilizasiya edilir. Belə konservlərin 
əksəriyyətini ev şəraitində də hazırlamaq mümkündür. Lakin xammalın 
hazırlanması və emalı qaydası, qızdırılmanın zəruri müddəti və temperatur, eləcə 
də bankaların ağzının möhkəm bağlanması haqqında bütün göstərişlərə dəqiq əməl 
etmək lazımdır. Ev şəraitində ət, balıq və turşuluğu az olan tərəvəzlərdən avtoklav 
olmadan konserv hazırlamaq məsləhət görülmür. Turşuluğu az olan tərəvəzlərdə 
 
 245
(göy noxud, göy lobya və s.) mikroorqanizmlərin həyat fəaliyyəti üçün olduqca 
əlverişli şərait yaranır və həmin mikroorqanizmləri məhv etmək üçün 
konservləşdirilən məhsulu 112 ~ 1200C temperatura qədər qızdırmaq lazımdır. Bu 
isə ev şəraitində mümkün deyildir. Göy noxud, qarğıdalı, gül kələm, göy lobya və 
başqa turşuluğu az olan tərəvəzlərdən sirkə və ya pomidor şirəsi əlavə etmədən 
konserv hazırladıqda, saxlanılma zamanı mikroorqanizmlərin sporlarından yeni 
bakteriyalar əmələ gəlir, inkişaf edir və məhsulun zay olmasına səbəb olur. Ona 
görə də müxtəlif növ meyvə-tərəvəzlərdən, müxtəlif taralarda konservlərin 
hazırlanmasının xüsusiyyətlərinə ciddi fikir verilməlidir. 
1. Şüşə qapaqlı şüşə bankalarda meyvə-tərəvəz konservlərinin hazırlanması. 
Ev şəraitində belə konservləşdirmə prosesi çox asandır. Əvvəlcə bankaları ilıq çay 
sodası məhlulu ilə (1 litr suya 1 ç.q. soda) təmiz yuyurlar, təmiz suda yaxalayır, 
üstündən qaynar su axıdır və duxovkada qurudurlar. Yuyulmuş bankaları qaynayan 
su içərisində 3-5 dəq saxlamaqla da sterilləşdirmək olar. Bəzən ev şəraitində 
bankanı ağzı aşağı içərisində qaynayan su olan çaynikə qoyub 12-15 dəq 
sterilləşdirirlər. Hazırlanmış meyvə-tərəvəzi bankaya yığır, üzərinə duzluq (duz və 
ya sirkədən hazırlanmış məhlul) və ya şəkər şərbəti tökür, kənarlarına rezin həlqə 
keçirilmiş şüşə qapaqla bağlayır və hər bir bankaya sıxac taxırlar. Bundan sonra 
bankaları içərisində su olan qazana elə yerləşdirirlər ki, su bankaları tamamilə 
örtsün. Su qaynayan zaman bankaların çatlamaması üçün qazanın dibinə bir parça 
qalın parça, şəbəkəli taxta və ya dəmir altlıq qoyulur. Qazan su qaynayana qədər 
qızdırılır və bankalar konservlərin hər çeşidi üçün məsləhət görülən vaxta qədər 
qaynayan suda saxlanılır. Bu müddət bankanın həcmindən və konservləşdirilən 
məhsulun tərkibindən asılı olaraq 10-12 dəq-dən 45-90 dəq-yə qədər (suyun 
qaynamağa başladığı andan etibarən) davam edir. 
Işi sürətləndirmək üçün əvvəlcədən məhlul( şərbət və ya duzluq) qızdırılır, 
isti halda bankalara tökülür və bankalar birbaşa qaynar suya salınıb pasterizə edilir. 
Bu zaman bankaların çatlayıb sınması ehtimalı azalır. Məhsulun tez qızması 
meyvə-tərəvəzin sıx yığılmasından, məhsulun qatı və ya duru olmasından asılıdır. 
 
 246
Şirə, sous və digər duru konsistensiyalı konservlər, qatı, bərk konsistensiyalı 
püreyəbənzər məhsullara nisbətən daha tez pasterizə olunur. Banka nə qədər kiçik 
olarsa, bir o qədər tez pasterizə olunur. 
Pasterizə zamanı temperatur artdıqda bankalardakı meyvə-tərəvəzdə olan 
hava sıxışdırılıb çıxarılır, məhsulun həcmi artır, bankanın divarlarına və qapağına 
təzyiq göstərir. Sıxac elastiki poladdan hazırlandığından təzyiq artdıqda qapaq bir 
qədər qalxır və əmələ gələn kiçik yarıqdan artıq hava və buxar sıxışdırılıb çıxarılır. 
Pasterizə müddəti qurtardıqdan sonra təzyiq azalır, qapaq öz yerini tutur və sıxac 
onu yenidən bankanın gövdəsinə möhkəm sıxır. Bankanın daxilindəki hava sıxılır, 
buxar isə suya çevrilir. Bankanın daxilində seyrəlmə əmələ gəlir, bankadakı 
havanın təzyiqi atmosfer təzyiqindən xeyli aşağı düşür. Xarici havadakı təzyiq 
bankaların şüşə qapaqlarına böyük qüvvə ilə təzyiq göstərir və onları elə sıxır ki, 
artıq qapaqları saxlamaq üçün sıxac tələb olunmur. Ona görə də bankalar 
soyuduqdan sonra sıxacları qapaqlardan çıxarmaq olar. 
Bütün emal prosesinəvə pasterizasiya əməliyyatına düzgün riayət edildikdə 
mikroblar tam məhv olursa, belə konservləri uzun müddət saxladıqda keyfiyyətini 
itirmir və bankaların daxilində seyrəlmə qalır. Belə bankanı açmaq üçün rezin 
halqanın bir tərəfindən tutulub (xüsusi çıxıntıdan) çəkilir. Bu zaman rezin halqa 
qapağın altından çıxır, bankaya hava daxil olur və asanlıqla qapaq açılır. 
Şüşə qapaqlı şüşə bankalardan istifadə etmək çox rahatdır və bankaları 
germetik bağlamaq üçün xüsusi bağlayıcı maşın tələb olunmur. Evdə bankalara 
nisbətən sıxacların sayı az da ola bilər. Lakin şüşə qapaq və rezin halqalar 
bankaların sayına uyğun olmalıdır. Rezin halqalardan 2-3 dəfə, şüşə qapaq və 
bankalardan isə bir neçə dəfə istifadə etmək olar. 
2. Rezin halqaları olan tənəkə qapaqlı şüşə bankalarda meyvə-tərəvəz 
konservlərinin hazırlanması. Bu konservlərin hazırlanması prosesi bir qədər 
mürəkkəbdir. Bu cür bankaları germetik bağlamaq üçün xüsusi maşın və ya 
mexaniki avadanlıq  lazımdır.  
 
 247
Konserv zavodlarında bankaların ağzını germetik bağladıqdan sonra 
pasterizə və sterilizə edirlər. 
Ümumi qayda üzrə bankalar əvvəlcədən təmiz yuyulur, üstündən qaynar su 
axıdılır və ağzı aşağı qoyulub qurudulur. Konservləşdirmə üçün hazırlanmış 
meyvə-tərəvəz bankanın ağzından 1,5-2,0 sm aşağı yığılır, şəkər şərbəti və ya 
duzluq (və ya marinad) tökülür. Bankanın ağzına qaynar suda yuyulmuş tənəkə 
qapaq örtülür və bankalar su olan qazana elə qoyulur ki, suyun səviyyəsi təqribən 
bankanın içindəki məhsulun səviyyəsi ilə bir bərabərlikdə, yəni bankanın ağzından 
1,5-2,0 sm aşağı olsun. Qazandakı su qaynayana qədər qızdırılır və onun 
qaynamağa başladığı vaxt qeyd edilir. Qazandakı suyun sakit qaynaması 
hazırlanan konservlərin pasterizə edilməsi üçün tələb olunan vaxta qədər davam 
etdirilir. Pasterizə müddəti qurtardıqdan sonra banka qazandan ehtiyatla (dəsmal və 
ya xüsusi tutacaqla tutub) çıxarılır, stolun üstünə qoyulur (yaxşı olar ki, bankanın 
altına ikiqat əsgi qoyulsun) və qatlayıb bükən əl maşını vasitəsilə dərhal germetik 
bağlanır. Pasterizə müddəti qurtardıqdan sonra bankanın ağzına qoyulmuş qapağı 
açmaq, bankanın ağzını bir müddət açıq saxlamaq məsləhət görülmür. Əks halda 
havadan bankanın daxilinə mikrob düşər və sonradan bankanın qapağının 
partlaması  üçün imkan yaranar. 
Tənəkə qapaqlar əvvəlcədən sodalı suda yuyulur, zədəli qapaqlar seçilir, 
qapaqların üstündən bir neçə dəqiqə qaynar su axıdılır. Bağlanmış bankalar dərhal 
ağzı üstə çevrilir və soyuyana qədər belə vəziyyətdə saxlanılır. Bu üsulu ev 
şəraitində konservləşdirilən bütün meyvə-tərəvəz məhsulları üçün tətbiq etmək 
olar. Lakin bu üsul az turşulu tərəvəzlərdən hazırlanan bəzi konservlər üçün 
yaramır. Bu cür tərəvəzin yığıldığı kip bağlanmış bankaların uzun müddət 
qaynadılması və onların qapaqlarla birlikdə bütünlüklə suya batırılması tələb 
olunur. Belə halda pasterizədən qabaq bankaların qapaqları kip bağlanır və 
qapaqların termiki emal zamanı açılmaması üçün əlavə olaraq xüsusi sıxaclarla 
bankaya sıxılır. Qapağı sıxılmış banka tamamilə suya batırılıb pasterizə və ya 
sterilizə edilə bilər, çünki suyun qazandan bankaya tökülməsindən ehtiyat 
 
 248
etməmək olar. Pasterizasiya müddəti qürtardıqdan sonra bankalar soyudulur (lakin 
ağzı aşağı qoyulmur) və tam soyuduqdan sonra sıxaclar açılır. 
Tənəkə qapaqla bağlanmış bankalar ağzı aşağı qoyulur, soyuyan kimi dərhal 
çevrilir. Uzun müddət qapağı üstə saxlanmağın məhsul keyfiyyətinə mənfi təsiri 
olur, çünki tənəkə qapağın metalı ilə konservin tərkibindəki üzvi turşular 
reaksiyaya girir, nəticədə kimyəvi bombaj baş verir. 
3. Tənəkə qapaqla vintlənən şüşə bankalarda meyvə-tərəvəz konservlərinin 
hazırlanması. Ev şəraitində xaricdən alınan və boğazına tənəkə qapaq vintlənən 
şüşə bankalarda da konserv hazırlanır.Bu məqsədlə banka və qapaqlar təmiz 
yuyulur, bankalar sterilləşir və hazırlanmış məhsul isti halda bankaya tökülüb ağzı 
vintlənən tənəkə qapaqla bağlanır. Tənəkə qapaq 2-3 dəq. qaynayan su axını 
altında saxlanılır və ya qaynar su buxarına verilir. Bəzən belə konservləri «dəmə 
qoyma» üsulu ilə pasterizə edirlər. Burada məqsəd qapağın uzun müddət 
temperaturun təsirindən xarab olmasını qorumaqdır. Bu üsulda qaynar halda 
bankalara tökülmüş meyvə-tərəvəz məhsullarının (kompot, şirə, şəkəri az olan jem, 
püre və s.) ağzı kip bağlanır, iri qalın yorğançanın içərisinə qoyulub üstü basdırılır 
və 3-4 saat saxlanılır. Nəticədə məhsul öz istiliyi hesabına pasterizə olunur, 
soyuduqda qapaq bankaya daha da kip sıxıldığı üçün germetiklik təmin olunur. 
Lakin bu üsulla konservləşdirmə aparıldıqda bankanın, qapağın və məhsulun 
sterilliyinə ciddi fikir verilməlidir. Şüşə bankaları 5-8 dəq. qaynayan suda 
sterilləşdirmək, qapağın üstünə qaynayan su tökmək və meyvə-tərəvəz məhsulunu 
ən azı qaynara düşdükdən sonra 8-10 dəq qaynatmaq və qaynar halda bankalara 
töküb dərhal ağzını bağlamaq lazımdır. 
4. Tıxacla bağlanan şüşə butulkalarda meyvə-tərəvəz konservlərinin 
hazırlanması. Xırda meyvə-giləmeyvələri, meyvə-tərəvəz şirələrini, tomat püresini, 
sousları və s. bu kimi duru məhsulları konservləşdirmək üçün adi tıxacla və ya 
rezin tıxacla bağlanan müxtəlif butulkalardan istifadə etmək daha yaxşıdır. Çox 
batıq dibli butulkalar pasterizə vaxtı çatlaya bilər. Adi şərab və pivə butulkalarında 
 
 249
giləmeyvə şirələri və duru püreləri konservləşdirmək yaxşıdır, çünki 
istehlak zamanı onlar butulkanın dar boğazından asanlıqla tökülür. 
Butulkalarda konservləşdirməyə başlamazdan əvvəl möhkəm və 
keyfiyyətli tıxaclar əldə etmək lazımdır. Istifadədən qabaq tıxaclar 
qaynar suda yaxalanır, butulkalar isə şüşə konserv bankaları kimi 
yuyulur, isti suda yaxalanır və qurudulur. Butulkaları yumaq üçün 
butulka yuyan polimer tüklü şotkadan istifadə edilir. 
Yuyulmuş, isti suda yaxalanmış və qurudulmuş butulkalara şirə, 
giləmeyvə və s. doldurulub pasterizə edilir. Içi dolu butulkalar qazanın 
dibindəki taxta şəbəkə və ya əskinin üzərinə qoyulur və oraya 
qızdırılmış su tökülür. Butulkalar da pasterizə zamanı bütünlüklə suyun 
içərisində olmalıdır, ona görə də pasterizə üçün dərin qazan və ya 
vedrədən istifadə etmək lazımdır. Pasterizə müddəti qürtardıqdan sonra 
butulkanın ağzını tıxacla, butulkanın ağzından 1-2 mm aşağı olmaqla 
bağlayırlar. Tıxacın altına perqament kağızından altlıq qoyulur ki, 
butulkadakı məhsul tıxaca toxunmasın. Bunun üçün perqament 
kağızından dairəcikləri qabaqcadan lazımi ölçüdə kəsib, bir neçə 
saniyəliyə qaynar suya batırırlar. 
Tıxac butulkanın ağzını kip tutandan sonra onu ətirli qatranla 
yapışdırırlar. Bu məqsədlə qətran tənəkə bankada qızdırılır və maye 
halına düşdükdə butulka başı aşağı qatranın içinə elə salınır ki, onun 
ağzı tıxacla birlikdə 1-2 sm qatranın içinə batsın. Butulka və tıxac quru 
olduqda, qatran onlara daha möhkəm yapışır. 
 
 250
Butulkaları pasterizədən qabaq da tıxacla bağlamaq olar, lakin bu 
halda hər bir butulkanın tıxacı yumşaq məftillə və ya viclə möhkəm 
sarınmalıdır ki, butulka daxilindəki buxarın təzyiqi onu ata bilməsin. 
Adi xırda butulkalardan başqa, meyvə-tərəvəzi ev şəraitində 
konservləşdirmək üçün tıxacla bağlanan 3, 10 və 15 litrlik böyük şüşə 
butulkalardanda istifadə oluna bilər. Belə butulkaların ağzını bağlamaq 
üçün cökə və ya ağcaqayın ağacından yonulub hazırlanmış taxta 
tıxaclardan istifadə edilir.Tıxacları 4-5 sm hündürlükdə konusşəklində 
hazırlayırlar. Belə tıxaclarla boğazı müxtəlif ölçülü butulkaları bağlamaq 
mümkündür.Tıxacları bir neçə dəqiqə suda qaynadır, sonra onların altına 
perqament dairəciklər qoyub butulkanın ağzını bağlayırlar. Sonra onun 
üstünə əridilmiş qatran tökərək tıxacın bütün səthini və şüşəyə 
toxunduğu yeri örtürlər. Belə butulkalarda bir qayda olaraq pasterizə 
tələb olunmayan, qaynama temperaturunda butulkalara tökülən duza və 
sirkəyə qoyulmuş məhsullar, tomat və alma püresi hazırlanır. Bəzən ağzı 
dar şüşə butulkalar qaynar duru məhsul töküldükdən sonra onların 
ağzına rezin əmzik keçirirlər. Məhsul soyuduqda həcmi azalır, 
butulkanın yuxarı hissəsində vakuum yaranır və rezin əmzik butulkanın 
daxilinə dartılır. 
5. Plastmas və ya rezin qapaqlarla bağlanan şüşə bankalarda 
konservlərin hazırlanması. Qıraqlarında xüsusi çıxıntıları olan və 
bankanın xarici çıxıntısına bənd oluna bilən plastmas qapaqlarla da 
konservləşdirilən məhsul tökülmüş bankaların ağzını bağlamaq olar. 
Ağzının diametri 83 mm olan adi şüşə bankaları bağlamaq üçün 
 
 251
sənayedə plastmas və rezin qapaqlar istehsal edilir. Bunlardan istifadə 
etmək çox asandır. 
Məhsul doldurulmuş bankaları içərisində isti su olan qazana yığıb 
ağzına plastmas və ya rezin qapaq örtüb (bərkidilmədən) pasterizə 
edirlər. Pasterizə qurtardıqdan sonra dərhal qapaq bankanın ağzına 
geydirilir, beləliklə banka kip bağlanır. Bankalar bu şəkildə soyudulur 
və saxlanılır. Soyudulma zamanı bankanın içərisindəki buxar mayeyə 
çevrilir, konservin həcmi azalır, nəticədə bankada vakuum əmələ gəlir 
və rezin qapaq bir qədər içəri batır. Bu da germetiklik və konservin 
keyfiyyətli olması əlamətidir. 
Pasterizasiya üsulu ilə konserv hazırladıqda məhsulun tərkibindən, 
qatılığından və bankanın həcmindən asılı olaraq pasterizasiya üçün 
müəyyən müddətlər göstərilir. Kitabda göstərilən müddətlər hazırlanan 
konservlərin uzun müddət keyfiyyətli saxlanılmasını təmin edir. Çünki 
hamı eyni səviyyədə sanitariya-gigiyenik qaydalara riayət etmir və məhz 
ona görə pasterizə müddəti ehtiyat üzündən bir qədər artıq 
götürülmüşdür. Bu işdə səriştəsi olanlar bir neçə il konserv hazırlayan, 
əvvəllər öz işində konservlərin xarab olmasına yol verməyənlər əmin ola 
bilərlər ki, meyvə-tərəvəzin emalına, təmizliyi təmin etmək baxımından 
düzgün əməl edir və ona görə də bəzi hallarda yarımlitrlik bankaların 
pasterizə müddətini 2-3 dəq, litrlik bankalarda 3 - 4 dəq, iki və üç litrlik 
balonlarda 5-7 dəq azaltmaq olar. Həmin konservlərə nişan qoyub, 
onların qapağının bir müddət sonra qabarıb-qabarmadığını müşahidə 
etmək olar. Əgər bu və ya digər məhsuldan konserv hazırladıqda bu iş 
baş tutubsa, gələcəkdə qısamüddətli pasterizasiya üsulu ilə işləmək olar. 
 
 252
Bu üsul məhsulun tərkibində vitaminlərin və bioloji fəal maddələrin, 
rəngin və meyvənin daha sıx konsistensiyasının yaxşı saxlanılmasına 
imkan verir. Mümkün olan yerdə konservlərin istiliklə emalı müddətini 
azacıq qısaltmaq məqsədəuyğundur. 
Göründüyü kimi, müxtəlif taralarda meyvə-tərəvəzin 
konservləşdirilməsinin öz xüsusiyyətləri vardır, lakin  hər hansı 
məhsuldan müxtəlif taralarda konserv hazırladıqda aşağıdakı 
əməliyyatlara ardıcıl olaraq riayət etmək vacibdir. 
1. Məhsul konservləşdiriləcək banka, balon və butulkalar çay 
sodası ilə təmiz yuyulmalı və su ilə yaxaladıqda şüşənin divarlarında su 
damla və ləkə şəklində qalmayıb, şəffaflığını itirmədən süzülməlidir. 
2. Banka, balon və butulkalara məhsulu yığmadan qabaq onları 
qaynayan su içərisinə salıb, 3-5 dəq saxlamaq və yaxud 10-15 dəq 
qaynayan su üzərində qaynar su buxarına verməklə sterilləşdirmək 
lazımdır. 
3. Banka və balonlar bağlanacaq tənəkə qapaqlar təmiz yuyulur, 3-
5 dəq qaynayan suda sterilləşdirilir. 
4. Konservləşdiriləcək meyvə-giləmeyvə və ya tərəvəz 
keyfiyyətinə görə çıxdaş edilib, yetişkənliyinə və ölçüsünə görə 
çeşidlənməlidir. Hər bankaya bərabər ölçülü meyvə-tərəvəz yığılmalıdır. 
Meyvə-tərəvəz təmiz yuyulmalı, süzgəcə yığılıb üzərindən qaynayan su 
ötürüldükdən sonra banka və balonlara doldurulmalıdır. 
5. Istifadə olunan ədviyyat, ətirli-ədviyyəli göyərtilər və başqa 
tamlı qatmalar banka və balonun dibinə qoyulmalı, sonra meyvə-tərəvəz 
yığılmalıdır. 
 
 253
6. Meyvə-tərəvəzin üzərinə tökmək üçün hazırlanmış duz, şəkər və 
sirkə məhlulu ayrıca qazanda qaynadılmalı və qaynar-qaynar meyvə-
tərəvəzin üstünə tökülməlidir. Isti banka və ballonu əvvəlcədən 
qızdırılmış suya qoyub pasterizə etmək lazımdır. Içərisində isti məhsul 
olan bankanı soyuq suya və əksinə soyuq bankanı isti su içərisinə 
qoymaq olmaz. 
7. Banka və balonları qaynayan su içərisində pasterizə etdikdə, 
çalışmaq lazımdır ki, su bankanın qapağından ən çoxu 2-3 barmaq aşağı 
olsun. Pasterizə müddətində suyun zəif qaynaması kifayətdir. 
8. Pasterizə müddəti banka və balonun isti suyun içərisinə 
qoyulduğu müddətdən deyil, suyun qaynağa düşdüyü müddətdən 
hesablanmalıdır. 
9. Banka və balonun daxilində hava qalmaması üçün onları isti-isti 
ağzınacan doldurmaq lazımdır. Hazır konserv soyuduqda məhsul 
həcmini azaldır və germetik bağlanmış bankanın daxilində havasız 
boşluq əmələ gəlir. Əksinə, banka daxilində hava qalarsa, saxlanılma 
zamanı konserv daha tez xarab olur. 
10. Banka və balonun ağzını kip bağladıqdan sonra ehmalca qapağı 
üstə qoyub soyuyana qədər həmin vəziyyətdə saxlamaq və dərhal 
çevirmək lazımdır. Konserv soyuduqdan sonra ağzı aşağı saxlamağın 
əhəmiyyəti yoxdur, əksinə məhsulun tərkibindəki üzvi turşular tənəkə 
qapaqla reaksiyaya girib məhsulun keyfiyyətini aşağı salır. 
Bütün bu üsullardan kiçik müəssisələrdə və sexlərdə istifadə 
olunur. Müasir dövrdə konservləşdirmə əl dəyməyən texnologiya 
 
 254
əsasında başa çatdırılır və bütün texnoloji proseslər avtomatlaşdırılmış 
olmaqla kompüterlə nizamlanır. 
7.3. Meyvə-tərəvəzin konservləşdirilməsi 
zamanı gedən proseslər 
 
Meyvə-tərəvəzin konservləşdirilməsi zamanı onların tərkibində fiziki, fiziki-
kimyəvi və kimyəvi dəyişikliklər gedir, hazır məhsulun tərkibi və xassələri dəyişir. 
Xammalın quruluşundakı və tərkibindəki dəyişikliklər nəticəsində hazır məhsul 
xarakterik dad və ətir kəsb edir. Konservləşdirilmiş məhsullara əlavə edilən 
ədviyyələr və tamlı qatmalar (duz, sirkə, şəkər və s.) məhsulun fiziki xassələrini və 
kimyəvi tərkibini dəyişir. Qəlyanaltı konservlərinə yağ əlavə edilməsi isə 
məhsulun qidalılıq dəyərini (kaloriliyini) artırır. 
Meyvə-tərəvəz məhsullarının kimyəvi tərkibi çox mürəkkəbdir. Saxlanılma 
və emal zamanı onların tərkibində biokimyəvi (fermentativ) və kimyəvi (qeyri-
fermentativ) proseslər gedir. 
Bir qayda olaraq konservləşdiriləcək meyvə-tərəvəz bir müddət saxlanılır. 
Çalışmaq lazımdır ki, meyvə-giləmeyvələri dərdikdə və tərəvəzləri yığdıqda, 
qablaşdırdıqda və daşıdıqda onların keyfiyyəti aşağı düşməsin, mexaniki zədələr 
məhsulun xarici görünüşünü korlamasın. Mexaniki zədə əmələ gəlmiş meyvə-
tərəvəzlərdə mikroorqanizmlər daha tez inkişaf edir. Saxlanılma zamanı meyvə-
tərəvəzdə gedən biokimyəvi proseslər qida maddələrinin parçalanmasına və 
xammalın keyfiyyətinin aşağı düşməsinə səbəb olur. Keyfiyyətin aşağı düşməsinin 
qarşısını almaq üçün meyvə-tərəvəzlərin saxlanılması şəraitinə və müddətinə ciddi 
əməl olunmalıdır. 
Konservləşdiriləcək meyvə-tərəvəz əvvəlcə keyfiyyətinə və ölçüsünə görə 
çeşidlənir, yuyulur, yeyilməyən hissələrdən təmizlənir, lazım gələrsə doğranır, 
termiki emaldan (pörtmə, qovurma, qaynadıb qatılaşdırma və s.) keçirilir, bəzi 
hallarda əhəng və ya müxtəlif duz məhlullarında saxlanılır və digər texnoloji 
 
 255
əməliyyatlardan keçirilir. Bütün proseslərdə sanitariya-gigiyenik, texnoloji 
qaydalara ciddi əmələ olunmalıdır. Istər ilk emal zamanı və istərsə də 
konservləşdirmə zamanı əsasən, aşağıdakı proseslər gedir: 
1. melanoidin əmələ gəlməsi. 
2. polifenol birləşmələrin (aşı və boya maddələrin) oksidləşməsi. 
3. üzvi turşuların, o cümlədən askorbin turşusunun və vitaminlərin 
parçalanması. 
4. şəkərlərin, azotlu, pektin, ətirli və başqa üzvi maddələrin çevrilməsi. 
Melanoidinlər, termiki emal zamanı (1000C-dən yüksək temperaturda), eləcə 
də təbii qurutma dövründə, şəkərlərin aminturşuları və zülalların sərbəst karbonil 
qrupları ilə birləşməsindən əmələ gəlir. Melanoidinlər məhsulun rəngini 
tündləşdirir və ona xas olmayan iy verir. 
Meyvə-tərəvəzin əzilməsi, doğranması və sürtgəcdən keçirilməsi zamanı 
onların tərkibindəki polifenol birləşmələr fermentlərin və hava oksigeninin 
təsirindən oksidləşib tünd rəngli flabofenlər əmələ gətirir. Leykoantosianlar  və 
katexinlər oksidləşməyə daha aktivdirlər, antosianların isə aktivliyi aşağıdır. Eyni 
zamanda, antosianların təbii rənginin sabit qalması üçün məhsulun aktiv 
turşuluğunun rolu böyükdür. Turş mühitdə antosianlar qırmızı, neytral mühitdə 
bənövşəyi, qələvi mühitdə isə göy rəngdə olurlar. Mürəbbə, cem, kompot və digər 
məhsullar hazırladıqda az miqdarda limon turşusu əlavə edilməsi məhsulun təbii 
rənginin qorunub saxlanılmasına təsir edir. Boya maddələrinin, vitaminlərin və 
digər bioloji fəal maddələrin oksidləşməsi və parçalanması üçün meyvə-
giləmeyvələrdən çiy mürəbbə (şəkərli meyvə-giləmeyvə püresi) hazırlamaq 
məqsədəuyğundur. 
Meyvə-tərəvəz şirələri hazırladıqda onların əzilməsini və preslənməsini 
oksigensiz şəraitdə aparmaq lazımdır. Əks halda meyvələrdəki aşı maddəsi (tanin) 
fermentlərin (tanaza) iştirakı və hava oksigeni ilə oksidləşib məhsulun rəngini 
tündləşdirir. 
 
 256
Emal zamanı baş verən prosesləri minimuma endirmək üçün məhsulu 
termiki emaldan keçirir (pörtlətmək), müxtəlif adsorbentlərlə emal edir və 
antioksidantlar tətbiq edilir. Doğranılmış meyvə-tərəvəzdən konservlər 
hazırladıqda onları bankalara yığmazdan qabaq mütləq pörtlədirlər. Meyvə-tərəvəz 
şirələrindən tez oksidləşən polifenolları ayırmaq üçün onları jelatin, bentonit, 
aktivləşdirilmiş kömür və başqa adsorbentlərlə emal edirlər. Antioksidant kimi 
askorbin turşusundan istifadə edilir. 
Üzüm və digər meyvə-giləmeyvə şirələrinin turşuluğunu azaltmaq məqsədilə 
onları xüsusi torpaq və ya əhəng məhlulu ilə emal edib, turşuları neytrallaşdırır, 
çökdürüb süzürlər. 
Meyvələr öz təbii rənglərini saxlasın deyə, bəzən qurutmadan qabaq onları 
kükürd qazına verir və ya sulfit turşusu məhlulu ilə emal edirlər. Alma, armud, 
ərik, üzüm daha çox bu üsulla emaldan keçirilir. Nəticədə oksidləşdirici 
fermentlərin fəallığı azalır. C vitamini yaxşı qalır, məhsulun rəngi tündləşmir və 
qurudulmuş meyvə zərərvericilərlə zədələnmir. 
Istehsal üsulundan, əlavə edilən xammallardan və başqa amillərdən asılı 
olaraq, meyvə-tərəvəzin emal məhsulları aşağıdakı qruplara bölünür: 
- meyvə-tərəvəz konservləri; 
- qurudulmuş meyvə-tərəvəz; 
- turşudulmuş və duza qoyulmuş meyvə-tərəvəz; 
- sirkəyə qoyulmuş meyvə-tərəvəz; 
- dondurulmuş meyvə və tərəvəz; 
- sulfitləşdirilmiş meyvə və tərəvəz məhsulları; 
- kartof və tərəvəz yarımfabrikatları. 
Göyçay şirə zavodu və Ucar konserv zavodu təbii nar şirəsi və narşərab, 
Ordubad konserv zavodu qovun mürəbbəsi, qoz mürəbbəsi, qızılgül mürəbbəsi, tut 
mürəbbəsi, şaftalı kompotu, ərik kompotu, ərik şirəsi və s. məhsullar, Zaqatala 
fındıq zavodu qoz mürəbbəsi, qızılgül mürəbbəsi və s. məhsullar, Lənkəran 
konserv zavodu feyxoa mürəbbəsi, feyxoa kompotu, sirkəyə qoyulmuş xiyar, 
 
 257
sirkəyə qoyulmuş patisson, konservləşdirilmiş xiyar və patisson, təbii tomat şirəsi, 
tomat pastası və s. məhsullar, Masallı konserv zavodu tomat pastası, 
konservləşdirilmiş patisson, pomidor, xiyar və s. məhsullar, Xudat konserv zavodu 
sürtkəcdən keçirilmiş pomidor, şəkər qatılmış alma və ərik püreləri, şəkər qatılmış 
alma ilə albalı püresi, şəkər qatılmış alma ilə ərik püresi, alma ilə yerkökü şirəsi, 
uşaqlar üçün alma püresi və s. məhsullar, Qəbələ konserv zavodu «Jalə» markası 
ilə müxtəlif meyvə-giləmeyvə şirələri və digər məhsullar, Quba konserv zavodu 
gilas və albalı kompotları, təbii alma şirəsi, alma ilə yerkökü şirəsi və s. məhsullar, 
«Qafqaz konserv zavodu» tomat-pasta, tomat-püre, ət konservləri, badımcan 
kürüsü, konservləşdirilmiş xiyar və digər meyvə-tərəvəz məhsulları, Balakən 
konserv zavodu ərik, zoğal və alma kompotları, alma povidlosu, konservləşdirilmiş 
xiyar məhsulları, Qax konserv zavodu ərik kompotu, konservləşdirilmiş xiyar və s. 
məhsullar istehsal edirlər. Bunlardan başqa, Azərittifaqın konserv zavodları da 
müxtəlif çeşiddə meyvə-tərəvəz konservləri buraxırlar. 
 
7.4.  Meyvə-tərəvəz konservləri 
 
Meyvə-tərəvəz konservləri aşağıdakı qruplara bölünür: 
- təbii tərəvəz konservləri; 
- qəlyanaltı tərəvəz konservləri; 
- nahar tərəvəz konservləri; 
- tomat məhsulları; 
- kompotlar; 
- meyvə və tərəvəz şirələri; 
 
 258
 
 
- pürelər və pastalar. 
Bunlardan başqa, meyvə və tərəvəz məhsullarından müxtəlif pəhriz 
konservləri və uşaq qidası üçün konservlər də istehsal edirlər. 
 
7.4.1. Tərəvəz konservləri 
 
Bu qrupa təbii, qəlyanaltı, nahar, uşaq və pəhriz tərəvəz konservləri aiddir. 
Təbii tərəvəz konservləri. Təbii tərəvəz konservləri hazırlanarkən tərəvəz 
pörtlədilir, bankalara yığılır, üzərinə duzluq əlavə edildikdən sonra ağzı bağlanır və 
termiki emaldan keçirilir. Təbii tərəvəz konservlərindən ən geniş yayılmışları göy 
noxud, tərəvəz lobyası, sütül qarğıdalı, təbii yerkökü, təbii çuğundur, təbii gül 
kələm, ispanaq püresi, turşəng püresi, bütöv konservləşdirilmiş pomidor, təbii şirin 
bibər, şirin qırmızı istiot püresi və s. məhsullardır. 
Göy noxud tərkibcə qidalı məhsuldur. Tərkibində 18-21% quru maddə vardır 
ki, bunun da 12,5%-ni karbohidratlar təşkil edir. Konserv hazırlamaq üçün göy 
noxud təmizlənir, yuyulur, çeşidlənir, pörtlədilir, soyudulur və yenidən ölçüsünə 
görə çeşidlənir (7,5 mm-dən az ölçüdə, 7,5-8,2 mm, 8,2-9,3 mm və 9,3 mm-dən 
iri). Sterilizasiya 118-1200C-də aparılır. Hazır konservdə noxudun payı azı 65%, 
tərəvəz lobyasından hazırlanan təbii konservdə isə xalis lobyanın payı 60% təşkil 
edir. Hər iki konservdə duzun miqdarı 0,8-1,5% olmalıdır. 
Sütül qarğıdalıdan təbii konserv hazırladıqda məhsul təmizlənir, yuyulur, 
pörtlədilir, soyudulur. Dənlər kəsilir, yuyulur və çeşidlənir. Qarğıdalıdan bütöv 
konserv hazırladıqda 3-3,5%-li duzluqdan istifadə edilir. Əgər dən şəklində 
konservləşdirilərsə, duzun miqdarı azaldılır, əlavə olaraq şəkər qatılır. Sterilizasiya 
116-1200C-də aparılır. Mexaniki zədələnmişlərin miqdarı 20%-dən çox 
olmamalıdır. Hazır konservdə qarğıdalının miqdarı 70-74%, duz 1,5-2%-dir. 
 
 259
Çuğundur və yerkökündən təbii konserv hazırladıqda çuğundurun Misir, 
Bordo, Don sortlarından, yerkökünün Nant, Karatel və Şantenye sortlarından 
istifadə edilir. Bunları bütöv halda, bəzən isə kub şəklində doğrayıb 
konservləşdirirlər. Bu konservlərdə yerkökünün və çuğundurun miqdarı 55%-dən 
az olmamalıdır. Duz isə 1,5% əlavə edilir. 
Gül kələmdən konserv hazırladıqda kələm təmizlənir, çeşidlənir, yuyulur, 
pörtlədilir, soyudulub bankaya yığıldıqdan sonra üzərinə 2%-li duzluq əlavə edilir. 
Konservdə kələmin miqdarı 65%-dən az olmamalıdır. 
Bütöv pomidordan təbii konserv hazırladıqda diametri 4-6 sm olan sıx ətli 
Qumbert, Rıbka, Kuban pomidor sortlarından istifadə edilir. Pomidorun miqdarı 
gavalıya oxşar pomidorlar üçün 60%-dən, yumru formalılar üçün 50%-dən az 
olmamalıdır. Duz 0,8-1,2% qatılır. 
Ispanaq püresi konservinin tərkibində vitamin, azotlu maddə və mineral 
duzlarla zəngin olan cavan, təzə ispanaq yarpaqlarından hazırlayırlar. Püredə 6% 
quru maddə olur. Ondan duru nahar xörəklərinin hazırlanmasında istifadə edilir. 
«Qafqaz konserv zavodu»nda təbii tərəvəz konservlərindən «Yaşıl noxud», 
«Misir qarğıdalısı» və «Sütül(şrin)qarğıdalı» və diğər məhsullar istehsal olunur. Bu 
konservlər üçün istifadə olunan tərəvəzlərin əsas hissəsi zavodun tərkibində olan 
tərəvəz plantasiyalarında yetişdirilir, toplanır və tez bir zamanda istehsala verilir. 
Bu isə hazır məhsulun daha da keyfiyyətli olmasına zəmin yaradır. Çünki məhsul 
yığıldıqdan sonra uzaq məsafəyə daşındıqda və saxlandıqda keyfiyyəti aşağı düşür. 
Istehsal olunan tərəvəz konservlərinin keyfiyyəti qüvvədə olan standartların 
tələbinə  uyğun olaraq hazırlanır. Bu konservlərin istehsalında qabaqcıl 
texnologiyadan və müasir avadanlıqdan istifadə olunur. Yüksək sanitar-gigiyenik 
şəraitdə hazırlanan konserv məhsulları keyfiyyətli olmaqla yanaşı tibbi-bioloji 
tələblərə tam cavab verir. Məhsulların tərkibində ağır və toksiki metallar və digər 
insan orqanizmi üçün zərərli  maddələr yoxdur. Aparılan tədqiqat işlərinin 
nəticələri bunu deməyə imkan verir. Zavodda istehsal edilən tərəvəz konservləri 
əla keyfiyyət nişanı və «Super Sun» markası altında istehsal edilir. 
 
 260
«Yaşıl noxud» konservisi hazırlamaq üçün sütül yaşıl noxud təmizlənir, 
yuyulur, çeşidlənir, bankalara yığılıb üzərinə tərkibində 2,0% xörək duzu və 0,5% 
şəkər olan məhlul tökülür. Bankaların ağzı kip bağlanır, 1,5 atm təzyiqdə 120oC-də 
sterilizə edilir. Bu zaman avtoklavda bankalar 25 dəqiqə temperaturu 120oC-yə 
çatana qədər qızdırılır, 25 dəqiqə 120oC-də sterilizə edilir və sonra 25 dəqiqə 30oC-
yə qədər soyudulur. 
Yaşıl noxud kimyəvi tərkibcə zəngin qida məhsuludur. Tərkibində 6,04% 
zülal, 0,26% yağ, 16,07% karbohidrat vardır. 100 qram məhsul 90 kkal enerji verir. 
100 qram məhsulda  vitaminlərdən B1-0,11 mq; B2-0,05 mq; PP-0,7 mq; C-10,0 
mq və beta-karotin (provitamin A)-0,3 mq; mineral maddələrdən natrium, kalium, 
kalsium, maqnezium, fosfor və dəmir vardır. Yaşıl noxud konservisi salatların, 
vineqredlərin hazırlanmasında və xörəklərin tərtibə salınmasında istifadə edilən 
yüksək qidalı ərzaq məhsuludur. 240, 370, 480 və 700 qram kütlədə şüşə 
bankalarda hazırlanır. Kənarlaşma ±3%-dən çox olmamalıdır. Konservinin 
keyfiyyəti QOST 15842-90-a uyğundur. Hazır konservdə xalis noxudun kütlə payı 
65%-dən az olmamalı, duzun miqdarı 0,8-1,2%, şəkər 0,2%-dir. 
«Sütül (şirin) qarğıdalı» hazırlamaq üçün qarğıdalı təmizlənir, yuyulur, 
pörtlədilir, soyudulub dənlər kəsilir, yenidən yuyulur və çeşidlənir. Bankalara 
yığılır, üzərinə tərkibində duz və şəkər olan məhlul (duzluq) tökülür, 120oC-də 
sterilizə olunur. Tərkibində 4% zülal, 1,5% yağ, 22% karbohidrat vardır. 100 qram 
məhsul 120 kkal enerji verir. Əla keyfiyyətli məhsul QOST-15877-yə uyğun olaraq 
istehsal edilir. Tərkibində qarğıdalının kütlə payı 70-74%, duz isə 1,2-1,5%-dir. 
100 qram məhsulda 4,8 mq C vitamini, həmçinin  beta-karotin, B1, B2 və PP 
vitaminləri vardır. 220 və 370 qram kütlədə buraxılır. Kənarlaşma   ±3%-dən çox 
olmamalıdır. Salatların və tərəvəz xörəklərinin hazırlanmasında istifadə edilir. 
Zavodda xüsusi şəraitdə yetişdirilən «Misir qarğıdalısı» konservisi də 
hazırlanır. Bu bütöv şəkildə konservləşdirilməklə, qəlyanaltı kimi  istehlak edilir. 
 
 261
Qəlyanaltı tərəvəz konservləri. Bu konservlər qida üçün tam hazır olub, heç 
bir kulinar əməliyyatından keçirilmədən istehlak edilir. Qəlyanaltı tərəvəz 
konservləri istehsal texnologiyasından asılı olaraq 5 qrupa bölünür. 
1. Qiymələnmiş tərəvəz konservləri. Belə konserv hazırlamaq üçün yerkökü, 
soğan və ağ köklər (cırhavuc, kərəviz, cəfəri kökləri) yağda qızardılır, üzərinə 
doğranmış təzə cəfəri və şüyüd əlavə edilir. Alınmış kütlə pomidorun, badımcanın, 
bibərin və ya kələmin içinə doldurulur, bankalara yığılıb üzərinə eomat sousu 
tökülür. Tomat sousunu tomat püresinə şəkər, duz, ətirli və qara istiot əlavə 
etməklə hazırlayırlar. Məsələn, içi doldurulmuş pomidor, bibər və badımcan 
konservləri, kələm dolması və s. bu üsulla hazırlanır. 
2. Dairəciklər şəklində doğranıb yağda qızardılmış tərəvəz konservləri. 
Onları içi doldurulmuş və ya doldurulmamış halda, üzərinə tomat sousu tökməklə 
konservləşdirirlər. Məsələn, dairəciklə doğranmış badımcan və göy qabaq 
konservləri. Yağın miqdarı 6-12-dir. 
3. Xırda-xırda tikələr, dilimlər və yastı formada doğranmış tərəvəz 
məhsullarından hazırlanmış konservlər. Bu konservlər bir tərəvəzdən və ya 
müxtəlif tərəvəzlərin qarışığından içli və içsiz hazırlanır, üzərinə isə tomat sousu 
və ya sürtgəcdən keçirilmiş tomat kütləsi əlavə edilir. Məsələn, düyü və tərəvəzlə 
göy qabaq, tomat sousunda bibər (leço), tərəvəz raqusu və s. 
4. Badımcan, göy qabaq, patisson və ya göy pomidordan  hazırlanan tərəvəz 
kürüsü. Bu konservləri qızardılmış tərəvəzdən və ya qatılaşdırılmış tərəvəz 
kütləsindən hazırlayırlar. Yerkökü, soğan və ağ köklər yağda qızardılır və 
qızardılmış tərəvəzlə qarışdırılıb sürtkəcdən keçirilir. Eynicinsli kütləyə tomat 
püresi, göyərti, duz, şəkər, qara və ətirli istiot qatılıb qarışdırılır. Kütlə bankalara 
doldurulub ağzı germetik bağlanılır və pasterizə edilir. Məsələn, badımcan kürüsü, 
göy qabaq kürüsü konservləri bu cür hazırlanır. Onlarda yağın miqdarı 9%, duz 
1,2-1,6%, quru maddələrin miqdarı badımcan kürüsündə 24%, göy qabaq 
kürüsündə isə 21%-dir. 
 
 262
«Qafqaz konserv zavodu»nda  «Super Sun» markalı və əla keyfiyyət nişanlı 
«Badımcan kürüsü», «Leço», «Tərəvəz yeməyi» «Xiyar turşusu» və «Qırmızı bibər 
turşusu» çeşidində qəlyanaltı tərəvəz konservləri istehsal edilir.        
«Badımcan kürüsü» hazırlamaq üçün tərəvəzlər təmizlənir, yuyulur, 
badımcan pörtlədilir, yerkökü və soğan «Final» bitki yağında qızardılır və digər 
tərəvəzlərlə (şirin bibər, göyərti və s.) qarışdırılır, sürtgəcli (tyerka) maşından 
keçirilib bircinsli kütlə halına salınır. Üzərinə duz, şəkər, təbii ədviyyələr 
(üyüdülmüş qara və ətirli istiot) və tomat pasta əlavə edilir, ciddi qarışdırılır. Hazır 
kütlə bankalara doldurulub ağzı kip bağlanır və pasterizə edilir. Tərkibində 1,7% 
zülal, 13,35% yağ, 7,8% karbohidrat (o cümlədən 2% sellüloza) vardır. 
Vitaminlərdən beta-karotin (provitamin A), B1, B2, PP və 7,0 mq%  C  vitamini var. 
100 qram məhsul 148 kkal enerji verir. Əla keyfiyyətli məhsul 340 qram xalis 
kütlədə şüşə  bankalara qablaşdırılır. Keyfiyyəti QOST 2654-86-ya uyğundur. 
Soyuq halda qəlyanaltı kimi istehlak edilir. Tərkibində 2% sellüloza olduğundan 
həm də qəbizliyin profilaktikasında fizioloji cəhətdən əhəmiyyətlidir. 
«Leço» qəlyanaltı  konservisini hazırladıqda yaşıl və qırmızı bibər yuyulur, 
toxumdan və saplaqdan təmizlənir, çox da iri olmayan tikələrə doğranır. Bankaya 
yığılarkən üzərinə xırda doğranılmış cəfəri göyərtisi, yerkökü və sarımsaq əlavə 
edilir. Pomidor şirəsinə  «Final» Bitki yağı, duz, şəkər və limon turşusu qatılıb 
qaynadılır və bankadakı tərəvəzlərin üzərinə tökülür, kip bağlanır və sterilizə edilir. 
Hazır konservinin tərkibində 1,2% zülal, 5,5% yağ, 6,5% karbohidrat vardır. 100 
qram məhsul 78 kkal enerji verir. Tərkibində vitaminlərdən B1, B2, PP, provitamin 
A və 44,4 mq% C vitamini vardır. Əla keyfiyyətli konservi QOST 18611-73-ə 
uyğun olaraq istehsal olunur. Xalis kütləsi 680 qram olan şüşə bankalarda buraxılır. 
Qəlyanaltı kimi istifadə edilir. Duru xörəklərin hazırlanmasında xörəyə tamlı əlavə 
kimi istifadə oluna bilər. 
«Qırmızı bibər turşusu»  hazırlamaq üçün bibər yuyulur, toxum 
kamerasından və saplaqdan təmizlənir, yenidən yuyulur və uzununa dilimlərə 
 
 263
doğranılır. Bankalara yığılıb üzərinə tərkibində sirkə turşusu və duz olan məhlul 
tökülür, kip bağlanır və pasterizə edilir. Təzə qırmızı bibərin tərkibində 1,3% zülal, 
5,2% karbohidrat və 270 mq% C vitamini vardır. 100 qram qırmızı bibər 27 kkal 
enerji verir. Qırmızı bibər konservisi xalis kütləsi 680 qram olan şüşə bankalarda 
istehsal edilir ki, bunun da tərkibində mayesiz bibərin kütlə payı 340 qramdır. 
Beləliklə hazırlanmış konservinin tərkibində zülalın miqdarı 0,7-0,36%, 
karbohidratların miqdarı isə 2,7-2,16%-dir. 100 qram məhsulun enerji dəyəri 14 
kkal-dir. Əla sort məhsulun keyfiyyəti QOST 1633-73-ə uyğun olaraq hazırlanır. 
Tərkibində vitaminlərdən B1, B2, PP, 2 mq% provitamin A və 130 mq% C vitamini  
vardır. Qırmızı bibər turşusu qış mövsümündə orqanizmin C vitamini ilə  təmin 
olunmasında profilaktiki əhəmiyyətə malikdir. Qəlyanaltı kimi istehlak olunmaqla 
yanaşı müxtəlif xörəklərin hazırlanmasında da istifadə oluna bilər. 
«Xiyar turşusu» konservisi hazırladıqda ölçüsü 90-110 mm-dən çox 
olmayan xırda xiyarlardan istifadə edilir. Xiyarlar yuyulur, bir müddət soyuq suda 
saxlanılır (hazır məhsulun xırçıldaması  üçün), və səliqə ilə şüşə bankalara yığılır. 
Bankanın dibinə 1-2 diş sarımsaq,  dəfnə yarpağı, dənəvər qara istiot, xiyarların 
arasına isə bir tikə bibər, bir neçə  qənəd göyərti (cəfəri, şüyüd və qıtıqotu yarpağı) 
əlavə edilir. Bankaya  yığılmış xiyarların üzərinə tərkibində duz, şəkər və sirkə 
turşusu olan məhlul (duzluq) tökülür, kip bağlanır və pasterizə edilir. Hazır 
məhsulda 0,7% zülal, 0,2% yağ, 3,8% karbohidrat vardır. 100 qram məhsul 22 kkal 
enerji verir. Əla sort keyfiyyətli xiyar turşusu (başqa sözlə marinadlaşdırılmış 
xiyar) QOST 20144-74-ə uyğun olaraq hazırlanır. Xalis kütləsi 720 qram±3% olan 
şüşə bankalarda buraxılır. Xiyarın kütlə payı 50%-dən az olmamalıdır. Sirkə 
turşusunun miqdarı 0,5-0,6%-dən çox olmamalı, duzun və şəkərin miqdarı isə 1,0-
1,5% arasında olmalıdır. Istifadə olunan ətirli-ədviyyəli bitkilərin ümumi miqdarı 
xiyarın kütləsinin 1,3-1,5%-ni təşkil etməlidir. Bunlar məhsula xoşagələn dad və 
ətir verirlər. 
 
 264
«Tərəvəz yeməyi» konservisi hazırladıqda badımcan dilimlənir, bir 
qədər yağda qızardılır, üzərinə xırda doğranılmış soğan, yerkökü, 
sarımsaq, bibər və pomidor əlavə edilir və xalis kütləsi 325 qram olan 
bankalara yığılır. Duz və tomat pastası (tomat sousu əlavə etdikdə dadı 
yaxşılaşır) əlavə edilib havasız şəraitdə kip bağlanır və pasterizə edilir. 
Hazır məhsulun 100 qramında 1,5 qram zülal, 8-10 qram yağ, 8,1 qram 
karbohidrat vardır. 100 qram məhsul 108-126  kkal enerji verir. 
Keyfiyyəti QOST 18611-73-ə uyğundur. Ekoloji təmizlik göstəriciləri 
əsas xammala görə müəyyən edilir. 
Zavodda istehsal olunan konservlərin keyfiyyətini və saxlanılmağa 
davamlılığını yoxlamaq üçün hazır konservlər 15 gün xüsusi şəraitdə, 
zavodun ekspedisiyasında saxlanılır və bundan sonra hər partiya malın 
(bir gündə və bir növbədə istehsal olunan istənilən miqdar eyni adlı 
tərəvəz konservisi partiya mal adlanır) keyfiyyəti həm orqanoleptiki və 
həm də fiziki-kimyəvi göstəricilər üzrə yoxlanılır, etiketlənir və karton 
karobkalara yığılır. Aparılan tədqiqatlar yuxarıda adları çəkilən 
konservlərin yüksək keyfiyyətli olduğunu və əsas keyfiyyət 
göstəricilərinin standartın tələbinə uyğunluğunu təsdiq etmişdir. Odur ki, 
qış və yaz mövsümlərində «Qafqaz konserv zavodu»nda istehsal olunan 
tərəvəz konservlərindən gündəlik qidamızda istifadə olunması 
orqanizmin vitaminlər və mineral maddələrlə təmin olunmasında, 
beləliklə də sağlamlığın qorunmasında mühüm əhəmiyyətə malikdir. 
5. Tərəvəz salatları. Bu konservlərin tərkibinə təzə və ya 
turşudulmuş kələm, duzlanmış xiyar, pomidor, yerkökü, çuğundur, 
soğan, qırmızı istiot, ədviyyat, duz, şəkər, sirkə turşusu, bitki yağı və 
 
 265
başqa xammallar qatılır. Tərəvəz konservləri C vitamini və karotinlə 
zəngindir. Tərkibində 1-2% duz, 0,4-0,6% sirkə turşusu və 5-7% bitki 
yağı olur. 
Nahar tərəvəz konservləri. Bu qrupa germetik taraya 
qablaşdırılmış birinci və ikinci nahar konservləri aiddir. Onları 
hazırlamaq üçün kartof, müxtəlif tərəvəzlər, ət, turşudulmuş kələm, 
duzlu xiyar, qurudulmuş soğan və ağ köklər, göbələk, bitki yağı, heyvan 
yağı, tomat pastası, un, süd, şəkər, duz, ədviyyat və başqa məhsullar sərf 
edilir. 
Birinci xörək konservlərində suyun miqdarı adi xörəklərdən 2 dəfə 
azdır. Ona görə 1-ci nahar konservlərindən istifadə etdikdə onların 
üzərinə konserv bankasının həcmi miqdarında su əlavə edib, 3-5 dəq 
qaynadılır. Ən geniş yayılmış 1-ci nahar konservlərindən təzə kələm 
borşu (ətli və ətsiz), turşudulmuş kələm borşu (ətli və ətsiz), ətli 
Ukrayna borşu, təzə kələmdən şi (ətli və ətsiz), turşudulmuş kələmdən şi 
(ətli və ətsiz), çuğundur şorbası, duzlu xiyar şorbası (ətli və ətsiz), göy şi 
(ispanaqdan, ispanaq və turşəngdən, ispanaq və ravənddən), ətli flot 
borşu, ətli noxud şorbası, ətli kartof və düyü şorbası, qoyun ətindən düyü 
şorbası, noxudla göbələk şorbası, arpa yarması ilə göbələk şorbası və s. 
konservlər istehsal edilir. 
Ikinci xörək konservlərindən tərəvəzli ət, pörtlədilmiş göbələklə 
kartof, tərəvəzli raqu, flot kələm dolması, göbələkli tərəvəz solyankası, 
pörtlədilmiş ətlə kartof, turşudulmuş kələmdən tərəvəz solyankası, 
özbək plovu, toyuq ətindən çaxoxbili və s. konservlər buraxılır. 
 
 266
Nahar konservləri ilə yanaşı, 1-ci və 2-ci xörəklər üçün hazır 
qatıqlar da istehsal edilir. Bu konservlərin tərkibində yağda qızardılmış 
yerkökü, soğan, ağ köklər, göyərti (şüyüd, cəfəri), duz, istiot, ədviyyat, 
tomat pastası və başqa dadlı məhsullar olur. 
Nahar konservlərinin tərkibinə, resepturadan asılı olaraq, 13-35% 
quru maddə, 1,2-12% yağ, 1,2-2,8% duz qatılır. Turşuluq (alma 
turşusuna görə) 0,4-0,9%-dir. Nahar konservlərinin dadı, iy və rəngi 
kulinariyada hazırlanan müvafiq xörəklərə uyğun olmalıdır. 
Uşaq qidası üçün konserv hazırladıqda yüksək keyfiyyətli 
tərəvəzə ət, düyü, un, kərə yağı, qaymaq, süd, şəkər və duz qatmaqla 
püreyəoxşar kütlə əldə edilir. Xammallar qarışdırılır, yaxşı həzm 
olunması üçün hemogenləşdirilir, havasızlaşdırılır və 0,2 litr tutumlu 
bankalara qablaşdırılır. Çeşidlərindən göy noxud püresi, yerkökü püresi, 
südlə göy qabaq püresi, alma və yerkökü püresi, tomatlı-tərəvəzli sup-
püre, tomatlı-ətli-tərəvəzli sup-püre və s. istehsal edilir. Uşaq qidası 
üçün nəzərdə tutulan konservlərin resepturası və hazırlanma 
texnologiyası Rusiya Tibb Elmləri Akademikasının Qida Institutu, 
Azərbaycanda isə Azərbaycan Səhiyyə Nazirliyinin müvafiq idarələri ilə 
mütləq razılaşdırılır. 
Tərkibindən, istehsal texnologiyasından və təyinatından asılı 
olaraq  uşaq qidası üçün konservlər aşağıdakı qruplara bölünür. 
1. Püreyəbənzər meyvə konservləri iki yarımqrupa bölünür: 
 Bir-iki aylıq uşaq qidası üçün hemogenləşdirilmiş konservlər; 
 Altı ayından başlayaraq uşaq qidası üçün sürtgəcdən keçirilmiş 
konservlər. 
 
 267
2. Tərəvəz, tərəvəz-meyvə, ətli və ətli-tərəvəzli püreyəbənzər 
konservlər iki yarımqrupa bölünür: 
 4 ayından başlayaraq uşaq qidası üçün hemogenləşdirilmiş 
konservlər; 
 7 ayından başlayaraq uşaq qidası üçün sürtgəcdən keçirilmiş 
konservlər. 
3. 1,5 yaşından yuxarı uşaqlar üçün həlqəvari doğranmış tərəvəz, 
birinci və ikinci xörək konservləri. 
Uşaq qidası üçün istehsal olunan konservlərin çeşidi müxtəlifdir 
və bunların istehsalında təzə meyvə – tərəvəzlər, onların şirələri, düyü, 
un, yarma, süd və süd məhsulları, kərə yağı, dana əti, toyuq əti, xörək 
duzu, şəkər, tomat məhsulları və digər xammallardan istifadə olunur. 
Xammalların keyfiyyətinə ciddi fikir verilir və bunlar qüvvədə olan 
standartların tələbinə tam cavab verməlidir. 
Uşaq qidası  üçün tərəvəz-meyvə konservlərinin istehsalında 
müasir tələblərə cavab verən və paslanmayan metaldan hazırlanmış 
avadanlıqlar istifadə olunmaqla yanaşı, qabaqcıl texnologiyanın tədbiqi 
ilə yüksək sanitar-gigiyenik şərtlərə əməl olunur. Bu konservlərin 
tərkibinə və keyfiyyətinə xüsüsi tələblər verilir. Uşaqlar üçün 
konservlərin tərkibi vitaminlər və minerallı maddələrlə zəngin olmaqla 
yanaşı, yüksək qidalılıq və bioloji dəyərliliyə malik olmalıdır. 
Pəhriz qidası üçün hazırlanan konservlər ümumi texnologiya üzrə 
və müvafiq çeşidlərdə hazırlanır. Bu konservlər az kaloriliyə malik 
olmaqla ürək-damar sistemi xəstəlikləri və həmçinin çəkisi normadan 
artıq olan yaşlılar üçün nəzərdə tutulur. Çeşidlərindən göy qabaq kürüsü, dəniz 
 
 268
kələmi kürüsü, pörtlədilmiş yerkökü, qara gavalı ilə yerkökü, alma püresi ilə 
çuğundur, göy qabaq püresi, qara gavalı və yerkökü ilə mal əti və s. konservlər 
istehsal edilir. 
 
7.4.2. Tomat məhsulları 
 
 Tomat məhsullarının hazırlanması üçün yaxşı yetişmiş, təzə və sağlam 
pomidorlardan istifadə edilir. Istehsal proseslərinin düzgün təşkili hazır məhsulun 
keyfiyyətinə müsbət təsir göstərir. Bu isə pomidorun diqqətlə yuyulmasından, 
qabıq və toxum hissədən ayrılması dərəcəsindən asılıdır. 
Tomat məhsulları istehsalında pomidorun Mayak, Pervenes-190, 
Çernomores-175, Simferopol-765, Krasnodar və s. sortlarından istifadə edilir. 
Tomat məhsullarının istehsalı aşağıdakı mərhələlərdə başa çatdırılır: 
xammalın yuyulması, keyfiyyətinin yoxlanılması, əzilməsi, qızdırılması, kütlənin 
sürtkəcdən keçirilməsi, bişirilməsi və ya qatılaşdırılması, soyudulması və 
qablaşdırılması. 
Tomat pastası və tomat püresi almaq üçün sürtkəcdən keçirilmiş kütlə 
tərkibində lazımi miqdarda quru maddə qalana kimi vakuum-aparatda bişirilir. 
Vakuum-aparatda bişirildikdə məhsulun təbii rəngi dəyişmir, onda boya maddələri 
və vitaminlər yaxşı qalır. Çünki məhsulun bişirilməsi və qatılaşdırılması dövründə 
temperatur 500C-dən yüksəyə qalxmır. 
Tomat məhsullarına tərkibində 12, 15 və 20% quru maddə olan tomat püresi, 
tərkibində 30, 35, 40, 45 və 50% quru maddə olan duzsuz tomat pastası, tərkibində 
27, 32 və 37% quru maddə olan duzlu (duzun miqdarı 3%-dir) tomat pastası və 
tomat sousları aiddir. 
Tomat məhsulları kimyəvi tərkibinə görə qidalı yeyinti məhsuludur. 
Tərkibində 20% quru maddə olan tomat püresində 3,1% azotlu maddə, 11,8% 
karbohidrat, 1,8% üzvi turşular, 2% kül və 0,8% sellüloza vardır. Tərkibində 30% 
 
 269
quru maddə olan tomat pastasında 4,8% azotlu maddə, 18,9% 
karbohidrat, 2,5% üzvi turşu, 2,7% kül və 1,1% sellüloza vardır. 
Tomat püresi, eləcə də tomat pastası tutumu 1-dən 15 litrə qədər 
olan və qapağı germetik bağlana bilən tənəkə və yaxud şüşə taralara, 
bəzən 125 kq tutumlu taxta çəlləklərə qablaşdırılır. Çəlləklərə 
qablaşdırılmış tomat məhsulları duz vasitəsilə konservləşdirilir. Bu 
məqsədlə ona 8-10% xörək duzu əlavə edilir. 
Hazır hala gətirilmiş tomat püresinin tərkibində duzdan başqa 12-
dən 20%-ə qədər quru maddələr olur. Tomat pastası tomat püresinə 
nisbətən qatı məhsuldur. Tənəkə və ya şüşə qablara doldurulan zaman 
tomat pastasının tərkibində quru maddələrin miqdarı 30-dan 40%-ə 
qədər və taxta çəlləklərə doldurulan zaman isə 27-dən 37%-ə qədər 
(əlavə edilmiş xörək duzundan başqa) olur. Duzsuz tomat püresi və 
tomat pastası əla və 1-ci əmtəə sortlarında, duzlu tomat pastası isə təkcə 
birinci sortda hazırlanır.  Tomat püresi və tomat pastasının rəngi narıncı-
qırmızı olmalıdır. Bunların içərisində qabıq və tum qalıqları olmamalı, 
üzərləri kiflə örtülməməli, dadı və iyi təbii olmalı, acı və yanıq tam 
verməməlidir. I-ci sortda kütlənin qəhvəyi, yaxud boz rəngə çalmasına, 
içində tək-tək tum və qabıq hissəciklərinin olmasına yol verilir. 
Tomat məhsullarında suyun, turşuluğun, quru maddənin, duzun və 
mineralların, həmçinin qalayın və misin miqdarı RTŞ-yə görə 
məhdudlaşdırılır. Tomat püresində 12-20 mq/kq-dan, tomat pastasında 
isə 120 mq/kq-dan artıq qalay olmamalıdır. 
«Qafqaz Konserv Zavodu»nda  üç çeşiddə – tərkibində 20% quru 
maddə olan «Blendo» tomat püresi, 24% quru maddə və 2% xörək duzu 
 
 270
olan «Final» tomat pastası və tərkibində 28-30% quru maddəsi olan 
duzsuz «Super sun» tomat pastası istehsal edilir. Bu məhsulların  
keyfiyyəti QOST 3343-89-a uyğundur və zavod bu məhsullara San.PiN 
2.3.2. 560-96 saylı  sanitariya sertifikatı almışdır. 
 Bu məqsədlə zavodda Almaniyadan, Italiyadan və Türkiyədən 
gətirilən avtomatlaşdırılmış avadanlıq quraşdırılmışdır. Təzə pomidorun 
konveyerə verilib yuyqlması və keyfiyyətinə görə çıxdaş edilməsindən 
sonra bütün texnoloji proseslər kompüterlə nizamlanır, istehsal 
prosesində və hazır məhsulun qablaşdırılmasına qədər məhsula insan əli 
toxunmur.  
Istehsal prosesində məhsulun hava oksigeni ilə təmasda 
olmaması, pomidorun tərkibində olan boya maddələrinin, vitaminlərin 
və digər bioloji fəal maddələrin parçalanmasının və oksidləşməsinin 
qarşısını alır. Məhz buna görə pomidorda olan qidalı və bioloji dəyərli 
maddələr heç bir dəyişiklikliyə uğramadan tomat pastanın tərkibinə 
keçir. Eyni zamanda tomat kütləsinin qatılaşdırılması vakuum şəraitində 
65-85oC-də aparıldığı üçün şəkərlərin karamelləşməsinin və zülallarla 
karbohidratların birləşib tünd rəngli melanoidinlər əmələ gəlməsinin 
qarşısı alınır. Məhsul təbii pomidor rəngində olmaqla xoş görünüşə və 
dada malik olur. Beləliklə Dünya Standartlarına cavab verən texnoloji 
sistemin tədbiqi ilə hazırlanan tomat məhsulunun yüksək keyfiyyətli 
olması təmin edilir. 
Hazır məhsul aseptik konservləşdirmə üsulu ilə steril bankalara 
doldurulur, havasız şəraitdə ağzı kip bağlanır. Bəzən  tomat pasta 0,8 
atm təzyiq altında 100oC-də sterilizə edilir. Bu məqsədlə avtoklava 
 
 271
yığılmış konserv dolu bankalar 20 dəqiqə ərzində 100oc-ə qədər 
qızdırılır, 30 dəqiqə həmin  temperaturda sterilizə edilir və  nəhayət 20 
dəqiqə ərzində 30oC-yə qədər soyudulur. Hazır məhsul  zavodun 
ekspedisiyasına yığılır, 15 gün nəzarətdə saxlanılıb keyfiyyəti yoxlanır, 
etiketlənir (markalanır) və karton karobkalara qablaşdırılır. 
Tomat pastasının tərkibində 2 mq/100 qram   beta-karotin 
(provitamin A) və 5 mq/100 qram likopin vardır. Bunlar tomat pastanın 
rənginin formalaşmasında əsas rol oynayan  piqmentlərdir. Bunların 
miqdarı «Spektrofotometr» cihazında tədqiq olunur.  
Tomat pastanın tərkibində 22,68% karbohidrat, 3,82% zülal və 
0,6% yağ vardır. 100 qram tomat pasta 103-105 kkal enerji verir. 
Tomat sousunu hazırlamaq üçün tomat kütləsinə sirkə, şəkər, duz 
və ədviyyat qatılır. Tomat sousları içərisində onun iki növü – «Tünd» və 
«Kuban» sousları daha çox istehsal edilir. Bunlardan başqa «Qara 
dəniz», «Həştərxan», «Yay», «Xerson», «Tünd delikates» və s. tomat 
sousları da vardır. 
Tomat souslarında RTŞ-yə görə quru maddənin miqdarı 28-29%, 
ümumi turşuluq 1,1-1,5%, xörək duzu 2,2-2,5%-ə qədər olur. Keyfiyyət 
göstəricilərinə görə əla və 1-ci sortda buraxılır. «Tünd» sousu 0,25-3 
litrə qədər tutumlu şüşə taralara, «Kuban» sousunu isə 500-525 qr xalis 
çəkidə olan şüşə bankalara qablaşdırıb ticarətə göndərirlər. 
Tomat məhsullarının qüsurlarına onların tərkibində mineral 
qarışıqların, tum və qabıq hissəciklərinin olması, mikroorqanizmlərin 
fəaliyyəti nəticəsində məhsulun kiflənməsi, xarab olması, qıcqırması, 
günəş işığının təsirindən boya maddələrinin parçalanması və bununla da 
 
 272
məmulatın rənginin tutqunlaşması, ağır metal duzlarının standartda 
göstərildiyindən artıq toplanması və s. aid edilə bilər. Bütün bu 
nöqsanlar məhsula xammaldan keçir, istehsal texnologiyasına düzgün 
əməl edilməməsindən və hazır məhsulun qeyri-normal şəraitdə 
saxlanmasından irəli gəlir. 
Tomat məhsulları 0-150C temperaturda, havası təmiz, quru və nisbi 
rütubəti 70-75% olan anbarlarda saxlanılır. Əgər tomat məhsulları 
bankalara yığıldıqdan sonra pasterizə edilmişsə, saxlanılma müddəti 1 
ilə qədərdir. Iri çəlləklərdə qablaşdırılmış, lakin duz vasitəsilə 
konservləşdirilmiş  tomat püresi və tomat pastası üçün təminatlı 
saxlanılma müddəti 3 aydır. Tomat məhsullarının donmasına və yüksək 
temperaturda saxlanılmasına icazə verilmir, çünki əks halda məhsulun 
keyfiyyəti aşağı düşür və hətta öz əmtəə xassələrini belə itirir. 
Ev şəraitində tomat məhsullarının hazırlanması 
 
Tomat pasta hazırlamaq üçün 10 kq pomidora 1,5 xörək qaşığı xörək duzu 
gotürülür. 
 Keyfiyyətli tomat pasta hazırlamaq üçün tam yetişmiş və yetişib ötmüş 
(lakin çürüyüb turşumayan) al qırmızı pomidorlar lazımdır. Pomidoru əzişdirib, 
qabığı ayrılıb əzilənə qədər bişirirlər. Tumu və qabığı ayırmaq məqsədi ilə 
süzgəcdən (sürtgəcli maşın və ya xüsusi novçadan) keçirir və tərkibində 30%-dən 
50%-ə qədər quru maddə qalana, başqa sözlə həcmini 5-6 dəfə azaldana qədər 
daima qarışdırmaq şərtilə qatılaşdırılır, hazır məhsulun kütləsinin 3%-i qədər duz 
əlavə edilir. Ev şəraitində tomat pastanınçox qatı (quru maddəsi 50%-ə qədər) 
hazırlayırlar və pastaya nisbətən artıq miqdarda duz qatıldığı üçün pasterizə 
edilmir. Lakin belə pastanın rəngi tünd qırmızımtıl-qəhvəyi olur. Ona görə də 
tomat pastası bir qədər duru (30% quru maddə olmaqla) hazırlanıb isti halda 
 
 273
bankalara tökülür, yarımlitrlik bankaları 15-20 dəq, litrlik bankaları 20-25 dəq, 
üçlitrlik balonları 35-40 dəq qaynayan suda pasterizə edirlər. Tomat pasta qidalı 
məhsul olmaqla yanaşı, həm də tamlı qatma kimi müxtəlif xörəklərin 
hazırlanmasında istifadə edilir. 
Tomat püre hazırlamaq üçün 10 kq pomidora 2,5 xörək qaşığı xörək duzu 
gotürülür. 
Tomat-pasta kimi hazırlanır, lakin bir qədər sıyıq konsistensiyaya malikdir. 
Pomidor kütləsi süzgəcdən keçirildikdən sonra tərkibində 12%-dən 20%-ə qədər 
quru maddə qalana, başqa sözlə həcmini 2-3 dəfə azaldana kimi qatılaşdırılır. 
Tomat-püre isti halda bankalara tökülür, qaynayan suda yarımlitrlik bankalar 10-12 
dəq, ditrlik bankalar 15-20 dəq, üçlitrlik balonlar isə 30-35 dəq pasterizə edilir. 
         «Tomatlı   tünd» sous hazırlamaq üçün 3 kq pomidora, 1 diş təmizlənmiş 
sarımsaq, 1 ç.q. toz-şəkər,  2,5 ç.q. duz, 0,5 q (15 ədəd) qara istiot,  1 q (20 ədəd) 
ətirli istiot, 1,5 q mixək, 0,5 q muskat cövüzü, 2 x.q üzüm sirkəsi  (və ya 1 ç.q. 
sirkə cövhəri) götürülür. 
Pomidoru əzişdirib yumşalana kimi bişirir, süzgəcdən keçirib tumunu və 
qabığını ayırırlar. Pomidor püresini bir qədər qaynadıb üzərinə duz, şəkər, əzilmiş 
sarımsaq, üyüdülmüş ədviyyat və sirkə əlavə edilir. Qatılaşıb tərkibində 29% quru 
maddə olana qədər bişirilir. Qatı kisel kimi olmalıdır. Uzun müddət saxlamaq üçün 
isti halda 350 və ya 500 ml-lik şüşə bankalara tökülür, qaynayan suda 20-25 dəq 
pasterizə edilir, germetik bağlanıb qapağı üstə soyudulur. 
          Kuban sousu hazırlamaq üçün 2 kq qabığı təmizlənmiş pomidora,2-3 diş 
təmizlənmiş sarımsaq,100 q çaş soğan, 5 x.q. toz-şəkər,  3 ç.q. duz, 0,5 q  ətirli 
istiot, 1,5 q mixək, 1,5 q darçın, 1,5 q xardal,  2-3 x.q üzüm sirkəsi  (və ya 1 ç.q. 
sirkə cövhəri) götürülür. 
Hazırlanmış pomidor püresi qatılaşana qədər qaynadılır, hazır olana 10-12 
dəq qalmış üyüdülmüş ədviyyat (qara istiot, ətirli istiot, mixək, darçın, xardal), 
xırdalanmış sarımsaq və soğan, şəkər, duz, 4-5 dəq qalmış sirkə əlavə edilir, 
tərkibində 28% quru maddə qalana kimi bişirilir. Yarımlitrlik bankalara tökülür, 
 
 274
20-25 dəq qaynayan suda pasterizə edilir, germetik bağlanıb qapağı üstə soyudulur. 
Tomat souslarına 40-50 q şirin istiot (bibər) püresi qatdıqda daha da dadlı olur. 
Meyvə souslarını sürtgəcdən keçirilmiş və meyvə püresinə 10% şəkər 
qatmaqla əldə edirlər. Meyvə sousunun tərkibində 21-25% quru maddə olana qədər 
bişirilir. Sousları alma, armud, heyva, ərik, şaftalı, gavalı və başqa meyvələrdən 
hazırlayırlar. Bu souslar şirin və ya turşa-şirin olub tərkibindəki quru maddənin 
miqdarı normalaşdırılır. Eyni zamanda mis və qalay duzları standart göstəricidən 
çox olmamalıdır. Hazırlanmış sousları şüşə bankalara doldurub germetik 
bağladıqdan sonra sterilizə edirlər. Meyvə souslarını tamlı qatma kimi makaron 
məmulatına, yarma sıyıqlarına, blinçiklərə, zapekanka və pudinqlərə tökürlər. 
Bu qrupa ədviyyat (darçın, mixək, zəncəfil) əlavə etməklə hazırlanan 
meyvəli qatqılar da aiddir. Tərkibində 32%-ə qədər quru maddə, 13%-ə qədər 
şəkər olur. Mineral qarışıqların (qum) miqdarı 0,03%-dən çox olmamalıdır. 
Ev sousunu yağda qızardılmış soğan və yerkökünə tomat püre, duz, şəkər və 
ədviyyat qatmaqla hazırlayırlar. Sousun rəngi narıncı-qırmızı, dadı xoşagələn 
turşa-şirin və ətirlidir. 
Acika hazırlamaq üçün qurudulub xırdalanmış reyhan, keşniş, mərzə, şüyüd, 
həmçinin qırmızı istiot, zəfəran, sarımsaq, tərəvəz, duz, sirkə və başqa ədviyyat 
qatılmış kütlə qatı pastavari məhsul alınana kimi bişirilir. Acika – ət, balıq və 
tərəvəz xörəklərinə, həmçinin qəlyanaltılara tamlı qatma kimi sərf edilir. 
Delikates sousları soya paxlasının xırdalanmasından alınan bişirilmiş və 
fermentləşdirilmiş souslardan hazırlayırlar. Fermentləşdirilmiş souslara duz, şəkər, 
sirkə, tomat-pasta, sarımsaq, bitki yağı, alma püresi, qara gavalı, şərab və müxtəlif 
ədviyyat (qara, ətirli və qırmızı istiot, muskat cövüzü, hil, darçın, mixək, zəncəfil, 
keşniş toxumu) qatılır və bişirilir. 
Resepturadan və hazırlanma üsullarından asılı olaraq «Həvəskar», «Cənub», 
«Şərq», «Hindistan», «Aşxana», «Moskva», «Tomatlı» və «Ukrayna» çeşidlərində 
buraxılır. 
 
 275
Sousun rəngi qəhvəyi, konsistensiyası eynicinsli, dadı turşa-şirin, tünd və 
ədviyyatlıdır. Delikates sousları həcmi 200-500 qr olan şüşə bankalara 
qablaşdırırlar. Bu sousları ət və balıq xörəklərinə, həmçinin soyuq qəlyanaltılara 
tamlı qatma kimi əlavə edirlər. 
Delikates sousların keyfiyyəti quru maddənin, turşuların, xörək duzunun, mis 
və qalay duzlarının miqdarına, həmçinin dadına, iyinə, rənginə və 
konsistensiyasına görə müəyyən edilir. Qurğuşun duzlarının, qıcqırma və kifatma, 
kənar iy və dadın olmasına icazə verilmir. 
 
Azərbaycan kulinariyasında istifadə ediləcək   
yeni meyvə souslarının hazırlanması 
 
Yeni tamlı sousların (qatmaların) alınmasında əsasən yabanı halda yetişən 
və mədəni halda becərilən müxtəlif meyvə-giləmeyvələrdən istifadə oluna bilər. 
Azərbaycan kulinariyasında ət, xəmir və yarmadan hazırlanan xörəklərin süfrəyə 
verməzdən qabaq tərtibə salınmasında, dadının və ətrinin yaxşılaşdırılmasında və 
mənimsənilməsinin yüksəldilməsi məqsədilə tamlı qatma kimi alça məti, zoğal 
məti, gavalı pastası, narşərab, əzgil şərab, sumaq və s. bu kimi meyvə-giləmeyvə 
souslarından istifadə edilir. Ədəbiyyatlarda müxtəlif coğrafi bölgələrdə hazırlanan 
və istifadə olunan meyvə sousları haqqında məlumatlar çox azdır. 
Biz Azərbaycan kulinariyasında istifadə olunmaq üçün yerli bitki 
xammallarından meyvə souslarının hazırlanması üzrə tədqiqatlar aparmışıq. Meyvə 
souslarını tərkibinə və təyinatına görə 2 müxtəliflikdə hazırlamışıq: 
1. Şirin xörəklər üçün meyvə sousları; 
2. Turş dadlı ədviyyəli meyvə sousları. 
Şirin xörəklər üçün meyvə sousları. Bu sousların tərkibində povidlodan 
fərqli olaraq şəkər bir qədər az olur. Dad və ətrini yaxşılaşdırmaq üçün darçın, 
mixək, vanilin, hil və muskat cövüzü əlavə edilir. Südlü və südsüz qatı sıyıqlar, 
 
 276
şirin xəmir xörəklərinə, pudinq və qızdırıcı şkafda bişirilən şirin xörəklərə 
(zapekanka) əlavə edilir. Belə sousların bir neçəsinin resepti və hazırlanma 
texnologiyası laboratoriya şəraitində işlənib hazırlanmışdır. 
Alma-yemişan sousunu hazırlamaq üçün xammalların miqdarı aşağıdakı 
kimi götürülür. Alma püresi – 60%, yemişan püresi – 15%, şəkər – 25%, darçın 
dada görə əlavə edilir. 
Alma-böyürtkən sousunu hazırlamaq üçün böyürtkən püresi – 50%, alma 
püresi – 30%, şəkər – 20% və dada görə vanilin götürülür. 
Alma-qara qarağat sousunu hazırlamaq üçün alma püresi – 45%, qara 
qarağat püresi – 40%, şəkər – 15%, dada görə mixək və darçın götürülür. 
Heyva-üzüm sousunu hazırlamaq üçün heyva püresi – 60%, üzüm püresi 
– 25%, şəkər – 15%, dada görə darçın və muskat cövüzü götürülür. 
Şirin xörəklər üçün meyvə souslarını hazırladıqda ətliyi azacıq bərk olan 
meyvələr (alma, heyva, yemişan və s.) əvvəlcə azacıq su əlavə etməklə öz buğunda 
yumşalana qədər bişirilir, sonra gözcüklərinin ölçüsü 0,1-0,2 mm olan torlu 
ələkdən keçirilir. Üzüm, qara qarağat, böyürtkən və digər yumşaq sulu ətlikli 
giləmeyvələr əzişdirilir, 800C-yə qədər qızdırılır və torlu ələkdən keçirilir. 
Hazır pürelər resept əsasında qarışdırılır, şəkər əlavə edilir, tez-tez 
qarışdırmaq şərtilə 20-25 dəq. bişirilir. Axırda kütləyə üyüdülüb ələkdən keçirilmiş 
ədviyyə (təxminən 1 kq məhsula 0,5 çay qaşığı) qatılır. Isti halda olan meyvə sousu 
banka və ya butulkalara doldurulub yarımlitrlikləri 15 dəq., ikilitrlikləri 30 dəq, 
üçlitrlikləri isə 40 dəq. qaynayan su içərisində pasterizə edirlər. 
Turş dadlı ədviyyəli meyvə sousları. Bu sousların tərkibində şəkər olmur. 
Yabanı alçadan, göyəmdən, sarı gavalıdan, zoğaldan, əzgildən və digər tərkibdə 
üzvi turşular olan meyvə-giləmeyvələrdən hazırlanır. Bu souslara soğan, sarımsaq, 
qurudulmuş nanə, reyhan, cəfəri, şüyüd göyərtisi, qırmızı istiot, qara istiot, sarıkök, 
ətirli istiot və digər ətirli ədviyyəli bitkilər qatılır. Bu souslar əsasən ət, quş əti və 
 
 277
balıqdan hazırlanan quru və duru xörəklərə, duru xəmir xörəklərinə əlavə edilir. 
Belə souslardan bir neçəsinin reseptini və hazırlanma texnologiyasını laboratoriya 
şəraitində işləyib hazırlamışıq. 
Alçalı-sarımsaqlı sousu hazırlamaq üçün xammalların miqdarı aşağıdakı 
kimi götürülmüşdür. Alça püresi – 90%, sarımsaq – 10%, dada görə duz, 
qurudulmuş nanə və şüyüd göyərtisi, üyüdülmüş keşniş toxumu əlavə edilir. Ət və 
xəmir xörəklərinin yanında verilir. 
Sarı gavalı sousu hazırlamaq üçün sarı gavalı püresinə dada görə duz, 
sarıkök və cəfəri göyərtisi əlavə edilir. Əsasən kələm dolmasının hazırlanmasında 
və toyuq ləvəngi hazırlayarkən çiy toyuğun səthinə çəkmək üçün istifadə edilir. 
Zoğal sousu hazırlamaq üçün zoğal püresinə və ya zoğal mətinə sarımsaq, 
keşniş göyərtisi, sarıkök və qurudulmuş reyhan əlavə edilir. Balıq qızartması və 
duru xəmir xörəklərinin yanında süfrəyə verilir. 
Əzgil sousu hazırlamaq üçün əzgil püresinə və yaxud «Əzgilşəraba» dada 
görə sarımsaq, soğan, qurudulmuş şüyüd, nanə və reyhan göyərtisi əlavə edilir. 
Kotlet, ət və balıq qızartması yanında süfrəyə verilir. 
Turş dadlı ədviyyəli meyvə souslarını iki üsulla hazırlamaq olar. Hər iki 
halda əvvəlcə meyvə-giləmeyvələrdən isti üsulla püre və ya qatı ekstrakt (mət) 
hazırlanır. Birinci halda sousu uzun müddət saxlamaq məqsədilə meyvə-giləmeyvə 
püresinin üzərinə sarımsaq, soğan (sürtgəcdən keçirilmiş), ətirli-ədviyyəli bitkilər 
əlavə edib yarımhazır vəziyyətə gətirir və pasterizə ilə konservləşdirilir. Ikinci 
üsulla isə hazırlanmış püre və ya qatı ekstrakt (mət) pasterizə üsulu ilə  
konservləşdirilir. Istifadə etməzdən 1-2 saat əvvəl üzərinə əzişdirilmiş sarımsaq, 
qurudulub xırdalanmış və ya xırda çərtilmiş təzə ətirli-ədviyyəli göyərti (keşniş, 
şüyüd, nanə, reyhan, cəfəri və s.) və digər ədviyyələr əlavə edilib süfrəyə verilir. 
Meyvə souslarının kütləvi istehsalı məqsədilə tərəfimizdən texnoloji 
təlimat və normativ-texniki sənədlər hazırlanması nəzərdə tutulur. Bu sousların 
 
 278
sənaye üsulu ilə hazırlanıb istifadə olunmasının elmi-təcrübəvi əhəmiyyəti vardır. 
Meyvə sousları iştahanın artmasına, qidanın mənimsənilməsinə fizioloji cəhətdən 
müsbət təsir göstərir. Bu sousların əsas təsiredici maddəsi üzvi turşular və 
hazırlanmasında istifadə olunan ətirli-ədviyyə bitkilərinin tərkibindəki ətirli 
maddələrdir. Lakin bu sousların hazırlanmasında əsasən bitki mənşəli 
məhsullardan istifadə olunduğundan orqanizm üçün vacib olan makro və 
mikroelementlərlə, vitaminlər və digər bioloji fəal maddələrlə də zəngindirlər 
7.4.3. Kompotlar 
 
Kompotlar meyvə konservləri içərisində əsas yer tutur. Kompotlar bütöv və 
yaxud doğranılmış meyvə və giləmeyvələrdən hazırlanır. Bunun üçün meyvələr 
yuyulur, təmizlənir, qabığından və tumundan azad edilir, bankalara doldurulur, 
üzərinə müxtəlif qatılıqda (35-65%-li) şərbət tökülür, sonra germetik bağlanıb 
sterilizə və ya pasterizə edilir. Bəzən meyvələr çeşidlənir. Adi meyvələrə nisbətən 
kompotlarda turşuluq daha az, yəni 0,2-0,5% olur. Kompotları tənəkə bankalarda 
və tutumu 0,5; 0,8; 1,0; 2,0 və 3,0 litr olan şüşə bankalarda hazırlayırlar. 
Bankaların ağzı vakuum altında bağlanır. Kompotlar yalnız bir meyvədən və 
müxtəlif meyvə və giləmeyvələrin qarışığından (assorti) hazırlanır. 
Kompot üçün istifadə olunan meyvələrin ölçüsü və rəngi bir bərabərlikdə və 
forması düzgün olmalıdır. Kompotu alma, armud, heyva, gilas, albalı, ərik, şaftalı, 
gavalı, alça, göyəm, zoğal, üzüm, çiyələk, moruq, qarağat, portağal, narıngi, 
feyxoa, əncir və s. meyvələrdən hazırlayırlar. Kompot istehsalında həmin 
meyvələrin daha yararlı sortlarından, texniki yetişkənlikdə istifadə edirlər. Gilasın 
Sarı draqona, Qara Napoleon, albalının Vladimir, Şpanka, Anadolu, gavalının 
Yaşıl renklod, Adi gavalı, Italiya gavalısı, armudun Qış dekankası, Iskəndəriyyə 
beresi, almanın Anton, qış qızıl parmeni, Şafran Pepini, Ağ rozmarin kimi 
sortlarından daha çox istifadə edilir. 
Bəzi meyvələri, məsələn, albalını və gilası bütöv halda tumu ilə birlikdə 
konservləşdirirlər. Diametri 40 mm-dən çox olan iri gavalıları yarı bölüb tumunu 
 
 279
ayırırlar. Iri şaftalı və əriyi yarı bölüb çəyirdəyini çıxarırlar, xırdaları isə bütöv 
konservləşdirirlər. Alma, armud və heyvanı qabığından, tum yuvasından və çiçək 
kasacığından azad edib bütöv, yarım və dilim halında doğrayıb konservləşdirirlər. 
Zərif alma və armuddan qabıqlı kompot hazırlanır. Ətliyi bərk olan armud və 
almanı 30-35%-li şəkər şərbətində 80-900C-də 4-5 dəq pörtlədirlər. Şərbətin və 
almanın çəkiləri 3:1 nisbəti kimi olmalıdır. Meyvəni pörtlətdikdən sonra qalan 
şərbəti bankalara yığılmış meyvənin üzərinə tökürlər. 
Heyva da alma və armud kimi hazırlanır. Lakin heyvanın qabığını 
təmizləmək üçün onu 20-22%-li kaustik soda məhlulunda qaynadıb yuduqdan 
sonra tum yuvasından azad edib qalınlığı 15-25 mm olmaqla dilimləyirlər. 
Yumşaltmaq üçün suda və ya 0,1%-li limon və ya şərab turşusu məhlulunda 80-
900C-də pörtlədirlər. Pörtlətmə müddəti heyvanın sortundan asılıdır. Alma və 
armud üçün 35%-li, heyva üçün 40%-li şəkər şərbəti götürülür. 
Çəyirdəkli meyvələrdən çəyirdəkli kompot hazırlanır. Gilas və albalıdan 
kompot hazırlamaq üçün onları yuyur və bankalara tökməzdən qabaq 30-40 dəq 
soyuq suda saxlayırlar. Albalı və gilasın ətliyini möhkəmlətmək üçün onları 24-36 
saat zəif kalsium duzu məhluluna qoyurlar. Sonra təmiz yuyub bankalara yığırlar. 
Albalı üçün 60%-li, gilas üçün 35%-li şəkər şərbəti götürülür. 
Əriyi bankalara yığmazdan qabaq 0,2%-li alüminium zəyi məhlulunda 30 
dəq saxlayırlar. Şaftalının bəzən qabığını da təmizləyirlər. Əl ilə təmizlədikdə 20-
25%, kimyəvi yolla təmizlədikdə isə 8-12% tullantı alınır. Şaftalını 30 san-dən 2 
dəq-yə qədər buxara verməklə pörtlədirlər. Bankalara doldurmazdan qabaq 1%-li 
limon və ya şərab turşusu məhlulunda saxlayırlar. Ərik və şaftalı üçün 40%-li şəkər 
şərbəti götürülməlidir. 
Gavalıdan kompot hazırlamaq üçün onu yuyub çeşidləyirlər. Gavalını 3-5 
dəq ərzində 80-850C-də, bəzi gavalı sortlarını isə 0,5-1%-li kaustik soda 
məhlulunda 900C-də 5-10 san ərzində pörtlədirlər. Bu zaman gavalının üzərində 
xırda çatlar əmələ gəlir ki, bu da gavalının termiki emal zamanı partlamasının 
qarşısını alır. Bu çatlardan həm də şəkər asanlıqla gavalının daxilinə sorulur. Bəzən 
 
 280
gavalını 25%-li şərbətdə 80-850C-də 1-3 dəq pörtlədirlər. Iri gavalı sortlarını yarı 
bölüb çəyirdəyindən azad edərək konservləşdirirlər. Qurudulmuş gavalıdan da 
kompot hazırlanır. Bu məqsədlə onları yuyub, yumşaltmaq üçün 3-4 dəq qaynar 
suda saxlayırlar. Gavalı üçün 30%-li şərbət işlədilir. 
Bütün bunlarla yanaşı, alçadan (65%-li şərbət götürülür), göyəm və zoğaldan 
(65%), çiyələkdən (68%), qarağatdan (60%), moruqdan (55%) və s. bu kimi meyvə 
və giləmeyvələrdən də kompot hazırlanır. 
Keyfiyyətcə kompotlar əla, birinci və aşxana sortlarına ayrılır. Kompotun 
sortu onun xarici görünüşündən, meyvənin rəngindən, konsistensiyasından və 
şərbətin keyfiyyətindən asılıdır. Meyvə və giləmeyvə iriliyinə, rənginə görə eyni, 
bütöv, əzilməmiş və yarılmamış olmalıdır. Şərbət təmiz və şəffaf alınmalı, 
içərisində meyvə hissələrinin qarışığı və mexaniki qarışıqlar olmamalıdır. 
Sortların müəyyən edilməsində əsas meyarlar meyvələrin eyni ölçüdə 
olması, düzgün doğranması və təmizlənməsi, rənginin eyniliyi, şərbətin keyfiyyəti, 
məhsulun dadı və ətridir. Kompotun tərkibində 50-60% meyvə, 40-50% isə şərbət 
olmalıdır. 
Adi kompotlardan başqa pəhriz kompotları da hazırlanır. Bu kompotlar, 
əsasən şəkər xəstəliyi olanlar üçün nəzərdə tutulur. Şərbət əvəzinə meyvənin 
üzərinə su və ya həmin meyvənin şirəsini tökürlər. Şirinləşdirmək üçün ona 13% 
miqdarında sorbit və ya ksilit əlavə edilə bilər. 
Uşaq qidası üçün hazırlanan kompotlardan çiyələk, çəyirdəksiz albalı və 
gilas, qarağat, qabığı təmizlənmiş alma, moruq kompotlarını göstərmək olar. 
 
7.4.4. Meyvə və tərəvəz şirələri 
 
Meyvə-tərəvəz şirələri qidalı ərzaq məhsullarıdır. Şirələrin tərkibində 
çeşidindən asılı olaraq 0,3-1,0% azotlu maddələr, 12,2-18,5% ümumi şəkərlər, 0,3-
2,4% üzvi turşular, 0,3-0,8% minerallı maddə vardır. Minerallı maddələrdən 
natrium, kalium, kalsium, maqnezium, fosfor və dəmir daha çoxdur. Meyvə-
 
 281
giləmeyvə şirələri minerallı maddələrin və vitaminlərin mənbəyidir. Meyvə-
tərəvəz şirələrində B1, B2, PP və C vitaminləri və provitamin A (karotin) vardır. 
100 ml şirə 25-70 kkal və ya 105-280 kCoul enerji verir. Konservləşdirilmiş 
meyvə-tərəvəz şirələri dəyərli ekstraktlı maddələrlə zəngin olmaqla bərabər, həm 
də çox dadlıdır. 
Təbii şirələrdə şəffaflaşdırılmış şirələrə nisbətən minerallı maddələr və 
vitaminlər çoxdur. Ətliyi ilə şirə hazırladıqda isə meyvə-tərəvəzin tərkibində olan 
vitaminlərin və minerallı maddələrin əsas hissəsi şirəyə keçir və onun qidalılıq 
dəyərini artırmaqla bioloji dəyərliliyini də yüksəldir. Yerkökü, kələm, çuğundur, 
şalğam, xiyar, turp şirələri mədənin turşu əmələgətirmə və sekretor funksiyasını 
artırır. Həmin tərəvəz şirələrini yarıbayarı su ilə qarışdırıb içdikdə mədənin işi 
yaxşılaşır. Ödburaxma yollarının fəaliyyəti sürətlənir. 
Bütün tərəvəz şirələri orqanizmdən artıq suyun ifraz olunmasına kömək edir. 
Südverən analara təzə tərəvəz və meyvə şirəsi içmək xeyirlidir. 
Bəzən mağazalarda satılan lətli şirələrə qarşı alıcılarda əks təsəvvür yaranır. 
Lətli şirələri almaqdan imtina edənlər də var. Lakin nəzərə almaq lazımdır ki, lətli 
şirələrin tərkibindəki bioloji fəal maddələr və yumşaq liflər (sellüloza, 
hemisellüloza) orqanizmi maddələr mübadiləsinin zərərli qalıqlarından və 
şlaklardan təmizləyir. Yaşlılar üçün lətli şirə daha əlverişlidir, çünki heç də hamı 
bitki məhsullarında olan kobud toxumları yaxşı mənimsəyə bilmir. Ona görə də 
təzə tərəvəzlərdən hazırlanmış lətli şirələr həm yaşlılar və həm də uşaqlar üçün 
xeyirlidir. 
Təzə tərəvəzlərin qiymətli xassələrindən biri də onların çoxunun tərkibində 
tartron turşusunun olmasıdır. Bu turşu orqanizmdə şəkərlərin yağa çevrilməsini 
ləngidir. Yerkökü, pomidor, təzə xiyar, turp bu turşu ilə zəngindir. Beləliklə, kim 
kökəlmək istəmirsə, daha çox tərəvəz şirəsi qəbul etməlidir. 
Təzə tərəvəzlərdən hazırlanan şirələri bankalarda pasterizə edib kip 
bağlamaq və soyuqda saxlamaq mümkündür. Bu üsulla hazırlanan şirələr bir çox 
 
 282
faydalı xassələrini özündə saxlayır. Qışda və yazbaşı belə şirələri bişirilmiş duru 
xörəklərə də əlavə etmək olar. 
Konservləşdirilmiş meyvə və giləmeyvə şirələrindən təravətləndirici içki və 
pəhriz yeməyi kimi, habelə müxtəlif şərbətlər, likörlər, nalivkalar (spirtli içkilər), 
spirtsiz qazlaşdırılmış içkilər istehsal etmək üçün istifadə edilir. 
 
7.4.4.1. Meyvə və tərəvəz şirələrinin təsnifatı 
 
Konservləşdirilmiş şirələr hazırlanma üsullarına görə aşağıdakı qruplara 
bölünür. 
Təbii şirələr. Müəyyən bir xammal növündən alınaraq, üzərinə digər 
meyvələrin şirələri, şəkər və ya konservant əlavə edilmir. Əla keyfiyyətli təbii 
şirələr yüksək dad-tam göstəriciləri ilə fərqlənir. Belə şirələrin çeşidi həmin 
məqsədlə seçilib götürülmüş meyvə və tərəvəzin adı ilə adlanır. 
Kupaj edilmiş şirələr. Əsas şirənin üzərinə əlavə edilmiş digər növ meyvə 
şirəsindən ibarətdir. Kupaj edilən şirələrin düzgün seçilməsi əsas şirənin dad 
keyfiyyətlərini və qidalılıq dəyərini artırır. Əlavə edilən şirənin miqdarı 35%-dən 
çox olmur. 
Şəkər və ya şərbət qatılmış şirələr. Bəzi meyvə və giləmeyvələrin təbii 
şirələrinin turşuluğunu zəiflətmək üçün onlara şəkər qarışdırılır. 
Saturasiya edilmiş və ya karbon qazı ilə doydurulmuş şirələr. Karbon qazı 
şirənin dadını xeyli yaxşılaşdırır, ona təravətləndirici xassə verir. 
Meyvə toxuması hissəciklərinin olmasına və şəffaflıq dərəcəsinə görə şirələr 
2  yerə bölünür: lətsiz və lətli şirələr. 
Lətsiz şirələr də öz növbəsində açıq rəngli və şəffaf şirələrə və rəngi açıq 
olmayan şirələrə bölünürlər.Lətsiz şəffaf şirələr öz xarici görünüşü və dadı ilə daha 
çox cəlbedici olur, buna görə də onları, adətən əla məhsul çeşidinə aid edirlər. 1-ci 
sorta aid edilən şirələr üçün şəffaflıq zəruri deyildir. Bundan əlavə, rəngi çətinliklə 
açıqlaşan xammal növlərindən (qara qarağat, moruq, firəng üzümü, heyva və s.) 
 
 283
hazırlanan məhsullar üçün də şəffaflıq zəruri deyildir. Alma şirəsi şəffaflaşdırılmış 
və ya şəffaflaşdırılmamış halda satışa buraxılır. 
Lətli şirələri başlıca olaraq karotinlə zəngin olan xammad növlərindən 
(ərikdən, narıngidən) istehsal edirlər. Belə şirələrin rəngini şəffaflaşdırmaq suda 
həll olmayan karotinin bir qisminin itirilməsinə səbəb olardı. Lətli şirələrin bir 
növü də maye meyvələrdir. Onları şirənin çox narın doğranmış meyvə ləti ilə 
qarışığından alırlar. Maye meyvələr hazırlamaq üçün alma, ərik, gavalı, çiyələk, 
qara qarağat, firəng üzümü və bir sıra başqa meyvə və giləmeyvələrdən də istifadə 
edilir. 
Konservləşdirilməsi üsuluna görə şirələr pasterizə edilmiş, süzülüb sterilizə 
edilmiş, soyuqda saxlanılmış, spirtləşdirilmiş və sulfitləşdirilmiş şirələrə bölünür. 
Antiseptiklər ilə konservləşdirilmiş şirələri bir içki kimi işlətməyib, onlardan 
ancaq sənayedə təkrar emaletmə yolu ilə şərbət və ya likör hazırlamaq üçün 
istifadə edirlər. 
Buraxılan məhsul növlərindən biri də qatılaşdırılmış şirələr və ya 
ekstraktlardır. Onları açıq rəngli təbii şirələrdən suyun bir hissəsini 
buxarlandırmaqla hazırlayırlar. 
 
 
7.4.4.2. Şirələrin hazırlanması üsulları 
 
Şirələri tam yetişmiş, şirəli və tamamilə saf olan təzə meyvə-
giləmeyvələrdən və bəzi tərəvəzlərdən (yerkökü, aşxana çuğunduru, pomidor, 
qabaq və s.) hazırlayırlar. Şirələr, əsasən presləmə üsulu ilə əldə edilir. Presləmə və 
ya sıxma zamanı meyvə-giləmeyvədən şirə ilə birlikdə orqanizm üçün xeyirli olan 
bir çox qiymətli maddələr – şəkərlər, üzvi turşular, vitaminlər, mineral maddələr və 
digər bioloji fəal maddələr ayrılır. Meyvə-giləmeyvənin və tərəvəzin tərkibindəki 
şirədə həll olan maddələrin əsas hissəsi şirəyə keçir, yerdə qalan tullantıda 
(jmıxda) isə qidaya az yararlı olan maddələr (sellüloza, hemisellüloza və s.) qalır. 
 
 284
Ona görə də meyvə-tərəvəz şirələri, qidalı yeyinti məhsulu kimi uşaqların, 
xəstələrin, qocaların və sağalmaqda olan adamların gündəldik qidası üçün böyük 
əhəmiyyətə malikdir. 
Sənaye üsülü ilə müxtəlif meyvə-giləmeyvədən şirə hazırlanıb, onları təbii 
halda şəkərsiz və ya şəkər əlavə etməklə pasterizə edib konservləşdirirlər. Şirələrin 
hazırlanması aşağıdakı ardıcıllıqla başa çatdırılır: 
1. meyvə-giləmeyvənin və tərəvəzin keyfiyyətinin yoxlanılması. 
2. meyvə-giləmeyvənin və tərəvəzin yuyulması, yeyilməyən hissələrdən 
təmizlənməsi. 
3. xammalın doğranması və ya əzilməsi. 
4. əzintinin qızdırılması və ya bir müddət saxlanılması. 
5. şirənin sıxılıb çıxarılması. 
6. şirənin çökdürülməsi və süzülməsi. 
7. təbii şirələrin konservləşdirilməsi. 
8. qarışıq və şəkər əlavə edilmiş şirələrin konservləşdirilməsi. 
9. konservləşdirilmiş şirələrin soyudulması. 10 gün ərzində saxlanılıb 
düzgün konservləşdirilməsinin yoxlanılması, sərin və qaranlıq yerdə 1 
ildən çox olmayaraq saxlanılması. 
Şirə hazırlamaq üçün istifadə olunan meyvə-giləmeyvə və tərəvəz müxtəlif 
ölçüdə və formada ola bilər. Istifadə olunan meyvə-tərəvəz tam yetişmiş olmalı, 
lakin yetişib ötməməli və çürümüş olmamalıdır. Xammalların keyfiyyəti 
hazırlanan şirənin keyfiyyətinə böyük təsir göstərir. Müxtəlif şirələrin istehsalında 
istifadə olunması məsləhət görülən sortlar aşağıda qeyd ediləcəkdir və hər bir 
sortun özünəməxsus üstünlüyü vardır. Ümumi göstəricilərdən əsas odur ki, 
zərərvericilər və xəstəliklərlə zədələnmiş xammaldan şirə hazırlamaq üçün istifadə 
etmək olmaz. Meyvə qurdu zədələmiş və ya çürümüş meyvədən şirə hazırlanarsa, 
şirənin dadı pis olar və kənar iy verər. Məsləhət görülən meyvə-giləmeyvə sortları 
ilə yanaşı, yerli şəraitdə yetişən onlarca yaxşı meyvə-giləmeyvə sortlarını da 
istifadə etmək olar. 
 
 285
Meyvə-giləmeyvə keyfiyyətcə yoxlandıqdan sonra kənar qarışıqlardan, 
yarpaq və otdan təmizlənir, axar su altında diqqətlə yuyulur. Meyvə-tərəvəzin 
səthində torpaq və qum hissəcikləri olmamalıdır. Moruq, böyürtkən və çiyələk 
kimi zərif giləmeyvələri xəlbirə və ya süzgəcə töküb, içində su olan qaba salır və 
dərhal çıxarırlar. Yuyulmuş giləmeyvələr bir qədər süzgəcdə saxlanır ki, suyu 
tamamilə süzülsün. 
Hazırlanmış meyvə-tərəvəzdən şirəni maksimum ayırmaq üçün, onları çox 
xırda hissəciklərə qədər (5-10 mm-lik) doğrayır və ya da sürtgəcli maşından 
keçirib sıyığaoxşar kütləyə çevirirlər. Meyvə-giləmeyvə püreyəbənzər kütləyə 
çevrilsə, onda şirəni ayırmaq çətinləşir, iri doğradıqda isə daha az şirə alınır. 
Bəzi meyvə-giləmeyvələrin şirəsi çətinliklə ayrılır və şirə tam çıxmır. 
Gavalı, şaftalı, qara qarağat, moruq, firəng üzümü əzintisindən şirəni ayırmaq 
üçün, əzintini paslanmayan taraya yığır, üzərinə hər 2 kq əzintiyə 1 st su əlavə edib  
60-700C temperatura qədər qızdırırlar. Gavalını xırda doğramadan qaynar suda 3-4 
dəq qızdırdıqdan sonra presləyirlər. Qalan meyvə-giləmeyvələrin əzintisi soyuq 
halda yaxşı preslənir. 
Sənaye miqyasında, əsasən üzüm, alma, albalı, gavalı, ərik, nar, qara qarağat, 
çiyələk, narıngi, portağal, gilas, heyva, moruq, şaftalı və s. şirələr hazırlanır. 
Bunlardan başqa uşaq ərzağı və pəhriz qidası üçün ksilitlə albalı, sorbitlə albalı, 
ksilitlə ərik, sorbitlə ərik şirələri də buraxılır. Meyvə-tərəvəz qarışığından 
hazırlanmış şirələrə isə ərik-balqabaq, alma-yerkökü, alma-çuğundur şirələrini 
misal göstərmək olar. 
Tərəvəzlərdən ən çox tələb olunan pomidor şirəsidir. Şirə hazırlamaq üçün 
yerkökü, çuğundur və turşudulmuş kələm də istifadə edilir.Pomidor şirəsini texniki 
yetişkənliyə malik seçmə pomidorlardan istehsal edirlər. Şirənin tərkibində quru 
maddənin miqdarı 4,5%-dən az olmamalıdır. 1 litr şirədə qalayın miqdarı 100 mq-
dan, mis isə 5 mq-dan çox olmamalıdır. 
 
 286
Turşudulmuş kələmdən alınan şirə xarakterik iy və dada malik olub, 
tərkibində 10 mq% askorbin turşusu olmalıdır. Duz 2%-i, turşuluq isə 1,5%-i 
keçməməlidir. 
Meyvə və tərəvəz şirələrinin keyfiyyət göstəriciləri müəyyənləşdirilərkən 
refraktometrə görə quru maddələrin miqdarı, turşuluğu, şəkər qatılmış şirələrdə 
şəkərin miqdarı müəyyən edilir. Təbii şirələrin əla sortunda spirtin miqdarı 0,3%-
dən, 1-ci sortunda isə 0,5%-dən çox olmamalıdır. Şirələrdə həcmə görə 0,1-0,3% 
çöküntü olmasına yol verilir. 
Təbii şirələrin qıcqırmasının qarşısını almaq üçün (üzüm şirəsindən başqa) 
onlara 0,06%-dən çox olmayaraq sorbin turşusu qatmağa icazə verilir. 
 
 287
 
7.4.5. Pürelər və pastalar 
 
Bu qrup konservlərə sterilizə edilməklə meyvə və giləmeyvələrdən 
hazırlanan təbii pürelər, meyvə pastaları, sterilizə edilmiş şəkərli pürelər, meyvə 
sousları, habelə qatılaşdırılmış souslar aiddir. Püreləri hazırlamaq üçün meyvələr 
əvvəlcə pörtlədilir, əzilir, sürtkəcdən keçirilir və lazımi qatılığa qədər bişirilir. 
Pürelər bilavasitə istehlak edilir və ya kisel, muss və başqa kulinar məmulatının 
hazırlanmasında əsas xammal kimi işlədilir. Sterilizə edilmiş pürelər müxtəlif 
meyvə-giləmeyvələrdən tərkibində 8-18% quru maddə olmaqla hazırlanır. Şəkər 
əlavə edilmiş meyvə-giləmeyvə pürelərində, çeşidindən asılı olaraq 14-36% quru 
maddə, 8-31% şəkər olur. Sorbin turşusunun miqdarı 0,05%-i keçməməlidir. 
Meyvə souslarını hazırlamaq üçün püreyə 9%-ə qədər şəkər əlavə edib, 
tərkibində 21-23% quru maddə qalana qədər bişirirlər. 
Bu qrupa ədviyyat (darçın, mixək, zəncəfil) əlavə etməklə hazırlanan 
meyvəli qatqılar da aiddir. Tərkibində 32%-ə qədər quru maddə, 13%-ə qədər 
şəkər olur. Mineral qarışıqların (qumun) miqdarı 0,03%-dən ötməməlidir. 
Meyvə püresini şəkər əlavə etmədən qatılaşdırdıqda alınan məhsul meyvə 
pastası adlanır. Meyvə pastalarını ərikdən, almadan, şaftalıdan və gavalıdan 
bişirirlər. 
Uşaq iaşəsi üçün hazırlanan pürelər əlavələrindən asılı olaraq bir neçə növdə 
istehsal edilir: şəkər qatılmış meyvə püresi, şəkər qatılmış meyvə-giləmeyvə 
qarışığından püre, şəkər qatılmış meyvə-tərəvəz qarışığından püre, süd, yarma və 
meyvə qarışığından püre, şəkər qatılmış qaymaqlı meyvə-giləmeyvə püresi. Uşaq 
iaşəsi üçün pürelərdə quru maddənin, turşuluğun, C vitamini və karotinin miqdarı 
standart üzrə normalaşdırılır. Onlar 0,2 litr tutumlu bankalara qablaşdırılır. 
Pəhriz qidası üçün meyvə pürelərinə sorbit və ya ksilit qatmaqla bir 
meyvədən və ya bir neçə meyvə-giləmeyvə qarışığından püre hazırlanır. 
 
 288
Tərkibində quru maddənin miqdarı 19-20%, ksilit və ya sorbitin miqdarı 11,0-
12,5%-dir. 
Sulfitləşdirilmiş meyvə-giləmeyvə püreləri satışa verilmir, əsasən qənnadı 
məmulatı (povidlo, jele, karamel və  konfet içliyi üçün) istehsalına sərf edilir. 
 
 
 289
7.5. Meyvə-tərəvəz konservlərinin keyfiyyətinə qoyulan tələblər 
 
Konservlərin keyfiyyəti aşağıdakı göstəricilər üzrə qiymətləndirilir: təyinatı, 
saxlanılmağa davamlılığı, erqonomik, estetik və təhlükəsizlik. 
Təyinat göstəriciləri (və ya fiziki-kimyəvi) konservlərin qidalılıq və pəhrizi 
dəyərini, funksional təyinatını, profilaktiki əhəmiyyətini, təmizliyini və 
konservlərin quruluşunu xarakterizə edir. Əsas təyinat göstəricilərinə konservin 
tərkibindəki quru maddələrin və ya həll olan quru maddələrin kütlə payı, hissələrin 
nisbəti (kompot və təbii konservlər üçün), titrlənən turşuluq (bir çox konserv 
növləri üçün), C vitamini, karotin (uşaq qidası üçün konservlər), pəhriz konservləri 
üçün şəkərin əvəzediciləri (sorbit və ksilit), yağ (qəlyanaltı və nahar konservləri 
üçün), həmçinin netto kütləsi (və ya həcm kütləsi), meyvə və tərəvəzin vahid 
qablaşdırmada ölçüsü (və ya onların miqdarı), kənar hissəciklər, o cümlədən bitki 
mənşəli qatışıqlar aid edilir. Bu göstəricilərin əksəriyyəti normativ-texniki 
sənədlərdə normalaşdırılır və məhdudlaşdırılır. 
Konservlərin saxlanılmağa davamlılıq göstəricilərindən ən əsası bütün 
konservlər üçün metal taranın daxili səthinin vəziyyəti (rəngi, ləkəli olması, 
laklanması) və saxlanılma müddətidir. Optimal saxlanılma şəraitinə riayət 
edildikdə meyvə-tərəvəz konservlərinin saxlanılma müddəti 1 ilə qədərdir. 
Erqonomik göstəricilər konservlərin orqanoleptiki xassələri ilə 
reqlamentləşdirilir və əsas göstəricilərlə xarakterizə edilir. Bu göstəricilərə xarici 
görünüş, rəng, dad və iy aiddir. Təbii konservlərin və kompotların xarici görünüşü, 
rəngi və iyi təbii xammala oxşar və ona yaxın olmalıdır. Digər qrup konservlər 
üçün bu göstəricilər emal nəticəsində kəsb olunan göstəricilərin qiyməti və 
əhəmiyyəti ilə reqlamentləşdirilir. Xarici görünüşü müəyyən edərkən meyvə və 
tərəvəzin ölçüsünün, forma və rənginin bir bərabərlikdə olmasına, deformasiyaya, 
mexaniki zədələnməyə, zərərvericilərlə və xəstəliklə zədələnməyə ciddi fikir 
verilir. 
 
 290
Estetik göstəricilər istehlak tarasının  zahiri görünüşünə görə müəyyən 
edilir. Bu zaman konserv bankasının səthinin vəziyyətinə, markalanmasına, etiket 
kağızının və ya litoqrafiyanın estetik tərtibatına fikir verilir. 
Zərərsizlik göstəricilərinə konserv bankasının doldurulub bağlanmasının 
keyfiyyəti, PH göstəricisi, mikrobioloji göstəricilər, konservantların kütlə payı, 
ağır metalları, pestisidlərin, mikotoksin patulinin miqdarı, konserv bankasının 
germetikliyi, mikrobioloji stabilliyi, qida üçün zərərsizliyi (keyfiyyətlilik) və 
sənaye istehsalının  sterilliyi aid edilir. Konservlərin zərərsizlik və mikrobioloji 
göstəriciləri 7.1, 7.2 və 7.3 saylı cədvəllərdə verilmişdir. 
Konservlərin əmtəə sortları reqlamentləşdirilən keyfiyyət göstəricilərin 
qiyməti ilə, əsasən də orqanoleptiki göstəricilərə və kənarlaşmalara görə müəyyən 
edilir. Kompotlar, yaşıl noxud (əla, 1-ci və aşxana sortu), qatılaşdırılmış tomat 
məhsulları, meyvə-giləmeyvə şirələri, konservləşdirilmiş xiyar (1-ci və 2-ci və ya 
əla və 1-ci sort) əmtəə sortlarına ayrılır. 
 
 
 291
Cədvəl 7.1. Meyvə-tərəvəz konservlərində toksiki elementlərin, mikotoksinlərin, 
nitratların, pestisidlərin və radionuklidlərin yol verilən səviyyəsi (TBT görə) 
Məhsul qrupu Göstəricilər  Yol verilən səviyyə, 
mq/kq-la çox 
olmamalı 
Qeydlər  
1 2 3 4 
Tərəvəz, meyvə, 
giləmeyvə 
konservləri 
Toksiki elementlər: 
qurğuşun 
 
 
0,5 
 
0,4 Meyvə 
1,0 Tənəkə bankada giləmeyvə 
arsen 0,2  
kadmium 0,03  
 0,05 Tənəkə bankada 
civə 0,02  
mis 5,0  
sink 10,0  
qalay 200,0 Tənəkə bankada 
xrom 0,5  xromlanmış tarada 
 Nitratlar, 
pestisidlər, 
radionuklidlər 
Təzə meyvə-
tərəvəzlərdə 
olduğu kimi 
Xammala görə nəzarət edilir 
Şirələr, içkilər, 
tərəvəz, meyvə, 
giləmeyvə 
konsentratı 
(konservləşdirilmiş) 
şirəsi 
Toksiki elementlər: 
qurğuşun 
 
 
0,5 
 
 
Tərəvəz 
0,4 Meyvə-giləmeyvə 
1,0 Tənəkə bankada 
arsen 0,2  
kadmium 0,03  
 0,05 Tənəkə bankada 
civə 0,02  
mis 5,0  
sink 10,0  
qalay 200,0 Tənəkə bankada 
xrom 0,5 Xromlanmış tarada 
Içkilər  qurğuşun 0,3  
arsen 0,1  
kadmium 0,03  
civə 0,005  
mis 3,0  
sink 10,0  
Konsentratlar   Təzə meyvə-
tərəvəzlərdə 
olduğu kimi 
Xammalda və son 
məhsuldakı quru maddələrin 
miqdarı nəzərə alınmaqla 
xammalın tərkibinə görə 
hesablanır 
Şirələr, içkilər, 
konsentratlar 
Mikotoksinlər: 
patulin 
 
0,05 
 
Alma, tomat, çaytikanı 
 Nitratlar, pestisidlər Təzə meyvə- Xammalda və son 
 
 292
tərəvəzlərdə 
olduğu kimi 
məhsuldakı quru maddələrin 
miqdarı nəzərə alınmaqla 
xammalın tərkibinə görə 
nəzarət edilir 
 Radionuklidlər: 
Sezium-137 
 
1200 
 
Bk/kq 
 Stronsium-90 240 Bk/kq 
Cem, mürəbbə, 
povidlo, konfityur, 
şərbət, şəkərlə 
meyvə-giləmeyvə 
püresi və s. 
Toksiki elementlər: 
qurğuşun 
 
 
0,5 
 
1,0 Tənəkə tarada 
arsen 1,0  
kadmium 0,05  
civə 0,02  
mis 5,0  
sink 10,0 Tənəkə tarada 
qalay 200,0  
xrom 0,5 Xromlanmış tarada 
 Nitratlar və 
pestisidlər 
Əsas xammala 
görə hesablanır 
 
 Mikotoksinlər: 
patulin 
 
0,05 
 
Alma, çaytikanı 
 Radionuklidlər: 
Sezium-137 
 
80 
 
Bk/kq 
 Stronsium-90 70 Bk/kq 
 
 
 293
Cədvəl 7.2. Meyvə-tərəvəz konservlərinin mikrobioloji göstəricilərinə  
verilən tələbat (TBT görə) 
Məhsulun qruppu Tələbat  
1 2 
Qatılaşdırılmamış tomat məhsulları, turşu əlavə 
edilməyən və PH 4,2-dən çox olan tərəvəz 
konservləri, PH-ı 3,8-dən çox olan turşu əlavə 
edilməyən ərik, şaftalı və armud konservləri 
«A» qrupuna aid konservlər üçün sənaye 
sterilliyinə verilən tələbi ödəməlidir 
PH 3,7-4,2 olan, konservantların tətbiqi ilə 
hazırlanan pasterizə edilmiş tərəvəz konservləri 
«B» qrupuna aid konservlər üçün sənaye 
sterilliyinə verilən tələbi ödəməlidir 
Konservant əlavə edilərək pasterizə edilmiş, PH-
ı 3,7-dən az olan tərəvəz konservləri, PH-ı 3,7 
və daha az olan meyvə konservləri, həmçinin 
PH-ı 4,0-dən az olan sorbin turşusu ilə 
konservləşdirilmiş məhsullar,  turşu əlavə 
edilməklə hazırlanan və PH-ı 3,8 və daha az 
olan şaftalı, ərik və armud konservləri 
«Q» qrupuna aid konservlər üçün sənaye 
sterilliyinə verilən tələbi ödəməlidir 
PH-ı 4,2 və daha çox olan, turşu əlavə 
edilmədən hazırlanan konservləşdirilmiş tərəvəz 
şirələri, konservləşdirilmiş tomat içkiləri 
«A» qrupuna aid konservlər üçün sənaye 
sterilliyinə verilən tələbi ödəməlidir 
Quru maddəsinin miqdarı 12% və daha çox olan 
qatılaşdırılmış tomat məhsulları (tomat-pasta, 
tomat-püre) 
«B» qrupuna aid («b» yarımqrupu) 
konservlər üçün sənaye sterilliyinə verilən 
tələbi ödəməlidir. Kifin miqdarı 
«Qovarda» görə görünən sahənin 40%-
dən çox olmamalıdır 
PH-ı 3,7-4,2 olan, konservantlar tətbiqi ilə və 
pasterizə edilməklə konservləşdirilən tərəvəz 
şirələri 
«B» qrupuna aid konservlər üçün sənaye 
sterilliyinə verilən tələbi ödəməlidir 
PH-ı 3,7-dən az olan meyvə-tərəvəz şirələri, 
şəkərlə konservləşdirilmiş və ətliyi ilə 
konservant əlavə edilməklə hazırlanan meyvə-
giləmeyvə şirələri, turşu əlavə edilən və PH-ı 
3,8-dən az olan ərik və şaftalı şirələri 
«Q» qrupuna aid konservlər üçün sənaye 
sterilliyinə verilən tələbi ödəməlidir 
 
 
 294
 
 
 
 
 
Cədvəl 7.3. Meyvə-tərəvəz konservlərinin mikrobioloji göstəriciləri 
 
 
Məhsul qrupu 
MAFA n 
MM KƏB 
q-la çox 
olmamalı 
Məhsulun həcmində (sm) 
olmamalıdır 
Kiflər, 
KƏB-lər, 
sm3-dən 
çox 
olmama-
lıdır 
 
 
Qeyd  Bağırsaq 
çöpü 
(koliform
a) 
Patogen 
mikro-
orqanizm-
lər, o cüm.  
salmonella 
Maya-
lar 
PH-ı 3,7 və az olan karbon 
qazı ilə qazlaşdırılmış 
pasterizə edilmiş meyvə-
giləmeyvə içkiləri və 
şirələri 
50 1x10 - 1,0 5,0 1 sm3-də süd 
turşusu 
bakteriyaları 
olmamalıdır 
Pasterizə edilmiş, o 
cümlədən tez 
dondurulmuş meyvə-
giləmeyvə içkiləri və 
şirələri 
5x103 1,0 25 2x103 5x102 KƏB q-la çox 
olmamalıdır 
Qatılaşdırılmış meyvə, 
meyvə-giləmeyvə və 
giləmeyvə şirələri, sənaye 
emalı üçün pasterizə 
edilmişlər 
«Q» qrupuna aid konservlər üçün sənaye sterilliyinə verilən tələbi 
ödəməlidir 
 
 
 
 295
7.6. Meyvə və tərəvəz konservlərinin saxlanılması zamanı 
baş verən qüsurlar 
 
Meyvə və tərəvəz konservlərinin keyfiyyəti onların saxlanılma şəraitindən 
çox asılıdır. Bu konservləri 75% nisbi rütubətdə 0-200C temperaturda saxlamaq 
məsləhətdir. Meyvə və tərəvəz konservlərini uzun müddət saxladıqda vitaminlik 
dəyəri azalır. Aparılmış tədqiqatlar nəticəsində müəyyən edilmişdir ki, göy noxud 
təbii konservini 100C temperaturda 2 il saxladıqda onun tərkibində olan C vitamini 
9% azalır. Temperatur artdıqca vitaminlərin miqdarı daha da aşağı düşür. Bir 
qayda olaraq, tərəvəz konservlərini 0-150C-də, meyvə konservlərini isə 0-100C 
temperaturda saxlayırlar. 
Meyvə və tərəvəz konservlərində saxlanılma zamanı bombaj, bankanın 
qapağı şişmədən məhsulun turşuması, bankaların əzilməsi (tənəkə bankalarda), 
bankaların və qapağın paslanması kimi qüsurlar müşahidə edilir. Bir qayda olaraq, 
konservlər hazırlandıqdan sonra tənəkə bankaların paslanmasının qarşısını almaq 
üçün onların üzəri mineral yağlarla yağlanır. Paslanma şüşə bankaların qapağında 
və tənəkə bankalarda baş verə bilər. Tənəkə bankaların içi qalaylanır və ya 
laklanır. Istifadə edilən laklar turşulara qarşı davamlı olmalıdır. Bu cür emal 
bankaların səthində də aparılır. Paslanma konserv bankasının üzərini silərkən 
ləkənin qalması ilə müəyyən edilir. 
Bombaj bankanın müxtəlif səbəblərdən şişməsi ilə müəyyən edilir. Fiziki, 
kimyəvi və mikrobioloji bombajları fərqləndirirlər. 
Fiziki bombaj bankanın həddindən artıq doldurulmasından, bankaya soyuq 
məhsulun yığılmasından, donma nəticəsində həcmin genişlənməsindən və başqa 
səbəblərdən irəli gəlir. 
Kimyəvi bombaja məhsuldakı turşuların bankanın qapağı və ya tənəkə 
bankanın metalı ilə reaksiyasından əmələ gələn hidrogenin təzyiqi səbəb olur. Odur 
ki, kimyəvi bombaj tərkibində turşuluq çox olan konservlərdə daha çox müşahidə 
edilir. 
 
 296
Mikrobioloji bombaj məhsul lazımi qədər sterilizə və ya pasterizə 
edilmədikdə, banka germetik bağlanmadıqda, bankanın içində hava qaldıqda baş 
verir. Bu zaman mikroorqanizmlər tam məhv olmadığından məhsuldakı qida 
maddələrini parçalayır və müxtəlif qazlar (CO2, H2, NH3 və s.) əmələ gəlir. Bu 
qazlar bankanın qapağının şişməsinə səbəb olur. Anaerob-termofil bakteriyaların 
təsiri ilə tərkibində kükürd olan zülallar parçalanır və H2S qazı əmələ gəlir. Bu qaz 
məhsula çürüntü iyi verir. Qapağın iç üzü qaralır. 
Konservin bombaj əmələ gəlmədən turşumasına səbəb termofil 
bakteriyalardır. Tomat şirəsi və tərkibində tomat kütləsi olan başqa konservlər daha 
tez turşuyur. Konserv bankasından şirənin axması bankanın germetik 
bağlanmamasından, bombaj nəticəsində bankanın (tənəkə) tikiş yerinin 
açılmasından və dərin paslanma nəticəsində dəlik əmələ gəlməsindən baş verir. 
Belə konserv satışa verilməməlidir. Mikrobioloji və kimyəvi bombaja uğramış 
konservlər qida üçün yararsızdır. 
 
 
 297
 
 
7.7. Meyvə-tərəvəz konservlərinin keyfiyyətini  
qoruyan amillər 
Meyvə-tərəvəz konservlərinin keyfiyyətini qoruyan amillərə tara, 
qablaşdırma, markalanma, saxlanılma şəraiti və müddəti aiddir. Saxlanılmanın 
optimal şəraiti konservlərdə gedən kimyəvi, biokimyəvi və mikrobioloji prosesləri 
zəiflədir. 
Konservlərin qablaşdırılması üçün istehlak taralarının növü aşağıdakılardan 
ibarətdir: 
- tənəkə (metal) bankalar; 
- şüşə bankalar, butulkalar; 
- kombinələşmiş materiallardan (karton, polietilen, folqa) «tetra-pak» tipində 
paçkalar; 
- polimer və kombinələşmiş materialdan karobkalar. 
Bankaların ağzını bağlamaq üçün tənəkə (metal) qapaqlar, butulkaların ağzını 
bağlamaq üçün metal kornen-probkalar və ya polimer materialdan vintlənən 
qapaqlardan istifadə edilir. 
Yeyinti sənayesində istifadə üçün nəzərdə tutulan və konservləşdirilən 
məhsulla bilavasitə təmasda olan tara və materiallardan istifadə olunmasına 
Səhiyyə Nazirliyinin xüsusi icazəsi olmalıdır. 
Istehlak tarasında olan konservlərin qablaşdırılması üçün aşağıdakı 
nəqliyyat taralarından istifadə edilir: 
- qöfrəli kartondan yeşiklər; 
- taxta yeşiklər; 
- karton yeşiklərin materialından hazırlanan paketlər və ya qruplaşdırılan 
taralar. 
Qruplaşdırılan taraları formalaşdırmaq üçün termiki emalla birləşən pərdələrdən 
istifadə edilir. 
 
 298
Istehlak tarasının markası özündə bədii tərtibatı, etiketdəki və ya taranın 
səthindəki mətni və şərti işarələri birləşdirir. Etiketdəki və ya istehlak tarasının 
səthindəki mətndə  aşağıdakılar olmalıdır: 
- məhsulun adı; 
- istehsalçının, qablaşdırıcının, eksportyorun, importyorun, ölkənin və onun 
yerləşdiyi yerin adı və ünvanı; 
- netto kütləsi və ya məhsulun həcmi; 
- istehsalçının əmtəə nişanı (əgər varsa); 
- əsas məhsulun kütlə payı və ya kütləsi (şərbətdə, marinadda, duzluqda və 
şirədə hazırlanan məhsullar üçün); 
- məhsulun tərkibi; 
- meyvə və ya tərəvəzin kütlə payı (nektar və içkilər üçün); 
- məhsulun qidalılıq dəyəri (vitaminlərin, minerallı maddələrin və xüsusi 
təyinatlı məhsullardakı əlavələrin miqdarını göstərməklə); 
- xammalın yarımfabrikat və hazır məhsulun xüsusi emalı üsulları haqqında 
məlumat; 
- pəhriz konservləri üçün şirinləşdiricilərin tərkibi; 
- məhsulun hazırlanması və istifadəsi üzrə məsləhətlər (ehtiyac olduqda); 
- saxlanılma şəraiti, əgər o adi şəraitdən fərqlənirsə; 
- istehsal tarixi; 
- təminatlı saxlanılma müddəti; 
- ştrix kod; 
- standartın nömrəsi. 
           Konserv məhsulunun yararlılıq müddəti QOST 51074-97 üzrə müəyyən 
edilir və bu müddət qurtardıqdan sonra konserv istehlak üçün yararsız hesab edilir. 
Məhsulun yararlılıq müddəti qeyd olunarkən eyni zamanda saxlanılma 
şəraitinə əməl olunması üçün məsləhətlər verilir. 
Məhsulun istehsal tarixi qeyd edilərkən onun müəyyən olunmuş tələblərə 
uyğunluğunu göstərən vaxtın başlanması vacibdir. Burada məhsulun hazırlandığı 
 
 299
normativ-texniki sənəd qeyd olunur. Eyni zamanda sertifikasiya haqqında məlumat 
verilir. 
QOST 13799-81-ə uyğun olaraq tənəkə bankalarda hazırlanan meyvə-
tərəvəz konservlərinin qapağında aşağıdakı şərti işarələr qeyd olunur: 
- məhsulun çeşid nömrəsi – 3 rəqəm; 
- növbə və briqadanın nömrəsi – 1-2 rəqəm; 
- yararlılıq müddəti – «müddətə qədər yararlıdır» sözləri və 6 rəqəm; 
- ayın tarixi – 2 rəqəm; 
- ay – 2 rəqəm; 
- il – cari ilin 2 son rəqəmi; 
- müəssisənin daxil olduğu sistemin indeksi – 1-2 hərflə qeyd olunur (konserv 
sənayesinin indeksi – K hərfi ilə, istehlak kooperasiyasının indeksi –  IK   
(rus dilində PC hərfləri yazılır) hərfləri ilə işarə edilir; 
Qeyd etmək lazımdır ki, ət-süd konservlərində «M» hərfi, balıq 
konservlərində «P» hərfi yazılır. 
- müəssisə yerləşən ölkənin indeksi; 
- istehsal müəssisəsinin nömrəsi – 1-3 rəqəm. 
Məhsulun çeşid nömrəsinin yanına ekstra sort konservlər üçün «G», əla sort 
konservlər üçün «B», 1-ci sort konservlər üçün «P», aşxana sortu üçün «C» hərfi 
yazmağa icazə verilir (hərflər rus əlifbasına görə işarələnir). 
Şüşə bankaların qapağında və polimer tarada, litoqrafiyalı metal bankalarda 
aşağıdakı şərti işarələr qeyd olunur: 
- növbənin (briqadanın) nömrəsi – 1-2 rəqəm; 
- yararlılıq müddəti – «müddətə qədər yararlıdır» sözləri və 6 rəqəm; 
- ayın tarixi – 2 rəqəm; 
- ay – 2 rəqəm; 
- il – cari ilin iki son rəqəmi. 
 
 300
Istehsal müəssisəsinin 1-3 rəqəmli nömrəsini, həmçinin növbə rəqəminin 
qabağında məhsulun sortunu göstərən hərflər – ekstra sort üçün «G», əla sort üçün 
«B», 1-ci sort üçün «P» və aşxana sortu üçün «C» hərfi yazmağa icazə verilir. 
Nəqliyyat tarası karton və ya taxta yeşiklərin bir yanına və ya üstünə 
yazılmaqla markalanır. 
Nəqliyyat tarasında tünd rəngli manipulyasiya işarələri qoyulur: «Üstünü 
alta çevirməməli», «Ehtiyatlı ol, sınandır». 
Hər bir nəqliyyat tarasındakı markada məhsulu səciyyələndirən aşağıdakılar 
yazılır: 
- istehsal müəssisəsinin (birliyin), istehsalçı ölkənin adı; 
- məhsulun adı və sortu (sortu müəyyən edildikdə); 
- istehlak tarasının miqdarı və adı; 
- netto və brutto kütləsi; 
- saxlanılma müddəti və şəraiti, əgər bunlar normativ-texniki  sənədlərdə 
nəzərdə tutulubsa; 
- qablaşdırıcının nömrəsi. 
Meyvə-tərəvəz konservlərini 0-150C temperaturda və 75%-dən çox olmayan 
nisbi rütubətdə saxlayırlar. Əksər konservlərin saxlanılması müddəti 2 ildir, uşaq 
və pəhriz qidası üçün konservlərin, tublarda şəkərli meyvə və giləmeyvə 
pürelərinin saxlanma müddəti 1 il, termoplastiki tarada qablaşdırılan meyvə-
giləmeyvə məhsullarının saxlanılma müddəti 3 aydır. 
Saxlanılma müddəti ərzində bütün şərtlərə əməl olunduqda konservlər öz 
xassələrini qoruyub saxlayır. Saxlanılma müddəti qürtardıqda məhsul istehlak üçün 
yararlı hesab edilir. Lakin onun istehlak məziyyəti  (istehlak dəyəri) bir qədər aşağı 
düşür.  
Yaxşı olar ki, konserv saxlanan anbarın nisbi rütubəti yüksək olmasın, əks 
halda qapaqlar və tənəkə bankalar pas ata bilər. Konservlərin saxlanılması üçün 
yüksək temperatur da məsləhət görülmür. Yüksək temperatur mikroorqanizmlərin 
inkişafına və məhsulun tərkibində gedən kimyəvi proseslərin sürətlənməsinə səbəb 
 
 301
olur. Məsələn, yüksək temperaturda şəkərlə zülali maddələr və ya aminturşuları 
birləşib tünd rəngli melanoidlər əmələ gətirir, mürəbbənin şərbəti tündləşir, dadı 
dəyişir. 
Konservləri donmaqdan qorumaq lazımdır. Tərkibində şəkər və duz az olan 
konservlər mənfi 2-30C-də, nisbətən çox şəkər olan meyvə kompotları mənfi 5-
70S-də donur. Bunlar konservlərin saxlanılmasında böyük əhəmiyyətə malikdir. 
Saxlanılan zaman üzüm kompotunda və üzüm şirəsində kalium 
hidrotartaratın çöküntüsü əmələ gəlir. Çöküntü bozumtul rəngli xırda dənəciklər 
şəklində olur. Belə konservləri istifadə etdikdə kompotun şərbətini və ya üzüm 
şirəsini 2-3 qat tənzifdən süzüb kalium hidrotartaratı ayırmaq lazımdır. 
Meyvə-tərəvəz konservlərinin saxlanılması zamanı əsas şərtlərdən biri də 
onların qaranlıqda, günəş işığının düşmədiyi yerdə saxlanılmasıdır. Uzun müddət 
işıqda saxlanan meyvə-tərəvəz konservlərinin rəngi tutqunlaşır, onların 
tərkibindəki boya maddələri (xlorofil, antosianlar və s.) ultrabənövşəyi şüaların 
təsiri altında parçalanır, məhsulun rəngi tutqun bozumtul olur, vitaminlər 
parçalanır və beləliklə də konservləşdirilmiş meyvə-tərəvəzlərin bioloji dəyərliliyi  
azalır. 
 
 
 302
 
 
7.8. Qurudulmuş meyvə və tərəvəz 
 
Meyvə-tərəvəzin qurutma üsulu ilə konservləşdirilməsi onların tərkibindəki 
suyun miqdarının azaldılmasına əsaslanır. Çünki məhsulun tərkibində su az 
olduqda mikroorqanizmlər zəif inkişaf edir və ya inkişafdan qalır. 
Məhsul qurudulduqda onun tərkibində nəmlik meyvələrdə 18-25%-ə qədər, 
tərəvəzlərdə isə 11-14%-ə qədər azalır. 
Meyvə-tərəvəzin qurudulması prosesi aşağıdakı əməliyyatlardan ibarətdir: 
xammalın yuyulması, ölçülərinə və keyfiyyətinə görə çeşidlənməsi, təmizlənməsi, 
doğranması, pörtlədilməsi, qurudulması, nəmliyin tarazlaşdırılması, metal 
qarışıqlardan təmizlənməsi və qablaşdırılması. 
Meyvələr öz təbii rənglərini saxlasın deyə, bəzən qurutmadan qabaq onları 
kükürd qazına verir və ya sulfit turşusu məhlulu ilə emal edirlər. Alma, armud, 
ərik, üzüm bu üsulla daha çox emaldan keçirilir. Nəticədə oksidləşdirici 
fermentlərin aktivliyi azalır. C vitamini yaxşı qalır, məhsulun rəngi tündləşmir və 
qurudulmuş meyvə zərərvericilərlə zədələnmir. 
Meyvə-tərəvəz 2 üsulla: təbii və süni üsullarla qurudulur. 
Təbii qurutma ölkəmizin isti rayonlarında bilavasitə günəş istiliyi ilə aparılır. 
Bu üsulun çatışmayan cəhəti odur ki, qurutma məhsulun növündən və havanın 
istiliyindən asılı olaraq 1-5 gün, bəzən isə 10-12 gün davam edir, həm də məhsul 
tozlu olur. Ona görə də günəş altında qurudulmuş ərik, üzüm, albalı və başqa 
meyvələr xüsusi zavod emalından keçirilir. Belə məhsula «zavod emalından 
keçirilmiş məhsul» deyilir. 
Süni qurutma müxtəlif tipli quruducularda aparılır. Şkaf və karusel tipli, 
kanallı, barabanlı və lentvari quruducular vardır. Məhsulun doldurulması və 
boşaldılması xarakterinə görə quruducular fasiləli və fasiləsiz işləyən qurğu 
 
 303
növlərinə ayrılır. Məhsulun növündən asılı olaraq temperatur 45-700C, qurutma 
müddəti isə 3-5 saat davam edir. 
Süni qurutma üsullarından biri də «qaynayan mühitdə» qurutmadır. Bu 
üsulla göy noxud, lobya, giləmeyvələr və kub şəklində doğranmış meyvə-tərəvəz 
qurudulur. 
Qurutma üsullarından infra-qırmızı şüa vasitəsilə və sublimasiya üsulu ilə 
qurutma müasir üsullardan sayılır. 
Sublimasiya üsulu ilə xammalı dondurulmuş halda çox dərin vakuum altında 
qurudurlar. Bu üsulun mahiyyəti ondan ibarətdir ki, meyvə-tərəvəzdə olan su 
donmuş haldan birbaşa buxar halına keçirilir. Bunun üçün meyvə-tərəvəz təcili 
üsulla dondurulur, vakuum kameralara yerləşdirilir və ondan nəmlik nasos 
vasitəsilə sorulur. Kamerada təzyiq 1-1,5 mm civə sütununa kimi endirilir və bu 
şəraitdə su maye halında ola biləmdiyi üçün birbaşa buxar halına keçir. 
Sublimasiya üsulu ilə qurudulmuş meyvə-tərəvəzdə məsaməlilik və suyu özünə 
çəkib şişmək xassəsi yüksək olur. Məhsulun nəmliyi 4-6% olmaqla, yüksək 
keyfiyyətliliyi ilə fərqlənir. 
Qurudulmuş tərəvəzlərin çeşidi. Qurutmaq üçün kartof, yerkökü, çuğundur, 
ağ köklər (kərəviz, cəfəri, cırhavuc), ağbaş kələm, soğan, sarımsaq, göy noxud, 
göyərti tərəvəzləri (şüyüd, cəfəri, nanə, ispanaq, turşəng) və s. istifadə olunur. 
Bostan tərəvəzlərindən isə ən çox yemiş qurudulur. 
Qurudulmuş tərəvəzlərin 80%-ni qurudulmuş kartof və onun emal 
məhsuları – kartof lopaları, kartof yarması, qızardılmış xırçıldayan kartof (çipsı), 
kartof krekeri təşkil edir. Qurutmaq üçün nişastası çox olan Oktyabryonok, Kuryer, 
Peredovik, lorx, Epron, Berlixenqen kartof sortlarından istifadə edilir. 
Kartofun qabığını təmizləmək üçün onu buxar və ya qaynar su ilə emal 
edirlər. Bu zaman onun qabığı asanlıqla təmizlənir. Bəzən kartofun qabığını xüsusi 
avtoklavlarda təzyiqi əvvəlcə aşağı salıb, sonra artırmaqla təmizləyirlər. Bu zaman 
itki azalır. Qabığı soyulmuş kartofu soyuq su ilə yuyub, xüsusi maşınlarda 
sütuncuqlar (4-7 mm) və ya dairəciklər şəklində doğrayırlar. Əgər kartof buxar-su-
 
 304
termik üsulla emal edilmişsə, doğrandıqdan sonra birbaşa qurudulmağa verilir, 
mexaniki üsulla təmizlənmişsə, doğrandıqdan sonra onu pörtlədir və soyudurlar. 
Isti emal zamanı kartofn qaralmasına səbəb olan troizinaza fermenti parçalanır. 
Sonra kartofu tərkibində 12% su qalana qədər qurudurlar. Məhsulun davamlılığını 
artırmaq üçün nəmliyini 6-7%-ə endirmək və onu germetik qapalı qablara yığmaq 
məsləhətdir. 
Qurudulmuş kartofu xəlbirdən keçirməklə 1,5 sm-dən kiçik olan hissəcikləri 
ayırırlar və maqnit sahəsindən keçirirlər. Tərkibində 3 mq/kq-dan çox metal 
qırıntısı olmamalıdır. Təzə kartofa nisbətən qurudulmuş kartofun tərkibində suda 
həll olunan maddələrin və vitaminlərin miqdarı nisbətən azdır. 
Qurudulmağa verilmiş kartofda reduksiyaedici maddələrin miqdarı 0,4%-dən 
çox olmamalıdır. Çünki uzun müddət saxlandıqda şəkərlər amin turşuları ilə 
melanoidlər əmələ gətirir və bu da kartofun rəngini qabaqca qəhvəyi boyayır, sonra 
isə qaraldır. 
Kartof lopaları hazırlamaq üçün qabığı soyulmuş və bişirilmiş kartofu isti 
halda əzib barabanlı quruducularda qurudurlar. Qalınlığı 0,1-0,3 mm, nəmliyi 4-
6%-dən çox olmur. Kartof lopaları istiliyi 800C olan su və ya süd ilə 1:6 nisbətində 
püreyəoxşar özlü kütlə əmələ gətirir. Lopaların sıxlığı çox olmayıb 200 kq/m3-ə 
çatır. Bu da onların saxlanma və daşınmasını  çətinləşdirir. 
Kartof yarması istehsal etmək üçün qabığı soyulub bişirilmiş kartofu 
sürtkəcdən keçirirlər və əldə edilən püreni qurudulmuş iri kartof unu ilə elə 
qarışdırırlar ki, kütlənin nəmliyi 40-50% olsun. Həmin kütləni soyudub nəmliyi 4-
6%-ə çatana qədər qurudurlar. Əldə edilən yarmanı ələkdən keçirərək həm iri, həm 
də narın hissəcikləri ayırırlar. Məhsul sıxlığının böyüklüyü (800 kq/m3) və 
mexaniki təsirlərə qarşı davamlılığı ilə fərqlənir. 
Qurudulmuş yerkökü və çuğundur. Qurutmaq üçün Nant, Şantene, Qışlıq 
Moskva yerkökü sortlarından istifadə edilir. Yerkökü buxar-su-termik üsulla 
pörtlədilir və qabıqdan təmizlənir. Yuyulub təmizlənmiş yerkökü eninə kəsiyi 7 
mm və uzunluğu ən çoxu 20 mm olan sütuncuqlar şəklində doğranılır. Nəmliyi 
 
 305
14%-ə çatana kimi qurudulur. Çuğunduru da bu üsulla qurudurlar. Qurudulmuş 
çuğundur və yerkökü elastik olmalıdır. Çuğundurun rəngi tünd qırmızı olub, 
çəhrayıya və ya bənövşəyiyə, yerkökünkü isə narıncıya və ya narıncı-sarıya 
çalmalıdır. 
Ağ köklərdən kərəviz, cəfəri və cırhavuc qurudulur. Ölçüləri cəfəridə 3 sm, 
kərəviz və cırhavucda isə 4 sm olmalıdır. Qurudulacaq xammalı əl ilə yuyub 
karborundlu maşınlarda təmizlədikdən sonra, əl ilə də arıdır və eninə kəsiyi 3-5 sm 
olan sütuncuqlar şəklində doğrayırlar. Ağ kökləri pörtlətmirlər. Nəmliyi 13-14%-ə 
qədər qurudulur. 
Soğanın qurudulması üçün Arzamas, Bessonov, Rostov, Poqar və s. acı 
soğanlardan istifadə edilir. Diametri 3 sm və daha artıq olan soğanı qurudurlar. 
Soğanı qabıqdan təmizləyib 2-4 mm qalınlığında dairəciklər şəklində (fal-fal) 
doğrayırlar. Nəmliyi 14%-dən ötməməli, rəngi isə açıq olmalıdır. Ilk vaxt 
qurudulmuş soğan kövrək olur, sonra elastikləşir. 
Ağbaş kələmin qurudulmaq üçün tərkibində quru maddəsi ən azı 9% olan 
orta və gecyetişən Slava, Amager, Zimovka, gecyetişən Moskva sortlarından 
istifadə edilir. Kələmi göy yarpaqlardan təmizləyib, eni 4-5 mm olan yonqarlar 
şəklində doğrayırlar. 2 dəq buxarda pörtlədib sonra qurudurlar. Rəngi ağ olsun 
deyə, kələmi sulfit turşusu və onun turş duzlarının məhlulları ilə emal etmək 
məsləhətdir. Qurudulmuş kələmin nəmliyi 14%, rəngi açıq sarı və elastik olmalıdır. 
Uzun müddət saxlamaq üçün nəmliyi 9%-ə çatanadək qurudulur. 
Bunlardan başqa gül kələm, göyərti, ispanaq, göy noxud və  göy lobya da 
qurudulur. 
Qurudulmuş tərəvəz qarışıqlarından 1-ci nahar xorəkləri (sup, şi, borş və s.) 
və onlara qatqılar hazırlanır. 
Qurudulmuş tərəvəz 1-ci və 2-ci əmtəə sortunda buraxılır. Bunları 
keyfiyyətcə qiymətləndirdikdə xırdalanmış hissənin miqdarı, quruyub ötmuşlərin 
və başqa qarışıqların miqdarı müəyyən edilir. Onların rəngi, forması, ölçüsü və 
nöqsanları da nəzərə alınır. Tərəvəz qurusunda kif, çürük, kənar qoxu və tam, 
 
 306
zərərverici zədəsi,  0,01%-dən çox mineral qarışıq, 3 mq/kq-dan çox metal qatışığı 
olmamalıdır. 
Qurudulmuş meyvələrin çeşidi. Qurutmaq üçün bir çox meyvələrdən 
istifadə edilir və bu məhsullar qurudulmuş tərəvəzə nisbətən çeşiddə buraxılır. Süni 
üsulla ən çox alma, armud, gavalı, albalı, gilas, moruq böyurtkən; gün altında isə 
başlıca olaraq ərik, şaftalı və üzüm qurudulur. Qurutmaq üçün yüksək keyfiyyətli 
meyvə sortlarından istifadə edilir.  
Qurudulan üzümün şəkərliliyi nəzərə alınır. Bu məqsədlə istifadə edilən 
üzüm sortlarında şəkərin miqdarı 20%-dən az olmur. Qurutmaq üçün həm tumlu, 
həm də tumsuz üzümlərdən istifadə edilir. Tumlu üzümlərin qurudulmasından 
alınan məhsula mövüc, tumsuz üzümlərin qurudulmasından alınan məhsula isə 
kişmiş adı verilir. 
Yaxşı keyfiyyətli məhsul üzüm salxımlarının 3-4 saniyə 0,4 %-li qaynayan 
qələvi məhlulu ilə emalından (axırda su ilə təmiz yuyulur) sonra alınır. Bəzən ağ 
üzümləri, rənginin qorunması üçün kükürd qazı ilə emal edib kölgədə qurudurlar. 
Qurutma müddəti 4-12 gündür. Qurudulmuş üzüm zavod emalından keçirilən və 
keçirilməyən növlərə ayrılır. 
Qurudulmuş üzümün çeşidi onun ampeloqrafik sortlarından və emalından 
asılı olaraq aşağıdakılardan ibarətdir.  
Bidanə -  hazırlanmasında tumsuz Ağ kişmişi üzümdən istifadə olunur. Bu 
üzüm sortu ancaq günəş altında qurudula bilər.  
Şəhani - tumsuz Qara kişmişi üzümdən hazırlanır. Günəş altında qurudulur.  
Soyaqi - hazırlanmasında bidanədə olduğu kimi, Ağ kişmişi üzümdən 
istifadə edilir, ancaq qurutma kölgədə aparılır. 
Qara vassarqa – hazırlanmasında tumlu Qara üzüm və Taqobi sortlarından 
istifadə edilir. Günəş altında qurudulur. 
Çilyaqi – hazırlanmasında tumlu Çilyaqi və Terbaş üzüm sortlarından 
istifadə olunur. Günəş altında qurudulur. 
 
 307
Səbzə – hazırlanmasında tumsuz Ağ kişmişi üzümdən istifadə olunur. Günəş 
altında qurutmadan qabaq qələvi məhlulunda pörtlədilir. 
Qermian – hazırlanmasında Maska, Cauz, Nimrəng və s. bu kimi tumlu 
üzüm sortlarından istifadə edilir. Qələvidə emal edilib kölgədə qurudulur. 
Avlon – hazırlanmasında müxtəlif növ tumlu üzüm sortlarından istifadə 
edilir. Günəş altında qurudulur. 
Ağ kişmişi üzüm qurudularkən kükürd qazına da verilir. Qurudulmuş 
üzümün tərkibində 20%-dən (Bidanə sortunda isə 17%-dən) çox nəmlik 
olmamalıdır. Avlon sortundan başqa qurudulmuş üzüm keyfiyyətindən asılı olaraq 
əla, 1-ci və 2-ci əmtəə sortuna bölünür. 
Ərik qurusu. Qurutmaq üçün Orta Asiyada yetişən Mirsəncəli, Xurmayi, 
Isfarak, Supxani, Babai, Xasak və Kandak sortlarından istifadə edilir. Onlar 
qurutmadan əvvəl kükürd qazına da verilir. Bu əlamətinə görə ərik qurusu 2 yerə 
ayrılır: kükürd qazına verilmiş və verilməmiş, bütöv halda, çəyirdəyi çıxarılmış 
bütöv halda, həmçinin çəyirdəyi çıxarılıb yarı bölünmüş halda qurudulur. Bütöv 
halda qurudulmuş ərik qurusu uryuk adlanır, çəyirdəyi çıxarılıb bütöv halda 
qurudulmuşlar qaysı, yarı bölünüb qurudulmuş əriklər isə kuraqa (ərik qaxı) 
adlanır. 
Qurutmadan qabaq ərik yuyulur, sortlaşdırılır, kalibirləşdirilir, pörtlədilir və 
sulfitləşdirilir. Pörtlətmə istiliyi 95-980C olan suda 2-4 dəq davam edir. Qaysı və 
kuraqada 21%, uryukda isə 18% nəmlik olur. 
Qara gavalı qurusu. Qurutmaq üçün çəyirdəyindən asan ayrılan Vengerka 
sortlarından (Italyan, Ajanski və Ev gavalısı) istifadə edilir. Burada qurutma bir 
qədər aşağı dərəcədə 3-4 saat davam edir. Daha doğrusu, qurutma 40-500C-də başa 
çatdırılır. Bu temperaturda 3-4 saat saxladıqda suyun bir hissəsi ayrılır və 
elastikliyini itirmədən qalır. Qurutmanı davam etdirmək məqsədilə temperatur 55-
600C-yə qaldırılır. Bu temperaturda yenidən 3-4 saat qurudulur. Bu əməliyyatdan 
sonra məhsul soyudulur və yenidən temperaturu 75-800C olan şkaflarda qurudulur. 
 
 308
3-cü mərhələdə nəmliyin miqdarı normalaşdırılır. Hazır məhsulun nəmliyi 25%-i 
ötməməlidir. 
Alma qurusu. Qurutmaq üçün almanın Ağ nalif, Titovka, Borovinka, Anton, 
Aport, Ənis kimi sortlarından daha çox istifadə edilir. Qurutmadan əvvəl alma 
təmizlənir, sortlaşdırılır və qurutmaqabağı emaldan keçirilir. Qurutmadan əvvəl 
emal üsulundan asılı olaraq qurudulmuş alma 4 qrupa bölünür: 
1. qabığı soyulduqdan sonra kükürd qazına verilməklə qurutma; 
2. qabıqlı halda kükürd qazına verilməklə qurutma; 
3. duz məhlulunda saxladıqdan sonra qurutma; 
4. sadə qurutma. Burada qurutmağa hazırlanan meyvə heç bir emaldan 
keçirilmir. 
Göstərilən mədəni sort almalardan başqa qurutma məqsədi ilə yabanı 
almalardan da istifadə edilir. Almanın qurudulması 80-850C-də və axırda isə 50-
550C-də başa çatdırılır. Hazır məhsulun nəmliyi 20%-ə qədər olur. 
Armud qurusu. Xırda armudu bütöv, iriləri isə uzununa 2 və ya 4 hissəyə 
bölürlər. Bəzi hallarda istər qabığı soyulmuş və istərsə də soyulmamış armudu 
qaynar suda və ya buxar ilə pörtlədib zəif natrium bisulfit (NaHSO3) məhlulunda 
emal edir və ya sulfit anhidridi qazına verirlər. Armudun mədəni sortlarının 
qurudulmasından alınan hazır məhsulda 24%-ə qədər, yabanı sortların 
qurudulmasından alınan məhsulda isə 16% nəmlik olur. Qurutma rejimi almada 
olduğu kimidir. 
Gilas və albalı şkaf tipli quruducularda 70-750C temperaturda, nəmliyi 18-
19%-ə çatanadək 10-12 saat ərzində qurudulur. 
Şaftalını da qurutmağa ərik kimi hazırlayırlar. Xırda meyvələri çəyirdəyi ilə 
birlikdə bütöv halda qurudurlar, irilərini isə bıçaqla və ya əl ilə yarıya bölürlər. 
Qurutmazdan əvvəl şaftalını sulfid anhidridi tüstüsünə verir, sonra ərik qurudulan 
qaydada qurudurlar. Quru şaftalının nəmliyi 18-20%-dir. 
 
 309
Yabanı və becərilən giləmeyvələrdən moruq, qara qarağat,çiyələk, böyürtkən 
qurudulur. Qurutmaq üçün yetişmiş dolu gilələr yararlıdır. Giləmeyvələri əvvəlcə 
40-450C, sonra isə 55-600C-də qurudurlar. 
Quru meyvə kompotlarını müxtəlif meyvə qurularının qarışığından 
hazırlayırlar. Bu məqsədlə çoxkomponentli qarışıqlara 10% alma, 10% armud, 
20% gavalı, 25% ərik qurusu, 15% mövüc, 10% ərik qaxı, 10% albalı, 
azkomponentli qarışıqlara isə 50% gavalı, 20% mövüc, 15% ərik qaxı və ya qaysı, 
15% alma qatılır. 
Meyvə-tərəvəzdən quru toz da hazırlanır. Bu məqsədlə meyvələrdən alma, 
ərik, quşüzümü, qara qarağat, tərəvəzlərdən isə ispanaq, yerkökü, tomat, qabaq, 
göy noxud, gül kələm və başqalarından istifadə edilir. Bunların üstünlüyü ondadır 
ki, qaynar su ilə qarışdırdıqda hemogenləşmiş püre və ya pasta alınır. Bunlardan 
şorpa, kisel, jele, piroq üçün içlik və nahar xörəkləri hazırlanır. 
Qurudulmuş meyvələr, keyfiyyətindən asılı olaraq, əmtəə sortlarına bölünür. 
Satışa göndərilən ərik qurusu kükürd qazına verilmiş və verilməmiş, zavod 
emalından keçirilmiş və keçirilməmiş ola bilər. Zavod emalından keçirilmiş və 
kükürd qazına verilmiş ərik qurusu əla, 1-ci və 2-ci sortlara, kükürd tüstüsünə 
verilməyənlər 1-ci və 2-ci əmtəə sortuna bölünür. Zavod emalından keçirilməmiş 
ərik qurusu kükürd qazına verilmiş olsa da, olmasa da 1-ci və 2-ci sortlara bölünür 
(Xasak və Xarci ərik qurusu sortlara bölünmür). 
Kükürd qazına verilən ərik qurusunun rəngi narıncıdan bozumtul-qırmızıya 
qədər, kükürd qazına verilməyənlərin isə rəngi daha tünd olur. 
Qaysını əmtəə sortlarına böləndə onun zahiri görünüşü, rəngi, forması, quru 
halında ölçüsü, çəyirdək qatışığı, mexaniki zədəsi, kənd təsərrüfatı zərərvericiləri 
tərəfindən zədələnmiş olması, yumşaq qalanlarının və gün yandıranlarının miqdarı 
nəzərə alınır. Zavod emalından keçirilmiş və kükürd qazına verilmiş qaysı və 
kuraqa əla, 1-ci və 2-ci sortlara, kükürd qazına verilməmişlər isə 1-ci və 2-ci 
sortlara bölünür. Zavod emalından keçirilməmiş qaysı və kuraqa 1-ci və 2-ci sorta 
ayrılır. 
 
 310
Bıçaq ilə kəsilmiş kuraqa – yarıya bölünüb qurudulmuş, düzgün, oval və ya 
girdə formada, açıq sarıdan tünd-narıncıyadək birrəngli qaysı qurusudur. Zavod 
emalından keçirilmiş qaysı və kuraqanın nəmliyi 20%-dən, ərik qurusunda isə 
18%-dən, zavod emalından keçirilməmişlərdə isə uyğun olaraq 18 və 16%-dən, 
kuraqa və şaftalı qurusunda 17%-dən keçməməlidir. 
Üzüm quruları zavod emalından keçirilmiş və keçirilməmiş olur. 
Soyaqi, səbzə, bidanə və açıq rəngli qermian üzüm sortları əla, 1-ci və 2-ci 
sorta, çilyaqi və tünd qermian 1-ci və 2-ci sorta bölünür, avlon isə sorta ayrılmır. 
Zavod emalından keçirilməmiş üzüm qurusunun bütün növlərində nəmlik 
18%-dən artıq olmamalıdır, zavod emalından keçirilmiş üzüm qurusunda isə, 
növlərindən asılı olaraq nəmlik 17-24%-ə qədər ola bilər. 
Alma qurusunun əmtəə sortunu qiymətləndirdikdə onların kəsiyində ətliyinin 
rəngi, forması, ölçüsü, qırıntılarının və zərərvericilər tərəfindən zədələnmişlərin 
miqdarı nəzərə alınır. Qurudulmuş alma 1-ci və 2-ci sortlara ayrılır. Yabanı alma 
qurusu sortlara ayrılmır. Qabığı soyulan və soyulmayan almalar açıq krem 
rəngindən başlamış, açıq sarı rəngə qədər olur, duz məhlulu ilə emal olunan alma 
qurusu sarımtıl rəngdən başlamış qəhvəyi rəngə qədər olur. Sadə üsulla 
qurudulmuş almaların rəngi isə sarımtıl qəhvəyidir. 
Alma qurusunda kənar tam və qoxular, spirt qıcqırması və kif əlamətləri, 
anbar zərərvericiləri, metal qırıntısı və orqanoleptik üsulla hiss edilə bilən qum 
qatışığı olmamalıdır. Alma qurusunun nəmliyi 20%-dən keçməməlidir. 
Armud qurusu keyfiyyətcə 1-ci və 2-ci əmtəə sortlarına ayrılır. Bunların 
standartda nəzərdə tutulmuş rəngi açıq, yaxud tünd qəhvəyidir. Dadı meyxoş 
olmalı, nəmliyi 24%-dən çox olmamalıdır. 
Gavalı qurusu keyfiyyətindən asılı olaraq 1-ci və 2-ci sortlara ayrılır. 
Standart qara gavalının rəngi bir qaydada qara rəngli və parlaq olur. Ikinci sort 
qara gavalı qurusunun rəngi qəhvəyi və bozumtul ola bilər. Qara gavalının 1-ci 
sortunun 1 kq-da 120 ədəd, 2-ci sortunda 250 ədəd gavalı olmalıdır. Qara gavalının 
nəmliyi  25%-i ötməməlidir. 
 
 311
Albalı qurusu keyfiyyətcə əla, 1-ci və 2-ci sortlara bölünür. Albalı qurusu 
rəngindən və meyvəsinin ölçüsündən, habelə zədəli, əzik və saplaqlı olmasından, 
eləcə də kənar qatışığından asılı olaraq əmtəə sortlarına bölünür. Əla və 1-ci sort 
albalı qurusunun rəngi qaramtıl-boz, 2-ci sortunda isə bir az qırmızımtıla 
çalmalıdır. Nəmliyi 19%-dir. 
Qurudulmuş meyvə-giləmeyvələrdə kənar dad və iy, spirt qıcqırması 
əlaməti, kif, çürümüş meyvə, zərəvericilər, metal qarışığı və qum olmamalıdır. 
Kükürd qazına verilmiş və sulfit turşusu ilə emal edilmiş meyvələrdə sulfit 
turşusunun miqdarı 0,01%-dən keçməməlidir. 
Qurudulmuş tərəvəz dəmir bankalara, faner yeşik və ya barabanlara 
qablaşdırılır. Bu taraların tutumu 15-dən 30 kq-a qədər olur. Taraların içərisinə 
perqament kağızı və mal bükmək üçün işlədilən təmiz kağız sərilir. 
Qurudulmuş meyvələr 25 kq-a kimi tutumlu, təmiz, quru və möhkəm 
yeşiklərə, 30 kq-a kimi tutumu olan çoxqatlı kağız kisələrə, 70 kq-a kimi tutumlu 
cut və kətan kisələrə, həmçinin 100 kq-a kimi tutumlu çəlləklərə qablaşdırılır. 
Burada 15 kq-a kimi tutumu olan tənəkə bankalardan da istifadə edilir. 
Meyvə-tərəvəz qurusu doldurulmuş qabları anbarlarda divardan 70 sm aralı 
olmaqla cərgə ilə üst-üstə yığırlar. Cərgələrin arasında məhsula baxmaq və 
yükləmə-boşaltma işləri görmək üçün 60 sm enində yer saxlanılır. 
Qurudulmuş meyvə-tərəvəz hiqroskopik olduğu üçün rütubətli binada 
saxlandıqda nəm çəkib kiflənir və xarab olur. Buna görə də 0-100C temperaturda 
və nisbi rütubəti 65-70% olan quru binada saxlanılır. 
 
 
 
 312
 
 
 
7.9. Üzümün sənaye üsulu ilə qurudulması 
 
Üzümü uzun müddət saxlamaq və onun daşınmasını asanlaşdırmaq 
məqsədilə onu qurudurlar. Su nə qədər çox ayrılarsa, məhsulda qalan maddələrin 
qatılığı bir o qədər yüksək olur və beləliklə də qurudulmuş məhsul yaxşı saxlanır. 
Üzümün qurudulması zamanı suyun miqdarı elə həddə qədər azalır ki, həmin 
şəraitdə məhsulda mikroorqanizmlərin həyat fəaliyyəti və inkişafı dayanır. 
Bakteriyalar üçün həmin hədd 30%, mayalar və kif göbələkləri üçün isə 15-20% 
səviyyəsindədir. Üzüm giləsində olan suyun müxtəlif formaları mövcuddur: 
kapilyar (sərbət su makrokapilyarlarda, hiqroskopik su mikrokapilyarlarda 
yerləşir), kolloid və kimyəvi birləşmiş sular. Qurudulmanın əvvəlində 70%-ə qədər 
sərbəst su intensiv olaraq buxarlanır, hiqroskopik su isə azalan sürətlə ayrılır. 
Kolloid birləşmiş su toxumaların hidratasiyası nəticəsində toplandığından 
kapilyarlarda yerləşən suya nisbətən çox möhkəm olur və çətin ayrılır. Kimyəvi 
birləşmiş su isə üzvi birləşmələrin molekullarının tərkibinə daxil olduğundan 
qurudulma zamanı ayrılmır. Üzümün qurudulması müddəti temperaturdan, nisbi 
rütubətdən və havanın hərəkət sürətindən, salxımın quruluşundan (sıx və ya 
seyrək), gilələrin iriliyindən, qabığın sıxlığından və qalınlığından, səthindəki purin 
əsaslı təbəqədən, həmçinin 1 m2 qurudulma sahəsinə yığılmış üzümün miqdarından 
asılıdır. Qurudulmuş üzümün əmtəə çıxarı xammalın keyfiyyətindən, qurutma 
texnologiyasından və ona əməl olunma dərəcəsindən və s. amillərdən asılıdır. 
Düzgün qurudulma texnologiyasının tətbiqi istehsal olunan məhsulda dad və 
qidalılıq keyfiyyətinin, ətirli maddələrin və vitaminlərin 2 ilə qədər qalmasına 
imkan verir. 
Qurutmaq üçün tərkibində 23-25% şəkər olan kişmiş üzüm sortları və 22-
23% şəkər olan mövüc sortları götürülür. Qurudulmuş məhsul çıxarını artırmaq 
 
 313
məqsədilə üzüm yığılmağa 2 həftə qalmış sahələrə su verilməməlidir, çünki suyun 
artıq miqdarı üzümün qurudulması prosesini ləngidir. Qurudulmaq üçün nəzərdə 
tutulan üzüm texniki yetişkənliyə çatdıqdan sonra yığılır və quruducu məntəqələrə 
göndərilir. Həmin məntəqələrdə üzümü sortuna, yetişmə dərəcəsinə və salxımların 
ölçüsünə görə sortlaşdırırlar. Lazım gələrsə iri salxımlar hissələrə bölünür. Eyni 
zamanda çürümüş, kiflənmiş, xəstə və mexaniki zədələnmiş salxım və gilələr kənar 
edilir. Qurudulma üsulundan asılı olaraq sortlaşdırılmış üzüm ya qurudulmağa 
göndərilir və ya əvvəlcədən müəyyən emaldan keçirilir. Qurudulmanı 
sürətləndirmək məqsədilə gilələri kaustik soda məhlulunda pörtürlər. Bu məqsədlə 
xüsusi səbətlərə 3-5 kq üzüm yığıb içərisində 0,3-0,4%-li kaustik soda məhlulu 
qaynayan iri qazana salıb 3-5 san müddətində pörtürlər. Nəticədə gilələrin 
səthindəki mumvari təbəqə ayrılır, qabığın səthində kiçik çatlar əmələ gəlir və 
beləliklə də üzümün tərkibindəki suyun daha tez buxarlanmasına səbəb olur. Açıq 
və açıq çəhrayı rəngli üzüm gilələrinin təbii rəngini saxlamaq məqsədilə onları 
quru və yaş üsulla sulfitləşdirirlər. Quru sulfitləşdirmədə üzüm gilələrini kükürd 
anhidridi ilə tüstüləyirlər. Üzümü bir lay olmaqla 6-8 kq kütlədə taxta tabaqlara 
yığıb tüstüləmək üçün şkaflara və ya kameralara qoyurlar. Tüstüləyici şkaflar 
qapağı olmayan faner yeşiklərdən (105x150x95 sm) ibarət olub daxilində 2 sıra 
olmaqla tabaqlar (12-14 cərgə) yerləşdirilir. Tabaqların yan tərəfindən yeşiyin 
altında içərisində yanan kükürd list yerləşdirilir. Tüstüləyici kamera 200 tabaq 
yerləşən ixtisaslaşdırılmış qurğu olub (3,5x3,5x2,5 m) çiy kərpicdən tikilir, yerinə 
sement və ya palçıq-saman qarışığı çəkilir, qapısı isə bərk bağlanan olur. Qapı ilə 
üzbəüz çuqun plitəli soba yerləşdirilir və orada kükürd yandırılıb boru ilə 
kameraya tüstü verilir. Təcrübədə balondan kükürd anhidridinin verilməsi də tətbiq 
edilir. 1 kq təzə üzümə 0,6-0,8 qr kükürd və ya 0,4-1,0 qr kükürd anhidridi sərf 
olunur. Tüstülənmə müddəti üzüm gilələrinin ölçüsündən asılıdır. Açıq çəhrayı 
üzüm üçün 30-40 dəq, açıq üzüm üçün isə 1-1,5 saat davam edir. Qurudulmuş 
üzümdə kükürd anhidridinin miqdarı 0,01%-dən çox olmamalıdır. Yaş 
sulfitləşdirmədə üzüm kükürd anhidridinin 3-5%-li sulu məhlulunda emal edilir. 
 
 314
Üzümü 3-4 kq kütlədə səbətlərə yığıb 3-5 dəq müddətində sulfit turşusu 
məhlulunda saxlayır, sonra onları çıxarıb tabaqlara sərir və qurudulmağa verirlər. 
Sulfitator kimi emallı dəmirdən və ya paslanmayan poladdan hazırlanmış 
vannalardan istifadə edilir. 800 kq/saat məhsuldarlığı olan MSK-63 sulfitatoru 
tətbiq edilir. Bu apparat meyvələrin və üzümün emalı üçün nəzərdə tutulan 
mexanikləşdirilmiş axın xətlərinin tərkibinə daxildir. Üzümü açıq qablarda emal 
etdikdə reseptordan və əleyhqazdan istifadə etmək lazımdır. Sulfitasiya təbii 
rəngdə məhsul almağa imkan verməklə yanaşı, həm də C vitamininin və şəkərlərin 
itkisinin, hazır məhsulun zərərvericilər (anbar güvəsi) və mikroorqanizmlər 
tərəfindən zədələnməsinin qarşısını alır. Üzümün əvvəlcədən emal edilməsi onun 
qurudulması üsulundan, qurutmadan sonra əldə ediləcək məhsulun növündən və 
hansı sort üzümün qurudulması lazım olduğundan asılı olaraq dəyişir. Üzümün 
qurudulması süni qurğularda və təbii (açıq havada və günəş altında) olaraq başa 
çatdırılır. 
Təbii qurutma üsulu yayı isti, yağmursuz isti payız günləri çox olan, 
havasının nisbi rütubəti aşağı olan rayonlarda tətbiq edilir. Təbii qurutma günəş 
altında (aftobi və obdjuş) və kölgədə həm açıq havada (üzümün qurudulmasının 
ştabel üsulu) və həm də xüsusi binalarda (soyaqixanalarda) aparılır. Təbii qurutma 
xüsusi olaraq avadanlıqlaşdırılmış sahələrdə və məntəqələrdə, palçıqdan tikilmiş 
binalarda, üzüm əkinlərinin cərgələri arasında və çox da iri olmayan üstü 
pərdələrlə örtülən quruducu sahələrdə aparılır. 
Üzümün xüsusi avadanlıqlaşdırılmış sahələrdə və məntəqələrdə qurudulması 
sənaye miqyasında tətbiq edilir. Ən çox Orta Asiya respublikalarında, əsasən 
Özbəkistanda geniş yayılmışdır. Quruducu sahələrin və məntəqələrin sənaye 
əhəmiyyətli üzüm plantasiyalarının yaxınlığında (üzümün qurudulmağa gətirilməsi 
müddətini qısaltmaq məqsədilə) və həm də yol keçidlərindən kənarda (qurudulan 
vaxt məhsul tozla çirklənməsin) yerləşdirilir. Sahələri enişli yerin cənub tərəfində 
və ya külək yaxşı işləyən işıqlı düzənliklərdə yerləşdirmək məsləhət görülür. 
Quruducu sahələrin yeri betonla işlənir və ya palçıq-saman qarışığı ilə hamarlanır. 
 
 315
Sahənin ölçüsü qurudulacaq üzümün miqdarından asılıdır və birdəfəlik qurutmada 
1 m2 sahəyə 10-12 kq üzüm yığılmaq şərtilə hesablanır. Bir mövsümdə həmin sahə 
2, bəzən 3 dəfə qurutma aparılmasını təmin edir. Sahədən bir qədər kənarda üzümü 
sortlaşdırmaq, emal etmək və müvəqqəti saxlamaq (15 saatdan çox olmamaqla) 
üçün altı açıq düzəldilir. Xüsusi hazırlanmış yerdə üzümü pörtmək üçün qazanlar, 
kükürd anhidridi ilə tüstüləmək üçün kamera və ya şkaflar və ya yaş sulfitasiya 
üçün avadanlıq yerləşdirilir. Bunlardan başqa məntəqədə ötürücü (transportyor), 
üzümü emal və ya qurutma yerinə daşımaq üçün avtokar, həmçinin müxtəlif 
köməkçi materiallar (kükürd və ya balonda kükürd anhidridi, kaustik soda, 
yanacaq) və inventar (tərəzi, kükürd üçün ölçü cihazı və onu yandırmaq üçün list, 
dəlikləri olan metal zənbil və ya söyüd ağacından hörülmüş səbət, taxta tabaqlar və 
s.) olmalıdır. 100 ton üzümü qurutmaq üçün məntəqədə 0,6 hektar quruducu sahə, 
5-6 min ədəd ölçüsü 0,8-0,9 m olan taxta tabaqlar, həcmi 27 m3 olan tüstüləyici 
kamera və ya sulfitator, hər birində 300-400 litr həcmində qazan olan 2 soba, 2 
ötürücü (transportyor) və ya 5 sortirovka stolu, 1 ədəd avtokar, 200-250 kq kaustik 
soda, 150-180 kq kükürd olmalıdır. Quruducu sahələrdə və məntəqələrdə üzümün 
qurudulması aftobi, obdjuş, ştabel (kölgə) qaydası ilə aparılır. 
1. Aftobi üsulu açıq havada  günəş altında qurudulma üsulunun ən sadəsidir. 
Üzüm əvvəlcədən heç bir emaldan keçirilmir. Tezyetişən üzüm sortları əkilən 
rayonlarda yağışlar yağmağa başlayana qədər üzümü qurutmağa imkan verir. Bu 
üsulla əsasən qara kişmiş, az miqdarda ağ kişmiş və tezyetişən mövüc sortları 
qurudulur. Sortlaşdırılmış üzümü nazik təbəqə şəklində xüsusi tabaqlara və ya 
xüsusi kağız sərilmiş quruducu sahələrə sərirlər. Gilələr bürüşdükcə salxımları 
çevirirlər. Qurudulma 20-30 gün (bəzən 18-20 gün) davam edir. Məhsul çıxarı 22-
25%-dir. Bu üsulla qurudulmuş üzümə xammalından asılı olaraq aşağıdakı adlar 
verilir. Ağ kişmiş üzümün qurudulmasından – Bidanə, qara kişmiş üzümdən – 
Şəhani, mövüc sortların-dan – Avlon və Çilyaqi. Avlon müxtəlif tumlu üzüm 
sortlarının, Çilyaqi isə Terbaş və Çilyaqi üzüm sortlarının qurudulmasından alınır. 
 
 316
2. Obdjuş üsulu günəş altında üzümün qurudulmasının ən geniş yayılmış 
üsuludur. Üzüm qurudulmağa verilməzdən əvvəl qələvi məhlulunda pörtülür. Ağ 
kişmiş, qara kişmiş, Katta-Kurqan, Sultani, Cəncəl qara, Nimranq və həmçinin 
mövüc sortlarının qarışığı üçün tətbiq edilir. Sortlaşdırılmış üzümü səbətlərə yığıb 
qaynayan kaustik soda məhlulunda (0,3-0,4%-li) 3-5 san pörtülür. Suyu 
süzüldükdən sonra üzümü tabaqlara və ya quruducu sahələrə sərib 3-4 gündən 
sonra salxımları çevirmək şərtilə 6-12 gün günəş altında qurudulur. Məhsul çıxarı 
23-26%-dir. Alınan məhsula istifadə olunan üzüm sortlarından asılı olaraq 
aşağıdakı adlar verilir. Ağ kişmişdən Səbzə, qara kişmişdən Şəhani, tumlu mövüc 
sortlarından (Nimrəng, Katta-Kurqan, Çilyaqi, Terbaş) isə Qermian və Çilyaqi əldə 
edilir. 
Üzümün aftobi və obdjuş üsulu ilə qurudulmasının çatışmayan cəhəti ondan 
ibarətdir ki, üzümü atmosfer çöküntülərindən və çirklənmədən qorumaq olmur, 
açıq rəngli üzüm sortları tünd qəhvəyi rəngə çevrilməklə öz təbii rənglərini itirir ki, 
bu da məhsulun keyfiyyətini aşağı salır. 
3. Yüksək keyfiyyətli məhsul əldə etmək üçün açıq rəngli üzüm sortlarını 
ştabel və ya kölgə üsulu ilə qurudurlar. Bu zaman üzüm əvvəlcə kaustik soda 
məhlulunda pörtülür, kükürd qazına verilir və ya kükürd məhluluna salınır. 
Nəticədə qızılı kəhrəba rəngində məhsul əldə edilir. Sortlaşdırılmış açıq və zəif 
çəhrayı rəngli üzüm sortları (Ağ kişmiş, Katta-Kurqan, Sultani, Nimrəng) kaustik 
soda məhlulunda pörtülür və sulfitləşdirilir. Emal edilmiş üzümü tabaqlara yığıb 
altı açıqda 15-18 ədəd olmaqla ştabellərə yığırlar. Üst laydakı tabağın  üstünə boş 
tabaq yerləşdirilir ki, üzümə işığın düz şüaları təsir etməsin. Əgər üzüm yaş 
sulfitləşdirmə ilə emal edilirsə, bu zaman üzümün qurudulması ştabeldə günəş 
istisi altında aparıla bilər. 3-4 gündən sonra tabaqdakı üzüm salxımları çevrilir və 
ştabelin alt hissəsindəki tabaqlar üst hissəyə qoyulmaqla onların yeri dəyişdirilir. 
Qurudulma 14-24 gün davam edir. Kişmiş sortlarının çıxarı 27-32%, mövüc 
sortlarında isə 26-27%-dir. Alınan məhsula aşağıdakı əmtəə adları verilir: Ağ 
 
 317
kişmişdən qızılı səbzə, tumlu üzüm sortlarından (Nimrəng, Katta-Kurqan) qızılı 
Qermian əldə edilir. 
4. Üzümün palçıqdan tikilmiş binalarda – soyaqixanalarda qurudulması 
qədim üsullardan biri olmaqla, yaşılı-firuzə rəngli gilələri olan Ağ kişmiş üzümünü 
qurutmaq üçün Özbəkistannın Kaşkadar vilayətinin dağlıq rayonlarında tətbiq 
edilir. Soyaqixanaların ölçüsü 8 x 5 x 4,5 m olur. Əsasən hündür, açıq və yaxşı 
külək tutan yerlərdə düzəldilir. Divarının qalınlığı 60-70 sm olmaqla hər yerində 
şahmat üsulu ilə uzunluğu 65-70 sm, eni isə 12-14 sm olan boşluqlar yaradılır. 
Binanın içərisində tavandan döşəməyə qədər taxta ramkalar asılır və onlara üzüm 
salxımlarını asmaq üçün hər biri 20-30 sm aralı olmaqla reykalar vurulur və yaxud 
da məftil çəkilir. Qurutmaq üçün üzümü əllə yığırlar. Bu zaman yalnız yaşılı rəngli 
gilələr olan salxımlar dərilir, bir gün kölgədə soldurulur, sortlaşdırılır və asılır. 
Qurudulma kölgədə, qaranlıqda aparıldığından qurudulmuş üzüm təzə üzümün 
rəngini saxlayır. Qurudulma 30-40 gün davam edir. Məhsul çıxarı 22-23%-dir. Ağ 
kişmişdən soyaqi əmtəə məhsulu əldə edilir. 
Üzümün sıralar arası qurudulması daha çox ABŞ-da (Kaliforniyada) 
yayılmışdır. Əsasən açıq havada günəş şüaları altında həyata keçirilir. Üzüm 
texniki yetişkənliyə çatdıqda dərilməmişdən qabaq xüsusi emulsiya çilənir və ya 
salxımın aşağı hissəsindən zoğu kəsilir ki, gilələr daha tez solsun. Kollardan 
salxımları əl ilə və ya da mexaniki üsulla dərirlər. Soldurulmuş üzüm salxımları 
ölçüsü 60x90 sm olan xüsusi kağızdan hazırlanmış tabaqlara sərilir. Həmin 
tabaqları torpağın səthi hamarlanmış sıralar arasına düzürlər. 10-14 gündən sonra 
bir bərabərlikdə quruması üçün tabaqlardakı salxımları çevirirlər. Üzüm gilələrində 
16-18% nəmlik qaldıqda kağız tabaqları üzümlə birlikdə xüsusi maşında rulon 
şəklində bükülür və ikinci dəfə emal etmək məqsədilə zavodlara göndərirlər. 
Lazım gələrsə, yenidən üzümü orada standart kondinsiyaya qədər qurudur və 
yalnız bundan sonra onu əmtəə emalına və qablaşdırmağa göndərirlər. 
Üzümün quruducu meydançalarda örtük altında qurudulması ağ kişmiş və 
qara Korinka sortları üçün Yunanıstanda tətbiq olunur. Burada üzümün 
 
 318
qurudulması aftobi üsulu ilə günəş altında aparılır, örtük kimi polietilen pərdələr, 
yüngül brezent və ya parusina istifadə edilir. Quruducu meydançaları (ən çox rast 
gələn ölçü uzunluğu 15-20 m, eni 4-6 m) yaxşı külək tutan və günəşlə qızdırılan 
üzümlüklərin yaxınlığında yerləşdirirlər. Sahənin kənarlarını 5-10 sm 
hündürlüyündə beton və ya taxta ilə bağlayırlar, yerinə nəmliyi yaxşı keçirən 
material (çınqıl, iri dənəli qum, yumşaq torpaq) tökürlər. Sahəyə möhkəm və həm 
də nəmliyi yaxşı keçirən kağız sərilir. Kağızın üzərinə üzüm salxımları yığılır. 
Sahənin üstünə palatka çəkirlər. Palatkanın kənarlarından hava işləmək üçün yer 
qoyulur. Belə şəraitdə üzüm 2-3 həftəyə quruyur. Bu üsulun üstün cəhəti ondan 
ibarətdir ki, məhsul yağışdan və tozdan qorunur, palatkanın altında yüksək 
temperatur yarandığından üzümün qurudulması sürətlənir. 
Üzümün süni üsulla qurudulması klimatik şərtlərdən asılı olmayıb bütün 
üzümçülük rayonlarında tətbiq edilir. Bu üsulla üzümün qurudulması prosesi 
sürətlənir. Xüsusi quruducu şkaflarda istiliyin eyni bərabər verilməsi və pilləvari 
temperaturun yaradılması alınan məhsulu keyfiyyətli edir. Burada əvvəlcə 
temperatur 80-900C, 1-1,5 saatdan sonra 70-750C, qurutmanın axırında isə 600C-
dir. Temperaturun yüksək olması məhsulun karamelləşməsinə və ondan yanıq 
dadının gəlməsinə səbəb olur. Üzümü qurutmaq üçün odlu konveyer 
quruduculardan (SKO-90) və Yuqoslaviyanın «Çaçok» firmasının TSER markalı 
tonelli quruducularından, həmçinin Şebekin zavodunun buraxdığı Rusiya 
nümunələrindən istifadə edilir. Üzümün qurudulması müddəti (11-24 saat) üzümün 
sortundan (gilələrin ölçüsündən, qabığın mexaniki xassələrindən, ətliyin 
konsistensiyasından) və onun qurutmadan qabaq emalı üsulundan asılıdır. 
Kombinələşmiş üsulla üzümün qurudulması ən səmərəli və effektli hesab 
edilir. Burada günəş şüasından istifadə edilməklə aparılan təbii qurutma süni 
qurutma ilə (hava şəraiti yaxşı olmadıqda) uyğunlaşdırılır. Qurudulma rejimi ilk 
mərhələdə 800C-dən yüksək olmamalıdır. 
Texnoloji prosesdən keçmiş hazır məhsul – qurudulmuş üzüm əmtəə emalı 
üçün xüsusi zavodlara göndərilir. Burada qurudulmuş üzümü tozdan və çirkdən 
 
 319
təmizləmək üçün yuyur, mexaniki qatışıqlardan və saplaqlardan təmizləyir, 16-
18% standart nəmliyə qədər (məhsulun əmtəə sortundan və növündən asılı olaraq) 
qurudur, sonra çəkib-bükür və satılmaq üçün göndərilir. 
 
 320
 
 
7.10. Ev şəraitində meyvə-tərəvəzin qurudulması 
 
Qurutma, meyvə-tərəvəzin konservləşdirilməsinin ən qədim üsuludur. 
Insanlar hələ qədimdən günəş və istilik enerjisindən istifadə etməklə meyvə-
tərəvəzin tərkibindəki suyun miqdarını azaltmaqla, onların saxlanılma müddətini 
uzatmışlar. 
Qurudulma nəticəsində saxlanılmağa davamlı və ilin istənilən dövründə 
istehlak edilə bilən qida məhsulu alınır.Təzə meyvə-tərəvəzlər uzun müddət 
saxlanılmağa yararlı deyildir, çünki onların tərkibində suyun çox olması 
mikroorqanizmlərin inkişafı üçün əlverişli mühitdir. Qurutma prosesində suyun 
çox hissəsi buxarlanır və qidalı maddələrin konsentrasiyası artır. Tərkibində suyun 
az olması, qurudulmuş məhsulları mikroorqanizmlərin fəaliyyəti üçün qeyri-
normal mühit edir. Meyvələrdə 18-20%, tərəvəzlərdə 10-13% su olduqda 
mikroorqanizmlər fəaliyyətdən qalır. 
Qurutma üsulu ilə meyvə-tərəvəzin konservləşdirilməsinin bir sıra 
üstünlükləri vardır. Təzə meyvə-tərəvəzə nisbətən qurudulmuşların kütləsi 5-10 
dəfə azalır. Qurudulmuş meyvə-tərəvəzin qidalılıq dəyəri təzələrə nisbətən 4-11 
dəfə artır. 
 
 321
 
 
 
7.10.1. Meyvə-tərəvəzin qurudulması üsulları 
 
Meyvə və tərəvəzin ev şəraitində qurudulması 3 üsulla başa çatdırılır: 
1. günəş istiliyi altında qurutma. 
2. qızdırıcı şkafda və ya süni qurutma. 
3. kombinələşmiş üsulla qurutma. 
Meyvə-tərəvəzin qurudulmasında günəş istisindən istifadə edilməsi iqtisadi 
cəhətdən çox faydalıdır, lakin bu həmişə mümkün olmur. Azərbaycanda meyvə-
tərəvəzi iyun ayından başlayaraq oktyabr ayına kimi günəş altında qurutmaq olar. 
Günəş istiliyi altında qurutmaq üçün mürəkkəb qurğular tələb olunmur. 
Əvvəlcədən hazırlanmış meyvə-tərəvəzi nazik qatla podnoslara və ya ələklərə 
sərir, tozdan qorunan və günəşin düz şüaları düşən yerə qoyur, beləliklə isti 
havanın təsiri altında tədriclə qurudurlar. Hava nə qədər isti olarsa, məhsuldan 
suyun buxarlanması bir o qədər çox olur. Buna görə isti günlərdə qurutma tez başa 
gəlir. Günəş altında qurutma zamanı havanın hərəkəti əhəmiyyətli rol oynayır. Zəif 
külək qurutmanı sürətləndirir, çünki bu vaxt qurudulan məhsul hava axını ilə əhatə 
olunur. Güclü külək isə toz qaldırıb məhsulu çirkləndirdiyi üçün arzu olunmur. 
Məhsulları sərib qurutmaq üçün isifadə olunan ələk və podnosları metaldan 
hazırlayır, ya da çubuqdan hörürlər. Metal taralar gigiyena cəhətdən daha yaxşıdır, 
lakin pas atmayan metaldan hazırlanmalıdır. Ələk və xəlbir əvəzinə podnosdan, 
tənəkə vərəqədən və ya da fanerdən istifadə etmək olar. Lakin ələk və xəlbirin 
üstünlüyü ondadır ki, qurutma zamanı isti hava nəinki qurudulan məhsulların üst 
qatını əhatə edir, hətta ələyin dəlikləri vasitəsilə alt tərəfdən onların arasından keçə 
bilir. Nəticədə quruma prosesi sürətlənir və məhsul daha bərabər surətdə 
qurudulur. Tənəkə və ya fanerdən istifadə olunduqda məhsulların qurudulmasını 
sürətləndirmək məqsədilə onların səthində xırda dəliklər açılır. 
 
 322
Ələk və podnoslar istənilən ölçüdə ola bilər, lakin istifadə üçün rahat 
olmalıdır. Bir qayda olaraq belə taraların uzunluğu 1,5 m, eni isə 0,8 m olur. 
Ələyin kənarlarına üst tərəfdən 4-5 sm qalınlığında taxta tamaslar vurulur. Bunlar 
ələyə möhkəmlik verir, meyvə-tərəvəz bir yerdən başqa yerə aparıldıqda dağılmır. 
Podnosun dörd küncünün hamısına altdan eyni hündürlükdə (5-6 sm) taxta 
künyələr vurulur. Evdə meyvə-tərəvəz qurutmaq üçün bir neçə podnosun olması 
vacibdir. Onların forması və ölçüsü bir olmalıdır. Podnosları bir-birinin üstünə 
qalaq kimi yığmaq mümkündür. Meyvə və tərəvəzi qurutmaq üçün fanerdən və ya 
ancaq iki tərəfdən tamaslarla bərkidilmiş nazik taxtalardan ibarət daha sadə 
podnoslardan  istifadə edilir. Ələklər isə dördkünc taxta ramkadan və plastmas 
tordan  ibarətdir. 
Günəş altında qurutma meyvə-tərəvəzin tərkibindəki suyun miqdarından, 
onun həcmindən və havanın istiliyindən asılı olaraq bir neçə gündən 2-3 həftəyə 
qədər davam edir. Ilk 2-3 gündə meyvə-tərəvəz bürüşür və onların həcmi bir qədər 
kiçilir. Sonra 3 podnosun məhsulunu 2 podnosa tökməklə, taraların bir hissəsi 
boşaldılır və həmin podnoslara yenidən təzə xammal tökülür. 
Qurutma başa çatdıqdan sonra hazır məhsul bir qaba yığılır, taralar meyvə-
tərəvəz qalıqlarından diqqətlə təmizlənir və yenidən təzə xammalla doldurulur. 
Yağmurlu və çox küləkli havada içərisində qurumamış meyvə və tərəvəz olan 
podnosları talvar altına və ya evə gətirir, qalaq şəklində bir-birinin üstünə yığırlar. 
Süni qurutma prosesində meyvə və tərəvəz xüsusi quruducu cihazlarda 
qızdırılmış hava axını ilə qurudulur. Isti hava meyvə-tərəvəzin tərkibində olan suyu 
udur, buxarlandırır, nəticədə xammal quruyur, hava isə daha rütubətli olur. 
Havanın temperaturu artdıqda, o daha çox rütubət uda bilər. 
Ev şəraitində süni qurutma üçün adi mətbəx pilətəsindənki qızdırıcı şkafdan 
da istifadə etmək olar. Onları isitmək üçün düzəldilən sobalarda, kürədə və 
təndirdə də meyvə-tərəvəzi qurutmaq olar. Mətbəx pilətəsindən istifadə etməklə 
qurutma üçün ələkləri olan sadə quruducu şkaf  hazırlamaq daha əlverişlidir. 
Qurudulacaq tərəvəz nazik təbəqə şəklində həmin ələklərə sərilir. 
 
 323
Şkafı nazik dəmirdən, altsız, ayaqları 10-20 sm hündürlükdə hazırlayırlar. 
Eni və uzunu 50x60 sm-dir, hündürlüyü isə elə götürülür ki, şkaf bütünlüklə 
pilətənin üstündə yerləşsin və onun yuxarı hissəsini dəmir boru ilə peçin tüstü 
bacası ilə birləşdirmək mümkün olsun. Şkafın 3 bütöv divarı və məhsulla dolu 
ələkləri şkafa qoyub-götürmək üçün qapısı vardır. Ələklər qoymaq üçün şkafın 
hündürlüyü boyu bir-birindən 7-10 sm aralı tamasa və ya günyələr bərkidilir. 
Ələklər, ölçüsü quruducunun ölçüsünə uyğun gələn taxta çərçivələrə bərkidilmiş 
məftil şəbəkədən və ya ştamplanmış metal şəbəkədən hazırlanır. Şkafı isti pilətənin 
üstünə qoyur və meyvə-tərəvəz dolu ələkləri tədriclə onun içinə yığırlar. 
Qurudulma prosesində quruducu şkafda havanın lazımınca hərəkət etməsi 
əsas şərtdir. Soyuq hava pilətə ilə quruducu şkafın altdakı ələyinin arasına dolur, 
qızdıqdan sonra dəmir boru ilə şkafa keçir. Əgər boru (və ya xortum) quruducu 
şkafla və ya tüstü bacasının girəcəyi ilə lazımi qədər kip birləşdirilməyibsə, kip 
olmayan həmin yerdən hava sorulur, bu zaman quruducu şkafdan lazımi qədər 
hava keçmir və quruma prosesi ləngiyir. 
Süni surətdə qurudulma prosesinə daim nəzarət etmək lazımdır. Alt 
hissədəki ələklər nisbətən çox qızdığı üçün, onlardakı məhsul tez quruyacaqdır. 
Buna görə də altdakı ələkdə olan meyvə və ya tərəvəz quruduqdan sonra həmin 
ələyi çıxarır, bütün başqa ələklərin yerlərini isə müvafiq surətdə dəyişdirirlər. 
Yuxarı ələk üçün boşalmış yerə təzə qurudulacaq məhsul yerləşdirilir. 
Qurutma prosesində şkafdakı havanın temperaturunu vaxtaşırı yoxlamaq 
lazımdır. Çünki həddən artıq yüksək temperaturda meyvə-tərəvəz yanır, qaralır və 
öz keyfiyyətini itirir. Digər tərəfdən, aşağı temperaturda quruma çox yavaş gedir 
və tərəvəz qurumaq əvəzinə pörtülə bilər. 
Ayrı-ayrı meyvə-tərəvəzin qurudulması üçün müəyyən istilik hüdudu vardır 
və həmin temperaturda yüksək keyfiyyətli qurudulmuş məhsul alınır. 
Kürə tipli sobalarda meyvə və tərəvəz qurutmaq üçün, qabaqcadan taxta 
çərçivəli ələk və ya metal vərəqələr elə hazırlanır ki, onlar sobanın qapısından asan 
keçsin və onun daxili hissəsində yerləşərək, sobanın bütün faydalı səthini tutsun. 
 
 324
Soba söndükdən 1-1,5 saat sonra qurudulma başlanmalıdır. Bu zaman sobanın 
içində nə varsa (kömür, köz, kül və s.) hamısı çıxarılır, sobanın dibi (yeri) təmiz 
süpürülür. Bundan sonra, nazik təbəqə şəklində ələklərə və şəbəkəli metal 
vərəqələrə yığılmış meyvə-tərəvəz sobaya yerləşdirilir. Ələkləri birbaşa sobanın 
yerinə qoymaq olmaz, əks halda məhsul yana bilər. Bunun üçün altdakı ələkləri 2-
3 sm qalınlığında alçaq taxta tamasaların və ya dəmir günyələrin üstünə qoyurlar. 
Alt sıradakı ələklərin üstünə ikinci və üçüncü sıra ələkləri yığmaq mümkündür. Bu 
iş cəld yerinə yetirilməlidir ki, soba soyumasın. Ələklərin hamısı qoyulduqdan 
sonra sobanın qapısı bağlanır, bacasını isə azacıq açıq qoyurlar ki, sobada olan 
nəm hava çıxsın. Məhsul quruduqca bacanın açıq saxlanmış yerini tədricən 
kiçildirlər. Meyvə-tərəvəzin sobada qurudulması bir günə qurtarmır, bu işi ikinci 
gün davam etdirmək lazım gəlir. Təkrar qurutduqda, yaş məhsula nisbətən xeyli az 
yer tutan yarımquru məhsulu daha qalın qatla tökür və ələklərin bir hissəsini 
boşaldırlar. 
Meyvə və tərəvəzi qaz pilətəsinin qızdırıcı şkafında və ocaq səkisində də 
qurutmaq olar. Ocaq səkisinin xarici səthinin temperaturu onun daxilindəki 
temperatura nisbətən daha aşağı olduğundan, qurumanı sürətləndirmək üçün metal 
vərəqələri və ya ələkləri qurudulan məhsulla birlikdə birbaşa ocaq səkisinin üstünə 
qoyur və qurudurlar. 
 
 
 325
 
7.11. Turşudulmuş və duza qoyulmuş meyvə və tərəvəzlər 
 
Meyvə və tərəvəzlərin turşudulması və duza qoyulması zamanı 
konservləşdirici maddə mikroorqanizmlərin və süd turşusu 
bakteriyalarının təsiri nəticəsində duzluqda əmələ gələn süd turşusudur. 
Şirədə süd turşusunun miqdarı 0,7-0,8% olduqda çürüdücü 
mikroorqanizmlərin fəaliyyəti dayanır və məhsul uzun müddət 
keyfiyyətli qalır. Tərəvəzlərin turşudulması zamanı süd turşusuna 
qıcqırma ilə yanaşı spirtə qıcqırma da gedir. Ona görə də turşudulmuş 
meyvə-tərəvəzin tərkibində həm süd turşusu, həm də spirt olur. Spirtin 
miqdarı bəzən 0,5-0,7%-ə çatır. Isladılmış almada isə 1,6-1,8%-ə çatır. 
Turşudulmuş meyvə-tərəvəzdə süd turşusu bakteriyalarının 
inkişafını sürətləndirmək üçün 2-3% miqdarında xörək duzundan isifadə 
edilir. Süd turşusu bakteriyalarının inkişafı mühitin temperaturundan çox 
asılıdır. 18-200C temperatur daha məqsədəuyğun hesab edilir. 
Temperatur daha çox olduqda yağ turşusuna da qıcqırma gedir. Bu 
proses arzuolunmazdır. Turşudulma zamanı meyvə-tərəvəzin tərkibində 
olan şəkərin və azotlu maddələrin miqdarı azalır. 
Duza qoyma və turşudulma üsulu ilə konservləşdirmə tərəvəzlərin 
tərkibində olan şəkərin süd turşusu bakteriyalarının təsiri altında süd 
turşusuna çevrilməsinə əsaslanır. Biokimyəvi proses nəticəsində 
tərəvəzdə süd turşusu toplanaraq, başqa mikrobların, əsasən çürüdücü 
bakteriyaların inkişafına mane olur. Beləliklə də tərəvəzi uzun müddət 
saxladıqda, onu xarab olmaqdan qoruyur. 
 
 326
Tərəvəzləri duza qoyduqda onların üzərinə növündən asılı olaraq 
6-8%-li duz məhlulu tökülür. Duza qoyulmuş tərəvəzlərdə biokimyəvi 
proseslər nisbətən zəif gedir və az miqdarda süd turşusu əmələ gəlir. 
Duza qoymada əsas konservləşdirici maddə xörək duzudur. Lakin duzun 
miqdarı az götürüldükdə turşuma prosesi intensiv gedir və süd turşusu 
bir qədər çox toplanır. Kələmi turşutduqda 2,5% duz əlavə edildiyi üçün 
nəticədə 0,8%-dən 1,2%-ə qədər süd turşusu, xiyarı və göy pomidoru 
duza qoyduqda isə 0,2-0,4% süd turşusu əmələ gəlir ki, bu da məhsula 
xoşagələn dad və tam verməklə yanaşı, həm də xörək duzu ilə birlikdə 
konservləşdirici rol oynayır. 
Tərəvəzi duza qoyarkən və turşudarkən onun tərkibində süd 
turşusu bakteriyalarının fəaliyyəti üçün əlverişli şərait yaradılmalıdır. 
Ona görə də tərəvəzə süd turşusu bakteriyalarının düşməsi qayğısına 
qalmaq gərəkdir. Iri təsərrüfatlarda bu məqsədlə xalis süd turşusu 
bakteriyaları, yəni şəkəri daha tez süd turşusuna çevirən xüsusi 
yetişdirilmiş bakteriyalar tətbiq edilir. Lakin ev şəraitində süni alınmış 
bakteriyaları tətbiq etməmək də olar. 
Birinci əsas şərt odur ki, tərəvəzin tərkibində lazımi qədər şəkər 
olsun. Tərəvəzdə şəkər az olarsa, əmələ gələn süd turşusu da az 
olacaqdır və belə məhsulu uzun müddət saxlamaq olmaz. Təzə sütül 
xiyarın tərkibində şəkərin miqdarı, saralmış köhnə xiyarın 
tərkibindəkindən 1,5 dəfə çoxdur. Ona görə də xırda təzə xiyarları duza 
qoymaq məsləhətdir. Kələmi isə, əksinə tam yetişmiş halda turşuya 
qoymaq yaxşıdır. Kələmin orta gec və  gec yetişən sortları turşudulmaq 
üçün yaxşı nəticə verir. 
 
 327
Ikinci əsas şərt, turşuya qoyma zamanı süd turşusu bakteriyalarının 
həyat fəaliyyəti üçün daha əlverişli şəraitin yaradılmasıdır. Turşudulma 
prosesi 15-220C-də yaxşı gedir. 150C-dən aşağı temperaturda proses 
zəifləyir, 22-250C-dən yuxarı temperaturda isə turşudulmuş məhsul üçün 
zərərli olan başqa mikroblar inkişaf edir. Məsələn, yağ turşusu 
bakteriyaları yüksək temperaturda inkişaf edib, məhsula xoşagəlməz 
acıtəhər dad verir. 
Üçüncü əsas şərt, duza və turşuya qoymaq üçün istifadə olunan 
taranın (çəllək, çən, balon və s.), eləcə də avadanlığın təmiz yuyulması 
və qaynar suya çəkilməsidir. Taxta çəlləklər qələviləşdirilir və kükürd 
qazına verilir. Çəlləyin divarlarına sarımsaq sürtülür. 
Tərəvəzi turşudarkən ona əlavə edilən duzun miqdarı, duza 
qoymaya nisbətən az olur. Duz təkcə tərəvəzi dadlı etmək üçün əlavə 
edilmir. Duz, eyni zamanda yağ turşusu mikroblarının təsirini zəiflədir 
və süd turşusunun konservləşdirici xüsusiyyətini artırır. Tərəvəzlərin 
turşudulması zamanı süd turşusuna qıcqırma ilə yanaşı, spirtə qıcqırma 
da gedir. Ona görə də turşudulmuş meyvə-tərəvəzin tərkibində həm süd 
turşusu, həm də spirt olur. Spirtin miqdarı bəzən 0,5-0,7%-ə çatır. 
Isladılmış almada isə 1,6-1,8%-ə çatır. Süd turşusu və spirt qıcqırma 
prosesində şəkərlərdən və az miqdarda azotlu maddələrdən əmələ gəlir. 
Odur ki, turşudulmuş meyvə-tərəvəzin tərkibində olan şəkərin və azotlu 
maddələrin miqdarı təzə meyvə-tərəvəzə nisbətən azalır. 
Turşudulmuş kələm. Turşudulmuş tərəvəzlər içərisində ən çox 
yayılmışı kələmdir. Turşutmaq üçün kələmin orta və gec yetişən 
sortlarından – Gecyetişən Moskva, Slava, Qış Qribov, Zavod, 
 
 328
Belorusiya kələm sortlarından istifadə edilir. Turşudulmaq üçün 
götürülmüş kələm hər cür çirklərdən, zədələnmiş, xəstələnmiş 
yarpaqlardan təmizlənir, hazır məhsulun müxtəlif çeşidliyi onların 
üzərinə əlavə edilən məhsulların müxtəlifliyindən də asılıdır. 
Kələmin turşudulması çənlərdə və çəlləklərdə başa çatdırılır. 
Müxtəlif vəziyyətdə xırdalanmış kələm çənlərə yığılır və ona ümumi 
kələm çəkisinin 1,2-2,5%-i qədər duz qatılır. Bütöv kələmlərin üzərinə 
4%-li duz məhlulu tökülür. Çeşidlərin müxtəlifliyindən asılı olaraq 
üzərinə 8% yabanı alma, 3% yerkökü, 2% quşüzümü, 3% çuğundur, 2% 
mərsin, 0,02% dəfnə yarpağı və s. məhsullar əlavə edilir. Bir qayda üzrə 
yığılmış məhsul təzyiq (ağırlıq) altında saxlanılır. Saxlanılma dövründə 
süd turşusuna qıcqırma gedir. Qıcqırma üçün optimal temperatur 200C-
dir. Belə temperaturda qıcqırma 10-12 gün davam edir. Qıcqırma 
prosesinin qurtarmasını əmələ gələn süd turşusunun miqdarına görə də 
müəyyənləşdirirlər. Adətən məhsulun tərkibində 1,5-2,0% miqdarında 
süd turşusu olarsa, qıcqırma saxlanılır. Qıcqırmanın sonrakı 
mərhələsində toplanmış süd turşusu onu əmələ gətirən müvafiq 
bakteriyaların özünə təsir edir və nəticədə turşu toplanması zəifləyir. 
Standarta əsasən, turşudulmuş kələm 1-ci və 2-ci əmtəə sortlarına 
ayrılır. Sortlaşdırma zamanı hazır məhsulun orqanoleptik göstəriciləri, 
turşuluğu və duzun faizlə miqdarı nəzərə alınır. Turşudulmuş kələm ağ-
sarımtıl rəngə və turşməzə dada malikdir. Hazır məhsul şirəli olmaqla, 
diş altında xırçıldamalıdır. Məhsulun keyfiyyəti yoxlanarkən kələmin 
duzluğa nisbəti də nəzərə alınır. Kələmin duzluğa nisbəti turşudulmuş 
kələmin çeşidindən asılıdır. Belə ki, doğranıb turşudulmuş kələmin 88-
 
 329
90%-ni, parçalanmışların isə 85-88%-ni kələm təşkil etməlidir. 1-ci sorta 
aid turşudulmuş kələmin tərkibində 1,2-1,8% duz, 0,7-1,3% turşu 
olmalıdır (2-ci sortda uyğun olaraq 1,2-2,0% və 0,7-1,8%-dir). 
Dad-tam xüsusiyyətlərinə görə tərkibində 0,7-1,3% süd turşusu və 
1-1,5% şəkər olan kələm daha yaxşıdır. 
Resepturadan asılı olaraq turşudulmuş kələmi aşağıdakı çeşidlərdə 
hazırlayırlar: yerkökü ilə, yerkökü və alma ilə, giləmeyvə və yerkökü 
ilə, yerkökü və cirə (0,05%) ilə, yerkökü və dəfnə yarpağı ilə, yerkökü 
və çuğundurla, yerkökü və cırhavucla, şirin istiotla, yerkökü, alma və 
giləmeyvə ilə. 
Turşudulmuş kələmi 0-20C temperaturda saxlayırlar. Mağaza 
şəraitində 10-120C temperaturda 5 gün müddətinə saxlanıla bilər. 
Duza qoyulmuş xiyar. Duza qoymaq üçün Nejin, Vyaznikov, 
Doljik, Ryabçik, Urojay-86, Don-174, Uspex-221, Qalib xiyar sortları 
daha yaxşıdır. Xiyarın tərkibində 2%-ə qədər şəkər olmalıdır. 
Duzlamadan qabaq xiyarlar ölçüsünə görə çeşidlənir. Kornişonlar 3 
qrupa bölünür: uzunluğu 50 mm-ə qədər xırda, 51-70 mm olan orta və 
71-90 mm olan iri. Təzə xiyarlar xırda (91-110), orta və iri (111-140 
mm) qruplara ayrılır. Keyfiyyətindən asılı olaraq 1-ci və 2-ci əmtəə 
sortlarına ayrılır. 2-ci sorta 110 mm-dən iri, lakin 140 mm-dən xırda, 
həmçinin düzgün olmayan və eybəcər formalı xiyarlar aid edilir. Duza 
qoyulmuş xiyarın dad-tam göstəricilərini yaxşılaşdırmaq üçün şüyüddən, 
acı istiotdan, sarımsaqdan, qırmızı istiotdan, qıtıqotu, albalı və cəfəri 
yarpaqlarından istifadə edilir. Xiyarın üzərinə tökmək üçün 6-8% 
duzluğu olan məhlul hazırlanır. Xırda xiyarlar üçün nisbətən zəif duzluq 
 
 330
hazırlanır. Ümumi məhsulun 3%-i miqdarında şüyüd, 0,5% sarımsaq, 
0,5% qıtıqotu və 0,1% acı isiot götürülür. Ədviyyatın ümumi miqdarı 
hər 100 kq üçün 2,5-8 kq miqdarında olur. 
Ədviyyat və xiyar çənlərə yığılır, üzərinə duzluq tökülür və 
çəlləyin ağzı bağlanır. 1-2 gün adi otaq temperaturunda saxlanılır. Bu 
zaman süd turşusuna qıcqırma daha aktiv gedir. Toplanmış süd 
turşusunun miqdarı 0,1-0,4%-ə çatdıqda çəllək başqa binaya keçirilir və 
məhsulun yetişdirilməsi davam etdirilir. Məhsulun hazır olması qıcqırma 
prosesi ilə bağlıdır. Bu proses temperaturdan asılı olaraq 1-2 ay davam 
edir. 
Duza qoyulmuş xiyarın keyfiyyəti onun orqanoleptik 
(konsistensiya, dad, iy, rəng, ölçü, bürüşmə, içində boşluğun olması və 
s.), fiziki və kimyəvi göstəricilərinə (süd turşusunun və duzun miqdarına 
görə) müəyyənləşdirilir. Duzluğun ümumi turşuluğu 0,6-1,4%-ə qədər 
olur. Ümumi xiyarın miqdarı çəlləyin tutumunun 55%-ni təşkil 
etməlidir. Keyfiyyətindən asılı olaraq 1-ci və 2-ci əmtəə sortuna ayrılır. 
Standarta əsasən, 1-ci sortda 0,6-1,2% süd turşusu, 2,5-3,5% duz olur. 
Ölçüsü isə 110 mm-i keçməməlidir. 2-ci sortlu xiyarlar müxtəlif formalı 
140 mm-ə qədər ölçüdə ola bilər. Burada turşuluğun miqdarı 1,4%-ə 
qədər, duz isə 3-4,5% olur. 
Duza qoyulmuş pomidor. Pomidorun duzlanması xiyarda olduğu 
kimi aparılır. Ancaq istifadə edilən duz məhlulunun qatılığı pomidorun 
yetişmə dərəcəsindən asılı olaraq dəyişir. Yaşıl və ağ rəngli 
pomidorların duzlanmasında 6-8%-li, daha çox yetişmiş pomidorların 
duzlanmasında 8-10%-li duzluqdan istifadə edilir. Duza qoymaq üçün 
 
 331
pomidorun Alpatyeva-905, Qumbert, Rıbka, Neva, Mayak, Xabarovsk-
131, Bazar əcayibi və s. sortlarından istifadə edilir. Hazır məhsulun dad-
tam göstəricilərini yaxşılaşdırmaq üçün təzə cəfəri və kərəviz, qara 
qarağat yarpağı, tərxun, mərzə, dağ nanəsi, reyhan və s. bu kimi 
ədviyyəli tərəvəzlərdən götürülür. Qıcqırma prosesi zirzəmilərdə və 
soyuducularda aparılır. Zirzəmi şəraitində 20-25 gün saxlanıldıqdan 
sonra pomidorla dolu çəlləklər soyuduculara keçirilir və burada əlavə 
olaraq 25-30 gün saxlanılır. Yetişmə müddəti 50 günə qədər davam edir. 
Hazır məhsulda duzun miqdarı 2-5%, turşuluq isə 0,7-  1,5%-ə qədər 
olur. Duza qoyulmuş pomidor keyfiyyətindən asılı olaraq 1-ci və 2-ci 
əmtəə sortuna bölünür. 1-ci sorta aid qırmızı pomidorlarda 3-5%, 
qalanlarda isə 2-4% duz olur. Turşuluq qırmızı pomidorlarda 1-1,5%, 
qalanlarda isə 0,7-1,2%-ə çatır. 
Duza qoyulmuş qarpız. Duza qoymaq üçün qarpızın xırda 
(diametri 15 sm-ə qədər), nazikqabıq sortlarından istifadə edilir. Bu 
qarpızlar tam yetişmiş, sağlam, bütöv, zədəsiz, düzgün formalı, yumşaq 
hissəsi sıx və şirəli olmalıdır. Qarpızların çəlləklərə və ya çənlərə yığıb 
üzərinə 5%-li duz məhlulu tökülür. Bəzən duz məhluluna xırdalanmış 
qarpız qatılır ki, turşuma prosesi sürətlə getsin. Qarpızı yuduqdan sonra 
onların saplaq hissəsi kəsilir və yaxud bir neçə yerdən deşilir. Hazır 
turşudulmuş qarpızın dadı sərinləşdirici şirintəhər-duzlu-turşdur. 
Tərkibində 1-3% duz, 0,5-1,2% süd turşusu olur. 
Bunlardan başqa turşudulmaq və duza qoymaq üçün yerkökü, 
aşxana çuğunduru, şirin istiot, badımcan, qabaq, soğan və s. 
tərəvəzlərdən də istifadə edilir. 
 
 332
Isladılmış alma. Islatmaq üçün, əsasən almanın payız və qış 
sortlarından istifadə edilir. Əsasən Anton, Ənis, Babuşkin, Slavyanka və 
s. sortlar daha məqsədəuyğundur. Almaları islatmazdan qabaq 15-20 gün 
saxlayırlar ki, tərkibindəki nişasta şəkərləşsin. Islatmaq üçün almaları 
yuyub, ölçüsünə görə çeşidləyirlər. Sonra almaları qat-qat samanla 
çəlləklərə yığıb, üzərinə tərkibində 2-3% şəkər və 1-1,5% duz olan 
məhlul əlavə edirlər. Bəzən çəlləklərə 0,5-0,7% miqdarında pivə mayası 
(solod) və xardal tozu da tökürlər ki, almanın tərkibindəki nişasta daha 
tez şəkərləşsin. Qıcqırma 15-180C temperaturda 8-12 gün aparılır. Son 
qıcqırmanı 0-20C temperaturda 30-40 gün davam etdirirlər. Isladılmış 
almaların tərkibində süd turşusuna görə 0,6-1,5% turşu, 0,8-1,8% spirt 
və 0,5-1,0% duz olur. 0-20 temperaturda yaya qədər saxlamaq 
mümkündür. 
 
7.12. Sirkəyə qoymaqla konservləşdirmənin mahiyyəti 
 
Tərəvəzlərdən pomidor, ravənd və turşəng təbii halda, heç bir üzvi turşu 
əlavə olunmadan konservləşdirilir. Lakin başqa bütün tərəvəzlərin tərkibində turşu 
əsla yoxdur və ya da o qədər azdır ki, bu, mikroorqanizmlərin fəaliyyətinə əks təsir 
göstərə bilmir. Məhz buna görə də tərəvəzin əksəriyyətini konservləşdirdikdə sirkə 
turşusu əlavə etmək və ya da avtoklavlarda 112-1200C-də sterilizə etmək lazım 
gəlir. Ev şəraitində, əsasən sirkə turşusu ilə konservləşdirmək üsulu tətbiq edilir. 
Tərəvəzlərin duza qoyulmasından fərqli olaraq, sirkəyə qoymada tərəvəzin 
tərkibində olan şəkər dəyişməz qalır. Mikrobların fəaliyyətini dayandırmaq və 
sirkəyə qoyulmuş məhsulun xarab olmasının qarşısını almaq üçün mühitdə 
turşuluğu xeyli artırmaq lazım gəlir. Bunun üçün hazır məhsulda s rkə turşusunun 
miqdarı 1,2-1,8% olmalıdır. Tünd sirkəyə qoyulmuş məhsullar pasterizə edilmədən 
 
 333
yaxşı saxlanılır. Bu cür məhsulların dadı turş və tünd olur. Nəzərə alınmalıdır ki, sirkə 
turşusunun artıq miqdarı orqanizm üçün zərərlidir. Imkan olduqda, çox az miqdarda sirkə turşusu 
əlavə etməklə konservləşdirilmiş tərəvəz məhsulu əldə etmək olar. Çox tünd, pasterizə 
edilmədən hazırlanan adi sirkəyə qoyulmuş məhsullara nisbətən zəif və orta tündlükdə olan 
marinadlara sirkə turşusu 2-3 dəfə az əlavə olunur. Mikrobların fəaliyyətini dayandırmaq 
məqsədilə az miqdar sirkə əlavə edilmiş tərəvəz məhsullarını 75-800C-də pasterizə etməklə 
konservləşdirirlər. Ev şəraitində isə çox vaxt üzüm sirkəsindən istifadə edilməklə tərəvəzlər 
sirkəyə qoyulur, lakin pasterizə edilmir. 
Pasterizə edilmiş tərəvəz konservlərinin (marinadların) tərkibində 0,4-0,8%, meyvə 
konservlərinin tərkibində isə 0,2-0,6% sirkə turşusu olur. Dadına görə zəif turşulu belə məhsullar 
tünd sirkəli məhsullardan xeyli yaxşı dada malikdir. Sirkəyə qoyulmuş tərəvəz məhsullarının 
üzərinə tökmək üçün hazırlanan şirədə (marinadda) sirkə turşusu, duz və şəkər olur. Sirkə 
turşusu əsas konservləşdirici maddədir. Duz da tərəvəzin yaxşı saxlanılmasına kömək edir və 
onun tamını yaxşılaşdırır. Sirkəyə qoyulmuş məhsulların dadını yaxşılaşdırmaq üçün ona şəkər 
və müxtəlif ədviyyat əlavə edilir. Ədviyyat az miqdar məhsul hazırlandıqda birbaşa bankaya, çox 
miqdar məhsul hazırlandıqda isə şirəyə qatılır. Təzə ətirli-ədviyyəli göyərtilərə nisbətən 
qurudulmuşları 5-7 dəfə az əlavə etmək lazımdır. 
Sirkəyə qoymanı bəzən marinada qoymaqla eyniləşdirirlər. Iş burasındadır ki, sirkəyə 
qoymada şirə duz və sirkə turşusundan hazırlanır, marinada qoymada isə həmin şirəyə şəkər də 
əlavə edilir. Marinada qoymada istifadə edilən ətirli-ədviyyəli bitkilərin də miqdarı çox olur. 
Lakin biz, ümumiyyətlə sirkəyə qoyma terminini işlədib, məhsulların hazırlanmasında 
reseptlərdəki xammalları əsas götürürük. 
Bir qayda olaraq, sirkəyə qoyulmuş məhsulları 7 gündən (həftəbecər) 45 günə qədər 
saxlayıb yetişdirirlər. 
 
7.12.1. Tərəvəzin üstünə tökmək üçün şirənin hazırlanması 
 
Şirə hazırlamaq üçün duz və şəkər suda həll edilir, qaynadılır, süzülür, 
soyudulur və sirkə əlavə edilir. Tərəvəzin müxtəlifliyindən asılı olaraq şirənin 
tərkibində 4%-dən 8%-ə qədər duz, 4%-dən 10%-ə qədər şəkər olan şirə hazırlanır. 
Başqa sözlə,1 litr suya 40 q-dan 80 q-a qədər duz və 40 q-dan 100 q-a qədər şəkər 
tökmək lazımdır. Hər bir tərəvəz üçün duzun və şəkərin miqdarı reseptdə göstərilir. 
 
 334
Sirkəyə qoyulmuş məhsulların bir neçəsində şəkər əlavə edilməsi nəzərdə 
tutulmur. Kompotlardan fərqli olaraq, sirkəyə qoyulmuş məhsullarda duz və şəkər 
az əlavə olunduğundan hesablama aparmağa ehtiyac yoxdur. 
Reseptdə nəzərdə tutulan suya duz və şəkər əlavə edilir, 10-15 dəq 
qaynadılır, kəfi yığılır, lazım gələrsə süzülür. Şirə soyuduqdan sonra ona sirkə 
turşusu əlavə edilir. Sirkəni tökdükdən sonra şirəni qızdırmaq və qaynatmaq 
olmaz. 
Sirkə turşusu – üzüm sirkəsi, tut sirkəsi, 3-6%-li aşxana sirkəsi halında, 
yaxud 80%-li sirkə cövhəri halında işlədilə bilər. Sirkə cövhəri və aşxana sirkəsi 
qablaşdırılan butulkaların üstündə sirkənin tündlüyü yazılır. Bu zaman lazımi 
tündlükdə şirə hazırlamaq üçün istifadə olunacaq sirkənin miqdarını hesablamaq 
asandır. Məsələn, sirkənin tərkibində 4% turşu var, bizə isə 0,8% turşusu olan şirə 
hazırlamaq lazımdır. 4-ü 0,8-ə bölərək, hazır şirənin sirkədən 5 dəfə çox 
götürülməli olduğunu müəyyən edirik. Əgər 0,5 litr sirkə varsa, demək bu sirkədən 
0,5x5=2,5 litr şirə hazırlamaq olar. Başqa sözlə, 0,5 litr sirkəyə içərisində şəkər və 
duz həll olmuş 2 litr şirə əlavə etmək lazımdır. 
Əgər sirkənin turşuluğu 8%-sə, bizə isə 0,8% turşuluğu olan şirə hazırlamaq 
lazımdırsa, 8-i 0,8-ə bölüb 10 rəqəmini alırıq. Deməli, 9 hissə suya 1 hissə sirkə 
əlavə etmək lazım gələcəkdir. 
Sirkə əvvəlcədən hazırlanan şəkər və duz məhluluna əlavə edilərsə, 
hesablanan məhlula nisbətən hazır məhlulu bir qədər zəif olar. Bunu əvvəlcədən 
nəzərə almaq lazımdır. Məsələn, əgər şirə 5% duz və 6% şəkərlə hazırlanmalıdırsa 
və sonradan bu məhlula 7%-li sirkə məhlulu əlavə olunacağını nəzərə alıb, məhlulu 
bir qədər tünd, başqa sözlə 6% duz və 7% şəkər qatmaqla hazırlayırıq. Nəticədə 
hazır şirədə şəkərin və duzun miqdarı lazımi qatılıqda olur. 
Şirə sirkə cövhəri ilə hazırlandıqda başqa cür hesablama aparılır. Bir qayda 
olaraq sirkə cövhərinin tündlüyü 80% olur. Belə sirkə ilə ehtiyatla davranmaq 
lazımdır. O, dəridə yanıq əmələ gətirir və toxumaları dağıdır. Tünd sirkə 
cövhərinin buxarı ilə nəfəs almaq olmaz, burunun və bronxların selikli qişasını 
 
 335
zədələyə bilər. Satışa verilən sirkə cövhəri tutumu 100 sm3 olan üçkünc butulkalara 
qablaşdırılır. Butulkanın bir qırağında 5 köndələn xətt vardır. Iki qonşu xətt 
arasındakı sirkənin tutumu 20 sm3-dir. Hər bir aralıq qısa xəttlərlə 4 hissəyə 
bölünmüşdür. Hər kiçik bölgü 5 sm3-ə bərabərdir. 
Sirkə cövhərini tərəvəzə 2 üsulla əlavə etmək olar. Birinci halda sirkə 
cövhəri birbaşa şirəyə qatılır, ikinci halda sirkə cövhəri hər bir bankaya ayrıca 
tökülür. Lakin sirkənin miqdarının hesablanmasında müəyyən fərq vardır. 
Əvvəlcədən sirkəli şirə hazırladıqda və ya tünd sirkə cövhərini birbaşa bankalara 
əlavə etdikdə işin asanlaşması üçün xüsusi cədvəl məlumatlardan istifadə etmək 
olar (Ə.I.Əhmədov. Evdə konservləşdirmə, Bakı,1996, səh.197). 
Sirkə cövhərini düzgün ölçüb birbaşa bankalara tökdükdə hər bir bankada 
sirkənin dəqiq qatılığı təmin olunur. Bu məqsədlə ölçülü silindr və ya 
menzurkalardan istifadə etmək olar. 1 x.q. sirkə 18 sm3, 1 ç.q. sirkə 5 sm3-dir. 
 
7.12.2. Sirkəyə qoyulmuş meyvə və tərəvəz 
 
Meyvə-tərəvəzin sirkəyə qoyulmasında əsas 
konservləşdirici maddə sirkə turşusudur. Sirkə turşusundan 
başqa burada duzdan, şəkər və ədviyyatdan istifadə olunur. 
Sirkəyə qoymanın kimyəvi əsası budur ki, məhsulun tərkibində 
1,7-2,0% sirkə turşusunun olması orada mikroorqanizmlərin 
artmasına əks təsir göstərir və məhsulu uzun müddət keyfiyyətli 
saxlamağa imkan verir. Ona görə də sirkə turşusunun miqdarı 
sirkəyə qoyulmuş meyvə-tərəvəz məhsullarının saxlanılma 
müddətinə təsir göstərir. Sirkə turşusu normadan artıq olduqda 
məhsul tünd turş dad verdiyindən belə məhsul alıcılar tərəfindən 
 
 336
yaxşı qarşılanmır. Ona görə də zəif sirkə məhlulunda 
konservləşdirilmiş məhsullar daha çox istehsal edilir. Belə 
hazırlanmış məhsul 2-ci dəfə (pasterizasiya üsulu ilə) 
konservləşdirilir. Sirkəyə qoyulmuş məhsulların 
konservləşdirilməsində darçın, mixək, istiot, dəfnə yarpağı və s. 
ədviyyatdan istifadə edilir ki, bunlar da bakterisid xassəli 
olduqlarından konservləşdirməyə müsbət təsir göstərirlər. 
Sirkəyə qoyulmuş məhsulların hazırlanmasında sirkə 
turşusunun 3,5-5%-li suda məhlulundan istifadə edilir. Alınan 
məhsullar sirkə turşusunun miqdarından asılı olaraq, pasterizə 
olunmuş turş (0,6-9% sirkə turşusu) və pasterizə olunmuş zəif 
turş (0,4-0,6%) qruplarında istehsal edilir. 
Sirkəyə qoyulmuş zəif turş və turş pasterizə edilmiş 
məhsullar germetik bağlı tənəkə və şüşə bankalarda buraxılır. 
Tərəvəz məhsullarından ən çox xiyar, pomidor (yaşıl və 
qırmızı), yerkökü və çuğundur, kələm, soğan və sarımsaq, göy 
qabaq və patisson sirkəyə qoyulur. Sirkəyə qoymazdan əvvəl, 
tərəvəz keyfiyyətinə və ölçüsünə görə çeşidlənir, təmiz yuyulur 
və yeyilməyən hissələrdən təmizlənir. Bəzi tərəvəzləri bütöv, 
bəzilərini isə doğranmış halda sirkəyə qoyurlar. Pomidor, xiyar 
və sarımsaqdan başqa, qalan tərəvəz məhsullarını sirkəyə 
qoymamışdan pörtlədirlər. Əgər duza qoyulmuş xiyar yenidən 
 
 337
sirkəyə qoyulursa, onda xiyarı tərkibində 1-3% duz qalana kimi 
suda saxlamaq lazımdır. 
Ayrı-ayrı tərəvəzlərlə yanaşı, sirkəyə qoyulmuş tərəvəz 
qarışıqları da hazırlanır. Burada pasterizasiya əməliyyatı 80-
900C-də aparılır. Sirkəyə qoyulmuş tərəvəz qarışıqlarına assorti 
deyilir. Hazırlanan tərəvəzi tutumu 3 litrdən çox olmayan şüşə 
və ya tənəkə bankalara yığıb üzərinə marinad tökürlər. Hazır 
məhsulda tərəvəzin miqdarı 50-55%-ə qədər, duz 1,5-3%, şəkər 
1,5-4%-ə qədərdir. 
Meyvələrdən gavalı, albalı, üzüm, qarağat, armud, zoğal, 
xırda almalar və s. sirkəyə qoyulur. 
Sirkəyə qoyulmuş meyvə-giləmeyvə məhsulları iki qrupa 
ayrılır: 1. Turş dadlı pasterizə edilmiş sirkəyə qoyulan meyvə-
giləmeyvə məhsulları. Bunların tərkibində 0,6-0,9% sirkə 
turşusu olur. Gavalı və üzüm bu üsulla sirkəyə qoyulur. 2. 
Turşa-şirin dadlı pasterizə edilmiş sirkəyə qoyulan meyvə-
giləmeyvə məhsulları. Bunların tərkibində 0,2-0,6% sirkə 
turşusu olur. Alma, armud, albalı, qarağat, firəngüzümü bu 
üsulla sirkəyə qoyulur. Bu məqsədlə armudun payız və qış 
sortlarından, albalının Bəhrəli Miçurin,Vladimir sortlarından 
istifadə edilir. Bunların hazırlanması üçün əvvəlcədən meyvə-
giləmeyvələr keyfiyyətinə və ölçüsünə görə çeşidlənir, 
 
 338
təmizlənir, yuyulur və doğranır. Almanı, armudu, qara qarağatı 
isə sirkəyə qoymazdan əvvəl pörtlədirlər. 
Ayrı-ayrı meyvə-giləmeyvə marinadları ilə yanaşı, 
pərakəndə ticarətə bunların qarışıqları da (assorti) daxil olur. 
Meyvə-giləmeyvə hazırlandıqdan sonra bankalara yığılır və 
üzərinə sirkə turşusundan, şəkərdən və ədviyyatdan hazırlanmış 
marinad tökülür. Bəzi məhsullarda şəkərin miqdarı 20-25% olur. 
Ədviyyat isə məhsulun çəkisinə nisbətən 0,2% miqdarında əlavə 
edilir. Bu məqsədlə darçın, mixək, ətirli istiot daha yararlıdır. 
Sirkəyə qoyulmuş meyvə-giləmeyvə məhsullarını 850C-də 
pasterizə edirlər. Pasterizə edilmiş məhsulları 0-200C-də 
saxlamaq lazımdır. 
Sirkəyə qoyulmuş meyvə-tərəvəz məhsullarının 
saxlanılması onların keyfiyyətinə təsir edən əsas amillərdən 
biridir. 
Pasterizə olunmuşlar 0-30C temperaturda 1-2 ay saxlanılır 
və bu müddətdə onlar yetişir. Yetişmə dövründə  sirkə məhsulun 
içinə hopur və onun keyfiyyətini yaxşılaşdırır. 
 
 339
 
 340
 
 341
 
 342
 
 343
 
 344
 
 345
 Bundan sonra saxlanılma dövründə temperatur 0-60C olmalıdır. Məhsulun 
növündən və taranın xüsusiyyətindən asılı olaraq, onları qaranlıq yerdə saxlamaq 
lazımdır. Məsələn, ağbaş, qırmızıbaş və gül kələmlər, xörək çuğunduru və yerkökü 
şüşə bankalarda buraxıldıqda, rəngləri dəyişməsin deyə, qaranlıq yerdə saxlanılır. 
Bankalarda buraxılan marinadlarda tərəvəzin miqdarı 50-55% olmalıdır. Duzun 
miqdarı 1,5-3%, şəkərin miqdarı isə 1,5-4%-ə qədər olur. 
 
 
 346
7.13. Dondurulmuş meyvə-tərəvəz 
 
Dondurulmuş meyvələr aşağı temperaturda saxlandığı üçün orada 
mikroorqanizmlərin inkişafı dayanır. Eyni zamanda, fermentlərin aktivliyi 
tamamilə yox olduğundan meyvə-tərəvəzin tərkibindəki üzvi maddələr uzun 
müddət tərkibcə dəyişmir. 
Tərəvəz məhsullarından ən çox yaşıl noxud, sütül qarğıdalı, yerkökü, 
çuğundur, meyvə-giləmeyvələrdən isə moruq, çiyələk, qarağat, albalı, üzüm, 
gavalı, alma və armud dondurulur. Bəzən tərəvəzlərdən dondurulmuş halda1-ci 
xörəklərdən şorpa, Ukrayna borşu, təzə kələmdən şi, rassolnik (duza qoyulmuş 
xiyarla arpa yarması şorpası), kartof şorpası, 2-ci xörəklərdən qiymələnmiş istiot, 
yarpaq dolması, raqu, qarnirlərdən qızardılmış karof, pörtlədilmiş kələm və yaşıl 
noxud istehsal edilir. 
Dondurmaq üçün istifadə edilən meyvə-tərəvəz istehlak yetişkənliyinə malik 
olmalıdır. Kal və ya yetişib ötmüş meyvə-tərəvəzi dondurduqda aşağı keyfiyyətli 
məhsul alınır. 
Dondurulası meyvə-tərəvəz qabaqca yuyulur, keyfiyyətinə və ölçüsünə görə 
çeşidlənir, qabıqdan, toxumdan, çiçək kasacığından və saplaqdan təmizlənir, iriləri 
doğranıb xırdalanır. Bəzi meyvə və tərəvəzləri dondurmazdan qabaq pörtlədirlər. C 
vitamini yaxşı qalsın deyə, qaynar su buxarı ilə pörtlədib, sonra tezliklə soyudurlar. 
Meyvə və giləmeyvələri həm şəkərlə və həm də şəkərsiz dondururlar. Şəkər 
məhsulun rənginin, ətir və dadının yaxşı qalmasına kömək edir. Moruq, böyürtkən, 
bağ və dağ çiyələyi, qarağat, üzüm, albalı, gilas, zoğal, ərik, şaftalı və alma şəkər 
tozu və şəkər şərbəti ilə dondurulur. Quşüzümü, qarağat, albalı, gilas, zoğal, gavalı 
və alma şəkərsiz də dondurulur. Moruq, böyürtkən, üzüm, albalı, gilas və qarağat 
şəkər şərbətində, çiyələk isə quru şəkər tozunda dondurulduqda daha yaxşı məhsul 
alınır. 
Meyvə və tərəvəzi tez donduran soyuducuxanalarda mənfi 250C-də 
dondururlar. Ən yaxşı məhsul mənfi 30-dan mənfi 350C temperatur olan 
 
 347
kameralarda təcili dondurma üsulunda alınır. Bu zaman meyvə və tərəvəzin daxili 
toxumalarında temperatur mənfi 180C-dən çox olmamalıdır. 
Çoxpilətəli təcili donduran aparatlarda dondurma 4 saat, başqa kameralarda 
isə 6-24 saat davam edir. Dondurulmuş meyvə-tərəvəz 20 kq tutumlu qöfrələnmiş 
kartondan karobkalara qablaşdırılır. Dondurulmuş məhsulu mənfi 180C 
temperaturda və 90-95% nisbi rütubətdə saxlamaq lazımdır. Belə şəraitdə 
dondurulmuş qara qarağatı 1 il, başqa giləmeyvə, üzüm və meyvə-giləmeyvə 
qarışıqlarını şəkərsiz dondurduqda 9 ay, şəkərlə dondurduqda 1 il, dondurulmuş 
tərəvəzləri 10 ay saxlamaq olar. 
 
7.14. Sulfitləşdirilmiş meyvələr 
 
Sulfitləşdirilmiş meyvələr kəskin antiseptik maddə olan kükürd qazı (SO2) 
və ya sulfit turşusu (H2SO3) vasitəsilə konservləşdirilmiş məhsuldur. 
Sulfitləşdirilmiş meyvələrdən yarımfabrikat kimi istifadə edirlər. Onları zavod 
şəraitində yenidən emal edərək, qızdırmaqla və ya başqa üsullarla kükürd qazını 
kənar edirlər. Sulfitasiya bakteriyalara çox kəskin, kif və maya göbələklərinə isə 
nisbətən az təsir edir.  Sulfit turşusu reduksiyaedici maddədir. O, xammalın 
oksidləşməsinə mane olur və C vitamininin qalmasına kömək edir. 
Sulfitləşdirmə 2 üsulla aparılır. Quru üsulla sulfitləşdirmədə məhsulu 
germetik kameralarda kükürd qazına verirlər. Məsələn, toxumlu meyvələri 
kameralarda sulfit anhidridi qazına verirlər. Yaş üsulla sulfitləşdirmədə isə sulfit 
turşusu məhlulundan istifadə edirlər. Mürəbbə bişirmək üçün ayrılmış çəyirdəkli 
meyvələri, eləcə də giləmeyvələri həcmi 100-150 litr olan çəlləklərdə sulfit 
turşusunun məhlulu ilə konservləşdirirlər. Cem bişirmək üçün saxlanılan çəyirdəkli 
meyvələri sulfitləşdirilmiş meyvə püresində sulfitləşdirib saxlayırlar. Povidlo 
bişirmək üçün meyvə püresini sulfit anhidridi ilə konservləşdirib hovuzlarda 
saxlayırlar. 
 
 348
Sulfit turşusu insan orqanizmi üçün zəhərli olduğundan, sulfitləşdirilmiş 
meyvələrdə (0,15-0,2%) və onlardan hazırlanmış məhsullarda (0,01%) standart 
üzrə onun miqdarı ciddi normalaşdırılır. 
Meyvə pürelərini və şirələrini konservləşdirmək üçün benzoy turşusunun 
natrium duzundan və sorbin turşusundan istifadə edilir. Benzoy turşusunun natrium 
duzu (C6H5COONa) 0,05-0,1%-li məhlul halında turş mühitdə maya və kif 
göbələklərinə fəal surətdə, bakteriyalara isə bir qədər zəif təsir edir. Sorbin 
turşusunun (CH3 – CH = CH – CH = CH – COOH) 0,025-0,05%-li məhlulu turş 
mühitdə maya və kif göbələklərinə bakterisid təsir edr. Sorbin turşusu ilə meyvə 
şirələrini, mürəbbəni, cemi, meyvə püresini konservləşdirirlər. Sorbin turşusunun 
konsentrasiyası 0,1%-dək olduqda orqanizm üçün zərərsizdir. 
 
 
 
 
 
 
 
 349
 
VIII FƏSIL. GÖBƏLƏK VƏ ONUN EMALI MƏHSULLARI 
8.1. Təzə göbələk 
 
Göbələklər sporlu ibtidai bitkilər qrupuna daxildir, onlar canlı bitkilərdəki 
hazır üzvi birləşmələrlə və ya cansız bitkilərin üzvi qalıqları ilə qidalanırlar. 
Göbələk həm təzə və həm də emal edilmiş halda istehlak edilir. Göbələk 
qidalı yeyinti məhsuludur. Tərkibi isə növündən, bitdiyi torpaq-iqlim şəraitindən 
asılıdır. 
Göbələyin tərkibində orta hesabla 83-94% su, 0,9-3,2% azotlu maddə, 0,4-
0,9% yağ, 1,1-3,7% karbohidratlar, 0,4-1,0% minerallı maddələr vardır. Azotlu 
maddənin yarıdan çoxu zülallardan təşkil olunmuşdur. Zülallar amin turşuları ilə 
zəngindir. Bəzi göbələklərdə trimetilamin, xolin, feniletilamin, putressin, purin 
əsaslı ksantin, hipoksantin və s. maddələr vardır. Azotlu maddələrdən, həmçinin 
xitinə oxşar funqin və ya misitin də vardır. Göbələyin papaq hissəsində bunun 
miqdarı quru maddəyə görə 30,5-37,5%, gövdə hissəsində isə 30,5-44%-dir. 
Göbələyin karbohidratları qlükoza, triqaloza və ya mikoza, qlikogen, 
mikoinulin, mikodekstrindən ibarətdir. Spirtlərdən mannit, sorbit və inozit vardır. 
Göbələk yağının tərkibində qliseridlərlə yanaşı, sərbəst yağ turşularından palmitin, 
stearin, yağ və sirkə turşusu vardır. Ona görə də göbələk yağının turşuluq rəqəmi 
yüksəkdir. Göbələyin tərkibində sterinlər, fosfatidlər (leysitin), efir yağları, boya 
maddələri olan piqmentlər də vardır. Fermentlərdən göbələklərdə lipaza, amilaza, 
ureaza, sitaza və s. vardır. Bu fermentlər yağların, qlikogenin parçalanmasına 
kömək edir. Göbələklərdə efir yağı, vitaminlərdən B1, B2, PP və C, mineral 
maddələrdən Ca, P və Fe vardır.  
Qurudulmuş göbələklərdə 24-32% azotlu maddə, 33-37% karbohidrat, 6-9% 
yağ olur. Təzə göbələyin 100 qr-ı 71-130, qurudulmuş göbələyin 100 qr-ı isə 1251-
1335 kCoul enerji verir. Göbələk azkalorili olsa da, yüksək dad-tam keyfiyyətinə 
 
 350
malikdir və ondan alınan bulyon mədə şirəsinin ifrazına göstərdiyi təsirə görə ət 
bulyonundan üstün hesab olunur. 
MDB ərazisində 200-dən artıq müxtəlif göbələk bitir. Bunların 40-a qədər 
növü qida üçün yararlıdır. Göbələklər qidalanma və böyüyüb artma şəraitindən 
asılı olaraq 3 qrupa bölünür: saprofitlər, mikoriz törədənlər və parazitlər. 
Saprofit göbələklər cansız bitkilərin üzvi qalıqları hesabına yaşayır. Bu 
qrupa şampinyonlar, yağış və peyin göbələkləri aiddir. Bunları süni surətdə də 
yetişdirirlər. 
Mikoriz törədənlər canlı bitkilərin kök hissəsində əmələ gəlib onlardakı üzvi 
maddələrlə qidalanır. Bitkilər öz növbəsində göbələklərdən onların tellərinin 
torpaqdan hasil etdikləri su və mineral maddələri alırlar. Qida üçün sərf edilən 
əksər göbələklər bu qrupa aiddir. 
Parazit göbələklər bitkilərdə əmələ gəlib, tamamilə onların hesabına 
qidalanır. Bu qrupa xoruzgöbələyi aiddir. 
Spor əmələ gətirmələrinə görə göbələklər bazidal və kisəli qruplarına 
ayrılırlar. Bazidal göbələklər öz növbəsində məsaməli və lövhəli göbələklərdən 
ibarətdir. 
Məsaməli göbələklərdə (Boletaceae) papağın alt tərəfi borucuqlardan ibarət 
olur və quruluşca süngərə bənzəyir. Bu qrupa ağ göbələk, qara göbələk, 
qırmızıpapaq göbələk, yağlı göbələk, keçi göbələyi, qırmızımtıl-sarı papaqlı 
göbələk və b. aiddir. 
Ağ göbələk qida üçün sərf edilən ən qiymətli göbələk növüdür. Onun gövdə, 
kök və papaq hissəsi zəriflərdə tutqun qəhvəyi, yetişib ötmüşlərdə qırmızı-qəhvəyi 
olur. Ətliyi ağ, dadı xoşagələndir və qurudulduqda qaralmır. Məsaməli göbələklər 
bişirilmiş və qızardılmış halda yeyilir. Onları qurudur, duza və sirkəyə qoyur, 
həmçinin göbələk konservi hazırlayırlar. 
Lövhəli göbələklərin (Agaricaceae) papağının alt tərəfi gövdəsindən 
kənarlara doğru uzanan radial lövhəciklərlə örtülmüş olur. Bu qrupa sarı-narıncı 
göbələk, kürən göbələk, enlipapaq qara göbələk, acıtəhər qırmızı göbələk, 
 
 351
çayırgöbələyi, şampinyon (çöl, çəmənlik), xoruzgöbələyi və b. aiddir. Şampinyon 
bütün il boyu süni surətdə xüsusi şampinyon parniklərdə yetişdirilə bilən müstəsna 
göbələkdir. Lövhəli göbələklər bişirilir və qızardılır, duza və sirkəyə qoyulur. Bəzi 
lövhəli göbələklərdə acı maddə olduğundan onları istifadə etməzdən qabaq 
isladırlar. 
Kisəli göbələklərin (Ascomycetes) sporları xüsusi kisələrdə yerləşir. Bunlar 
torpağın altında da bitir. Torpaq altında bitənlərə dombalan, yerin səthində 
bitənlərə isə quzugöbələyi və qoyungöbələyi aiddir. Dombalan göbələyi torpaqda 2 
aya qədər qala bilir. Qoyungöbələyində zəhərli maddə – qelvel turşusu vardır. Bu 
maddə suda asan həll olduğundan həmin göbələyi istifadə etməzdən qabaq mütləq 
suda pörtlədirlər. Duza qoyduqda və qurutduqda isə zəhərli maddə parçalanır. 
Bunlardan başqa, meşələrdə külli miqdarda zəhərli göbələklər də bitir. 
Zəhərli göbələklərin əksəriyyəti lövhəli göbələklər qrupuna aiddir. Zəhərli 
göbələklərdən ağ, boz və qırmızı milçəkqıran və solğun murdar göbələyi 
göstərmək olar. Bunların tərkibində zəhərli azotlu üzvi maddələrdən muskarin, 
falloidinlər, neyrin, amanitinlər, qelvel turşusu və s. vardır. Solğun murdar göbələk 
şampinyon göbələyinə çox oxşayır, lakin tərkibində öldürücü təsirə malik zəhəri 
vardır. 
Göbələk tədarük edən əsas bölgələr Rusiyanın meşəli şimal və orta 
zonalarıdır. Buraya Ivanovo, Yaroslav, Moskva, Kirov, Sankt-Peterburq, Kalinin, 
Smolensk və başqa vilayətlər aiddir. Qərbi Sibirdə, Ukraynanın şimal və qərb 
hissəsində, Belorusiyada və Pribaltika respublikalarında da göbələk tədarük edilir. 
Son illər Azərbaycanda xüsusi təsərrüfatlarda və kiçik müəssisələrdə ağ 
göbələk və şampinyon göbələyi istixanalarda yetişdirilir və satışa verilir. 
Tədarük edilən göbələklər qidalılıq dəyərinə görə 4 dərəcəyə bölünür: birinci 
qrupa ağ göbələk, enlipapaq həqiqi və sarı göbələklər, kürən göbələk və dombalan 
aiddir. Ikinci qrupa qırmızıpapaq, qara, yağlı, acı qırmızı göbələk, palıd göbələyi, 
adi şampinyon göbələyi və b. aiddir. Üçüncü qrupa keçigöbələyi, sarı göbələk, 
xoruzgöbələyi, quzugöbələyi, qoyungöbələyi, çayırgöbələyi, boz göbələk, 
 
 352
enlipapaq qara göbələk, ağımtıl göbələk, qırmızımtıl-sarı papaqlı göbələk və b. 
aiddir. Dördüncü qrupa az qidalılıq dəyərinə malik olan acı göbələk, yaşılca 
göbələk, yazgöbələyi, sıravi göbələk, donuzgöbələyi, yay xoruzgöbələyi və b. 
aiddir. 
Göbələk körpə ikən yığılmalıdır. Körpə göbələyin dadı və qoxusu daha xoş 
olur. Bunlar qart göbələyə nisbətən daha qidalıdır və yaxşı mənimsənilir. 
Böyüdükcə tərkibində acı maddələr artır. Yığıldıqda gövdəsi yerdən bir az 
yuxarıdan kəsilməlidir. 
Təzə halda istifadə ediləcək göbələklər təmiz, sağlam, şax, qurdsuz, 
əzilməmiş, torpaqdan təmizlənmiş olmalıdır. Təzə göbələyi 2 gündən artıq 
saxlamaq olmaz. Çünki bu zaman onun tərkibindəki qidalı maddələr parçalanır, 
göbələk solur və xarab olur. 
 
8.2. Emal edilmiş göbələklər 
 
Göbələyi təzə halda uzun müddət saxlamaq mümkün olmadığından, onu 
müxtəlif üsullarla konservləşdirirlər. Bu məqsədlə onları duzlayır, sirkəyə qoyur və 
qurudurlar. 
Qurudulmuş göbələk. Qurutmaq üçün ağ göbələk, qırmızıpapaq göbələk, 
qara göbələk, yağlı göbələk, keçi göbələyi, qırmızımtıl-sarı papaqlı göbələk, 
quzugöbələyi götürülür. Ağ göbələklərdən başqa qalanları qurudulduqda qaraldığı 
üçün hazır məhsul «qurudulmuş qara göbələk» adlanır. Lövhəli göbələkləri 
qurutmaq məsləhət görülmür, çünki qurutduqdan sonra zəhərli göbələkləri 
bunlardan fərqləndirmək çətindir. 
Qurutmaq üçün göbələklər təmizlənir, ölçüsünə və növünə görə çeşidlənir. 
Ağ göbələkləri papaq və gövdələri ilə birlikdə, qalanlarının isə yalnız papaq 
hissəsini qurudurlar. Göbələkləri quruducu şkaflarda əvvəlcə 450C temperaturda 
soluxdurur, sonra 65-750C-də, tərkibində 12-14% nəmlik qalana qədər qurudulur. 
Ən yaxşı göbələk qurusu təmiz və bütöv ağ göbələklərdən alınır. Onların papağının 
 
 353
üstü sarı və açıq şabalıdı rəngdə, altı isə ağ olmalıdır. Göbələk 
qurusunun gövdəsi nə qədər qısa olarsa, bir o qədər yüksək keyfiyyətli 
sayılır. 
Ağ göbələk qurusu 3 sorta: 1-ci, 2-ci və 3-cü sortlara bölünür. Qara 
göbələklər sortlara bölünmür. Ağ göbələk qurusu 50-70 sm uzunluqda 
sapa düzülmüş halda, 2-4 kq çəkidə bağlanıb satışa verilir. Sapa əvvəlcə 
xırda, sonra isə iri göbələklər düzülür. 
Qurudulmuş göbələkləri ən çoxu 75 kq tutumlu quru faner 
yeşiklərə və ya karton karobkalara, 25 kq-lıq kisələrə qablaşdırırlar. 
Tərkibində başqa növ göbələk qarışığı, qurdlu göbələk, çürük və əzik 
göbələklər olmamalıdır. 
Quru göbələk əriştəsi və quru göbələk tozu da hazırlanır. Bunlar 
çox tamlı olub, orqanizm tərəfindən yaxşı mənimsənilir. 
Qurudulmuş göbələkləri 10-150 temperaturda, 60-65% nisbi 
rütubətdə sapa düzülmüş və asılmış halda saxlayırlar. Saxlanılma 
müddəti 1 ilə qədərdir. 
Göbələk konservi. Sterilizə edilmiş konserv hazırlamaq üçün 
göbələyin ən yaxşı sortlarından – ağ göbələk, qırmızıpapaq göbələk, 
şampinyon və s. götürülür. 
Konservləşdirmək üçün göbələyi təmizləyir, keyfiyyətinə görə 
yoxlayır və ölçüsünə görə çeşidləyirlər. Sonra onları 2%-li duz 
məhlulunda 2-3 dəq pörtlədirlər və tezliklə bankalara yığıb üzərinə 2%-
li duz məhlulu tökürlər. Bankaları germetik  bağlayıb sterilizə edirlər. 
Konservləşdirilmiş göbələklər təmiz, bütöv, bir növdə, ölçüsünə 
görə eyni, normal rəngdə, dad və iyə malik olmalıdır. Sınmış və əzilmiş 
 
 354
göbələklərin miqdarı 5%-i keçməməlidir. Duzun və duzluğun miqdarı 
standartda normalaşdırılır. Yüksək keyfiyətli konserv almaq üçün xırda, 
diametri 25-35 mm olan şampinyonlardan, əgər kəsilib 
konservləşdirilərsə, 40 mm olan göbələklərdən istifadə edilir. Duzun 
miqdarı 2-2,5% olmalıdır. 
Göbələkdən təbii göbələk, göbələkli assorti, göbələkli nahar xörəyi 
konservləri kimi məhsullar hazırlanır. Göbələkli assorti hazırladıqda ona 
yerkökü və soğan qatıb üzərinə marinad tökürlər. Nahar konservlərindən 
göbələkli şi, arpa yarması ilə göbələkli şorpa, pörtlədilmiş göbələk və s. 
hazırlanır. 
Duza və sirkəyə qoyulmuş göbələklər. Göbələyi duza qoyduqda 
tərkibindəki şəkər süd turşusuna çevrilir, sirkəyə qoyduqda isə 
konservləşdirici maddə kimi sirkə turşusundan istifadə edilir. Süd və 
sirkə turşusu göbələyin uzun müddət saxlanılmasını təmin etməklə 
yanaşı, onun dad və ətrini yaxşılaşdırır. Bəzən göbələklərdəki acı dadı 
yox etmək üçün onları 2-3 gün (gündə 2-3 dəfə suyu dəyişməklə) suda 
saxlayırlar. Bundan sonra onları qaynar suda, göbələyin növündən asılı 
olaraq 10-15 dəq pörtlədirlər. Bu üsulla hazırlanmış göbələkləri soyuq 
və isti üsulla duzlayırlar. Soyuq duzlamada göbələyi çəlləyə qat-qat 
yığıb, üzərinə 4,6-5,2%  duz və ədviyyat (istiot, dəfnə yarpağı, şüyüd, 
palıd və qarağat yarpağı və s.) tökürlər. Isti duzlamada göbələkləri 20-40 
dəq duzlu suda qaynadır, sonra suyu süzüb qalan əməliyyatları soyuq 
duzlamada olduğu kimi aparırlar. Duzlanmış  göbələklər növündən asılı 
olaraq, kürən göbələk 7 gündən sonra, enlipapaq göbələk 30-35 gün, 
qırmızı acı göbələk və ağımtıl göbələk 40 gün, qalan göbələklər isə 50-
 
 355
60 gündən sonra yemək üçün yararlı olur. Duzluğun miqdarı 18%-i 
keçməməlidir. 
Sirkəyə qoymaq üçün ağ, qırmızıpapaq, qara, sarı, kürən, enlipapaq 
göbələklər, xoruzgöbələyi və b. növ göbələklərdən istifadə edilir. Duza 
qoymada olduğu kimi hazırlanmış göbələklərin üzərinə tərkibində 4,5-
5% duz və 0,4-0,9% sirkə turşusu olan marinad tökülür. Marinadın 
miqdarı 18-20% olmalıdır. Ədviyyat kimi dəfnə yarpağı, ətirli istiot, 
mixək və darçın götürülür. 
Göbələkləri tutumu 100 litrdən çox olmayan çəlləklərdə duza və 
sirkəyə qoyurlar. Lakin tutumu 15, 20 və 25 litr olan kiçik tutumlu 
qablar daha əlverişlidir. Çünki burada göbələklər öz əmtəə görünüşünü 
və keyfiyyətini daha yaxşı saxlayır. 
Keyfiyyətinə görə duza və sirkəyə qoyulmuş göbələklər 1-ci və 2-
ci əmtəə sortuna bölünür. Duza və sirkəyə qoyulmuş göbələyin içində 
digər növlü göbələk və habelə yumşaq, kifli, acı, turşumuş göbələklər və 
kənar qarışıqlar olmamalıdır. 
Pasterizə olunmuş duza və sirkəyə qoyulmuş göbələkləri 0-80C-də, 
75% nisbi rütubətdə 12 ay, pasterizə olunmamışları isə 8 ay saxlamaq 
olar. 
 
 
 
 
 
 
 
 
 356
 
 
 
IX FƏSIL.   
 
MEYVƏ-TƏRƏVƏZ   MALLARININ  
KEYFIYYƏTININ   ÖYRƏNILMƏSI 
 
9.1. Meyvə və tərəvəzin toxumalarının və  
hüceyrənin quruluşunun öyrənilməsi 
 
Qida məhsulu kimi, saxlanılma və satış üçün, eləcə də emal məhsulları 
istehsal etmək və konservləşdirmək məqsədilə istifadə olunan meyvə-tərəvəzi 
dərindən öyrənmək üçün bitkinin və onun müxtəlif orqanlarının anatomiyasını və 
morfologiyasının xüsusiyyətlərini öyrənmək lazımdır. Həmçinin bitki hüceyrəsinin 
və toxumalarının quruluşuna mikroskop altında baxmaq tələb olunur. 
Ana bitkidən qoparılmış meyvə və tərəvəz canlı olaraq qalır. Bu məhsulların 
uzun müddət saxlanılması, onlarda gedən həyati proseslərin normal getməsini 
təmin etməkdən asılıdır. Maddələr mübadiləsi proseslərinin pozulması nəticəsində 
onların keyfiyyətində qüsurlar əmələ gəlir, mübadilə dayandıqda isə 
mikroorqanizmlərin inkişafı və fəaliyyəti ilə məhsul tez bir zamanda zay olur. 
Hüceyrəni öyrənən elm sitologiya adlanır. Sitologiya məlumatlarından 
əmtəəşünaslıqda istifadə olunması «şirəli» bitki xammalı və əmtəə ilə işin 
təşkilinin elmi əsasları üçün vacib məsələdir. 
Tapşırıqlar. 
1. Preparatların və mikroskopiya üçün kəsiklərin hazırlanması. 
2. Hüceyrənin quruluşunun öyrənilməsi. 
3. Meyvə və tərəvəzin toxumalarının öyrənilməsi. 
 
 
 357
 
9.1.1. Preparatların və mikroskopiya üçün kəsiklərin hazırlanması 
 
Kəsiklərin hazırlanması. Hüceyrənin quruluşu və toxumaları öyrənmək 
üçün hazır preparatlar olmalıdır. Əks halda öyrənilən obyektdən tədqiqat üçün 
preparatlar hazırlamağı bacarmaq lazımdır. Bu preparatlar əsasən kəsiklər şəklində 
hazırlanır. 
Cihaz və avadanlıqlar. Mikroskop, mikrotom və ya ülgüc (lezviya), suda 
isladılmış tıxac (probka), cərrah bıçağı (neştər), əşya və örtücü şüşə, filtr kağızı. 
Reaktivlər. Qensianviolet, xlor-sink, yod, floroqiotsin, sudan III, kalium-
yod, sulfat-anilin, milyon reaktivi, xlorlu dəmir, preparatların şəklini çəkmək üçün 
karandaş. 
Işin yerinə yetirilməsi. Təzə meyvə-tərəvəz kəsiyinin səthini və ülgücü 
distillə suyu ilə isladırlar. Kəsik nümunəsini nazik və hamar hazırlamaq lazımdır, 
çünki o, gün işığında tədqiq olunur. Ona görə də ülgücü bir dəfəyə çəkib nazik 
kəsilmiş nümunə götürülür. Ülgücü bir neçə dəfə çəkdikdə səthi düzgün olmayan 
və qırılmış nümunə alınır. Bir obyektdən bir neçə kəsik nümunə götürmək 
lazımdır. Nazik və zərif obyektlərdən, məsələn, yarpaq tərəvəzlərdən preparat 
hazırladıqda xüsusi üsuldan istifadə olunur. Bu məqsədlə uzunluğu 3-4 sm və 
diametri 1 sm olan suda isladılmış tıxac götürülür, tıxac neştərlə uzununa elə 
kəsilir ki, üzərində yarıq açılsın və həmin yerə tədqiq olunası məhsul qoyulur. 
Sonra ülgüclə kəsilib əşya şüşəsinin üzərinə qoyulur. Lazımi qalınlıqda kəsiklər 
əldə etmək üçün mikrotomdan istifadə edilir. 
Meyvə-tərəvəzlərdən kəsilmiş nazik nümunələri iynənin köməyi ilə 
əvvəlcədən üstünə bir damla distillə suyu qoyulmuş əşya şüşəsinin üzərinə 
qoyulur. Kəsiyin üstünə bir damla distillə suyu töküb üzərinə örtücü şüşə elə 
qoyulmalıdır ki, arada hava qabarcıqları qalmasın. Çünki hava qabarcıqları 
kəsiklərə mikroskop altında baxmağa maneçilik törədir. Bunun üçün örtücü şüşəni 
su damcısının qırağında dik saxlayır və içəri tərəfdən iynə ilə tuturlar. Sonra iynəni 
 
 358
və onunla birlikdə örtücü şüşəni yavaş-yavaş aşağı salıb distillə suyu ilə 
nümunənin səthinə örtürlər. Örtücü şüşə əşya şüşəsi ilə paralel dayanmalıdır. Əgər 
örtücü şüşənin altında hava qalarsa, onda iynə ilə zəif təzyiq etməklə (vurmaqla) 
kənar edilməlidir. 
Preparatların boyanması. Hüceyrə orqanoidlərini və onların təbiətini 
öyrənmək üçün kəsik nümunələrini qensianvioletlə və ya başqa rəng ilə boyayırlar. 
Kəsik nümunələr əşya şüşəsinin üzərində boyanır. Bu məqsədlə örtücü şüşənin bir 
tərəfinə 1 damla lazım olan reaktiv tökülür, o biri tərəfdən isə filtr kağızı qoyulur. 
Filtr kağızı suyu özünə çəkərək örtücü şüşənin alt hissəsindən reaktiv damcısı 
çəkib çıxarır. Kəsik nümunənin üstündən keçən reaktiv onu lazımi rəngə boyayır. 
Preparatın şəklinin çəkilməsi və işin tərtibatı. Mikroskop altında 
preparatları öyrənən zaman onların görünüşünü iri planda çəkmək və lazım olan 
orqanellərin izahını vermək lazımdır. 
Laboratorya dəftərində iş aşağıdakı ardıcıllıqla rəsmiyyətə salınır: əvvəlcə 
işin nömrəsi və sonra onun adı göstərilir; öyrənilən material səciyyələndirilir, 
obyektin şəkli və şəklin izahı, başqa sözlə onun ayrı-ayrı elementlərinin adı yazılır. 
Bu hazırlıq işinin əsasında 3 iş yerinə yetirilir: hüceyrənin, toxumalarının və 
bitkilərin vegetativ orqanlarının öyrənilməsi. 
 
 359
 
9.1.2. Hüceyrənin öyrənilməsi 
Bu mövzunu aşağıdakı suallar üzrə öyrənmək lazımdır: 
1. Hüceyrənin quruluşu – protoplazma, nüvə, hüceyrə qılafı. 
2. Hüceyrənin plastidləri – xloroplastlar (yaşıl), xromoplastlar (sarı və 
ya qırmızı), leykoplastlar (rəngsiz). 
3. Kartof yumrusunda nişasta. 
4. Hüceyrənin plazmolizinin öyrənilməsi. 
Tədqiqat üçün nümunələr: yerkökü, çuğundur, kartof, baş soğan. 
Işin yerinə yetirilməsi. Hüceyrənin quruluşunu baş soğanın 
arakəsmələrindən çıxarılmış nazik pərdəyə oxşar qabıqda öyrənirlər. Preparatı 
hazırlamaq üçün baş soğanı tən yarı bölüb, daxili hissədən bir ədəd ətlikli köynək 
qatı çıxarırlar. Iynənin köməyi ilə soğan qatının daxili hissəsindən nazik pərdəyə 
oxşar qabıq çıxarılır. Bu, nazik, şəffaf və zərif pərdədən ibarət olur. Həmin pərdə  
daxili hissəsi üstə olmaqla əşya şüşəsi üzərindəki bir damla suyun üzərinə qoyulur. 
Pərdə əzilməməli və bir yerə yığılmamalıdır. Iynənin köməyi ilə onu düzəldib 
örtücü şüşə ilə örtürlər. Nüvəni və onun quruluşunu yaxşı görmək üçün preparatı 
qansianvioletin spirtli məhlulu ilə boyayırlar. Bu reaktiv nüvəni bənövşəyi rəngə 
boyayır. Xromoplastlara və leykoplastlara da baxmaq məsləhət görülür. 
Xromoplastları yerkökü toxumalarının hüceyrələrində öyrənirlər. 
Karotinoidlərə xromoplastlar sarımtıl-narıncı rəng verir. Preparat hazırlamaq üçün 
yerkökünü təmiz yuyub, çox da iri olmayan hissələrə kəsirlər. Bir hissədən ülgüclə 
bir neçə nazik kəsiklər düzəldilir və onlar iynə ilə əşya şüşəsindəki bir damla suyun 
üzərinə yerləşdirilir. Mikroskop altında xırda narıncı rəngdə üçbucaq və xırda 
lövhəcik şəklində xromoplastlar görünür. 
Kartofun leykoplastlarında nişasta vardır. Kartof yumrusunun qabıq 
hissəsindən nazik kəsiklər alınır. Bu kəsikləri distillə suyu ilə ciddi yuyurlar, əşya 
şüşəsindəki bir damla suyun üzərinə yerləşdirib örtücü şüşə ilə örtürlər. Mikroskop 
altında kartof yumrusunun leykoplastlarına baxılır. Preparatı yod məhlulu ilə emal 
 
 360
edirlər. Nişasta dənələrinin olması onun dənələrinin göy rəngə boyanması ilə 
məlum olur. 
Plazmolizi aşxana çuğundurunun kökündəki hüceyrədə öyrənmək daha 
yaxşıdır. Ondakı hüceyrə şirəsi antosianlarla boyanmış olur. Aşxana çuğunduru 
ciddi yuyulur və bir neçə hissəyə kəsilir. Daha çox qırmızı qatları olan hissədən bir 
neçə nazik kəsiklər hazırlanır və axar su altında kəsilmiş hüceyrələrdən axan 
hüceyrə şirəsi tam yuyulur. Yuyulmuş kəsiklər əşya şüşəsinə qoyulur, örtücü şüşə 
ilə örtülür. Preparata mikroskop altında baxılır. Mikroskopun görünən hissəsində 
müxtəlif forma və ölçüdə parenxim hüceyrələrdən ibarət olan ehtiyat toxumalar 
görünür. Zədələnmiş hüceyrələr qırmızı-bənövşəyi rəngli hüceyrə şirəsi ilə dolu 
olur. 
Hüceyrənin plazmoliz hadisəsini öyrənmək üçün belə edirlər. Örtücü 
şüşənin bir tərəfinə şüşə çubuqla bir neçə damla 10%-li xlorid turşusu məhlulu 
qoyulur, əks tərəfinə isə bir parça filtr kağızı yerləşdirilir. Filtr kağızı preparatın bir 
tərəfinin suyunu qurudaraq duz məhlulunu örtücü şüşənin altına çəkir. Duz 
məhlulunun təsirindən hüceyrənin tərkib hissələrinin sıxılması mikroskop altında 
görünür. Tədricən divarlardan kənarlaşan hüceyrə daxili hissə mərkəzdə cəmlənir 
və dairəvi forma kəsb edir. Bu zaman hüceyrə arası hissənin rəngi daha da 
intensivləşir. 
 
 361
 
9.1.3. Meyvə və tərəvəzin toxumalarının öyrənilməsi 
           Bu mövzunu aşağıdakı suallar üzrə öyrənmək lazımdır: 
1. Ehtiyat və meristematik (törədici) toxumalar. 
2. Mexaniki və ötürücü toxumalar. 
3. Bitkilərin (meyvə və tərəvəzin) vegetativ orqanları. 
                 Tədqiqat nümunələri – zoğun və kökün böyümə nöqtələrindən 
hazırlanmış preparatlar, yarpaq epidermisi, kartof yumrusu, yerkökü. 
Ehtiyat toxumaları alma, baş soğan, yerkökü və başqa bitki toxumalarının 
nazik kəsiklərinə mikroskop altında baxmaqla öyrənilir. Ehtiyat toxumalar, 
daxilində onun qidalılıq dəyərini təşkil edən maddələr toplanan parenxim 
hüceyrələrindən təşkil olunmuşdur. Bütün istiqamətlərdə parenxim hüceyrələr eyni 
ölçüyə və birinci sellüloza qılafına malikdir. Parenxim hüceyrənin kütləsinin 
artması hesabına meyvə və tərəvəzin toxumalarının artması baş verir. 
Meristematik və ya törədici toxumalar kökün böyümə nöqtələrində, 
bitkilərin zoğlarında, bütün zoğların baş hissəsində, tumurcuqlarda və köklərin 
ucunda yerləşir. Onlar yarpaqların diblərində, tumurcuqların qabıq hissəsində 
böyüməkdə olan konus şəklindədir. Kökün ucundan hazırlanmış preparata 
baxdıqda konusvari göyərən hissəni görmək olur. Onların səthi kökün üstünü örtən 
xüsusi qrup hüceyrələrlə örtülü olur. Konusun zərif hüceyrələrini kök üsküyü 
böyümə zamanı torpaqda zədələnmədən qoruyur. 
Meyvə və tərəvəzlərin meristematik toxumaları bitkinin müxtəlif yerlərində 
olur. Meyvəköklülərdə onlar məhv olmuş yarpaqların yerində əmələ gəlir. Ikinci ili 
həmin toxumaların bir hissəsi yarpaq, bir hissəsi isə çiçək zoğu əmələ gətirir. Baş 
soğanda həmin toxumalar yumşaq qabıqların içərisində gizlənir, ağbaş kələmdə isə 
hər yarpağın əsas zoğla birləşən dibində yerləşir. Meyvələrin meristematik 
toxumaları onların toxumunda yerləşir. 
Örtücü toxumalar daha zərif olan daxili toxumaları xoşagəlməz xarici 
təsirlərdən – qurumaqdan, mexaniki zədələnmədən, temperaturun kəskin 
 
 362
dəyişməsindən, mikroorqanizmlərin kəskin dəyişməsindən və s. qoruyur. Onlar 
epidermis və peridermadan təşkil olunmuşdur. 
Epidermis – bir hüceyrə qatından ibarət olan birinci toxumadır. Epidermis 
hüceyrələri canlı, hamar, müxtəlif formada və bir-birinə hüceyrəarası olmadan sıx 
birləşmiş olur. Onun hüceyrəsi həmişə canlıdır, divarları sellülozadan təşkil 
olunmuşdur, həm də bir qayda olaraq xarici qılaf daxili qılafdan bir qədər qalındır. 
Buna görə də epidermis hüceyrələri daxili toxumaların təzyiqi altında dartıla bilər. 
Epidermisin səthində əsasən kutin və yağabənzər maddələrdən təşkil olunmuş 
hüceyrəsiz pərdə – kutikula əmələ gəlir. Bu, suyu və qazı, demək olar ki, keçirmir. 
Normal qaz mübadiləsi və suyun buxarlanması üçün epidermisdə ağızcıq var. 
Epidermis öz səthində müxtəlif çıxıntılar və tüklər (pərdəyə oxşar) əmələ gətirə 
bilər. Yetişmiş toxumanın eninə kəsiyində epidermis çox yastılanmış görünür. 
Preparatları mikroskop altında öyrəndikdə mütləq epidermisin ümumi 
sxemini, ağızcığı və çıxıntını göstərmək lazımdır. 
Ikinci örtücü toxuma böyüyən toxumaların təzyiqi altında epidermisin 
qırıldığı yerlərdə əmələ gəlir və periderma adlanır. Peridermanın qoruyucu 
funksiyası epidermisdən çox hiss olunur. Periderma ikincili törədici toxumadan – 
kambidən və ya fellogendən əmələ gəlir. Fellogen tərəfindən xaricdə əmələ gələn 
hüceyrələr fellema, daxildə əmələ gələnlər isə felloderma adlanır. Felloma və 
felloderma həmişə canlıdır, felloderma hüceyrələri suberini özünə çəkib məhv olur, 
özü də probka əmələ gətirilməsi fellemanın xarici hüceyrələrindən başlayır. 
Beləliklə, periderma – fellogen, fellema və fellodermadan təşkil olunmuş 
mürəkkəb kompleks əmələ gətirir. Mexaniki zədələnmiş yerlərdə fellogen 
olmadıqda belə, zədə periderması adlanan örtücü toxuma əmələ gəlir. 
Peridermanı öyrənmək üçün kartof yumrusundan hazırlanan kəsiklərdən və 
kartof yumrusunun örtücü toxumalarından istifadə edilir. Bunun üçün kartof 
yumrusu ciddi yuyulur və bıçaqla bir neçə hissəyə bölünür. Kartofun qabığının 
üstündən və ona yaxın şirəli ətliklərdən ülgüclə çox nazik kəsik hazırlanır. 
Çalışmaq lazımdır ki, kəsilmiş qabıq və ətlik hissə kartofun səthinə nisbətən 
 
 363
düzbucaq altında olsun. Hazırlanmış kəsik bir damla su olan əşya şüşəsinə qoyulur 
və örtücü şüşə ilə örtülür. Preparata mikroskop altında baxdıqda onun ayrı-ayrı 
hissələri görünür. Periderma kəsiyin xarici hissəsində yerləşir və 5-dən 15-ə kimi 
sayda düz radial sırada yerləşən ensiz, bir-birinə sıx dayanan hüceyrələrdən 
ibarətdir. Hüceyrələr bir-birinə çox sıx yerləşir, hüceyrələrarası olmur. 
Hüceyrələrin divarları nazik, boztəhər və ya tünd qonur rəngdədir. Periderma 
daxili tərəfdən iri nazik divarlı hüceyrələrdə örtülü olur, bu isə kartof yumrusunun 
ehtiyat parenxim toxumasını təşkil edir. 
Mexaniki və ötürücü toxumalar. Bitkilərdə mexaniki toxumalar sıx 
dairəvi və ya ayrı-ayrı hissələrdə yerləşir. Onlara kollenxima və sklerenxima 
aiddir. Kollenxima bitkilərin cavan böyüyən orqanları üçün dayaq rolunu oynayır. 
Kollenxima qeyri-bərabər qalınlıqlı odunlanmış qılafdan ibarət canlı çoxbucaqlı 
hüceyrələrdən təşkil olunmuşdur. Bitkilərdə kollenxima bilavasitə epidermis 
altında yerləşir. 
Sklerenxima odunlanmış hüceyrə qılafından ibarətdir, onun hüceyrəsi 
qismən və ya tamamilə ölüşkəndir. Sklerenxima hüceyrələri sklerid və sapvari və 
ya daşlanmış hüceyrələr halında qruplaşdırılır. Yetişməmiş armud və heyvada olur. 
Ötürücü toxumalara ksilema və floema aiddir. Ksilema su və mineral 
maddələri bitkinin kökündən onun zoğlarına və yarpaqlarına ötürür; floema isə 
plastiki və üzvi maddələri yarpaqlardan zoğ və köklərə ötürür. Ksilema 
damarlardan ibarətdir. Qılafın qalınlaşması xüsusiyyətlərindən asılı olaraq 
damarlar həlqəvari, spiralşəkilli, məsaməli və pilləli olur. Floema torşəkilli 
borucuqlardan (trubkalardan) təşkil olunmuşdur. Ötürücü toxumaları kartof 
yumrusundan və yerkökündən hazırlanmış preparatlarda öyrənirlər. Ksilema iri 
ölçülü, düzgün yumru formalı qalındivarlı hüceyrələrdən ibarətdir. Floema xırda, 
əsasən çox tilli hüceyrələrdən – torşəkilli trubkalardan ibarətdir. 
Bitkilərin vegetativ orqanları. Bunlara yarpaq, zoğ, köküyumru və 
kökümeyvə aiddir. 
 
 364
Müasir təsnifata əsasən yarpaq tərəvəzlərə kələm tərəvəzləri (gül kələm və 
kolrabidən başqa), göy soğan tərəvəzləri, göyərti tərəvəzləri aiddir. Zoğları istifadə 
olunanlara kolrabi və quşqonmaz (qulançar) aiddir. Köküyumrulara kartof və 
topinambur; kökümeyvəlilərə yerkökü, çuğundur, turp, turpca şalğam (cırhavuc) 
aiddir. 
Yarpağın əsas funksiyası fotosintez prosesini həyata keçirməkdir. O, 
həmçinin qidalı maddələrin toplanması və yığılması (noxudun, lobyanın ləpələri; 
baş soğanın şirəli lətli qabıqları) funksiyasını da yerinə yetirə bilir, eləcə də bitkini 
qurumadan qoruyur. 
Yarpaq enli hamar hissədən – plastinkadan, yarpağın damarlarından və 
saplaqdan ibarətdir. Yarpağın plastinkası epidermisdən və əsas toxumadan – 
yumşaq hissədən ibarətdir. Yumşaq hissədə daşlanmış hüceyrələr, efir yağı 
yuvaları və şirə boruları və s. olur. Yarpağın damarları ötürücü və mexaniki 
toxumalardan, yarpağın əsas toxuması (mezofill) xlorofillə zəngin olan canlı 
parenxim hüceyrələrdən ibarətdir. Yarpağın 2 növ toxuması fərqləndirilir: çəpər və 
süngər toxumaları. Çəpər toxumalar düzbucaq altında yarpağın başına uzanan 
hüceyrələrdən təşkil olunmuşdur. O, yarpağın yuxarı hissəsində yerləşir. Onun 
hüceyrələri xlorofillə zəngindir. Süngər toxuma çəpər toxumasının altında yerləşir. 
Onun hüceyrələri dairəvi olub, bir qədər seyrək yerləşir, onların arasında 
şaxələnmiş hava kanalları sistemi əmələ gətirən iri hüceyrəarası boşluqlar vardır. 
Yarpaq kutikula ilə epidermislə örtülür. Hava mübadiləsi üçün ağızcıqlar 
var. Yarpağın anatomik hissələrini öyrənmək üçün yarpağın eninə kəsiyindən 
alınan preparatdan istifadə olunur. Preparata mikroskop altında baxmaqla süngər 
və çəpər toxumalar, yarpağın damarları, örtücü toxuma – kutikula ilə epidermis və 
ağızcıq təyin olunur. 
Bitkilərin zoğları qidalı maddələri kökdən yarpaqlara və əksinə ötürür. 
Böyüyən kökün zoğu təpə tumurcuqla qurtarır. Əgər zoğ qidalı maddələrin 
toplandığı yerdirsə, o, formasını dəyişir. Formasını dəyişən zoğlara kartof 
yumrusu, baş soğan və s. misal göstərilə bilər. 
 
 365
Kartof yumrusu – yeraltı gövdənin (stolonun) qalınlanmış ucudur. Kartof 
yumrusunun zoğa oxşar təbiətini onun səthindəki yuxuya getmiş tumurcuqlara 
oxşayan gözcüklərin olması ilə izah etmək olar. Hər gözcükdə 3-4 tumurcuq 
yerləşir. 
Kartof yumrusunu öyrənmək məqsədilə, əvvəla onun xarici quruluşuna 
nəzər yetirir, onun səthindəki stolona birləşən hissəsi (göbək hissəsi), buna əks 
olan təpə hissəsi, vəziyyətinə görə torpağa dayanan tərəfi (aşağı hissəsi), qabarıq 
hissəsi (üst hissəsi) və gözcüklər öyrənilir. Sonra kartof yumrusunu oturacaqdan 
baş hissəyə qədər yarıya bölüb daxili quruluşuna gözlə baxıb öyrənirlər. Yumrunun 
xarici qatı – peridermadır, bundan sonra qabıq, daha sonra dairəvi quruluşlu 
damarlı-torlu tumurcuqlar yerləşir. Yumrunun mərkəzi hissəsi ürəkcik adlanır. 
Təcrübənin aparılması. Kartof yumrusunu uzununa kəsib şəklini çəkmək, 
orada aşağı hissəni, təpə hissədəki gözcükləri, probkanı, qabığı, dairəvi damarlı-
torlu tumurcuqları və yumrunun ürəkciyini göstərmək lazımdır. 
Soğanaq – yarpaqla birlikdə zoğdan əmələ gələn orqandır. Soğanağı 
uzununa kəsib iki yerə ayırırlar. Soğanın oturacağında (kök hissədə) yetişməmiş 
qısa zoğ vardır ki, bu soğanın dibi adlanır. Soğanın dibindən aşağıya köklər, 
yuxarıya isə formasını dəyişmiş yarpaqlar, soğanın qabıqları çıxır. Soğanın 
mərkəzində üst tumurcuq yerləşir ki, bundan da ikinci ili yarpaq və çiçək zoğu 
əmələ gəlir. Soğanın uzununa kəsiyinin şəklini çəkmək lazımdır. Burada zoğu, 
yarpaqları, tumurcuq və kökləri göstərmək lazımdır. 
Meyvəkökün quruluşu. Meyvəkökü xarici tərəfdən şaquli 3 yerə kəsirlər: 
baş hissə, boyun və əsas kök. Meyvəkökün həmin morfoloji hissələrinin qidalılıq 
dəyəri eyni deyildir. Baş hissədə – meyvəkökün üst hissəsində əsasən yarpaqların 
dibi yerləşir, boğaz hissə baş hissədən sonra meyvəkökün bir qədər dar hissəsidir. 
Boğaz hissədə yan köklər olmur. Baş və boyun hissə əsasən torpağın üstündə, 
qismən isə torpağın altında yerləşir. Boyun hissədə odunlaşmış toxumalar olmur və 
qidalı maddələrin miqdarına görə əsas kökdən fərqlənir. Kök hissə başqa 
hissələrdən yan gözcüklərin olması ilə fərqlənir. 
 
 366
 
9.1.4. Kartof yumrusunun tənəffüs intensivliyinin təyini  
(Boysen-Iensen üsulu) 
 
Ləvazimat və reaktivlər. Texniki tərəzi, kartof nümunələri, 2 iri eksikator, 
0,25 n qələvi məhlulu, 0,25 n HCl məhlulu, fenolftaleinin spirtdə məhlulu, 
konusvari kolba, titrləyici qurğu. 
Işin gedişi. Tədqiqat üçün orta nümunədən 1 kq miqdarında kartof 
yumruları götürülür. Məhsul texniki tərəzidə 0,1 q dəqiqliklə çəkilir. Iki eksikator 
götürülür. Onların hər birinin içinə 100 ml 0,25 n natrium qələvisi tökülür. 
Eksikatorun birinə setka üzərinə kartof yumruları tökülüb ağzı kip bağlanır və 
qaranlıq otaqda 4 saat saxlanılır. Ikinci eksikator kartofsuz nəzarət üçün saxlanılır. 
Bu eksikatorda havada olan karbon qazının miqdarı neytrallaşır və onun miqdarı 
sonradan müəyyən edilir. 4 saatdan sonra əsas və nəzarət eksikatorlarından olan 
0,25 n natrium qələvisi fenolftaleinin iştirakı ilə 0,25 n xlorid turşusu məhlulu ilə 
çəhrayı rəng itənə qədər titrlənir. Tənəffüsün intensivliyi 1 kq tənəffüs edən 
məhsuldan 1 saatda ayrılan karbon qazının mq-la miqdarına görə aşağıdakı düstur 
üzrə hesablanır: 
( )
tg
YYK
X en
⋅
⋅−
=
100  
burada, K – 1 ml 0,25 n NaOH uyğun gələn CO2 mq-la miqdarı.  
 Bunun miqdarı 5,5 mq-dır; 
  Yn – nəzarət işində titrlənməyə sərf olunan 0,25 n  
  HCl məhlulunun miqdarı, ml-lə; 
  Yə – əsas işdə titrlənməyə sərf olunan 0,25 n  
 HCl məhlulunun miqdarı, ml-lə; 
    g – götürülmüş məhsulun kütləsi, kq-la; 
     t – tədqiqat aparılan müddət, saatla. 
Bəzən reaktivlərə qənaət etmək məqsədilə, işin axırında bütün qələvi 
məhlulunu deyil, hər eksikatordan götürülmüş 10 ml 0,25 n NaOH məhlulu ayrı-
 
 367
ayrılıqda 0,25 n HCl məhlulu ilə titrlənir. Alınan nəticə 10-a vurulur ki, götürülmüş 
qələvi məhlulunun miqdarına (100 ml) uyğun olsun. 
Qeyd. Tənəffüs intensivliyini hesablamaq üçün  situasiya məsələləri həll 
edilməlidir. 
 
 
 368
 
 
Özünü yoxlamaq üçün suallar 
1. Bitki hüceyrəsini əmələ gətirən əsas elementlər hansılardır? 
2. Mikroskopiya üçün meyvə-tərəvəzdən kəsiklər necə hazırlanır? 
3. Preparatlar nə üçün boyanır? Bu məqsədlə hansı maddələrdən istifadə 
edilir? 
4. Hüceyrənin quruluşunu izah edin. 
5. Hüceyrənin plastidləri hansılardır və onların rəngi necədir? 
6. Kartof yumrusunda nişastanı necə təyin edirlər? 
7. Hüceyrənin plazmolizi nədir? Onu mikroskop altında necə müşahidə 
etmək olar? 
8. Meyvə-tərəvəzin əsas toxumalarının adlarını çəkin. 
9. Meyvə-tərəvəzin ayrı-ayrı toxumalarının funksiyasını və əhəmiyyətini 
qeyd edin. 
10. Bitkilərin vegetativ orqanlarını və onlardan qida üçün istifadə olunanları 
göstərin. 
                             9.2. Meyvə-tərəvəzdə şəkərin miqdarının təyini 
Tapşırıqlar. 
1. Tədqiqat üçün meyvə-tərəvəzdən nümunə və məhlul hazırlanması. 
2. Reduksiyaedici şəkərlərin miqdarının təyini. 
3. Saxarozanın inversiyası və ümumi şəkərin təyini. 
4. Alınan nəticənin ədəbiyyat məlumatları ilə müqayisə edilməsi. 
«A» məhlulunun hazırlanması 
Ləvazimat və avadanlıq. Texniki-kimyəvi tərəzi, sürtgəc və ya 
həvəngdəstə, 500 ml-lik ölçülü kolba, şüşə qıf, 1000C-yə qədər ölçülü termometr, 
su hamamı, ölçülü silindr, 50 və ya 100 ml-lik pipetka, 100-200 ml-lik ölçülü 
kolba, filtr kağızı. 
 
 369
Reaktivlər. 10%-li NaHCO3, lakmus kağızı, 15%-li Pb(CH3COO)2, NaSO4-
ün doymuş məhlulu və 20%-li NaHPO4 məhlulu. 
Işin gedişi. Meyvə-tərəvəzin (alma, armud, yerkökü və s.) tərkibində olan 
şəkəri təyin etmək üçün tədqiq olunası məhsul əvvəlcə təmiz yuyulur və 
sürtgəcdən keçirilib xırdalanır. Təzə meyvə-tərəvəzdən 50 q, qurudulmuşdan 5 q 
götürüb distillə suyunun köməkliyi ilə qıf vasitəsilə itkisiz tutumu 500 ml-lik 
ölçülü kolbaya keçirilir. Kolbanın həcminin 1/3 hissəsinə qədər distillə suyu əlavə 
olunmalıdır. Kolbadakı məhlul 10%-li soda məhlulu ilə neytrallaşdırılır. 
Neytrallaşma lakmus kağızı ilə yoxlanılır. Bu, qırmızı lakmus kağızının zəif göy 
rəngə çevrilməsi ilə olur. Əgər ehtiyatsızlıq üzündən soda məhlulu çox tökülmüşsə, 
zəif sirkə məhlulundan istifadə edib, yenidən lakmus kağızı ilə yoxlayırıq. Kolbada 
olan məhlulu 800S temperaturda su hamamında 30 dəq müddətində qızdırılır. 
Sonra kolbadakı məhlulu otaq temperaturuna qədər soyudub zülalın və başqa asılı 
maddələrin çökməsi üçün üzərinə 15 ml 30%-li Pb(CH3COO)2 məhlulu əlavə 
etməli və çalxalamalı. Bu zaman zülal tam çökməzsə, yenidən 10 ml qurğuşun 
asetat məhlulu əlavə edib kolbadakı məhlulun turşu və ya qələvi reaksiyasını 
yoxlayıb neytrallaşdırmaq lazımdır. Sonra kolbanı ölçü yerinə qədər distillə suyu 
ilə doldurub yaxşı qarışdırdıqdan sonra 1-2 saat sakit saxlayırıq. Kolbadakı 
məhlulu qat-qat filtrdən süzüb filtratdan 50 və ya 100 ml götürüb tutumu 100 və ya 
200 ml ölçülü kolbaya tökürük. Filtratda olan Pb(CH3COO)2-ın artıq miqdarı 
doymuş Na2SO4 məhlulu və ya 20%-li Na2HPO4 məhlulu ilə çökdürülür. Sonra 
kolbanı ölçü yerinə qədər distillə suyu ilə doldurub 20 dəq-dən sonra quru qat-qat 
filtrdən süzürük. Alınmış şəffaf filtrat «A» məhlulu adlanır və həmin məhlulda 
invertli şəkərin (reduksiyaedici şəkərin) miqdarı təyin olunur. 
Invertli şəkərin təyini 
Ləvazimatlar və reaktivlər. 20 və 25 ml-lik pipetka, 250-300 ml-lik kolba, 
qum saatı, qıf, filtr kağızı, Felinq-1 və Felinq-2 məhlulu, etil spirti, dəmir-
ammonium zəyi məhlulu, KMnO4 məhlulu (1 litrdə 4,98 q KMnO4), titrləyici 
qurğu. 
 
 370
Işin gedişi. 250-300 ml-lik konusvari kolbaya 25 ml Felinq-1 və Felinq-2 
məhlulu töküb azbest tor üzərində qaz lampasında (və ya elektrik plitəsində) 
qaynayana qədər qızdırırıq. Məhlulun üzərinə pipetka ilə 20 ml «A» məhlulu töküb 
qarışığı qaynamağa başlayan andan etibarən 3 dəq qaynadırıq. Kolbadakı məhlul 
göy rəngə çevrilir və qırmızı-kərpici rəngdə çöküntü əmələ gəlir. Kolbadakı göy 
məhlulu azbest filtrdən (Bunzen kolbasının köməkliyi ilə) süzüb kolbanın 
dibindəki qırmızı-kərpici rəngli mis-oksid çöküntüsünün üzərinə 2-3 dəfə qaynar 
distillə suyu əlavə edib süzürük. Əgər mis-oksidi məhlulun səthində üzərsə, onda 
qarışığa bir neçə damla spirt əlavə edirik ki, mis-oksidi məhlulun dibinə çöksün. 
Süzmə zamanı çalışmaq lazımdır ki, mis-oksidi (Cu2O) filtrə keçməsin. Əgər 
ehtiyatsızlıq üzündən çöküntü filtrə keçmiş olarsa, onda çalışmaq lazımdır ki, 
çöküntü həmişə distillə suyunun altında qalsın. Çünki Cu2O havadakı oksigenlə 
oksidləşib CuO-ə çevrilir, bu isə Felinq-3 məhlulunda həll olmur. Nəticədə itki 
olur və invertli şəkərin miqdarı azalır. Kolbada qalmış mis-oksidin üzərinə 25 ml 
dəmir-ammonium zəyi məhlulu (Felinq-3 məhlulu) əlavə edib, onu həll etdikdən 
sonra, azbest filtrdəki mis-oksidi də onunla həll edib təmiz konusvari kolbaya 
süzürük. Məhlul yaşılımtıl rəngə boyanır. Kolbadakı məhlulu Xamilyon məhlulu 
ilə (1 litrdə 4,98 q KMnO4 həll edilir) açıq qırmızı rəng alınana qədər titrləyirik. 
Titrə sərf olunan KMnO4 məhlulunun ml-lə miqdarını 10-a vurub misin mq-la 
miqdarını təyin edirik. Sonra misin miqdarına əsasən cədvəldən invertli şəkərin 
mq-la miqdarını tapırıq (cədvəl 9.1). 
Hesablama aşağıdakı kimi aparılır. 50 q məhsul götürülmüş və 500 ml 
kolbada məhlul hazırlanmışdır. Məhluldan 100 ml götürüb Pb(CH3COO)2-ın artıq 
miqdarını 200 ml-lik kolbada çökdürürük. Invertli şəkərin təyini üçün 20 ml filtrat 
götürülmüşdür. 
qramX 1
20500
2010050
=
⋅
⋅⋅
=  
Deməli, 20 ml məhlul 1 q məhsula uyğun gəlir. Məsələn, tutaq ki, titrə 16,4 
KMnO4 sərf olunmuşdur. Bu 16,4x10=164 mq misə uyğun gəlir. Cədvəldə 164 mq 
 
 371
misə 86,5 mq invert şəkəri uyğun gəlir. Beləliklə, 1 q məhlulda 0,0865 q şəkər 
vardır. Onda 100 q-da 8,65 q və yaxud da 8,65% invert şəkəri olduğu tapılır. 
Cədvəl 9.1. 
Misin 
miqdarı, mq 
Invert 
şəkərin 
miqdarı, mq 
Misin 
miqdarı, mq 
Invert 
şəkərin 
miqdarı, mq 
Misin 
miqdarı, mq 
Invert 
şəkərin 
miqdarı, mq 
20,6 10 59,3 30 112,6 60 
22,6 11 61,1 31 114,3 61 
24,6 12 63,0 32 115,2 62 
26,5 13 64,8 33 117,6 63 
28,5 14 66,7 34 119,2 64 
30,5 15 68,5 35 120,9 65 
32,5 16 70,3 36 122,6 66 
34,5 17 72,2 37 124,2 67 
36,4 18 74,0 38 125,9 68 
38,4 19 75,9 39 127,5 69 
40,4 20 77,7 40 129,2 70 
42,3 21 79,5 41 130,8 71 
44,2 22 81,2 42 135,6 73 
46,1 23 83,0 43 137,2 75 
48,0 24 84,8 44 140,5 77 
49,8 25 86,5 45 145,3 80 
51,7 26 88,3 46 150,0 83 
53,6 27 90,1 47 154,8 86 
55,5 28 91,9 48 157,9 88 
57,4 29 95,4 50 161,1 90 
97,1 51 98,9 52 164,2 92 
100,6 53 102,3 54 168,8 95 
104,0 55 105,7 56 173,4 98 
107,4 57 11,9 59 176,5 100 
 
«B» məhlulunda saxarozanın təyini 
Saxarozanın miqdarını təyin etmək üçün «A» məhlulundan 50 ml götürüb 
100 ml tutumu olan ölçülü kolbaya tökürük. Həmin kolbaya 5 ml xüsusi çəkisi 
1,19 olan HCl əlavə edib, tez-tez çalxalamaq şərtilə su hamamında 68-700C-də 8 
dəq saxlayırıq. Temperatura nəzarət etmək üçün kolbanın içərisinə termometr 
 
 372
salınır. Termometri çıxardıqda 5-6 ml su ilə yuyub kolbanın içərisinə 
tökülməlidir ki, itki olmasın. Kolbadakı məhlul soyudulub 10 və 15%-li 
soda məhlulu və ya quru soda ilə neytrallaşdırılır. Neytrallaşma lakmus 
kağızı ilə yoxlanılır. Soda əlavə etdikdə köpüklənmənin qarşısını almaq 
üçün sodanı hissə-hissə tökmək və hər dəfə mükəmməl qarışdırmaq 
lazımdır. Neytrallaşma qurtardıqdan sonra distillə suyu ilə cizgiyə qədər 
doldurmalı. Lazım gələrsə, filtrdən süzülür və əldə edilən məhlul «B» 
məhlulu adlanır. 
«B» məhlulunda invertli şəkərin miqdarı «A» məhlulunda olduğu 
kimi təyin olunur. Hesablama aparıldıqda nəzərə almaq lazımdır ki, 
təyin olunan məhlul 0,5 q məhsula uyğun gəlir. 
qramX 5,0
100200500
502010050
=
⋅⋅
⋅⋅⋅
=  
Titrə sərf olunan KMnO4 məhlulun miqdarına görə misin miqdarı 
hesablanır və sonra cədvəldən misin miqdarına görə invert şəkərin 
miqdarı tapılır. Saxarozanın miqdarını hesablamaq üçün aşağıdakı 
düsturdan istifadə edilir: 
C =  ( I2  -  I1)  x  ),95 
 
burada, C – invertləşmiş saxarozanın miqdarı, %-lə; 
  I2 – «B» məhlulunda tapılmış invert şəkərin miqdarı; 
  I1 – «A» məhlulunda tapılmış invert şəkərin miqdarı; 
0,95 – invert şəkəri saxarozaya çevirmək əmsalıdır. Çünki 0,95 q 
saxaroza invertləşdikdə 1 q invert şəkər əmələ gəlir. Bunu aşağıdakı 
kimyəvi tənliklə izah etmək olar: 
 
 373
C12H22O11 + H2O → C6H12O6 + C6H12O6 
saxaroza      su         qlükoza     fruktoza 
342,11     18,02        180,12       180,12 
 
Deməli, 342,11 q saxarozadan 360,24 q invert şəkəri əmələ gəlir. 
95,09502,0
24,360
11,342
≈≈  
Saxarozanın miqdarını hesabladıqdan sonra ümumi şəkərin miqdarını 
hesablayırıq: 
Ş = I1 + C 
burada, Ş – ümumi şəkərin miqdarı, %-lə; 
   I1 – «A» məhlulunda tapılan invert şəkərin miqdarı; 
   C – saxarozanın miqdarı. 
Tədqiq olunan meyvə-tərəvəzdəki invert şəkərin, saxarozanın və 
ümumi şəkərin miqdarı ədəbiyyat göstəricilərinin orta rəqəmi ilə 
müqayisə edilməlidir. 
 
 
 374
Özünü yoxlamaq üçün suallar 
 
1. Meyvə-giləmeyvələrin şirinlik dərəcəsi nədən asılıdır? 
2. Müxtəlif meyvə-tərəvəzlərdə qlükoza, fruktoza və saxarozanın 
nisbəti necədir? 
3. Meyvə-tərəvəzlərdə şəkərin təyini üçün əsas məhlul, «A» 
məhlulu və «B» məhlulu necə hazırlanır? 
4. Reduksiyaedici şəkərin miqdarı hansı üsulla təyin edilir? 
5. Saxarozanın inversiyasının mahiyyətini izah edin. Reaksiyanın 
tənliyini yazın və hesablama əmsalını (0,95) tapın. 
6. Meyvə-tərəvəzlərdə ümumi şəkərin miqdarı necə hesablanır? 
 
 
 375
 
 
9.3. Təzə meyvə-tərəvəzin tədqiqi 
 
Təzə meyvə-tərəvəzlərin keyfiyyət göstəricilərini öyrənən zaman, onların 
əmtəə sortlarını, orqanoleptiki və fiziki-kimyəvi göstəricilərinin dövlət 
standartlarına və respublika standartlarına uyğun olması əsas götürülür. Meyvələrin 
çoxu keyfiyyət göstəricilərindən asılı olaraq 1-ci və 2-ci əmtəə sortlarına və 
standarta uyğun gəlməyənlərə aid edilir. Tədqiq olunan nümunə  
bütün partiya malın keyfiyyəti haqqında düzgün anlayış versin deyə, bütün ərzaq 
mallarında olduğu kimi, təhlildən əvvəl orta nümunə götürülür. Əgər partiya malda 
100 yer olarsa, o zaman ən azı 3 yerdən nümunə götürülür. 100 yerdən artıq olan 
hər 50 yer üçün əlavə olaraq bir yerdən nümunə ayrılır. Ayrılmış nümunələr 
qarışdırılıb laboratoriya təhlili üçün orta nümunə götürülür. Orta nümunə ayırarkən 
tumlu meyvələrdən, yerkökü və soğan tərəvəzlərindən ayrılmış nümunənin 10%-i 
miqdarında, sitrus meyvələrinin 20%-i miqdarında, giləmeyvələrin 5%-i 
miqdarında laboratoriya üçün orta nümunə götürülür. Laboratoriya təhlili üçün 
ayrılmış orta nümunə diqqətlə hər cür kənar qarışıqlardan təmizlənib yuyulur. Bəzi 
növ tərəvəzlər isə (tomat tərəvəzləri, saplaqlı istiot) təmiz dəsmalla silinir. 
Toxumlu meyvələr saplaq hissədən, çiçək yuvasından və toxum kamerasından 
azad edilməlidir. Tumlu meyvələr təhlil üçün qabığı ilə birlikdə əzilib 
hazırlanmalıdır. 
Meyvə və tərəvəzlərin əsas keyfiyyət göstəriciləri onların zahiri görünüşü 
(forması, rəngi, təmizliyi, meyvənin ümumi vəziyyəti), yetişmə dərəcəsi (dərilmə, 
adi və istehlak yetişkənliyi), ölçüsü, zədələnməsi və xəstəliyin olması (qabığın 
bozarması, solğunlaşması, meyvə yumrusunun zədələnməsi) və s. hesab edilir. 
Meyvə və tərəvəzlərə aid qüvvədə olan standartlarda hər bir göstəriciyə 
müəyyən tələblər verilir. Meyvə-tərəvəzlərin yuxarıda göstərilən keyfiyyət 
göstəricilərini düzgün qiymətləndirmək üçün, çox vaxt əvvəlcə onların botaniki 
 
 376
sortları müəyyənləşdirilir. Tərəvəzlərin təsərrüfat-botaniki sortlarını və meyvələrin 
homoloji sortlarını təyin edən zaman əvvəlcə onların xarici əlamətləri 
müəyyənləşdirilir, sonra onları kəsir, daxili vəziyyəti, dadı, ətirliyi təyin edilir. 
Məsələn, tədqiqat üçün götürülən alma nümunələri əvvəlcədən ölçülüyünə görə 3 
qrupa – iri, orta və xırda meyvələrə ayrılır. Hər bir qrup çəkilir və almanın orta 
kütləsi müəyyənləşdirilir. 
Qüvvədə olan standartlara əsasən meyvə-tərəvəzlərin keyfiyyəti 
qiymətləndirildikdə – orqanoleptiki göstəricilərdən onların xarici görünüşü, iriliyi, 
yetişkənliyi, meyvələrin isə xarici görünüşü ilə yanaşı konsistensiyası, ətirliyi və 
dadı təyin edilir. Fiziki-kimyəvi göstəricilərdən şəkərin, titrlənən turşuluğun, 
nişastanın, pektin, aşı və boya maddələrinin miqdarı, C vitamini, karotin və s. təyin 
edilir. 
Tapşırıqlar. 
1. Meyvə-tərəvəzlərin orqanoleptiki göstəricilərinin təyini. 
2. Meyvə-tərəvəzlərin titrlənən turşuluğunun təyini. 
3. Tərəvəzdə nişastanın turşu hidrolizi ilə təyini. 
4. Aşı və boya maddələrinin təyini. 
5. Pektin maddələrinin təyini. 
 
9.3.1. Meyvə-tərəvəzlərin orqanoleptiki göstəricilərinin təyini 
 
Ləvazimatlar. Iti bıçaq, 5-10 dəfə böyüdücü lupa, millimetrlik xətkeş, 
meyvə-tərəvəz nümunələri, meyvə-tərəvəz albomu və mulyajlar. 
Meyvələrin əvvəla xarici görünüşü yoxlanılır. Onun rənginin homoloji sorta 
müvafiqliyi, formasının etalona uyğunluğu, zədəli olub-olmaması (mexaniki, 
fizioloji, fitopotoloji, zərərvericilərlə zədələnməsi) müəyyənləşdirilir. Gün işığında 
baxmaqla yetişkənliyi (adi, istehlak, texniki) təyin edilir. Meyvələrin 
konsistensiyası (yumşaq, bərk) baxmaq, əlləmək və çeynəməklə təyin edilir. 
 
 377
Ətirliyi bütöv və ya kəsik meyvələri iyləməklə, dadı isə çeynəməklə 
müəyyən olunur. Nəticədə bəzi meyvələrin yaxşı ətirli, bəzilərinin isə ətirsiz 
olması aşkar edilir. Dadını yoxladıqda turş, turşa-şirin, acı, büzüşdürücü, dadsız və 
s. göstəricilər müəyyən edilə bilər. 
Tərəvəzlərin xarici görünüşü yoxlandıqda onun eyni təsərrüfat-botaniki 
sorta aid olması forma və rənginə görə təyin edilir. Tərəvəzlərin böyüklüyü ən iri 
diametrinin ölçüsünə, bəzilərində isə bir ədədin kütləsinə görə təyin edilir. 
Yerkökünün bəzi botaniki sortlarında ən böyük və ən kiçik en kəsiyinin 
(diametrinin) ölçüsü müəyyənləşdirilir. 
Yetişkənliyi meyvənin böyüklüyü, rəngi, qabığının vəziyyəti, ətliyinin 
bərkliyi və s. göstəricilərə görə təyin edilir. 
Meyvə-tərəvəzlərin orqanoleptiki göstəriciləri onların növləri, tipləri və 
çeşidindən asılı olaraq qüvvədə olan standartların və digər texniki-normativ 
sənədlərin tələbinə uyğun olmalıdır. 
9.3. 1.1. Kartofun keyfiyyətcə tədqiqinin xüsusiyyətləri 
Istehlak üçün göndərilən və tədarük edilən təzə ərzaq kartofunun keyfiyyəti 
QOST 7176-85 üzrə müəyyən olunur. Kütləvi iaşə müəssisələrinə və pərakəndə 
ticarət şəbəkəsində satılmaq üçün göndərilən kartofun keyfiyyəti QOST 26545-85 
üzrə müəyyən olunur. 
Kartofun keyfiyyəti müəyyən olunarkən ən çoxu 5 mm dərinlikdə və 10 
mm-dən uzun olmayan mexaniki zədələnmiş, bir qurd xətti olan və səthinin ən 
çoxu      1/4    hissəsi      dəmgil xəstəliyinə tutulmuşlar standart kartof hesab edilir. 
Əgər kartofun səthində olan təbii çatlar onun əmtəə görünüşünü korlamırsa 
və qabığın altından dərin çatlara keçmirsə o, standart hesab edilir. 
Kartofun qabığını baş barmaqla sıxdıqda, o soyulursa belə kartof qabığı 
bərkiməmiş hesab edilir. 
Ərzaq kartofu üçün QOST-da nəzərdə tutulandan çox miqdar qeyri-standart 
aşağıdakı hallarda ola bilər. 
 
 378
1. Ölçüsünə görə uyğun gəlməyən yumrular. 
2. Cücərmiş, göyərmiş və yaşılımtıl rəngli sahənin 2 sm2-dən çox olması, 
lakin səthinin   1/4-dən çox olmamalıdır. 
3. 5 mm-dən çox dərinlikdə və 10 mm-dən çox uzunluqda mexaniki zədəsi 
olan kartof (kəsilmiş, çatlamış, əzilmiş) yumruları. 1/2  hissədən kiçik 
kartof kəsikləri. 
4. Kənd təsərrüfatı zərərvericiləri ilə zədələnmiş kartof, o cümlədən məftil 
qurdu ilə 1-dən çox zədəli kartof və 2-dən çox dəliyi olan kartoflar. 
5. Səthinin 1/4-dən çox sahəsi dəmgil ilə zədələnmiş kartoflar. 
6. Qabığı bərkiməmiş kartoflar (gec yetişən sortlar üçün). 
7. Içi boş kartoflar (uzununa kəsik sahəsinin yarısından azı boş olduqda). 
8. Zəif solmuş və bürüşmüş kartoflar. 
9. Ətliyinin tündləşməsi (boz ləkəlilik uzununa kəsik sahəsinin yarısından 
çox olmamalıdır). 
Aşağıdakı kartof yumruları tullantı (çıxdaş) hesab olunur. 
1. Ən böyük en kəsiyinin diametri 20 mm-dən az olan kartoflar. 
2. Paslı (dəmir pası) ləkəliliklə zədələnmiş kartoflar. 
3. Səthinin  1/4    hissəsindən çoxunun yaşıl rəngdə olması. 
4. Əzilmişlər. 
5. 1/2     hissədən kiçik kartof kəsikləri. 
6. Içi boş kartoflar (uzununa kəsik sahəsinin yarısından çoxu boş olduqda). 
7. Ğəmiricilər tərəfindən zədələnmiş kartoflar. 
8. Fitoftora, çürümə (yaş, quru, həlqəvari, boz bakterial və s.) və Nematod 
xəstəliyinə tutulmuş kartoflar. 
9. Az donmuş, donmuş və buxarla boğulmuş (yanmış) kartoflar. 
10. Əkin kartof yumruları. 
11. Bahar mövsümündə satılan zaman kəskin bürüşmüş kartoflar. 
 
 
 379
 
 
9.3.1.2. Tərəvəzlərin  keyfiyyətcə tədqiqinin  
xüsusiyyətləri 
 
Təzə ağbaş kələm 
 
           Istehlak üçün göndərilən, tədarük edilən və sənaye emalına göndərilən 
təzə ağbaş kələmin keyfiyyəti QOST 1724-85 üzrə, kütləvi iaşə müəssisələrinə 
və pərakəndə ticarət şəbəkəsində satılmaq üçün göndərilən kələmin keyfiyyəti 
QOST 26768-85 üzrə müəyyən olunur. 
QOST 1724-85 və QOST 26768-85 tələbinə uyğun olaraq kələm başları sıx 
yapışan yarpaqlara qədər yerləşən yaşıl və ağ yarpaqlardan təmizlənməli və baş 
üstündə qalan özəy hissənin uzunluğu 3 sm-dən çox olmamalıdır. Özək hissəsi 
çatlamış və boş olan kələmlər qeyri-standart hesab edilir. 
Qış üçün saxlanan kələm başlarında 2-4 ədəd sıx yapışmayan yarpaqların və 
özək hissənin 7 sm-ə qədər olmasına icazə verilir. Lakin kələmin keyfiyyəti 
yoxlanarkən həmin yarpaqlar kəsilib atılır və özək hissə 3 sm qalana qədər kəsilir. 
Bütün bunlar 100%-dən çox olan itkiyə aid edilir. 
Əgər kələm başları standarta uyğun gəlmirsə, onda ümumi məhsuldan 
standart və qeyri-standart hissənin miqdarı müəyyənləşdirilir. 
Mexaniki zədələnmiş, çürümüş, xəstəlik və kənd təsərrüfatı zərərvericiləri 
ilə zədələnmiş yarpaqlar təmizləndikdən sonra kələm başlara keyfiyyətinə görə 
əlavə olaraq standart və qeyri-standart hissəyə ayrılır. 
Tezyetişən kələm başlarında 2 ədəd sıx yerləşməyən yarpaq olanlar standart 
məhsula, 3 və daha çox yarpaqlar sıx yerləşmədikdə qeyri-standart məhsula aid 
edilir. 
Orta və gecyetişən kələm başlarının aşağı və yan tərəfində 2 ədəd sıx 
yerləşməyən və 4 ədəd yuxarı hissədə sıx yerləşməyən yarpaq olanlar standart 
 
 380
məhsula, 5 və daha çox yarpaqlar sıx yerləşmədikdə qeyri-standart məhsula aid 
edilir. 
Əgər kələm başında dərin mexaniki zədələr varsa, onu qeyri-standarta aid 
edirlər. Qeyri-standart məhsula aşağıdakılar aid edilir. 
1. Bir başın çəkisi müəyyən olunmuş kütlədən az olduqda. 
2. Cücərmişlər. 
3. Çatlamışlar. 
4. Orta və gecyetişənlərdə boş (yumşaq) kələm başları. 
5. Zəif dərəcədə nöqtəli nekrozla zədələnmiş, lakin istehlak üçün yararlı 
olan kələm başları. 
6. Daxildən yarpaqların zəif quruması və perqament kağızına oxşar olması. 
Tullantıya (çıxdaş) aşağıdakılar aid edilir. 
1. Özəyində çiçək cücərtiləri olan kələmlər. 
2. Kəskin nöqtəli nekroz xəstəliyinə tutulmuş və yarpaqları perqament 
kağızına oxşar quruluş olan kələmlər. 
3. Donmuş və daxildən saralıb və bozarıb boğulmuş kələmlər. 
4. Gecyetişən kələmlərdə başı formalaşmayan kələmlər. 
5. Kələm başlarında yarpaqlar çürümüş və iy vermiş olduqda. 
6. Kənd təsərrüfatı zərərvericiləri ilə zədələnmiş və canlı (diri) kələm 
sürfələri olan kələmlər. 
7. Rəcəbli, Yerli Abşeron və Dərbənd kələm sortlarının 100 q-dan az 
kütləsi və yarpaqları saralmış olan kələm başları. 
Təzə tomat (pomidor) 
Açıq və örtülü torpaqda yetişdirilən, tədarük edilən və satılan, təzə halda 
istehlak edilən, bütöv konservləşdirilən və duza qoyulan pomidorun keyfiyyəti 
QOST 1725-85 üzrə müəyyən olunur. 
Yetişməsinə görə pomidor qırmızı, çəhrayı, boz, sütül və yaşıl pomidorlara 
ayrılır. 
 
 381
Pomidorun keyfiyyəti müəyyən edilərkən ekspert pomidorun botaniki 
sortuna uyğun gəlməsinə fikir verməlidir. 
Təzə halda istifadə edilən və duza qoyulan pomidorlarda qeyri-standart 
məhsula aşağıdakılar aid edilir: 
1. Sütül-yetişmiş pomidorlar (təzə halda istifadə edilən pomidorlarda). 
2. Daxilində probkalı hissəciklər və dişli çatlar olan pomidorlar. 
3. Ən böyük en kəsiyinin diametri 4 sm-dən az olan və uzunsov formalı xırda 
meyvəlilərdə 3 sm-dən az olan pomidorlar. 
4. Eybəcər formalı pomidorlar (təzə halda istifadə edilən pomidorlarda). 
5. Səthinin 1/4-dən çox sahəsini örtməyən günəş və torpaq yanığı olan 
pomidorlar. 
6. Səthinin  1/3-dən çox sahəsi sürtülmüş kal pomidorlar. 
7. Boz sürtülmüş pomidorlar. 
8. Dişləşməyən çatları olan pomidorlar. 
9. Ətliyi yumşaq və toxum kamerası nisbətən dağılmış pomidorlar. 
10. Zəif solmuş və səthi bürüşmüş pomidorlar. 
11. Kənd təsərrüfatı zərərvericiləri ilə zədələnmiş, lakin istehlaka yararlı 
pomidorlar. 
12. Tunc ləkəlilik virusu ilə zədələnmiş pomidorlar. 
Yaşıl pomidorlar satışa göndərilmir. Əgər standarta uyğundursa, tədarük 
yerlərində duza qoymaq üçün istifadə edilir. 
Təzə xiyar 
 
Açıq və örtülü torpaqda yetişdirilən, tədarük edilən və istehlak üçün təzə 
halda satılan və sənaye emalına göndərilən təzə xiyarın keyfiyyəti QOST 1726-85 
üzrə müəyyən edilir. 
QOST-un xüsusiyyətlərinə görə xiyarın botaniki sortlarını meyvənin 
uzunluğundan asılı olaraq 4 qrupa bölünür. 
1. Birinci qrup gödəkboylu xiyarlar (xiyarın uzunluğu 11 sm-dən çox olmur). 
 
 382
2. Ikinci qrup gödəkboylu xiyarlar (xiyarın uzunluğu 14 sm-dən çox olmur). 
3. Orta meyvəli xiyarlar (xiyarın uzunluğu 25 sm çox olmur). 
4. Uzunmeyvəli xiyarlar (xiyarın uzunluğu 25 sm-dən çox olur). 
Bu ölçülərə uyğun gələn bütün qrup xiyarlar standart hesab edilir. Bir 
partiyada ölçüsü müəyyən olunmuş normadan çox olan xiyarlar növbəti qrupa aid 
edilir. 
Bütün qruplara aid xiyarların en kəsiyinin diametri 5,5 sm-dən çox 
olmamalıdır. 
Saplağı qoparılmış meyvələr (zədələnmiş yerin diametri 1 sm-dən çox 
olmamalıdır), zəif sıxılmışlar standart məhsul hesab edilir. Əgər xiyarlar bir-birinə 
sürtülüb öz parıltısını bir qədər itirmişsə, belə xiyarlar sürtülmüş hesab edilmir. 
Açıq torpaqda yetişdirilən eybəcər xiyarlar satışa verilmir, lakin tədarük 
bölgəsində duza qoyularaq standart məhsul hesab edilir. 
Qeyri-standart xiyarlara aşağıdakılar aid edilir. 
1. En kəsiyinin diametri 5,5 sm-dən çox olan xiyarlar. 
2. Təzə halda istifadə edilən xiyarın 0,2-dən çox əyri olması. 
3. Eybəcər formalı xiyarlar, əgər təzə halda istifadə edilirsə. 
4. Saralmış xiyarlar (sulu toxumlarla). 
5. Sürtülmüş xiyarlar. 
6. Zəif soluxmuş və qabığı bürüşmüş xiyarlar. 
7. Mexaniki zədələnmiş xiyarlar. 
8. Təyinat yerində vahid ləkələr şəklində antraknozla zədələnmiş, lakin ətliyinə 
dəyməmiş xiyarlar. 
9. Uzunluğu 20 sm-dən az olan xiyarlar (orta iri və iri xiyarlar üçün). 
Aşağıdakı xiyarlar tullantı hesab edilir. 
1. Yetişib ötmüş, sarı toxumlu və qaba qabıqlı tumları olan xiyarlar. 
2. Əzilmiş xiyarlar. 
3. Xiyarın daxilini zədələyən xəstə xiyarlar. 
4. Donmuş və yanmış xiyarlar. 
 
 383
5. Çürümüş və iy vermiş xiyarlar. 
6. Uzunluğu 20 sm-dən az olan xiyar hissələri. 
7. Çox soluxmuş və bürüşmüş xiyarlar. 
Təzə baş soğan  
 
         Istehlak üçün göndərilən, tədarük edilən təzə baş soğanın keyfiyyəti QOST 
1723-86, kütləvi iaşə müəssisələrinə və pərakəndə ticarət şəbəkəsində satılmaq 
üçün göndərilən baş soğanın keyfiyyəti QOST 27166-86 üzrə müəyyən edilir. 
Ekspert baş soğanın dadına görə onun  hansı qrupa (acı, yarımacı, şirin 
soğanlar) və botaniki sorta aid olduğunu nəzərə almalıdır. 
Baş soğanın quru qabığı bütöv və ya 2 sm-dən çox olmayan endə açılmış, 
ikinci quru qabığı qalmaqla birinci quru qabığı boşalmış və quru saplağı 1 sm-dən 
çox olmayanlar standart məhsul hesab edilir. 
Ekspert baş soğanın boğaz və dib çürüməsi xəstəliyinə tutulmasına, gənə və 
gövdə nematoduna fikir verməlidir. Gənə xəstəliyinə tutulmuş soğanların 
zədələnmiş sulu qabığında intensiv yaşıl və sarı rəngli ləkələr əmələ gəlir. 
Əgər partiya baş soğan məhsulunda gənə xəstəliyi və gövdə nematodu 
olarsa, belə məhsulu göndərmək olmaz. 
Təzə cücərtili baş soğanı çıxdaş etmirlər, cücərtiləri kəsir və 100% itkiyə aid 
edirlər. Qeyri-standart məhsula aşağıdakılar aid edilir. 
1. Ən böyük en kəsiyinin diametri uzunsov soğanlar üçün 3 sm-dən, digər 
soğanlar üçün 4 sm-dən az olan soğanlar. 
2. Mexaniki zədələnmiş soğanlar. 
3. Kənd təsərrüfatı zərərvericiləri ilə zədələnmişlər, lakin istehlaka yararlı 
soğanlar. 
4. Qabığı soyulmuş soğanlar. 
5. Cücərmiş soğanlar (istifadəyə yararlı). 
Tullantıya aşağıdakı soğanlar aid edilir. 
1. Soğanağı baş əmələ gətirməyən içi boş olanlar. 
 
 384
2. Tamamilə cücərmiş soğanlar (istifadəyə yararsız). 
3. Əzilmiş soğanlar. 
4. Donmuş və donu açıldıqdan sonra əmtəə keyfiyyətini bərpa etməyən 
soğanlar. 
5. Pörtülmüş (yanmış) soğanlar. 
6. Çürümüş və iy vermiş soğanlar. 
Təzə ərzaq qarpızı  
 
              Təzə halda istehlak üçün tədarük edilən, göndərilən və satılan təzə 
ərzaq qarpızının keyfiyyəti QOST 7177-80 üzrə müəyyən olunur. Tipik botaniki 
sortuna uyğun gəlməyən formada, lakin eybəcər olmayan qarpızlar, qabığı 
zədələnmiş, lakin kəsikləri dişlənməmiş qarpızlar standart hesab edilir. 
Meyvəsi zəif sıxılmış qarpızlar göndərilmək üçün yol verilmir, lakin təyinat 
yerində satış zamanı standart hesab edilir. 
Antraknoz və digər xəstəliyə tutulmuş qarpızların göndərilməsinə icazə verilmir. 
            Təyinat yerində qarpızın səthində antraknozla zədələnmə müşahidə 
edilərsə, lakin bu xəstəlik qarpızın ətliyinə keçməyib istehlak üçün yararlı 
olarsa, onda qeyri-standart məhsul hesab edilir. Əgər antraknoz xəstəliyi çox 
müşahidə edilib qarpızın ətliyinə də keçərsə, belə məhsul tullantı hesab edilir. 
Qeyri-standart məhsula aşağıdakılar aid edilir. 
1. Ən böyük en kəsiyinin diametri müəyyən olunmuş ölçüdən az olan, lakin 
yetişmiş qarpızlar. 
2. Bərk sıxılmış və batıq yeri olan qarpızlar. 
3. Kənd təsərrüfatı zərərvericiləri ilə zədələnmiş və qabığı xəstə qarpızlar. 
Lakin bu xəstəliklər ətliyə keçməməlidir; 
4. Tam yetişməmiş, lakin istehlaka yararlı qarpızlar. 
Tullantıya aşağıdakılar aid edilir. 
 
 385
1. Çatlamış qarpızlar. 
2. Əzilmiş və sıxılmış qarpızlar. 
3. Ətliyi seliklənmiş yetişib ötmüş qarpızlar. 
4. Yemlik qarpız sortları. 
5. Ətliyi boğunuq çəhrayı və ağ olan, istehlaka yararsız qarpızlar. 
6. Daxili yumşaq hissəsi kənd təsərrüfatı zərərvericiləri və xəstəliklə 
zədələnmiş qarpızlar. 
7. Çürümüş və iy vermiş qarpızlar. 
Qarpızın boşaldılması zamanı zədələnmiş qarpızlar ayrıca yığılır və alıcı 
təşkilatın ayağına yazılmaqla çıxdaş edilir. 
Təzə qovun (yemiş) 
Təzə halda istehlak üçün tədarük edilən, göndərilən və satılan təzə qovunun 
keyfiyyəti QOST 7178-85 üzrə müəyyən olunur. 
Tipik botaniki sortuna uyğun gəlməyən formada, lakin eybəcər olmayan 
qovunlar, qabığı zədələnmiş, lakin kəsikləri dişləşməmiş qovunlar standart 
hesab edilir. 
Payız-qış sortları saplaqsız göndərilə bilməz. Lakin təyinat yerində saplağı 
birləşən yer zədələnməmiş olarsa, belə qovunlar standart hesab edilir. 
Orta müddətə yetişən və payız-qış sortlarının qabığı kobud olarsa, toxum 
kamerasında yetişməmiş toxumlar ətliyə bərk birləşmiş olarsa, qeyri-standart 
hesab edilir. Belə qovunlar tədarük yerində saxlanılıb yetişdirilir. 
Qeyri-standart məhsula aşağıdakılar aid edilir. 
1. Ölçüsü standart göstəricidən az olanlar. 
               2.  Bərk sıxılmış və batıq yeri olan qovunlar 
 
 
 386
 
 
9.3.1.3. Meyvələrin və üzümün keyfiyyətcə tədqiqinin 
xüsusiyyətləri 
 
              Ekspertiza aparmaq üçün orta nümunəni və tədqiq üçün birləşmiş 
nümunəni ayırmazdan əvvəl mütəxəssis daxil olmuş partiya mala bütünlüklə 
aşağıdakı ardıcıllıqla baxış keçirir: Əvvəla meyvənin qablaşdırıldığı taranın 
QOST-un tələbinə uyğunluğunu yoxlayır, malın markalanmasına və onun 
düzgünlüyünə, o cümlədən meyvənin homoloji sortunun və əmtəə sortunun, 
qablaşdırılma tarixinin və göndərən təşkilatın adının olmasına fikir verir. Sonra 
məhsulun homoloji sortundan və əmtəə sortundan asılı olaraq onun 
yerləşdirilməsini və yerlərin sayının sənəddə göndərilən saya uyğun olmasını 
yoxlayır. 
 
Tezyetişən təzə armud 
               1 sentyabra qədər tədarük edilən və təzə halda istehlak üçün satılan və 
sənaye emalına göndərilən tezyetişən armudun keyfiyyəti QOST 21714-76 
uyğun müəyyən edilir. 
Təyinat yerində qeyri-standart meyvələrə (standartda yol veriləndən artıq) 
aşağıdakılar aid edilir. 
1. Ən böyük en kəsiyinin diametri 40 mm-dən az olan (15 avqustdan sonra 
göndərilən sortlar üçün), lakin yetişmiş armudlar. 
2. Səthinin   1/4 -dən çox hissəsinin sıxılmış, əzilmiş və dolu ilə zədələnmiş 
olan armudlar. 
3. Səthinin    1/8-dən çox hissəsində sağalmış qabıq zədələri, ləkə və nöqtələr 
formasında dəmgil xəstəliyi olan armudlar. 
4. Eybəcər armudlar. 
 
 387
5. Meyvə (alma) qurdu ilə zədələnmiş armudlar. 
6. Qabığı təzə zədələnmiş və ya deşilmiş, lakin istehlaka yararlı armudlar. 
Tullantıya aşağıdakı meyvələr aid edilir (100%-dən artıq hesablanır). 
1. Əzilmişlər. 
2. Yetişib ötmüşlər. 
3. Çürümüşlər. 
4. Kif atmışlar. 
5. Yetişməmiş (yaşıl), istehlak üçün yararsızlar. 
Gecyetişən təzə armud 
           1 sentyabrdan sonra tədarük edilən və təzə halda istehlak üçün satılmağa 
və sənaye emalına göndərilən gecyetişən armudun keyfiyyəti QOST 21713-76 
uyğun müəyyən edilir. 
          Təyinat yerində qeyri-standart meyvələrə (standartda yol veriləndən artıq) 
aşağıdakılar aid edilir. 
1. Ən böyük en kəsiyinin diametri 40 mm-dən az olan, lakin tez yetişmiş 
armudlar. 
2. Səthinin     1/4-dən çox hissəsinin sıxılmış, əzilmiş və dolu ilə zədələnmiş olan 
armudlar. 
3. Səthinin   1/8-dən çox hissəsində sağalmış qabıq zədələri, ləkə və nöqtələr 
formasında dəmgil xəstəliyi olan armudlar. 
4. Eybəcər armudlar. 
5. Meyvə (alma) qurdu ilə zədələnmiş armudlar. 
6. Qabığı təzə zədələnmiş və ya deşilmiş, lakin istehlaka yararlı armudlar. 
Tullantıya aşağıdakı meyvələr aid edilir (100%-dən artıq hesablanır). 
1. Yetişməmiş, istehlaka yararsız armudlar. 
2. Əzilmişlər. 
3. Yetişib ötmüşlər. 
4. Çürümüş və kif atmışlar. 
 
 388
Təzə ərik 
              Tədarük edilən və təzə halda istehlak üçün satılmağa və sənaye emalına 
göndərilən təzə əriyin keyfiyyəti QOST 21832-76 üzrə müəyyən edilir. 
              Təyinat yerində qeyri-standart meyvələrə aşağıdakılar aid edilir: 
1. Meyvə səthinin     1/4-dən çox hissəsində sıxılmış, sürtülmüş və günəş yanığı 
ilə zədələnmiş əriklər. 
2. 3-dən çox yerdə dolu zədələnməsi olan əriklər. 
3. Meyvə qurdu ilə zədələnmişlər. 
4. Qabığı təzə zədələnmiş və ya deşilmiş, lakin istehlaka yararlı əriklər. 
5. Yetişib ötmüş əriklər (ətliyi axmayanlar). 
Tullantıya aşağıdakılar aid edilir. 
1. Yaşıl, istehlak üçün yararsız əriklər. 
2. Əzilmişlər. 
3. Çürümüşlər. 
4. Kif atmışlar. 
Irimeyvəli təzə gavalı və alça 
                Tədarük edilən və təzə halda istehlak üçün satılmağa və sənaye 
emalına göndərilən təzə irimeyvəli gavalı və alçanın keyfiyyəti QOST 21920-76 
üzrə müəyyən edilir. 
               Təyinat yerində tullantı meyvələrə aşağıdakılar aid edilir. 
1. Yaşıl rəngli istehlak üçün yararsız meyvələr. 
2. Əzilmişlər. 
3. Çürümüş və kif atmışlar. 
Təzə albalı və gilas 
              Tədarük edilən və təzə halda istehlak üçün satılmağa və sənaye emalına 
göndərilən təzə albalı və gilasın keyfiyyəti uyğun olaraq QOST 21921-76 və 
QOST 21922-76 üzrə müəyyən edilir. 
 
 389
             Təyinat yerində tullantı meyvələrə aşağıdakılar aid edilir (100%-dən 
artıq hesablanır). 
1. Yaşıl rəngli istehlak üçün yararsız meyvələr, 
2. Əzilmişlər. 
3. Çürümüş və kif atmışlar. 
Təzə süfrə üzümü 
Tədarük edilən və təzə halda istehlak üçün satılmağa və sənaye emalına 
göndərilən təzə süfrə üzümünün keyfiyyəti  QOST 25986-83 üzrə müəyyən 
edilir. 
Əvvəla partiya malın qablaşdırıldığı taranın standarta uyğunluğu, markalanması 
və üzümün ampeloqrafik sortunun eynicinsliyi müəyyən edilir. 
Hər qablaşdırma yerində digər ampeloqrafik sort qarışığı müəyyən edildikdə, 
onları ayırıb aktda müəyyən edilən sortun adı və faizlə miqdarı qeyd olunur. 
               Götürülmüş orta nümunədə çatlamış, giləsi bərkimiş, çürümüş və 
kiflənmiş gilələri ayırmaq və onların faizlə miqdarını təyin etmək üçün hər bir 
salxımı qayçı ilə kəsib (əzmədən) gilələyirlər. 
              Təyinat yerində qeyri-standart məhsula aşağıdakılar aid edilir (QOST-
da yol verilən miqdardan çox). 
1. Solmuş (bürüşmüş) giləmeyvələr – 1 noyabra qədər. 
2. Salxımı tam olmayanlar. 
3. Dənələnmiş gilələr. 
4. Çatlamış gilələr. 
5. Giləsi bərkimiş (gərzəngi vurmuş) gilələr. 
             Tullantıya aşağıdakılar aid edilir (100%-dən artıq hesablanır). 
1. Əzilmişlər. 
2. Donmuşlar. 
3. Çürümüş və kif atmışlar. 
 
 390
4. Qurumuşlar. 
Sitrus meyvələri – təzə limon, naringi, portağal 
                 Tədarük edilən və təzə halda istehlak üçün satılmağa və sənaye 
emalına göndərilən təzə portağalın (tropik ölkələrdən gətirilənlər istisna 
olmaqla), naringinin və limonun keyfiyyəti uyğun olaraq QOST 4427-82, QOST 
4428-82 və QOST 4429-82 üzrə müəyyən edilir. 
                Keyfiyyəti təyin etmək üçün orta nümunəni və ekspertiza üçün 
birləşmiş nümunəni ayırmazdan əvvəl meyvələrin qablaşdırıldığı taranın, 
markalanmanın və qablaşdırmanın QOST-a uyğunluğunu, mövcud 
markalanmanın sənədlərdə göstərilənlərə uyğunluğu, dərəcələrə və ölçülərə görə 
düzgün yerləşdirilməsi yoxlanılır. 
                Meyvələrin ölçüyə görə dərəcələri ən böyük en kəsiyinin diametrinə 
görə xüsusi kalibirləşdirmə şablonlarının köməkliyi ilə müəyyən edilir. 
                 Hər bir dərəcəyə aid meyvə öz ölçüsünə uyğun gələn şablondan 
şaquli (dik) xətt üzrə keçməyib, üstdə qalmalıdır. 
                Əgər partiya mal ölçüyə görə dərəcəsi göstərilmədən daxil olubsa, 
onda orta nümunə vahid partiyadan götürülür və keyfiyyətinin təyinindən alınan 
nəticələr bütün partiya mala şamil edilir. 
               Qeyri-standart məhsula aşağıdakı meyvələr aid edilir (QOST-da yol 
verilən normadan artıq). 
1. Müəyyən olunmuş ölçüdən kiçik (istehlak üçün yararlı) meyvələr. 
2. Səthin 1/4-dən çox olmayan sahədə probkaşəkilli çıxıntılı, dolu zədələmiş, 
cızılmış, qara göbələk və çanaqlı yastıca ilə zədələnmiş meyvələr. 
3. Zəif qəhvəyi ləkəliliklə zədələnmiş, lakin ətliyinə keçməyən meyvələr 
(naringi və portağalda ən çoxu 2 sm sahədə). 
4. Tünd-yaşıl rəngli (istehlak üçün yararlı) meyvələr. 
         Tullantıya aşağıdakı meyvələr aid edilir. 
 
 391
1. Yaşıl (istehlaka yararsız) meyvələr. 
2. Donmuş meyvələr. 
3. Pörtülmüş (yanmış) meyvələr. 
4. Çürümüş və kif atmışlar. 
 
 
 392
 
9.3.2. Meyvə-tərəvəzlərdə titrlənən turşuluğun təyini 
 
Ləvazimat və reaktivlər. Su hamamı, texniki tərəzi, 250 ml-lik ölçülü 
kolba, termometr, 500 ml-lik kimyəvi stəkan, qıf, filtr kağızı, 25-50 ml-lik pipetka, 
titrləşdirici qurğu (ştativə bərkidilmiş cizgili büretka), 1%-li fenolftalein və ya 1%-
li timolftaleinin spirtdə məhlulu, 0,1 n qələvi məhlulu. 
Işin gedişi. Təhlil üçün ayrılmış orta nümunəni sürtgəcdən keçirib 
(həvəngdə də əzmək olar), texniki tərəzidə 25 q çəkib istiliyi 800S olan su ilə 
birlikdə itkisiz olaraq 250 ml-lik ölçülü kolbaya keçiririk. Bu zaman istifadə edilən 
suyun miqdarı kolba həcminin 3/4 hissəsindən çox olmamalıdır. Kolbanı yaxşı 
çalxaladıqdan sonra 80-850C temperaturu olan su hamamında 30 dəq müddətində 
saxlayırıq. Bu zaman kolbanı vaxtaşırı çalxalamaq lazımdır. Vaxt bitdikdən sonra 
onu otaq temperaturuna qədər soyudub cizgiyə qədər distillə suyu ilə doldururuq. 
Ağzını tıxacla bağlayıb qarışdırır, quru qat-qat filtrdən süzürük. Alınmış filtratda 
turşuluq titrləmə üsulu ilə təyin olunur. 
Bu məqsədlə filtratdan 50 ml pipetka ilə götürüb 250-300 ml-lik konusvari 
kolbaya tökür, üzərinə 2-3 damla fenolftalein indikatoru əlavə edib 0,1 n NaOH 
qələvisi məhlulu ilə çəhrayı rəng alınana qədər titrləyirik. Nəzərə almaq lazımdır 
ki, filtratda CO2 qazı ola bilər. Bunu ayırmaq üçün filtrat qaynayanadək qızdırılır 
və qaynar filtrat titrlənir. Hesablama aşağıdakı düstur üzrə aparılır: 
2
1 100
Yg
KYY
X
⋅
⋅⋅⋅
=  
burada, Y – titrə sərf olunan 0,1 n qələvi məhlulunun miqdarı, ml-lə; 
  Y1 – nümunədən məhlul hazırlanan kolbanın həcmi, ml-lə; 
  Y2 – titrləmək üçün götürülən məhlulun miqdarı, ml-lə; 
    g – nümunənin kütləsi, q-la. 
K – müvafiq turşuya görə hesablamaq üçün istifadə olunan əmsal. Bu əmsal 
alma turşusu üçün – 0,0067; limon turşusu üçün – 0,0064; şərab turşusu üçün – 
 
 393
0,0075; turşəng turşusu üçün – 0,0045; süd turşusu üçün – 0,0090 və sirkə turşusu 
üçün – 0,0060-dır. 
Meyvə-tərəvəzlərdə turşuluq orta hesabla faizlə aşağıdakı kimidir: albalı, 
zoğal, alça, ərik – 2,5%, qarağat – 3,5%, limon – 8%, pomidor və turşəng – 1-
1,5%, alma – 0,2-0,6%, armud – 0,1-0,5%, heyva – 0,4-0,6%, şaftalı – 0,2-1,0%, 
gavalı – 0,4-0,9%, üzüm – 0,6-0,7% və s. 
 
9.3.3. Tərəvəzdə nişastanın turşu hidrolizi ilə təyini 
 
Ləvazimat və avadanlıq. Texniki-kimyəvi tərəzi, kimyəvi stəkan, filtr 
kağızı, 500 ml-lik konusvari kolba, əks soyuducu, su hamamı, 250 ml-lik ölçülü 
kolba, 50 ml-lik pipetka. 
Reaktivlər. Xüsusi çəkisi 1,19 olan HCl, natrium-hidroksid məhlulu, 
durulaşdırılmış HCl məhlulu. 
Işin gedişi. Sürtgəcdən keçirilmiş kartof nümunəsindən 2,5-3,0 q götürüb 
kimyəvi stəkana keçirməli, üzərinə 50 ml soyuq su əlavə etməli və tez-tez 
çalxalamaqla 1 saat müddətində saxlamalı. Sonra stəkandakı məhlul filtrdən 
süzülür. Həll olan karbohidratları ayırmaq məqsədilə çöküntü 250 ml sü ilə 
yuyulur. Yuduqdan sonra kolbanın dibində və filtrdə qalan maddələri 500 ml-lik 
konusvari kolbaya keçirir, üzərinə 25 ml xüsusi çəkisi 1,19 olan HCl əlavə etməli 
və əks soyuducu ilə birləşdirib su hamamında 0,5 saat müddətində qızdırmalı. 
Sonra kolbadakı qarışıq soyudulur, məhlul natrium-hidroksid məhlulu ilə titrlənib 
neytrallaşdırılır, bundan sonra əlavə 1-2 damla durulaşdırılmış HCl məhlulu əlavə 
edilir ki, turş mühit yaransın. Konusvari kolbadakı məhlulu 250 ml-lik ölçülü 
kolbaya keçirməli. Kolba cizgisinə qədər distillə suyu ilə doldurulur. Kolbadan 
pipetka ilə 50 ml məhlul götürülür və onun tərkibindəki qlükozanın miqdarı 
Bertran üsulu ilə (bax – «A» məhlulunda invert şəkərin təyini) təyin edilir. 
Nişastanın miqdarını hesablamaq üçün tapılmış qlukozanın miqdarı 0,9 əmsalına 
vurulur. Çünki nişastanın hidrolizi zamanı alınan qlükozanın miqdarı onun su ilə 
 
 394
birləşməsi reaksiyasında iştirak etməsi hesabına nişastanın həqiqi miqdarından 
10% çox olur. 
n C6H10O5 + nH2O → n C6H12O6  162:180=0,9 
                            162           18               180 
Məsələ. Tədqiq üçün götürülən kartof nümunəsi 3 q-a bərabərdir. 
Qlükozanın təyini üçün götürülən 50 ml məhlul 0,6 q, başqa sözlə 600 mq məhsula 
bərabərdir. 6,0
250
503
=
⋅  qram, 50 ml filtratda hesablama nəticəsində tapılan 
qlükozanın miqdarı 120 q olmuşdur. Onda nişastanın miqdarı aşağıdakı kimi 
hesablanır: 
%189,020
600
9,0100120
=⋅=
⋅⋅
mq
mq  
           Deməli, tədqiq olunan kartofun tərkibində 18% nişasta vardır. Ədəbiyyat 
məlumatına görə kartofun müxtəlif təyinatı üzrə olan sortlarında 12%-dən 22%-
ə qədər nişasta olur. 
 
9.3.4. Aşı və boya maddələrinin təyini 
 
Suda həll olan aşı və boya maddələri tərəvəzlərin, meyvə və giləmeyvələrin 
hüceyrə şirəsində olub, xoşagələn dadın və rəngin əmələ gəlməsində iştirak edir. 
Kimyəvi təbiətinə görə aşı maddələri 2 qrupa bölünür: hidrolizləşən (tanin) və 
kondisiyələşən (katexin). 
Meyvə-tərəvəzlərin əsas orqanoleptiki göstəricilərindən biri də onların 
botaniki sortuna müvafiq olan rəngidir. Onlara rəng verən boya maddələri 
(piqmentlər) – xlorofil, karotinoidlər, antosianlar, xromoproteidlər və başqalarının 
miqdarı və müxtəlifliyindən asılıdır. Aşı və boya maddələrinin Neybauer-Levental 
üsulu ilə təyinin mahiyyəti, meyvə-tərəvəzlərdə olan aşı və boya maddələrinin turş 
mühitdə KMnO4 məhlulu ilə oksidləşməsinə əsaslanır. 
Ləvazimat və reaktivlər. Texniki-kimyəvi tərəzi, çini kasa, 250 ml-lik 
ölçülü kolba, su hamamı, qıf, şüşə çubuq, həvəngdəstə və ya sürtgəc, termometr, 2 
 
 395
litrlik çini kasa, kalium-permanqanat məhlulu (1 litr suda 1,333 q), indiqokarmin 
məhlulu (1 litr suda 30 q), durulaşdırılmış sulfat turşusu (1:4), aktivləşdirilmiş 
kömür. 
Işin gedişi. Tədqiq üçün ayrılmış meyvə çini həvəngdəstədə əzilir və ya 
sürtgəcdən keçirilir. Hazırlanmış nümunədən 25 q çini kasacıqda çəkib, distillə 
suyu ilə qıfdan 250 ml-lik ölçülü kolbaya tökülür. Götürülən suyun miqdarı 
kolbanın həcminin 3/4 hissəsi qədər olmalıdır. Itkiyə yol verilməməlidir. Kolbaya 
termometr yerləşdirib onu su hamamında 800C-yə qədər qızdırırıq. Sonra kolbanı 
su hamamından çıxarıb, termometri su ilə yaxalayıb kolbaya keçiririk. Kolbadakı 
məhlulu axar su altında otaq temperaturuna qədər soyudub, ctzgiyə qədər distillə 
suyu ilə doldururuq. Kolbadakı məhlulu qarışdırıb filtrdən süzürük. 2 litr tutumu 
olan çini kasaya süzülmüş filtratdan pipetka ilə 10 ml töküb üzərinə 20 ml 
indiqokarmin məhlulu, 10 ml 1:4 nisbətində sulfat turşusu və 1 litr su əlavə edirik. 
Kasada olan məhlulu şüşə çubuqla qarışdırıb KMnO4 məhlulu ilə titrləyirik. 
Permanqanat məhlulunu büretkadan damla-damla tökmək lazımdır. Bu zaman 
rənglərin dəyişməsi tədricən olur. Daha doğrusu yaşıldan tünd göy və ya yaşılı sarı, 
sonra isə sarı rəngə keçir. Əgər sonuncu damla düşərkən şüşə çubuğun ardınca 
qırmızımtıl cizgi əmələ gələrsə, titrləmə qurtarmış olur. Titrləşməyə sərf olunan 
KMnO4 məhlulu tədqiq olunan məhlulun tərkibindəki aşı, boya və digər oksidləşən 
maddələrin oksidləşməsinə sərf olunur. 
Ikinci dəfə kiçik çini fincana  pipetka ilə 10 ml filtratdan əlavə edib üzərinə 
2 q aktivləşdirilmiş heyvanat kömürü tökürük. Fincanda olan qarışığı su 
hamamında səthində buxar əmələ gələnə kimi qızdırırıq. Sonra filtrdən süzürük. 
Süzülmə tam şəffaf filtrat alınana kimi davam etdirilir. Filtrdə qalan kömür qalığı 
ən azı 5 dəfə isti distillə suyu ilə yuyulur. Alınmış filtratı iri çini kasaya töküb 
üzərinə 20 ml indiqokarmin, 10 ml sulfat turşusu məhlulu və 1 litr su əlavə edib 
yuxarıdakı qayda üzrə titrləyirik.  0,3163 q  KMnO4-ın  0,4157 q tanini 
oksidləşdirdiyini nəzərə alsaq, məhsulda olan aşı və boya maddələrinin faizlə 
miqdarı (X) aşağıdakı düstur üzrə hesablanır:  
 
 396
( )
3
21
3163,0
1004157,0001333,0
Yg
YYYX
⋅⋅
⋅⋅⋅⋅−
=  
burada, Y – birinci titrləmə zamanı məhlulda olan bütün  
 oksidləşən maddələrin titrləşməsinə sərf olunan KMnO4  
 məhlulunun miqdarı, ml-lə; 
  Y1 – aşı və boya maddələrini adsorbsiya etdikdən sonra titrləşməyə  
 sərf olunan KMnO4 məhlulunun miqdarı, ml-lə; 
  Y2 – məhlul hazırlanan kolbanın həcmi, 250 ml; 
  Y3 – titrləmək üçün götürülən filtratın miqdarı, ml-lə; 
    g – təhlil üçün götürülən məhsulun kütləsi, q-la; 
  0,001333 – 1 ml məhlulda olan KMnO4 miqdarı, q-la. 
Əgər 25 q məhsul götürülüb 250 ml-lik kolbada məhlul hazırlanıbsa və 
filtratdan 10 ml titrləmək üçün götürülmüşsə, onda hesablama düsturu aşağıdakı 
sadələşdirilmiş formaya düşür: 
( ) 17519,01 ⋅−= YYX  
              Ayrı-ayrı meyvələrdə aşı və boya maddələrinin miqdarı faizlə aşağıdakı 
kimidir: heyva – 0,06-0,61; zoğal – 0,6; alma – 0,025-0,27; armud – 0,015-0,17; 
albalı – 0,2; ərik – 0,07; şaftalı – 0,02-0,29; gavalı – 0,4; üzümün tumunda – 2-8; 
üzümün qabığında – 0,5-4. 
 
 
 397
 
 
9.3.5. Pektinli maddələrin təyini (Melitsa üsulu) 
 
Mürəkkəb kimyəvi quruluşa və yüksək molekul çəkisinə malik olan pektin 
maddələri, demək olar ki, bütün meyvə-tərəvəzlərin hüceyrə şirəsində və 
divarlarında olur. 
Yetişməmiş meyvələrdə daha çox protoektin vardır. Bu, suda, spirtdə və 
efirdə həll olmur. Meyvə yetişdikdə hidroliz nəticəsində protopektin pektinə 
çevrilir. Pektin suda həll olur. 
Pektinin hidrolizi nəticəsində pektin turşusu əmələ gəlir. Pektin 
maddələrinin təyini üsulunda protoektin su və zəif turşu ilə toxuma şirəsindən 
ayrılır. Sərbəst pektat turşusu və onun K, Mg duzu isə limon turşusunun 
ammonium duzu ilə ayrılır. Ayrılmış pektin maddələri CaCl2 iştirakı ilə kalsium-
pektata çevrilir ki, bunun da miqdarı çəki üsulu ilə təyin edilir. 
Ləvazimat və reaktivlər. Analitik və texniki tərəzilər, termostat, şüşə 
bükslər, 10, 25, 50 və 100 ml-lik pipetkalar, 400-450 ml-lik kimyəvi stəkan, 250-
300 ml-lik konusvari kolba, 500 ml-lik ölçülü kolba, ştativ, qıf, bıçaq, şüşə 
çubuqlar, həvəngdəstə və ya sürtgəc, su hamamı, filtr kağızı, pambıq, 0,1 n NaOH 
məhlulu, 1 n sirkə turşusu məhlulu, 2 normal CaCl2 məhlulu, argentium-nitratın 
zəif məhlulu. 
Işin gedişi. Işə başladıqda əvvəlcə filtr kağızı 6 saat daimi çəki alınana 
qədər qurudulmaq üçün istiliyi 1000C olan quruducu şkafa qoyulur. Tədqiq 
olunacaq məhsul sürtgəcdən keçirilir və ya həvəngdəstədə əzişdirilir, qarışdırılır və 
alınan kütlədən 50-100 q (quru meyvələrdən 5-10 q) miqdarında çini kasacıqda 
çəkilib götürülür. Götürülmüş nümunə 150 ml distillə suyu ilə kimyəvi stəkana 
keçirilir, protopektini hidrolizləşdirmək və pektin maddələrinin sulu məhlulunu 
almaq üçün qaynayan su hamamında 1 saat müddətində qızdırılır. Bundan sonra 
 
 398
isti kütləni tutumu 500-1000 ml olan ölçülü kolbaya keçiririk. Itkiyə yol verməmək 
üçün çini kasanı, stəkanı və qıfı distillə suyu ilə yuyub kolbaya tökmək lazımdır. 
Kolbanı cizgi yerinə qədər distillə suyu ilə doldurub qarışdırırıq və çökmək üçün 
bir qədər saxlayırıq. 15-200C-yə qədər soyudulmuş məhlul əvvəlcə pambıq, sonra 
filtr kağızından süzülür. Təmiz və şəffaf filtratdan pipetka ilə 10 ml götürüb, 
tutumu 400-500 ml olan stəkana tökür, üzərinə 100 ml 0,1 n NaOH məhlulu əlavə 
edib 30-40 dəq (bəzən 5-7 saat) saxlayırıq. Bu zaman pektin sabunlaşır. 
Qarışığın üzərinə 50 ml 1 n sirkə turşusu məhlulu əlavə edib, 5 dəq-dən 
sonra üzərinə 50 ml 2 n CaCl2 əlavə edərək 1 saat saxlayırıq. Bu zaman məhlulun 
aşağı hissəsində kalsium-pektatdan ibarət pambıq qırıntılarına oxşar ağ rəngli 
çöküntü əmələ gəlir. Stəkanda olan qarışığı 5 dəq qaynadıb əvvəlcədən qurudulub 
çəkisi müəyyənləşdirilmiş filtrdən süzürük. Filtrdə qalan çöküntünü bir neçə dəfə 
qaynar su ilə yuyuruq. Yuma o vaxta qədər davam etdirilir ki, süzülmüş suyun 
üzərinə zəif AgNO3 məhlulundan bir neçə damla əlavə etdikdə ağ çöküntü vermiş 
olmasın. Xlordan təmizlənmiş kalsium-pektat çöküntüsü filtr kağızı ilə birlikdə 
şüşə büksə qoyulur, quruducu şkafda 1000C temperaturda sabit çəki alınana qədər 
qurudulur. Əgər filtratda olan çöküntünün miqdarı qurutduqdan sonra 0,03 q-dan 
çox olarsa, təhlili 10 ml əvəzinə 5 ml filtrat götürüb təkrar etmək lazımdır. 
Hesablama aşağıdakı kimi aparılır. 
Tədqiq üçün 50 q meyvə götürülüb, tutumu 500 ml olan ölçülü kolbada 
məhlul hazırlanmışdır. Onda təhlil olunan 10 ml filtratda 1 q ⎟
⎠
⎞
⎜
⎝
⎛ =
⋅ qram1
500
1050  
meyvə olur. Tutaq ki, 10 ml filtratda 0,022 q kalsium-pektat olmuşdur. Deməli, 
100 q-da 2,2 q və yaxud 2,2% kalsium-pektat vardır. Kalsium-pektat tərkibcə 92% 
pektin turşusundan və 8% kalsiumdan ibarət olduğundan alınmış rəqəmi 0,92 
əmsalına (daha dəqiq desək, 0,9235-ə) vurub tədqiq olunan məhsulda pektin 
turşusunun miqdarını hesablayırıq: 
02,292,02,2 =⋅  
 
 399
             Müxtəlif meyvə-tərəvəzlərdə pektin maddələrinin faizlə miqdarı orta 
hesabla aşağıdakı kimidir: alma – 0,82-1,29; ərik – 0,5-1,03; şəkər çuğunduru – 
2,5; gavalı– 0,96-1,14; qara qarağat – 1,52; quşüzümü – 0,5-1,30; yerkökü– 2,5. 
Təzə meyvə-tərəvəzlərin tədqiqindən alınan nəticələrin laboratoriya 
dəftərində yazılış forması. 
Meyvənin adı, əmtəə sortu, kütləsi______________________________ 
Sıra 
sayı 
Keyfiyyət göstəriciləri və 
kimyəvi tərkibi 
Ədəbiyyat və 
standart göstəricisi 
Tədqiqatın nəticəsi 
1. 
1.1. 
1.2. 
1.3. 
1.4. 
Orqanoleptiki göstəricilər 
Xarici görünüşü 
Forması 
Yetişkənliyi 
Dadı və ətri 
  
2. 
2.1. 
2.2. 
2.3. 
2.4. 
Fiziki-kimyəvi göstəriciləri 
Titrlənən turşuluq, %-lə 
Nişastanın miqdarı, %-lə 
Aşı və boya maddələri, %-lə 
Pektin maddələri, %-lə 
  
 
Tədqiq olunan göstəricilər üzrə təzə meyvə-tərəvəzlərin keyfiyyəti 
haqqında ətraflı nəticə yazmaq lazımdır. 
Özünü yoxlamaq üçün suallar 
1. Təzə meyvə-tərəvəzlərin keyfiyyəti yoxlanarkən hansı 
orqanoleptiki göstəricilər müəyyən edilir? 
2. Meyvə-tərəvəzlərdə hansı üzvi turşular var? 
3. Titrlənən turşuluğun təyininin mahiyyətini izah edin. 
4. Meyvə-tərəvəzin yetişməsi dövründə nişastanın miqdarı necə 
dəyişir? 
5. Meyvə-tərəvəzlərdə nişastanın miqdarı necə təyin edilir? 
6. Meyvə-tərəvəzlərdəki aşı maddələrinin keyfiyyətcə tərkibinə 
hansı maddələr daxildir? 
 
 400
7. Meyvə-tərəvəzlərdə olan boya maddələrinin növlərini izah edin. 
Onların bioloji xüsusiyyətləri nə ilə izah edilir? 
7. Meyvə-tərəvəzin yetişməsi zamanı pektin maddəsi necə dəyişir? 
Pektin maddələrinin təyininin kimyəvi mahiyyətini izah edin. 
 
 
 401
 
9.4. Duza qoyulmuş və turşudulmuş tərəvəzlərin tədqiqi 
 
Duza qoyulmuş və turşudulmuş tərəvəzlərin keyfiyyəti orqanoleptiki və laboratoriya üsulları ilə müəyyən 
edilir. Orqanoleptiki üsulla duza qoyulmuş və turşudulmuş tərəvəzlərin xarici görünüşü, rəngi, konsistensiyası, dadı 
və iyi, həmçinin ölçüsü (xiyarda) təyin edilir. 
Fiziki-kimyəvi göstəricilərdən hissələrin nisbəti, ümumi turşuluğu, xörək duzunun miqdarı (duzluqda və 
məhsulda), uçucu turşuluq, duzluqda quru maddələrin miqdarı, marinadlaşdırılmış məhsullarda şəkərin miqdarı 
təyin edilir. 
Duza qoyulmuş və turşudulmuş tərəvəzlərin keyfiyyətini tədqiq etmək üçün əvvəlcə eynicinsli mal 
partiyasından seçmə yolu ilə 5% miqdarında mal yeri açılmaqla nümunə ayrılır. Mal yerlərinin sayı 2 çəlləkdən az 
olmamaqla taralar açılır. Hissələrin nisbətini təyin etmək üçün ayrılmış bütün nümunələrdən yalnız 2-4 çəllək açılır. 
Taranın müxtəlif yerlərindən və laylarından nümunə ayrılır və təhlil üçün orta nümunə hazırlanır. Duza qoyulmuş 
xiyar, pomidor və isladılmış alma üçün ayrılan orta nümunə 1 kq meyvə-tərəvəzdən və 0,5 litr duzluqdan, 
turşudulmuş kələmdən ayrılan nümunə isə 1 kq-dan (kələm şirəsi ilə birlikdə) az olmamalıdır. Ayrılmış nümunələrin 
təhlil müddəti +100S-də 1 gün, 00S-dən +20S-yə qədər temperaturda 5 gündən çox olmamalıdır. 
Tapşırıqlar. 
1. Duza qoyulmuş və turşudulmuş tərəvəzlərin orqanoleptiki göstəricilərinin təyini. 
2. Duza qoyulmuş və turşudulmuş tərəvəzlərdə tərkib hissələrinin nisbətinin təyini. 
3. Ümumi turşuluğun təyini. 
4. Xörək duzunun miqdarının təyini. 
 
 
9.4.1. Duza qoyulmuş və turşudulmuş tərəvəzlərin 
orqanoleptiki göstəricilərinin təyini 
 
Tədqiq olunan məhsulun ilk növbədə xarici görünüşü yoxlanılır. Bu zaman məhsulun hazırlanması üsulu, 
ölçüsü, forması, təmizliyi, tərkib hissələrinin bərabər surətdə yayılıb-yayılmaması, duzluğun şəffaflığı müəyyən 
edilir. 
Dad və iyi tara açılan kimi məhsulu dequstasiya etməklə müəyyənləşdirilir. Bu zaman məhsul üçün 
xarakterik olan spesifik ətrin və ya kənar iyin olub-olmamasına, əlavə edilən ədviyyələrin müxtəlifliyi nəzərə 
alınmaqla xoşa gələn duzlu-turş dadı və yaxud qaxsımış, kiflənmiş və başqa dadın olmasına xüsusi fikir verilir. 
Konsistensiyası – məhsulu barmaqla zəif basmaqla, kəsməklə, habelə ağızda çeynəməklə 
müəyyənləşdirilir. Bu zaman məhsulun sıxlığına, bərkliyinə, elastikliyinə, kövrəkliyinə, şirəliliyinə, xırçıltının olub-
olmamasına da fikir verilir. 
Rəngi təyin edilən zaman konservləşdirilmiş tərəvəzin, meyvənin rənginin onlar üçün xas olan təbii rəngə 
nə qədər yaxın olduğuna diqqət yetirmək lazımdır. Kələmdə müxtəlif çalarlı qırmızımtıl və ya yaşılımtıl rəngin, 
xiyarda yaşılımtıl-zeytunu və ya müxtəlif çalarlı zeytunu rəngin olub-olmamasına xüsusi əhəmiyyət verilir. 
 
 402
Hər bir məhsul üçün orqanoleptiki göstəricilərin qüvvədə olan 
standartlarının, respublika standartlarının və texniki şərtlərin tələblərinə uyğun 
olması müəyyən edilməlidir. 
Turşudulmuş kələmin orqanoleptiki göstəricilərindən onun xarici görünüşü, 
konsistensiyası, rəngi, iyi və dadı yoxlanılır. 
Turşudulmuş kələmin xarici görünüşünü təyin etməzdən qabaq onun növü 
müəyyənləşdirilir. Bu zaman ayrı-ayrı doğranmışların eyni ölçüdə olması vacibdir. 
Eyni ölçüdə doğranmışlar (5 mm) 1-ci sorta aid edilir. Iri tikələrin, kök hissəsinin 
olmasına yol verilmir. Əlavə edilən ədviyyələr və başqa məhsullar (məsələn, 
yerkökü, quşüzümü və s.) məhsulun hər yerində bərabər yayılmalıdır. 
Xiyarın xarici görünüşünü yoxladıqda isə onun forması və formaca müvafiq 
təsərrüfat-botaniki sorta aid olması nəzərə alınır. Forması düzgün olmayanlar 2-ci 
sorta aid edilir. Əzilmişlər, içərisi boş olanlar, habelə saralmışlar ayrıca qeyd edilir. 
Duza qoyulmuş xiyar bütöv, əzilməmiş və mexaniki zədəsiz olmalıdır. Standarta 
əsasən 1-ci sortda 10%-ə qədər yüngül sıxılmış və formasını itirmişlərin olmasına yol verilir. 
Konsistensiyası yoxlanarkən bilavasitə diş altında əzmək lazım gəlir. 1-ci sortda kələm 
və xiyar şirəli olmaqla diş altında xırçıldamalıdır. Içi boş xiyarın miqdarı 6%-dən çox 
olmamalıdır. 
Turşudulmuş kələmin rəngi açıq samanı, bəzən qırmızımtıl və yaşıl rəngdə olur. 
Tədqiq olunan məhsulların iy və dadı özünəməxsus spesifik dadlı olmalıdır. Əlavəlilər 
isə əlavələrin dad və iyini verə bilər. Turşudulmuş kələm və duza qoyulmuş xiyar duzlu-
turşməzə, xoşdadlı olmalıdır. Duza qoyulmuş xiyarın dadı əlavələrdən asılıdır. Xiyarı tədqiq 
edərkən onun ölçüsünə də fikir verilir. Ölçüsü 90 mm-dən artıq olmayanlar (kornişonlar) 1-ci 
sorta, 91-120 mm olanlar isə 2-ci sorta aid edilir. 
 
9.4.1. Duza qoyulmuş və turşudulmuş tərəvəzlərdə  
tərkib hissələrinin nisbətinin təyini 
 
Ləvazimatlar. Texniki tərəzi və ya qapan tərəzisi, süzgəc, kəfkir. 
Işin gedişi. Tədqiq olunacaq məhsuldan ayrılmış orta nümunələr (çəllək, 
banka və s.) əvvəlcə ayrı-ayrılıqda çəkilərək brutto kütləsi təyin edilir. Sonra 
 
 403
taranın qapağı açılır, içərisindəki məhsul kəfkir vasitəsilə çıxarılıb kütləsi məlum 
olan boş taraya yığılır və çəkilir. Bu zaman duzluğun itkisinə yol vermək olmaz. 
Əgər tərəvəz süzgəcə yığılarsa, onu duzluq tam süzülənə qədər çəlləyin üzərində 
saxlamaq lazımdır. Çəlləkdən və ya bankadan tərəvəz və ya meyvə çıxarılarkən 
ədviyyatdan, digər qarışıqlardan və ya duzluqdan tamamilə təmizlənməlidir. 
Çəlləkdən və ya bankadan tərəvəz çıxarıldıqdan sonra əvvəlcə duzluq süzülüb atılır 
və taranın kütləsi təyin edilir. Duzluğun kütləsi (C) çəlləyin brutto kütləsi ilə 
tərəvəzin (və ya meyvənin) və taranın boş çəkiləri cəminin arasındakı fərqə əsasən 
təyin edilir. Duzluğun faizlə miqdarı (X) aşağıdakı düstur üzrə hesablanır: 
1
100
CC
CX
+
⋅
=  
burada, C – duzluğun kütləsi, q-la; 
   C1 – tərəvəzin (və ya meyvənin) kütləsi, q-la. 
 
 
 404
 
 
9.4.3. Ümumi turşuluğun təyini 
 
Bu üsulun mahiyyəti məhsulun (tərəvəzin və ya duzluğun) tərkibində olan 
üzvi turşuların fenolftalein indikatorunun iştirakı ilə 0,1 n qələvi məhlulu ilə 
neytrallaşmasına əsaslanır. 
Ləvazimatlar və reaktivlər. Büretka, 25-50 ml-lik pipetkalar, 250 ml-lik 
ölçülü kolba, 250 ml tutumlu konusvari kolba, fenolftaleinin 1%-li spirtdə 
məhlulu, damcısalan, lakmus kağızı, 0,1 n natrium qələvisi məhlulu. 
Işin gedişi. 250 ml-lik ölçülü kolbaya 25 ml tədqiq olunacaq duzluqdan 
töküb üzərinə cizgiyə qədər distillə suyu əlavə edirik. Əgər turşuluq tərəvəzdə 
təyin olunacaqsa, onda 25 q xırda doğranmış tərəvəz kolbaya keçirilir, üzərinə 
kolbanın həcminin 3/4 hissəsi qədər distillə suyu əlavə edilib su hamamında 800C-
yə qədər qızdırılır. Soyudulub cizgiyə qədər distillə suyu əlavə edilir. Hər iki halda 
hazırlanmış məhlul süzülür və pipetka ilə 50 ml filtratdan götürülüb konusvari 
kolbaya tökülür. Üzərinə 3-5 damla fenolftalein  indikatoru əlavə edib 0,1 n qələvi 
məhlulu ilə çəhrayı rəng alınana qədər titrləşdirilir. Çəhrayı rəng 30 san ərzində 
itməməlidir. 
Məhsuldakı ümumi turşuluğun süd turşusuna görə hesablanmış faizlə 
miqdarı (X) aşağıdakı düstur üzrə hesablanır: 
32
1 100009,0
YY
YYX ⋅⋅⋅=  
burada, Y – titrlənməyə sərf olunan 0,1 n qələvi məhlulunun miqdarı, ml-lə; 
  Y1 – məhlul hazırlanmış kolbanın həcmi, ml-lə; 
  Y2 – tədqiq üçün götürülmüş duzluğun həcmi, ml-lə;  
 və yaxud tərəvəzin kütləsi, q-la; 
 Y3 – titrləşdirmək üçün götürülən məhlulun həcmi, ml-lə; 
 
 405
0,009 – süd turşusuna görə hesablamaq üçün əmsal. Sirkəyə qoyulmuş 
tərəvəzlərdə əmsal sirkə turşusuna görə 0,006 götürülür. 
Işin gedişindən məlum olduğu kimi Y1=250 ml; Y2=25 ml və yaxud 25 q; 
Y3=50 ml. Göstərilən qiymətləri yerinə yazsaq, onda hesablama düsturu aşağıdakı 
sadə formanı alar. 
YX ⋅= 18,0  
         Təhlil paralel olaraq aparılır və orta hesabi qiymət tapılır. Paralel 
titrləşmənin arasındakı fərq 0,05 ml-dən çox olmamalıdır. Hesablama 0,01 
dəqiqliklə aparılmalıdır. 
Ümumi turşuluq duza qoyulmuş və turşudulmuş tərəvəzlər üçün standart 
göstəricidir. Turşudulmuş kələmdə – 0,7-1,75%; duza qoyulmuş xiyarda – 0,6-
1,2%; pomidorda – 0,7-2,0% titrlənən turşuluq olur. 
 
 
 406
 
 
9.4.4. Xörək duzunun miqdarının təyini 
 
Duza qoyulmuş və turşudulmuş tərəvəzlərdə xörək duzunun miqdarı 2 
üsulla – neytrallaşdırılmış duzluğun (şirənin) kalium-bixromat indikatorunun 
iştirakı ilə argentium-nitratla titrləşdirilməklə (arbitray üsulu) və duzluğun xüsusi 
çəkisinə görə müəyyən edilir. 
9.4.4.1. Arbitraj üsulu ilə duzluqda (şirədə) 
xörək duzunun miqdarının təyini (Mor üsulu) 
 
Bu üsul xlor ionlarının kalium-bixromat indikatorunun iştirakı ilə bilavasitə 
gümüş-nitratla titrləşməsinə əsaslanır. Xlor ionlarının hamısı argentium-nitratla 
çökdürüldükdən sonra məhlulda argentium-bixromatın qırmızımtıl kərpici 
çöküntüsü alınır. Reaksiya aşağıdakı tənlik üzrə gedir: 
NaCl+AgNO3 → AgCl+NaNO3 
2AgNO3+K2CrO4 → Ag2CrO4+2KNO3 
Alınan nəticənin dəqiqliyi, indikatorun gümüş ionlarına görə həssaslığından 
asılıdır. Bu həssaslıq isə bir neçə amillərdən asılıdır. Ilk növbədə AgCrO4-ün 
qatılığından, tədqiq edilən məhsulun temperaturundan, hidrogen ionlarının 
konsentrasiyasından, kənar maddələrin olmasından və s. asılıdır. Reaksiyanın 
gedişi üçün normal temperatur 200C sayılır. 
Ləvazimat və reaktivlər. 250 ml-lik konusvari və ölçülü kolbalar, 10 və 25 
ml-lik pipetkalar, 10 ml-lik büretka, 0,1 və 0,5 n argentium-nitrat məhlulu, 0,1 n 
natrium-hidroksid məhlulu, 10%-li kalium-bixromat məhlulu, fenolftaleinin 1%-li 
məhlulu. 
Işin gedişi. Dördqat tənzifdən süzülmüş duzluqdan (şirədən) pipetka ilə 10 
ml götürüb 250 ml-lik konusvari kolbaya keçirməli, üzərinə 3-5 damla 
fenolftaleinin 1%-li spirtdə məhlulundan əlavə edib 0,1 n qələvi məhlulu ilə 
 
 407
neytrallaşdırılmalı. Sonra üzərinə 1 ml 10%-li kalium-bixromat əlavə edib, 
çalxalayan zaman itməyən qırmızı-kərpici rəng alınan kimi 0,05 n argentium-nitrat 
məhlulu ilə titrləşdirməli. Xörək duzunun faizlə miqdarı (X) aşağıdakı düsturla 
hesablanır: 
31
210000292,0
YY
YYX
⋅
⋅⋅⋅
=  
burada, Y – tədqiq olunan məhlulun titrlənməsinə sərf olunan  
  0,05 n AgNO3 məhlulunun miqdarı, ml-lə; 
  Y1 – tədqiq üçün götürülən duzluğun (şirənin) miqdarı, ml-lə; 
  Y2 – tədqiq üçün götürülən duzluğun (şirənin)  
 distillə suyu ilə durulaşdırıldığı həcm, ml-lə; 
  Y3 – titrləşdirilmək üçün götürülən durulaşdırılmış duzluğun  
 (məhlulun) miqdarı, ml-lə. 
0,00292 rəqəmi 0,05 n AgNO3 məhlulunun xörək duzuna görə hesablanmış 
titri. 0,1 n məhlulla titrləndikdə isə bu rəqəm 0,05845 götürülür. 
Hesablama 0,1 dəqiqliklə aparılır, 2 paralel təhlil arasındakı fərq 0,1%-dən 
artıq olmamalıdır. Duza qoyulmuş kələmdə duzun miqdarı 2,5-3,5% olur. 1-ci sort 
duza qoyulmuş xiyarın tərkibində duzun miqdarı 3,5%-ə qədər, 2-ci sortda 4,5%-ə 
qədər olur. 
 
 
 408
 
 
9.4.4.2. Duzluğun xüsusi çəkisinə görə xörək duzunun miqdarının  
areometrlə təyini 
 
Duzluğun sıxlığı onun tərkibində olan maddələrin miqdarından asılıdır. 
Duzluqda həll olan maddə əsasən xörək duzudur. Buna görə də duzluğun sıxlığını 
təyin etməklə onda olan xörək duzunun miqdarını xüsusi cədvəlin köməyi ilə 
hesablamaq mümkündür. 
Ləvazimatlar və reaktivlər. Areometr, şüşə silindr, termometr. 
Işin gedişi. Duzluq ikiqat tənzifdən və ya pambıqdan süzülür. Süzülmüş 
duzluq təmiz, quru, həcmi 250 ml olan şüşə silindrə tökülür. Duzluğu şüşə silindrə 
tökən zaman nəzərə almaq lazımdır ki, onun içərisinə areometr salındıqda 
məhlulun səviyyəsi silindrin yuxarı qurtaracağından bir az aşağı olmalıdır. Təmiz 
areometri ehtiyatla məhlulun içərisinə salıb 5 dəq-dən sonra onun göstəricisini 
qeyd edirik. Areometrin göstəricisini düz hesablamaq üçün gözümüzü məhlulun 
səviyyəsi ilə eyni hündürlükdə saxlamalıyıq. Eyni zamanda məhlulun temperaturu 
yoxlanılır, hərgah areometrin temperaturu yoxdursa, onda areometri çıxardıqdan 
sonra duzluğun temperaturu laboratoriya termometri ilə ölçülür. Temperatur 200C-
dən aşağı və ya yuxarı olduqda areometrin göstəricisinə düzəliş verilir. 
Bir qayda olaraq ölçü cihazları 200C temperaturda cizgilənir. Areometrin 
hansı temperaturda cizgiləndiyi onun boğaz hissəsində qeyd edilir. Təhlil edilən 
duzluğun temperaturu ilə areometrin cizgiləndiyi temperatur arasındakı hər dərəcə 
fərqə verilən düzəliş əmsalı 0,00045-dir. Məhlulun temperaturu tələb edilən 
dərəcədən yüksək olduqda, ədədi areometrin göstəricisinin üzərinə gəlinir, əksinə, 
məhlulun temperaturu aşağı olduqda çıxılır. Məsələn, Areometrin cizgiləndiyi 
temperatur +200C, təhlil edilən duzluğun temperaturu +230C. Temperatur 
göstəriciləri arasındakı fərq 23 – 20 = 30C. 30C-yə düzəliş 0,00045 x 3 = 0,00135-
dir. 
 
 409
Areometrin göstəricisinə görə təhlil edilən məhsulun xüsusi çəkisi 1,0185 
olmuşdur. Temperatur fərqinə əsasən duzluğun xüsusi çəki göstəricisinin üzərinə 
düzəliş əmsalı əlavə edilir. 
1,0185 + 0,00135 = 1,01985 
Deməli, düzəlişlə duzluğun xüsusi çəkisi 1,01985-dir. Bu göstəricini 
cədvəldəki rəqəmlərlə tutuşdurub xörək duzunun faizlə miqdarı tapılır. Əgər xüsusi 
çəkinin tapılan göstəricisi cədvəldəki rəqəmlə uyğun gəlməzsə, onda xüsusi 
çəkinin yaxın miqdarını götürüb hesablama  aparılır. 
1,0196  – 3% duza uyğundursa, onda 
1,01985  – X% olar. 
X = 3,007% duz olduğu tapılır. 
Qüvvədə olan standarta əsasən turşudulmuş tərəvəzlərdə xörək duzunun 
miqdarı aşağıdakı kimi normalaşdırılır: turşudulmuş kələmdə – 1,2-2,5%, xiyarda 
– 3-5%-dək, pomidorda – 3-8%-dək. 
Duza qoyulmuş və turşudulmuş tərəvəzlərin tədqiqindən alınan nəticələrin 
laboratoriya dəftərində yazılış forması 9.2. saylı cədvəldə  verilir. 
Tədqiq olunan göstəricilər üzrə duza qoyulmuş və turşudulmuş tərəvəzlərin 
keyfiyyəti haqqında ətraflı nəticə yazmaq lazımdır. 
Cədvəl 9.2. Duzluğun xüsusi çəkisinə görı duzun faizlə miqdarı 
Duzluğun sıxlığı  
0
0
20
4
D  
Məhlulda xörək duzunun miqdarı, faizlə 
100 q-da çəkiyə görə 100 ml-də həcmə görə 
1,0053 1 1,01 
1,0125 2 2,03 
1,0196 3 3,06 
1,0268 4 4,10 
1,0340 5 5,17 
1,0413 6 6,25 
1,0436 7 7,34 
1,0559 8 8,45 
 
 
 410
Tədqiqat nəticələri 
             Məhsulun adı,əmtəə sortu, kütləsi______________________________ 
 
Sıra 
sayı 
Keyfiyyət göstəriciləriləri  Standart göstəricisi Tədqiqatın nəticəsi 
1. 
1.1. 
1.2. 
1.3. 
1.4. 
Orqanoleptiki göstəricilər 
Xarici görünüşü 
Dadı və iyi 
Rəngi 
Konsistensiyası 
  
2. 
2.1. 
2.2. 
2.3. 
Fiziki-kimyəvi göstəriciləri 
Hissələrin nisbəti, %-lə 
Ümumi turşuluq, %-lə 
Xörək duzu, %-lə 
  
 
Özünü yoxlamaq üçün suallar 
1. Tərəvəzlərin duza qoyulması və turşudulmasının mahiyyətini izah edin. 
2. Turşudulma sirkəyə qoymadan nə ilə fərqlənir? 
3. Turşudulmuş kələmə və duza qoyulmuş xiyara nə kimi tələblər verilir? 
4. Duza qoyulmuş və turşudulmuş tərəvəzlərin hansı orqanoleptiki keyfiyyət 
göstəriciləri müəyyən edilir? 
5. Turşudulmuş tərəvəzlərdə hissələrin nisbəti necə təyin edilir? 
6. Turşudulmuş tərəvəzlərdə ümumi turşuluq necə təyin edilir və hansı üzvi 
turşuya görə hesablama aparılır? 
7. Duza qoyulmuş tərəvəzlərdə xörək duzunun miqdarı hansı üsullarla təyin 
edilir? 
 
 411
 
 
9.5. Tərəvəz konservlərinin və tomat məhsullarının tədqiqi 
 
Tədqiqat apararkən tərəvəz konservlərindən aşağıdakı qaydada nümunə 
ayrılır. Butulka və bankalara qablaşdırılmış və yeşiklərə yığılmış halda daxil olan 
partiya maldan 5% miqdarında, lakin ən azı 5 yeşikdən nümunə götürülməlidir. 
Çəlləklərdən tomat pasta götürüldükdə, onu əvvəlcə yaxşı qarışdırmaq və 0,5 kq 
miqdarında laboratoriya nümunəsi ayırmaq lazımdır. Orta nümunə tərtib etmək 
üçün hər yeşikdən 1-3 butulka və ya banka (0,33; 0,5; 0,65; 0,8 və 1,0 litr tutumlu) 
götürülür. Ayrılmış nümunələrdən laboratoriya nümunəsi hazırlanır. 
Tərəvəz konservlərinin və tomat məhsullarının orqanoleptiki üsulla xarici 
görünüşü, dadı, iyi və rəngi yoxlanılır. Fiziki-kimyəvi göstəricilərdən bankanın 
germetikliyi, quru maddələrin miqdarı, mineral qatışıqların olması, qəlyanaltı və 
nahar konservlərində yağın, turşuluğun və duzun miqdarı, bəzi hallarda ağır metal 
duzlarının miqdarı müəyyən edilir. 
Tapşırıqlar. 
1. Tərəvəz konservlərinin və tomat məhsullarının orqanoleptiki göstəricilərinin 
tədqiqi. 
2. Bankanın germetikliyinin yoxlanılması. 
3. Hissələrin nisbətinin təyini. 
4. Quru maddələrin miqdarının təyini. 
5. Tomat-püredə bərk qatışıqların təyini. 
6. Sulfitləşdirilmiş məhsullarda yodometrik üsulla sulfit turşusunun təyini. 
 
9.5.1. Tərəvəz konservlərinin və tomat məhsullarının  
orqanoleptiki göstəricilərinin tədqiqi 
 
Tərəvəz konservlərinin xarici görünüşünün yoxlanılması etiketin olması və 
onun vəziyyətinin müəyyən edilməsindən başlanır. Bu zaman etiketdəki yazıların 
 
 412
məzmunu öyrənilir. Taranın xarici görünüşündə, baxmaqla müəyyənləşdirilə bilən 
nöqsanların olması (germetikliyin pozulması, qapağın şişməsi, boşalması və s.) 
yoxlanılır. Məhsulun özü yoxlanarkən tomat kütləsi bircinsli olmalı, qabıq 
hissəcikləri olmamalı və kiflənmə müşahidə edilməməlidir. Tomat-pasta və tomat-
püredə tumun olması nöqsan sayılır. 
Dad və iyi yoxlanarkən dequstasiya şərtlərinə əməl etmək lazımdır. Tomat 
məhsulları özünəməxsus dad-tam xüsusiyyətlərinə malik olmalıdır. Kənar dad-tam 
olması yolverilməz hesab edilir. Tərəvəz konservlərinin dadı əsas xammalın və 
əlavələrin dadına müvafiq olmalıdır. 
Tomat məhsullarının rəngi yoxlanarkən təbii işıqdan istifadə edilməlidir. 
Bir çox hallarda bu məqsədlə rəngli şkalalardan da istifadə olunmalıdır. Texniki 
yetişkənliyə çatmamış pomidordan alınan tomat məhsulları tutqun rəngli olur. 
 
 413
 
 
9.5.2. Bankanın germetikliyinin yoxlanılması 
Bu üsulun mahiyyəti ondan ibarətdir ki, konserv bankasını isti suyun 
içərisinə salıb yoxladıqda daxildən hava qabarcıqları çıxır və bankanın qapağının 
və ya tənəkə bankanın tikiş yerlərindən içəriyə su keçirsə, deməli germetiklik 
pozulmuşdur. 
Ləvazimatlar və avadanlıq. Su qızdırmaq üçün qazan, istilik mənbəyi, 
termometr. 
Işin gedişi. Tədqiq olunacaq konserv bankasının xarici görünüşü 
yoxlanarkən əvvəlcə etiket kağızından təmizlənir və yuyulur. Sonra şüşə banka bir 
qədər isti su buxarı üzərində saxlanılır və sonra istiliyi 850C olan suyun içərisinə 
yerləşdirilir. Bu zaman bankanın qapağının qıraqlarından və ya tənəkə bankanın 
tikiş yerlərindən qabarcıqların ayrılması germetikliyin pozulmasını göstərir. Bunu 
müşahidə etmək üçün banka su içərisində 5-7 dəq saxlanılmalıdır. Bundan sonra 
konserv bankası sudan çıxarılır, qurudulur və növbəti tədqiqatlar aparılır. 
9.5.3. Hissələrin nisbətinin təyini 
Ləvazimat. Texniki tərəzi, çini kasa, süzgəc, xörək qaşığı. 
Işin gedişi. Tərəvəz konservlərinin tərkibində tərəvəz və şirə olduqda ayrı-
ayrı hissələrin nisbəti müəyyənləşdirilir. Bu işi yerinə yetirmək üçün üzəri yaxşı 
təmizlənmiş və silinmiş konserv bankası 0,5 q dəqiqliklə çəkilir (D1). Bankanın 
qapağı açılır və məhsul süzgəcdən və ya xüsusi setkadan əvvəlcədən kütləsi 
müəyyən edilmiş çini kasaya süzülür. Süzülmə 10 dəq davam etdirilir. Bundan 
sonra kasadakı məhsul çəkilir və onun ilk kütləyə görə faizi hesablanır. Bundan 
sonra konserv bankasında qalan məhsul (duru hissə) başqa qaba tökülür, konserv 
bankası təmizlənir, yuyulur, qurudulur və çəkilir. 
Bankanın brutto kütləsi  – D1 
Bankanın qapaqla kütləsi  – D2 
Konservin netto kütləsi  – (D1 – D2) = D 
 
 414
Duru hissənin kütləsi   – D3 
Quru hissənin kütləsi   – (D – D3)  = D4 
Duru hissənin faizlə miqdarı  – 1003 ⋅
D
D  
Quru hissənin faizlə miqdarı  – 1004 ⋅
D
D  
Qüvvədə olan standartlara əsasən tərəvəz konservlərində duru hissənin 
faizlə miqdarı konservin çeşidindən asılı olaraq 45-50%, quru hissə isə 50-55% 
olur. 
9.5.4. Tomat-püredə bərk qatışıqların təyini 
 
Tomat-pasta və tomat-püre istehsalında istifadə olunan pomidorlar 
ehtiyatsızlıq üzündən yaxşı yuyulmadıqda və texnoloji əməliyyatlara düzgün riayət 
edilmədikdə, onların tərkibinə bərk qatışıqlar, o cümlədən mineral qatışıqlar düşür. 
Ləvazimatlar. Texniki-kimyəvi tərəzi, 500-1000 ml-lik hündür kimyəvi 
stəkan, qıf, filtr kağızı, şüşə büks, şüşə çubuq, Mufel sobası, eksikator, distillə 
suyu. 
Işin gedişi. 100 q tomat-pasta və ya tomat-püre tutumu 500-1000 ml olan 
hündür kimyəvi stəkana tökülüb, üzərinə dolanacan təmiz kran suyu əlavə edilir. 
Şüşə çubuqla qarışdırıldıqdan sonra asılı və bərk qatışıqların çökməsi üçün 20-30 
dəq sakit saxlanılır. Bu müddətdən sonra ehtiyatla nisbətən bulanıq olan üst 
hissədəki su süzülür və stəkanda onun həcminin 1/4 və ya 1/3 hissəsi qədər 
qalmalıdır. Yenidən stəkana kran suyu əlavə edilir və bu cür yuma stəkandakı 
məhlul şəffaflaşana kimi davam etdirilir. Axırda stəkandakı suyu ehtiyatla boşaldıb 
dibindəki çöküntünü külsüz filtrdən süzürük. Filtrdə qalan çöküntünü bir neçə dəfə 
su ilə yuyub filtri çöküntü ilə birlikdə əvvəlcədən daimi çəkiyə qədər qurudulmuş 
çini tigelə keçirib Mufel peçində ağımtıl kül alınana kimi közərdirik. Tigeli 20 dəq 
eksikatorda soyudub kütləsini təyin edirik. Bərk qatışıqların faizlə miqdarı 
aşağıdakı düstur üzrə hesablanır: 
10012 ⋅
−
=
D
DD
X  
 
 415
burada, D – tədqiq olunan məhsulun kütləsi, q-la; 
  D1 – tigelin boş kütləsi, q-la; 
  D2 – tigelin küllə birlikdə kütləsi, q-la. 
Mineral qatışıqların miqdarı əla sort tomat məhsullarında olmamalı, 1-ci sort 
tomat-pastada 0,05%-dən, tomat-püredə 0,08%-dən, tomat sousunda isə 0,03%-dən 
çox olmamalıdır. 
 
9.5.5. Quru maddələrin miqdarının təyini 
Tomat məhsullarında quru maddənin miqdarı 2 üsulla təyin olunur: quru 
maddələrin filtratın xüsusi çəkisinə görə təyini; quru maddələrin refraktometr üsulu 
ilə təyini. 
9.5.5.1. Quru maddələrin filtratın xüsusi çəkisinə görə təyini 
 
Ləvazimatlar. Analitik-kimyəvi tərəzi, piknometr, su hamamı, termometr, 
tənzif, distillə suyu, quruducu filtr kağızı. 
Işin gedişi. Piknometr qurudulur və kütləsi təyin edilir (D0). Piknometrə 
cizgi yerinə qədər distillə edilmiş su tökülür və 200C temperaturda su hamamında 
20 dəq saxlanılır. Sonra piknometrdən cizgidən artıq su boşaldılır, xarici səthi 
qurudulur, su ilə birlikdə kütləsi təyin edilir (D1). Piknometrdəki su boşaldılıb 
oraya əvvəlcədən 2 və ya 4 dəfə distillə suyu ilə qarışdırılıb təzyiq altında cunadan 
keçirilmiş tomat-püre və ya tomat-pasta məhlulu tökülür. Piknometr 200C 
temperaturda su hamamında 20 dəq saxlanılır, cizgidən artıq olan hissə boşaldılır, 
səthi qurudulur və kütləsi təyin edilir (D2). Xüsusi çəki aşağıdakı düstur üzrə 
hesablanır: 
01
0220
20 DD
DD
D
−
−
=  
burada, D0 – boş piknometrin kütləsi, q-la; 
   D1 – piknometrin su ilə kütləsi, q-la; 
   D2 – piknometrin məhsulla kütləsi, q-la. 
 
 416
Alınmış xüsusi çəkiyə əsasən aşağıdakı cədvəldən quru maddənin miqdarı 
tapılır. Alınmış rəqəm durulaşdırma əmsalına(2 və ya 4-ə) vurulur. 
Qüvvədə olan standarta əsasən tomat-pastada quru maddələrin miqdarı 30; 
35; 40; 45 və 50%, tomat-püredə isə 12; 15 və 20%-dir. 
 
9.5.6. Sulfitləşdirilmiş məhsullarda yodometrik üsulla  
sulfit turşusunun təyini 
 
Meyvə-tərəvəzlərin cari emal üçün bir müddət saxlamaq məqsədilə onların 
püresini sulfit turşusu ilə konservləşdirirlər. Meyvələri qurutduqda və kütləvi 
iaşədə təmizlənmiş kartofun təbii rənginin saxlanılması məqsədilə də sulfit 
turşusundan və ya kükürd anhidridindən istifadə edilir. Odur ki, həmin məhsullarda 
sulfit turşusunun miqdarı standart üzrə normalaşdırılır. 
 
 417
 
Cədvəl 9.3. 20oC  temperaturda filtratən xüsusi çəkisinə görə quru 
maddələrin faizlə miqdarı 
Filtratın 
xüsusi çəkisi 
Quru maddə, 
%-lə 
Filtratın 
xüsusi çəkisi 
Quru maddə, 
%-lə 
Filtratın 
xüsusi çəkisi 
Quru maddə, 
%-lə 
1,0108 2,78 1,0254 6,43 1,0397 9,90 
1,0113 2,89 1,0258 6,53 1,0402 10,03 
1,0118 3,02 1,0263 6,65 1,0406 10,13 
1,0125 3,14 1,0268 6,78 1,0411 10,25 
1,0128 3,27 1,0273 6,90 1,0416 10,36 
1,0133 3,40 1,0278 7,03 1,0420 10,45 
1,0138 3,51 1,0282 7,13 1,0425 10,57 
1,0143 3,65 1,0287 7,23 1,0429 10,67 
1,0148 3,77 1,0292 7,35 1,0435 10,83 
1,0153 3,90 1,0296 7,45 1,0440 10,93 
1,0158 4,03 1,0302 7,60 1,0445 11,05 
1,0163 4,15 1,0306 7,70 1,0449 11,15 
1,0168 4,28 1,0310 7,80 1,0454 11,27 
1,0173 4,40 1,0315 7,93 1,0459 11,40 
1,0178 4,53 1,0320 8,05 1,0465 11,53 
1,0182 4,63 1,0325 8,16 1,0468 11,63 
1,0188 4,77 1,0330 8,27 1,0474 11,75 
1,0192 4,87 1,0334 8,37 1,0478 11,84 
1,0196 4,97 1,0339 8,50 1,0482 11,93 
1,0201 5,10 1,0344 8,63 1,0488 12,07 
1,0206 5,22 1,0349 8,75 1,0492 12,17 
1,0211 5,35 1,0353 8,85 1,0497 12,30 
1,0215 5,47 1,0358 8,97 1,0502 12,40 
1,0220 5,57 1,0363 9,07 1,0506 12,50 
1,0226 5,72 1,0368 9,20 1,0512 12,65 
1,0230 5,82 1,0372 9,30 1,0516 12,74 
1,0235 5,94 1,0378 9,45 1,0520 12,83 
1,0240 6,07 1,0385 9,57 1,0525 12,95 
1,0244 6,15 1,0387 9,67 1,0529 13,05 
1,0249 6,29 1,0393 9,80 1,0534 13,16 
 
Ləvazimat və reaktivlər. Texniki tərəzi, saat şüşəsi, 200 ml-lik konusvari 
kolba, titrləşdirici avadanlıq, 1 n natrium və ya kalium qələvisi məhlulu, sulfat 
turşusu, 1%-li reaktiv nişastası məhlulu, 0,02 n yod məhlulu. 
Işin gedişi. Texniki tərəzidə saat şüşəsində 5 q məhsul nümunəsi (tomat-
pasta və ya tomat-püre) çəkib götürməli və 200 ml-lik konusvari kolbaya 
keçirməli. Saat şüşəsinə bulaşmış məhsul distillə suyu ilə yuyulub kolbaya 
keçirilir. Sulfit turşusunun tədricən sərbəst hala keçməsi üçün kolbaya 25 ml 1 n 
 
 418
qələvi məhlulu (KOH və ya NaOH) əlavə edib çalxalamalı və 15 dəq sakit 
saxlamalı. Sulfitləşdirilmiş məhsullarda sulfit turşusu digər üzvi birləşmələrlə 
kimyəvi birləşmiş halda olur. Qələvi əlavə etdikdə sulfit turşusunun hamısı KOH 
və ya NaOH birləşərək sulfit turşusu birləşmələri əmələ gətirir. 
Sulfit turşusu birləşmələrinin parçalanması üçün kolbaya 10 ml sulfat 
turşusu (1:3) əlavə edilir. Bu zaman sulfit turşusu sərbəst hala keçir. Kolbaya 1 ml 
(20 damla) 1%-li nişasta indikatoru əlavə edib 1-2 dəq müddətində itməyən göy 
rəng alınana kimi 0,02 n yod məhlulu ilə titrləşdiririk. Yodun təsiri ilə sulfit 
turşusu aşağıdakı reaksiyaya uyğun sulfat turşusuna oksidləşir. 
H2SO3 + J2 + H2O → H2SO4 + 2HJ 
Hesablama aşağıdakı düstur üzrə aparılır: 
A
BX 10000064,0 ⋅⋅=  
burada, A – təhlil üçün götürülmüş məhsul nümunəsinin miqdarı, q-la; 
    B – titrləşməyə sərf olunan 0,02 n yod məhlulunun miqdarı, ml-lə; 
    0,00064 – 0,02 n yod məhlulunu kükürd anhidridinə çevirmə əmsalı; 
100 – faizlə hesablama üçün. 
Sulfitləşdirilmiş xammalda sulfit turşusunun norması 0,1-0,2%-dən, 
təmizlənmiş kartofda 0,002%-dən, sulfitləşdirilmiş xammaldan alınan məhsulda 
0,01%-dən çox olmamalıdır. 
Qeyd. Yod məhlulu təkcə sulfit turşusunu deyil, digər üzvi maddələri də 
(aldehidləri, aşı və boya maddələrini) oksidləşdirdiyi üçün alınmış nəticədən 
0,002% çıxılmalıdır. 
Yuxarıdakı üsul tədris laboratoriyasında aparıla bilər, lakin dəqiq tədqiqat 
aparmaq üçün nəzarət işi aparılmalı və oksidləşməyə sərf olunan yodun miqdarı iki 
təhlilin – əsas və nəzarət işlərinin aparılmasında sərf olunan yod məhlulunun 
miqdarının fərqi kimi götürülməlidir. 
Tərəvəz konservlərinin və tomat məhsullarının tədqiqindən alınan 
nəticələrin laboratoriya dəftərində yazılış forması. 
 
 419
Məhsulun adı,əmtəə sortu, kütləsi(həcmi)________________________ 
Sıra 
sayı 
Keyfiyyət göstəriciləriləri  Standart 
göstəricisi 
Tədqiqatın 
nəticəsi 
1. 
1.1. 
1.2. 
1.3. 
Orqanoleptiki göstəricilər 
Xarici görünüşü 
Dadı və iyi 
Rəngi 
  
2. 
2.1. 
2.2. 
2.3. 
2.4. 
2.5. 
Fiziki-kimyəvi göstəriciləri 
Bankanın germetikliyi 
Hissələrin nisbəti, %-lə 
Quru maddələrin miqdarı, %-lə 
Tomat-püredə bərk qatışıqlar, %-lə 
Sulfit turşusu, %-lə 
  
 
Tədqiq olunan göstəricilər üzrə tərəvəz konservlərinin və tomat 
məhsullarının keyfiyyəti haqqında ətraflı nəticə yazmaq lazımdır. 
 
Özünü yoxlamaq üçün suallar 
 
1. Meyvə-tərəvəz konservlərinin hansı orqanoleptiki keyfiyyət göstəriciləri 
müəyyən edilir? 
2. Tərəvəz konservisi bankasının germetikliyi necə yoxlanılır? 
3. Tərəvəz konservlərində hissələrin nisbəti təxminən necə olmalıdır? 
4. Tomat məhsullarında quru maddələr hansı üsullarla təyin edilir? 
5. Sulfitləşdirilmiş məhsullarda sulfit turşusunun təyini üsulunun mahiyyətini 
izah edin. 
6. Konservlərin kimyəvi, bakterioloji (mikrobioloji) və fiziki bombajını əmələ 
gətirən səbəblər hansılardır? 
9.6. Qurudulmuş meyvə-tərəvəzlərin tədqiqi 
 
Qurudulmuş meyvə və tərəvəzin keyfiyyətini yoxlamaq üçün aşağıdakı 
qayda üzrə nümunə ayrılır. Qurudulmuş meyvə-tərəvəz partiyasında 100 vahid 
bağlama olarsa 3 yer, hər sonrakı 100 vahid bağlamadan əlavə olaraq 1 yer 
 
 420
götürülür. Əgər bağlama vahidi zədələnmişsə, həmin məhsuldan tədqiqat üçün 
nümunə götürülməməlidir. Qurudulmuş meyvə kiçik bükümdə olarsa (preslənmiş 
briket formada), götürülmüş meyvə 500-1000 q olmalıdır. Ümumiyyətlə, 500-dək 
büküm vahidindən ən azı 3 kq, artıq olduqda isə ən azı 5 kq götürülməli və yaxşı 
qatışdırdıqdan sonra orta nümunədən tədqiqat üçün ən azı 1200 q laboratoriya 
nümunəsi ayrılmalıdır. Əgər zərərverici həşəratlar aşkar edilərsə, əlavə olaraq 
ayrıca 500 q götürülməlidir. Nümunələr bağlamaların aşağı, orta və yuxarı 
laylarından götürülməlidir. 
Açılmış bağlama yerlərindən briketin kütləsi 1 kq-dan artıq olarsa, müxtəlif 
laylardan bir və ya bir neçə briket götürülməlidir. Ümumiyyətlə, 600 bağlama 
yerindən ən azı 3 kq, 600-dən artıqdan isə ən azı 6 kq nümunə götürülməlidir. 
Götürülmüş ayırmalar qarışdırılıb orta nümunə hazırlanmalıdır. 
Nəmliyi təyin etmək üçün 100 q, qurudulmuş kartof, yerkökü və 
çuğundurun qurusunu müəyyən etmək üçün 200 q, soğan, kələm və başqa tərəvəz 
üçün 100 q, anbar zərərvericiləri üçün 500 q, metal qatışıqlarını təyin etmək üçün 1 
kq ayrılmalıdır. 
Tapşırıqlar. 
1. Qurudulmuş meyvə-tərəvəzlərin orqanoleptiki göstəricilərinin təyini. 
2. Qurudulmuş meyvələrin texniki təhlili. 
3. Qurudulmuş meyvələrdə zərərvericilərlə zədələnmənin təyini. 
4. Metal qatışıqların təyini. 
5. Bərk mineral qatışıqların təyini. 
6. Qurudulmuş meyvə-tərəvəzlərdə nəmliyin təyini. 
 
 
 421
 
 
9.6.1. Qurudulmuş meyvə-tərəvəzdərin orqanoleptiki göstəricilərinin təyini 
 
Qurudulmuş meyvə qablaşdırılan taralar açıldıqda məhsulun xarici 
görünüşü, rəngi, ətirliyi və dadı hər növ qurudulmuş meyvə-tərəvəzin 
özünəməxsus aparılır. Albalının qara-qonur, parlaq olması, 5-7%-nin rənginin 
qırmızımtıl olmasına yol verilir. Diametri ən azı 6-10 mm, daha xırdaları əlavə 
olaraq 1 sortda 5-10%, zədələnmiş və lətsiz ən çoxu 2-10% və s. qatışıqların 
olmasına yol verilir. Dadı şirintəhər, kənar dad və iyin olmasına yol verilmir. 
Qurudulmuş meyvələr orqanoleptiki müayinə edildikdə kifin, çürümə və 
anbar zərərvericilərinin, güvə və onun sürfələrinin olmasına və gözlə görünən 
metal qatışıqlarının olmasına yol verilmir. Qurudulmuş üzümün sortundan və 
növündən asılı olaraq (səbzi, soyaqi, bidanə) açıq qəhvəyi, açıq yaşıl, sarımtıl, açıq 
yaşıldan qızılı rəngə, qəhvəyi, qonurtəhər və müxtəlif çalarlı olur. 
Soyaqi kişmiş üzümünün diametri sortundan asılı olaraq ən azı 6-10 mm, 
zədələnmiş (xırdalanmışları), xırdaları 3-7%, başqa növ üzüm qurusunun miqdarı 
0,3-1,0%-dən artıq olmamalıdır. 
Günəşdə qurudulmuş səbzədə diametr növündən asılı olaraq 6-10 mm, 
bundan kiçik diametrli 4-10%, zədələnmiş və zəif inkişaf etmişlər ən çoxu 6-10%, 
başqa növ üzüm 0,3-0,5%-dən artıq olmamalıdır. Bidanə üzümündə diametri 
sortundan asılı olaraq ən azı 6-10 mm, bundan kiçiklərin miqdarı 1-5%, zədələnmiş 
və zəif inkişaf etmişlər 3-12%-dən çox, başqa növ üzüm qarışığı 0,3-0,5%-dən çox 
olmamalıdır. Hər növ üzüm qurusu özünəməxsus dad, tam və ətrə malik olmalıdır. 
Ərik qurusunun növündən asılı olaraq rəngi qonur-qırmızımtıl (kükürd 
qazına verilmiş Sübhani, Xurmayı növləri), tünd qonur və ya tünd qəhvəyi ləkəli 
(kükürdlə işlənməmiş), sarı-qonurdan tünd qonuru (kükürd qazına verilmiş Xasaki 
növü) rəngədək olur. Ərik quruları kükürd qazı ilə işlənmiş olarsa, açıq sarıdan 
 
 422
tünd narıncı rəngədək, kükürd qazı ilə işlənməyibsə, açıq qonurdan tünd qonuru 
rəngədək olur. 
Şaftalı qurusunun rəngi kükürd qazı ilə işlənməmişdə açıq sarıdan qəhvəyi, 
kükürd qazı ilə işlənmişlərdə isə rəngi qonura çalan tünd qəhvəyi olur. 
Çəyirdəksiz ərik qurusu (qaysı) girdə və ya oval formada, yanlardan basıq 
olur. Çəyirdəyi çıxarılıb yarıya bölünmüş ərik (kuraqa) və şaftalı qurusu düzgün 
oval və ya dəyirmi olur, 5-10%-nin düzgün olmayan formada olmasına yol verilir. 
Bütöv və yarı bölünmüş ərik yaxşı ətli, diametri ən azı 20-30 mm, bunlardan az 
ölçülüləri 5-15%-dən artıq olmamalıdır. Tək-tək kif zədələnmələri (diametri 1-2 
mm) 10-25%-dən çox olmamalıdır. Qaysı və kuraqada çəyirdəklilərin miqdarı 0,1-
0,2%-dən artıq olmamalıdır. 
Şaftalı qurusu ətli, əsasən 30-45 mm diametrli, bundan kiçik ölçülüləri 5-
15%, dağılmışları ən çoxu 3-5%, diametri 1-2 mm olan kif zədələnmələri 10-30%-
dək, çəyirdəkliləri 0,1-0,2%-dək ola bilər. 
Kükürd qazına verilib qurudulmuş alma kremidən açıq qırmızımtıl rəngədək 
və sarı çalarlı olur. Forması ayparaşəkilli, dəyirmi, diametri ən azı 30 mm, qalınlığı 
5 mm olur. Turşaşirin dadı, xüsusi ətirliyi olur. Qüvvədə olan standarta əsasən 
alma qurusunda kənar dad və iyin olmasına, spirtə qıcqırma əlamətlərinin, görünən 
kif zədələnmələrinin, çürümüş payların olmasına yol verilmir. Orqanoleptiki 
təhlildə zərərvericilərin və kif göbələklərinin müşahidə edilməsinə yol verilmir. 
 
 
 423
 
 
9.6.2. Qurudulmuş meyvələrin texniki təhlili 
 
Ləvazimatlar. Şüşə lövhə, ağ kağız, pinset, texniki tərəzi, qurudulmuş 
meyvə nümunələri. 
Işin gedişi. Texniki tərəzidə 200 q qurudulmuş meyvə çəkib, ağ kağız 
üzərində olan şüşə lövhənin səthinə yaymalı və pinset vasitəsilə meyvə qurularını, 
zəif inkişaf etmiş meyvələri, kənar qatışıqları, meyvəsiz çəyirdəkləri ayırmaq 
lazımdır. Hər ayrılmış hissəni (quru meyvə fraksiyalarını) ayrı-ayrılıqda texniki 
tərəzidə çəkib, faizlə ümumi miqdara görə xüsusi çəkisini hesablamaq lazımdır. 
Alınmış rəqəmlər standart göstəricilərlə müqayisə edilib məhsulun keyfiyyəti 
haqqında nəticə yazılmalıdır. 
 
 
 424
 
 
9.6.3. Qurudulmuş meyvlərdə zərərvericilərlə zədələnmənin təyini 
 
Ləvazimatlar. Tünd kağız və şüşə lövhə, pinset, sınaq şüşəsi, gözcüklərinin 
diametri 1,5 mm olan metal torlu ələk, 5-10 dəfə böyüdən lupa. 
Işin gedişi. Tədqiq olunacaq qurudulmuş meyvə qış dövründə daşınmışdırsa 
və ya soyuq anbarda saxlanıbsa, tədqiqatdan əvvəl +15-250C-də 24 saat 
saxlanılmalıdır. 
500 q qurudulmuş meyvə tünd kağız və ya onun üzərində olan şüşə lövhə 
üzərinə tökülür və məhsul qarışdırılmadan 2-3 dəq müddətinə baxılır, əgər diri və 
ya ölü həşərat tapılarsa, onlar pinset ilə sınaq şüşəsinə yığılmalı, bütün məhsuldan 
onlar ayrılmalıdır. Sonra tədqiq olunan məhsul ələkdən keçirilməli və lupa ilə 
ələkdən keçən gənə və xırda həşəratların ifrazatlarına görə yoxlanmalıdır. Tapılmış 
həşəratların miqdarı 1 kq məhsula görə hesablanmalıdır. Qüvvədə olan standarta 
əsasən zərərvericilərlə zədələnmiş şaftalı qurusunun miqdarı müxtəlif sortlarda 2-
7%-dən artıq olmamalıdır. Qurudulmuş çəyirdəkli ərikdə (uryuk) həşəratla 
zədələnmiş meyvə məhsulun əmtəə sortundan və emal texnologiyasından asılı 
olaraq 3-20%-dən artıq olmamalıdır. Məhsul zavod emalından keçirilməyibsə, 
zədələnmiş meyvələrin miqdarı çox ola bilər. 
Çəyirdəksiz qurudulmuş ərik (qaysı və kuraqa) və şaftalıda həşəratla 
zədələnmiş meyvələr əmtəə sortundan və emal texnologiyasından asılı olaraq 3-
20%-dən artıq olmamalıdır. Kükürd qazına verilmiş şaftalı və ərik qurusunda 20-
25%-dək ola bilər. 
Qurudulmuş almada zərərvericilərin, onların sürfələrinin olmasına yol 
verilmir. 
 
 425
 
 
9.6.4. Metal qatışıqlarının təyini 
 
Ləvazimatlar. 5 kq-dan az olmayaraq qaldırıcı qüvvəsi olan nalabənzər 
maqnit, 50-60 mm diametrli saat şüşəsi, analitik və texniki tərəzilər, ağ kağız. 
Işin gedişi. 1 kq qurudulmuş meyvə və ya tərəvəz ağ kağız üzərinə yayılır 
və maqniti bir küncdən başlayıb digərinə tədricən aparırıq. Bu zaman maqnit 
keçməyən sahə qalmamalıdır. Maqnit ilə ayrılmış metal qatışıqlarının çəkisi 
məlum olan saat şüşəsi üzərinə ehtiyatla keçirib çəkisini təyin edirik. Sonra 
maqniti meyvə qurusunun səthindən əvvəlki istiqamətinə görə perpendikulyar 
keçirib, toplanmış metal qatışıqları yenə birinci dəfə olduğu kimi təyin edilməlidir. 
Məhsul qarışdırılıb yenidən ağ kağız üzərinə yayılır və bu işi 4-5 dəfə təkrar edib 
bütün metal hissələri maqnitlə yığılıb bir yerə toplanır. Bu əməliyyat son metal 
qırıntısını tapana kimi davam etdirilməlidir. Hesablamanın nəticəsi 1 kq 
qurudulmuş meyvə-tərəvəzə görə metal qarışıqlarının mq-la miqdarına görə 
göstərilməlidir. 
Qüvvədə olan standarta əsasən metal qatışıqlarının 1 kq məhsulda 3 mq-dan 
çox olmasına yol verilmir. Tapılan metal hissələrinin böyüklüyü 0,3 mm-dən artıq 
ölçüdə olmamalıdır. Zavod şəraitində emal edilmiş meyvə qurularında kənar və 
metal qatışıqları olmamalıdır. 
 
9.6.5. Bərk mineral qatışıqlarının təyini 
 
Ləvazimatlar və reaktivlər. Analitik tərəzi, 50 ml-lik kimyəvi stəkan, şüşə 
çubuq, xüsusi çəkisi 0,59 olan dördxlorlu karbon, qayçı, çini həvəngdəstə, 
quruducu şkaf, eksikator. 
Işin gedişi. Tədqiq olunacaq nümunədən təxminən 100 q götürüb qayçı ilə 
xırda doğramalı və ya çini həvəngdə əzişdirib (qurudulmuş kartofu) yaxşı 
 
 426
qarışdırmalı. Həmin qarışıqdan 10 q 0,0001 q dəqiqliklə analitik tərəzidə çəkib, 
kimyəvi stəkana tökməli. Üzərinə 30 ml dördxlorlu karbon töküb, şüşə çubuq ilə 2 
dəq yaxşı qarışdırılmalıdır. 10-15 dəq saxlayıb, mineral qatışıqların stəkanın dibinə 
çökməsini gözləyirik. Sonra ehtiyatla məhsul nümunə ilə kənara tökülür, üzərinə 
yeni pay dördxlorlu karbon əlavə edilir, qarışdırılır. 10-15 dəq saxlanılır və 
beləliklə çöküntü tədqiq olunan məhluldan azad edilir. Stəkan çöküntü ilə birlikdə 
quruducu şkafda 1300C temperaturda 45 dəq müddətinə qurudulur. 
Stəkan eksikatorda soyudulur və analitik tərəzidə çəkilib, aşağıdakı düstur 
üzrə mineral qatışıqların miqdarı faizlə hesablanır: 
1001 ⋅
−
=
A
DD
X  
burada, D – mineral qatışıq ilə stəkanın birlikdə kütləsi, q-la; 
  D1 – boş stəkanın kütləsi, q-la; 
   A – tədqiq olunan nümunənin kütləsi, q-la. 
Qüvvədə olan standarta görə kənar qatışıqların (qum və s.) miqdarı 
qurudulmuş ağ kələmdə, yerkökü, qurudulmuş tərəvəz qatışığında 0,01%-dən çox 
olmasına yol verilmir. Adi şəraitdə qurudulmuş meyvə-tərəvəzlərdə kənar 
qatışıqlar, qum hissələri orqanoleptiki təhlil zamanı hiss edilməlidir. Zavod 
şəraitində emal edilmiş məhsullarda isə kənar qatışıqlar olmamalıdır. 
 
9.6.6. Qurudulmuş meyvə-tərəvəzlərdə nəmliyin təyini 
 
Ləvazimat və reaktivlər. Quruducu elektrik şkafı, analitik tərəzi, qayçı, 
eksikator, laboratoriya termometri, şüşə bükslər, kristallaşmış kalsium-xlorid və ya 
sıxlığı 1,84 olan sulfat turşusu. 
Işin gedişi. Tədqiq olunacaq məhsuldan təxminən 200 q götürüb 
çəyirdəkdən, müxtəlif yabanı və kənar qatışıqlardan azad edilir. Qurudulmuş 
meyvə-tərəvəz 2 mm-ə qədər irilikdə doğranır, qarışdırılır və nəmliyin təyini üçün 
bir qədər götürülür. Üzüm qurusu saplaqdan və digər qarışıqlardan ayrılmalıdır. 
 
 427
Kütləsi məlum olan 2 büksün hər birinin içərisinə 5-6 q hazırlanmış meyvə-
tərəvəz qurusundan 0,001 q dəqiqliklə çəkib, bükslər ağzı açıq halda quruducu 
şkafda 98-1000C temperaturda 4 saat müddətində qurudulur. Sonra büksləri 15-30 
dəq müddətində soyumaq üçün eksikatora yerləşdirmək lazımdır. 
Qurutmadan əvvəlki və sonrakı çəki fərqinə əsasən məhsulun nəmliyi faizlə 
aşağıdakı düstur üzrə hesablanır: 
100
31
21 ⋅
−
−
=
DD
DDX  
burada, D1 – şüşə büksün nümunə ilə birlikdə qurudulmadan əvvəlki  
   kütləsi, q-la; 
   D2 – şüşə büksün nümunə ilə birlikdə qurudulduqdan sonrakı  
   kütləsi, q-la; 
   D3 – şüşə büksün kütləsi, q-la. 
Qurudulmuş məhsulun iki nümunəsinin nəmliyinin orta hesabi qiyməti onun 
nəmliyinin göstəricisidir. Məhsulun nəmliyi 0,01% dəqiqliklə hesablanmalıdır. Iki 
nümunənin tədqiqindən alınan rəqəmlərin fərqi 0,3%-dən artıq olmamalıdır. 
Qüvvədə olan standartlarda qurudulmuş meyvələrin tərkibindəki nəmliyin 
faizlə miqdarı ən çoxu aşağıdakı kimi olmalıdır: zavod şəraitində qurudulmuş 
gilasda – 19%, adi qurudulmuş gilasda – 18-19%, bidanə üzüm sortunda – 17%, 
səbzə və soyaqi üzüm qurusunda – 19%, avlon üzüm qurusunda – 20%, çəyirdəkli 
ərik qurusunda – 16-18%, çəyirdəksiz ərikdə – 21%, şaftalı qurusunda – 19%, alma 
qurusunda – 20%. 
Qurudulmuş meyvə-tərəvəzin tədqiqindən alınan nəticələrin laboratoriya 
tədqiqindən alınan nəticələrin laboratoriya dəftərində yazılış forması aşağıdakı 
cədvəldə verilir. 
 
 428
 
Tədqiq olunan göstəricilər üzrə qurudulmuş meyvə-tərəvəzin keyfiyyəti 
haqqında ətraflı nəticə yazmaq lazımdır. 
 
Məhsulun növü və əmtəə sortu________________________________ 
 
Sıra 
sayı 
Keyfiyyət göstəriciləriləri  Standart 
göstəricisi 
Tədqiqatın 
nəticəsi 
1. 
1.1. 
1.2. 
1.3. 
Orqanoleptiki göstəricilər 
Xarici görünüşü 
Rəngi 
Dadı və iyi 
  
2. 
2.1. 
2.2. 
2.3. 
2.4. 
2.5. 
Fiziki-kimyəvi göstəriciləri 
Texniki təhlil, %-lə 
Zərərvericilər, %-lə 
Metal qatışıqları, %-lə 
Bərk mineral qatışıqlar, %-lə 
Nəmlik, %-lə 
  
 
Özünü yoxlamaq üçün suallar 
 
1. Qurudulmuş meyvə-tərəvəzin uzun müddət saxlanılmasını təmin edən nədir? 
2. Qurudulmuş meyvə-tərəvəzlərin orqanoleptiki keyfiyyət göstəriciləri necə 
müəyyən olunur? 
3. Qurudulmuş meyvə-tərəvəzdə nəmlik necə təyin olunur? 
4. Metal qatışıqların yol verilən norması nə qədərdir və onu necə təyin edirlər? 
5. Qurudulmuş meyvə-tərəvəzdə hansı zərərvericilər müşahidə olunur? 
6. Qurudulmuş meyvə-tərəvəzin saxlanılması şəraiti necə olmalıdır? 
 
 
 
 
 
 
 429
 
 
 
 
 
 430
 
 431
 
ÖN SÖZ 
I FƏSİL. Meyvə və tərəvəzin anotomik quruluşu, kimyəvi  tərkibi,  
                  fiziki xassələri(prof. Ə.İ.Əhmədov) 
                   Bitki hüceyrəsinin ümumi xarakteristikası 
1.1. Meyvə-tərəvəzlərin əsas toxumaları 
1.2. Meyvə-tərəvəzin kimyəvi tərkibi 
1.3. Meyvə-tərəvəzin fiziki xassələri 
II FƏSİL. Təzə tərəvəzlər  (prof. Ə.İ.Əhmədov) 
2.1. Köküyumrulu tərəvəzlər 
2.2. Kökümeyvəli tərəvəzlər 
2.3. Kələm tərəvəzləri 
2.4. Soğan tərəvəzlər 
2.5. Göyərti tərəvəzləri 
2.6. Bostan tərəvəzləri 
2.7. Tomat tərəvəzləri 
2.8. Paxlalı və dənli tərəvəzlər 
III FƏSIL. Təzə  meyvələr  (prof. Ə.I.Əhmədov) 
3.1.  Toxumlu (tumlu) meyvələr 
3.2. Çəyirdəkli meyvələr 
3.3. Giləmeyvələr 
3.3.1. Həqiqi giləmeyvələr 
3.3.2. Mürəkkəb giləmeyvələr 
3.3.3. Qeyri-həqiqi giləmeyvələr 
3.4.  Qərzəkli meyvələr 
3.5. Subtropik və tropik meyvələr 
3.5.1. Sitrus meyvələri 
3.5.2. Subtropik meyvələr 
3.5.3. Tropik meyvələr 
 
 432
 
IV FƏSİL.  Yabanı meyvə və giləmeyvələr  (prof. Ə.I.Əhmədov) 
4.1. Yabanı meyvələrin təsərrüfat əhəmiyyəti 
4.2. Yabanı meyvələrin təsnifatı 
4.3. Azərbaycanda yetişən yabanı meyvələrin səciyyəsi 
4.3.1. Toxumlu (tumlu) meyvələr 
4.3.2. Çəyirdəkli meyvələr 
4.3.3. Giləmeyvələr 
4.3.4. Qərzəkli meyvələr 
4.3.5. Subtropik meyvələr 
4.4. Yabanı meyvələrdən səmərəli istifadə 
V FƏSİL. Meyvə və tərəvəzin yetişməsi, yığılması, əmtəə  
                  emalı və daşınması (Dos. N.T.Əliyev) 
5.1. Meyvə və tərəvəzin yetişməsi 
5.2. Meyvə və tərəvəzin yığılması 
5.3. Standartlaşdırma və əmtəə emalı 
5.4. Keyfiyyətə görə çeşidləmə 
5.5. Ölçüyə görə çeşidləmə 
5.6. Meyvə və tərəvəzin qablaşdırılması 
5.7. Meyvə və tərəvəzin daşınması 
5.8. Meyvə və tərəvəzin xəstəlikləri, zərərvericiləri və  
        zədələnməsi 
5.8.1. Fitopatogen xəstəliklər 
5.8.2. Kartofun və tərəvəzin xəstəlikləri 
5.8.3. Fizioloji xəstəliklər 
VI FƏSİL. Meyvə və tərəvəzin saxlanılması (Dos.N.T.Əliyev) 
6.1. Meyvə və tərəvəzin saxlanılması zamanı baş 
       verən proseslər 
6.2. Meyvə və tərəvəzin saxlanılmasına təsir edən amillər 
 
 433
6.3. Meyvə və tərəvəz üçün anbarlar 
6.4. Kartofun və tərəvəzin saxlanılması 
6.5. Meyvə və giləmeyvənin saxlanılması 
6.6. Meyvələrin tənzim olunan qaz mühitində (TQM)  
       saxlanılması 
6.7. Meyvə və tərəvəzin saxlanılması zamanı təbii itki 
VII FƏSİL. Meyvə-tərəvəzdən hazırlanan məhsullar (prof. 
Ə.I.Əhmədov) 
7.1. Meyvə-tərəvəzin konservləşdirilməsi üsulları 
7.2. Ayrı-ayrı taralarda meyvə-tərəvəzin konservləşdirilməsinin 
       xüsusiyyətləri 
7.3. Meyvə və tərəvəzin konservləşdirilməsi zamanı gedən proseslər 
7.4. Meyvə və tərəvəz konservləri 
7.4.1. Tərəvəz konservləri 
7.4.2. Tomat məhsulları 
7.4.2.1. Ev şəraitində tomat məhsullarının hazırlanması 
7.4.3. Kompotlar 
7.4.4. Meyvə və tərəvəz şirələri 
7.4.4.1. Meyvə və tərəvəz şirələrinin təsnifatı 
7.4.4.2. Şirələrin hazırlanması üsulları 
7.4.5. Pürelər və pastalar 
7.4.5.1. Azərbaysan kulinariyasında istifadə ediləcək yeni meyvə 
              Souslarının hazırlanması 
7.5. Meyvə və tərəvəz konservlərinin keyfiyyətinə qoyulan 
        tələblər 
7.6. Meyvə və tərəvəz konservlərinin saxlanılması zamanı  
       baş verən qüsurlar 
7.7. Meyvə və tərəvəz konservlərinin keyfiyyətini qoruyan  
       amillər 
 
 434
7.8. Qurudulmuş meyvə və tərəvəz 
7.9. Üzümün sənaye üsulu ilə qurudulması 
7.10. Ev şəraitində meyvə-tərəvəzin qurudulması 
7.10.1. Meyvə-tərəvəzin qurudulması üsulları 
7.11. Turşudulmuş və duza qoyulmuş meyvə və tərəvəz 
7.12. Sirkəyə qoymaqla konservləşdirmənin mahiyyəti 
7.12.1. Tərəvəzin üstünə tökmək üçün şirənin hazırlanması 
7.12.2. Sirkəyə qoyulmuş meyvə və tərəvəz 
7.13. Dondurulmuş meyvə və tərəvəz 
7.14. Sulfitləşdirilmiş meyvələr. 
VIII FƏSİL. Göbələk və onun emalı məhsulları  (Dos. N.T.Əliyev) 
8.1. Təzə göbələk 
8.2. Emal edilmiş göbələklər 
IX FƏSİL. Meyvə və tərəvəzin keyfiyyətinin öyrənilməsi (prof. 
Ə.İ.Əhmədov) 
9.1.    Meyvə və tərəvəzin toxumalarının və hüceyrənin 
          quruluşunun öyrənilməsi 
9.1.1. Preparatların və mikroskopiya üçün kəsiklərin 
          hazırlanması 
9.1.2. Hüceyrənin öyrənilməsi 
9.1.3. Meyvə və tərəvəzin toxumalarının öyrənilməsi 
9.1.4. Kartof yumrusunun tənəffüs intensivliyinin təyini 
          (Boysen-Iensen üsulu) 
9.2.  Meyvə-tərəvəzdə şəkərin miqdarının təyini 
9.3.  Təzə meyvə-tərəvəzin tədqiqi 
9.3.1. Meyvə-tərəvəzlərin orqanoleptiki göstəricilərinin  
          təyini 
9.3.1.1. Kartofun keyfiyyətcə tədqiqinin xüsusiyyətləri 
9.3.1.2. Tərəvəzlərin keyfiyyətcə tədqiqinin xüsusiyyətləri 
 
 435
9.3.1.3. Meyvələrin və üzümün keyfiyyətcə tədqiqinin  
              xüsusiyyətləri 
9.3.2. Meyvə-tərəvəzdə titrlənən turşuluğun təyini 
9.3.3. Tərəvəzlərdə nişastanın turşu hidrolizi ilə təyini 
9.3.4. Aşı və boya maddələrinin təyini 
9.3.5. Pektinli maddələrin təyini (Melitsa üsulu) 
9.4.  Duza qoyulmuş və turşudulmuş tərəvəzlərin tədqiqi 
9.4.1. Duza qoyulmuş və turşudulmuş tərəvəzlərin orqanoleptiki 
          Göstəricilərinin təyini 
9.4.2 Duza qoyulmuş və turşudulmuş tərəvəzlərdə tərkib hissələrinin 
         nisbətinin təyini 
9.4.3. Ümumi turşuluğun təyini 
9.4.4. Xörək duzunun miqdarının təyini  
 9.4.4. 1. Arbitraj üsulu ilə duzluqda(şirədə)  xörək duzunun  
                miqdarının təyini 
9.4.4.2. Duzluğun xüsusi çəkisinə görə xörək duzunun 
             miqdarıın  areometrlə təyini 
9.5.  Tərəvəz konservlərinin və tomat məhsullarının tədqiqi 
9.5.1. Tərəvəz konservlərinin və tomat məhsullarının 
          orqanoleptiki göstəricilərinin təyini 
9.5.2. Bankanın germetikliyinin yoxlanılması 
9.5.3. Hissələrin nisbətinin təyini 
9.5.4. Tomat püredə bərk qatışıqların təyini 
9.5.5. Quru maddələrin miqdarının təyini 
9.5.5.1. Quru maddələrin filtratın xüsusi çəkisinə görə təyini 
9.5.6. Sulfitləşdirilmiş məhsullarda yodometrik üsulla sulfit  
           turşusunun təyini. 
9.6. Qurudulmuş meyvə-tərəvəzlərin tədqiqi 
9.6.1. Qurudulmuş meyvə-tərəvəzlərin orqanoleptiki  
 
 436
          göstəricilərinin təyini 
9.6.2. Qurudulmuş meyvələrin texniki təhlili 
9.6.3. Qurudulmuş meyvə-tərəvəzlərin zərərvericilərlə  
          zədələnməsinin təyini 
9.6.4. Metal qatışıqlarının təyini 
9.6.5. Bərk mineral qatışıqlarının təyini 
9.6.6. Qurudulmuş meyvə-tərəvəzlərdə nəmliyin təyini 
        Meyvə-tərəvəz məhsullarının əlifba-ad göstəriciləri 
        İstifadə olunmuş ədəbiyyat 
 
 
 
 
 
 
 
 
 
 
 
 
 
 
 
 
 
 
 
 
 
 
 437
Prof.,t.e.n.  Əhmədov Əhməd-Cabir İsayıl oğlu 
(Əməkdar müəllim) 
dos.,b.e.n. Əliyev Nəbi Teymur oğlu 
 
 
“Bitki mənşəli ərzaq malları əmtəəşünaslığı” 
(I kitab -  “Meyvə və tərəvəzin əmtəəşünaslığı”)   
(Dərslik) 
 
Bakı – 2009 
 
 
                     
 
 
 
 
 
 
 
 
Yığılmağa verilib  05.01.09   Çapa imzalanıb  01.05.09  
                              Formatı  60 x 84 1/16.  Ç.v. 27,7,   Ofset kağızı 
Sifariş  №  000            Sayı 500 nüsxə. Qiyməti müqavilə ilə 
 
__________________________________________________________________ 
 
«Iqtisad Universiteti» nəşriyyatı, 
AZ 1001, Bakı, Istiqlaliyyət küçəsi,6 
 
 
 
 
 
