

 1 
                                                                            Mövlud Teymur 
 
                                       Didərgin sal 
 
Başsız adam baş gəzdirmir çiynində, 
Baş yerinə tağalaqdı gəzdirir. 
Ona-buna tələ qurub yıxmağa, 
Ayağında badalaqdı gəzdirir! 
 
İnsanlıqdan uzaq gəzir, yan gəzir, 
Bəslənməyə uşaq kimi can gəzir. 
Ucalmağa şöhrət gəzir, şan gəzir, 
Qanadında yapalaqdı gəzdirir! 
 
Həya etmir, nə utanmır bir kəsdən, 
Şər işlərdə heç seçilmir iblisdən. 
Hara qaçım belə murdar, naqisdən,  
Dizlərində bir yamaqdı gəzdirir! 
 
Oğurluqdu, əyrilikdi peşəsi, 
Cəngəllikdi, tikanlıqdı meşəsi. 
Korşalmayır heç vaxt tamah tişəsi, 
Ağzındakı bir caynaqdı gəzdirir! 
 
Mövlud Teymur, yaxşı vurdun belindən, 
El nə çəkir, bildin onun əlindən. 
Bu başsızı didərgin sal elindən, 
Ayağında bir şıllaqdı gəzdirir! 
 
1990 
 
                   Adamlar 
 
Adamlar, adamlar, yaman adamlar,  
Haqqı, ədaləti danan adamlar. 
Əyriyə, dönüyə yanan adamlar, - 
Oğrunu, əyrini qoyub kənara, 
Döğrunu, düzgünü danan adamlar! 
 
Edir öz xeyrinə elədiyini, 
Bilir yaxşı, yaman bələdiyini. 
Yoğurur ələkdə ələdiyini, - 
Xoş çağı, xoş günü qoyub kənara, 
Doğrunu, düzgünü danan adamlar! 
 2 
 
Basıb üz-gözünü xəcalət təri,  
Görmək istəməyir nurlu səhəri. 
Həmişə xoşlayır bədxahı, şəri, -  
Xeyirli səs-ünü qoyub kənara,  
Doğrunu, düzgünü danan adamlar! 
 
Adamlar, adamlar niyə belədi,  
Kələkdi, fitnədi, fənddi, hiylədi. 
Bəlkə, ona görə hər yan nalədi, - 
Hər kəs çəkib canı qoyub kənara, 
Doğrunu, düzgünü danan adamlar! 
 
2005 
 
 
                    Xeyri yox 
 
Dağ olsa da əcəl yıxır adamı, 
Bağ olsa da xəzəl yıxır adamı. 
Ağ olsa da əcəl yıxır adamı, 
Daha qara olmağın da xeyri yox! 
 
Get uzağa, gəl yaxına xeyri yox, 
Qoşul aza, ya axına xeyri  yox. 
Qalx Nuhuna, Şah dağına xeyri yox, 
Daha Qafda qalmağın da xeyri yox! 
 
Göydə olsan, yerdə olsan həminki, 
Ya boşalsan, ya da dolsan həminki. 
Toyda olsan, şərdə olsan həminki, 
Daha fikrə dalmağın da xeyri yox! 
 
Lazım olan o andaca tutacaq, 
Gizlənsən də gülləsini atacaq. 
Quru yerdə  səninlə bir yatacaq, 
Daha çarə qılmağın da xeyri yox! 
 
Mövlud Teymur saymır onu heç zaman, 
Gəlməyinə eyləməyir ah, aman. 
Ona qarşı olub zalım, həm yaman, 
Daha qorxub solmağın da xeyri yox! 
 
2004 
 
 3 
                        Getdi 
                                 Fironlara 
 
Şir olsan üstünü alacaq ölüm, 
Fironlar, Neronlar yox oldu, getdi. 
Nə oldu Napalyon, Adolof Hitler? 
Gələnlə bu dünya hey doldu, getdi! 
 
Əzəldən belədir cahanda qayda,  
Olum da, ölüm də vardır hər ayda. 
Biri quru yerdə, biri də çayda, 
Bir anda, saatda tez soldu, getdi! 
 
Nə mənə, nə sənə qalmayan dünya, 
Atana, anana qalmayan dünya. 
Böyük Süleymana qalmayan dünya, 
Çoxunun saçını hey yoldu, getdi! 
 
Nə pələng, nə aslan, nə kərgədan fil?! 
Ölüm qarşısında çox acizdir bil. 
Ölkələr fəth edən, yorulmayan Kir, 
Yaşlandı, qocaldı, yoruldu, getdi! 
 
Ay Mövlud, çox mənəm deyənlər getdi, 
Özünü hər zaman öyənlər getdi. 
Gündə bir bər-bəzək geyənlər getdi, 
Hamısı torpağa vuruldu, getdi! 
 
1988 
                   Bərki, dünya 
 
Kövrəksən, pıtılsan, 
Bərki, dünya, bərki. 
Aldanırsan asan, 
Bərki, dünya, bərki! 
 
Çaşır, çaşdırırsan, 
Daşır, daşdırırsan. 
Coşur, coşdurursan. 
Bərki, dünya, bərki! 
 
Təcrübən kasaddı, 
Səhv bildin düz adı. 
Öldür Səhl Sumbatı, 
Bərki, dünya, bərki! 
 4 
Naşısan, çox naşı, 
Ağla gətir başı. 
Zər sayma hər daşı, 
Bərki, dünya, bərki! 
 
Yaşın milyonsa da, 
Batırsan yasa da. 
Qane ol aza da, 
Bərki, dünya, bərki! 
 
Mövlud deyir, öyrən, 
İş gör səbirlə sən. 
Qalmazsan belə sən, 
Bərki, dünya, bərki! 
 
1995 
 
   Çəkdiyimiz Araz ilə tən oldu 
 
Nə yaşadıq, nə gün gördük dünyada, 
Fəhlə olduq barı hördük dünyada. 
Daş-palçıqla ömür sürdük dünyada, 
Xoş güzəran bizdən uzaq, gen oldu! 
 
Bircə dəfə səyahətə çıxmadıq, 
Kərbəlanı ziyarətə çıxmadıq. 
Gözəl-gözəl şəhərlərə baxmadıq, 
Gözümüzü duman tutdu, çən oldu! 
 
Günlü gündə qızınmadı canımız, 
Ağır keçdi, saat oldu anımız. 
Üzümüzə heç gülmədi dünyamız, 
Həmdəmimiz kədər oldu, qəm oldu! 
 
Sevinc bizlə qanlı-bıçaq dolandı, 
Kim deyir ki, kef görmüşük, yalandı! 
Evlərimiz bir komadı, dalandı, 
Qazancımız ağ saç oldu, dən oldu! 
 
Mövlud Teymur, qocalmısan deyirlər, 
Düz deyirlər deyil böhtan, nə də şər. 
Araz axır, baxır aləm, bu ellər, 
Çəkdiyimiz Araz ilə tən oldu! 
 
1984 
 
 5 
                Turş dünya 
 
Dolun harda qalıbdı, 
A boş dünya, boş dünya! 
Soyuğun kəsdi bizi, 
İstin hanı qış dünya! 
 
Yay yay deyil, qış da qış, 
Gətirməyir qəlb duruş. 
Üzünü tut bir soruş: 
Niyə daşsan, daş dünya! 
 
Kasıba vermədin pul, 
Ulaq verdin, bir də çul. 
Eylədin bizi yoxsul, 
Çaşbaş dünya, çaş dünya! 
 
Şeş deyənə yek verdin, 
Əlinə tütək verdin, 
Çal doyunca bərk dedin, - 
Yorul, qal da loş, dünya! 
 
Mövlud tamaşaçıdı, 
Bu halına acıdı. 
Şirinin də acıdı, 
Turş dünyasan, turş dünya! 
 
2005 
 
Baş mühasib Nəsib Şəfaqətova 
 
Dağılır bu dünya, uçur bu dünya, 
Ayağım altından qaçır bu dünya. 
Nə ürəkoxşayır, açır bu dünya, 
Nəyin hesabını çəkirsən, qardaş! 
 
Sel-su yudu getdi dağı, aranı, 
Götürdü ağzına böyük cahanı. 
Heç kim vecə almır əsən tufanı, 
Nəyin hesabını çəkirsən, qardaş! 
 
Tapdamır it itin ayağını da, 
Sahibi tanımır ulağını da. 
Təpə çağırırlar Nuh dağını da, 
Nəyin hesabını çəkirsən, qardaş! 
 6 
Nə böyük sayan var, nə uşaq sayan,  
Doğru yanda qalıb, əyridir əyan. 
Yatan çətin qalxa desən də oyan, 
Nəyin hesabını çəkirsən, qardaş! 
 
Hesaba alası hesabda qalıb, 
Yazılası dərdlər kitabda qalıb. 
Ölgünlük, əzginlik bitabda qalıb, 
Nəyin hesabını çəkirsən, qardaş! 
 
Dərdimiz qurtarmaz qalaq-qalaqdır, 
Yığsan tala-tala, oymaq-oymaqdır. 
Tükənən deyil ki, qucaq-qucaqdır, 
Nəyin hesabını çəkirsən, qardaş! 
 
1992 
 
            Görür öz işini 
 
Ovcunun içinə üzünü alıb 
Dərd yeyir içini xəbəri yoxdu. 
Qurd gəlib qapının ağzını alıb 
Aparır keçini xəbəri yoxdu! 
 
Bilməyir dünyada birin istəyən, 
O birindən olur bir də görürsən. 
Tinlərdə it döyən fağır gördüyün, 
Dönüb olub bir gün şir də görürsən! 
 
Mövlud, qəribədir dünya əzəldən, 
Görür öz işini zaman, vaxt, saat! 
Doludur insanın ömrü sehirlə, 
Kimə tikan verir, kimə kol həyat! 
 
2001 
 
                 Dünyadı 
 
Dünya o dünya deyil, 
Dünya başqa dünyadı. 
Kasıbı hərbə deyən 
Döyüş, qovğa dünyadı! 
 
Rəhmə gələn deyildi, 
Sülhü bilən deyildi. 
 7 
Deyib-gülən deyildi, 
Körpə, çağa dünyadı! 
 
Guya böyük adamdı, 
Yelbeyindi, nadandı. 
İşdə ara qatandı, 
Meyli lağa dünyadı! 
 
Gündə min hava çalan,  
Dilində böhtan, yalan. 
Fitnəyə, felə uyan 
Kəhər, yorğa dünyadı! 
 
Mövlud, dedin düzünü, 
Açdın murdar üzünü. 
Qırıb tökdün gözünü, 
Alçaq, dığa dünyadı! 
 
2005 
 
               Zaval yox 
 
Həmişə demişəm, deyirəm yenə, 
Ürəkdən deyilən sözə zaval yox! 
Yalan ayaq tutar, yeriməz ancaq, 
Haqqa, ədalətə, düzə zaval yox! 
 
Küləyin səmtini külək dəyişər, 
Çəmənin rəngini çiçək dəyişər. 
Nadanın fikrini kötək dəyişər, 
Yerində vurulan gürzə zaval yox! 
 
Bu Mövlud Teymurun hər sözü oxdur, 
Ürəyi bütündür, gözləri toxdur. 
Dünyada əvəzsiz dostları çoxdur, 
Bədxah gətirsə də gözə, zaval yox! 
 
1994 
 
          Qəlbində gül açsın 
 
Dünyada heç kimə yaxşılıq etmə 
Əgər ürəyini anlamırsansa. 
Nə əyri düz olar, nə də pis yaxşı, 
Onları açıqca danlamırsansa! 
 8 
 
Gərək nöqsanını açıq deyəsən 
Hər doğan səhərin, batan axşamın. 
Düzlüyü, saflığı hər vaxt öyəsən, 
Qəlbində gül açsın hər arzun, kamın! 
 
1980 
 
                Dəniz 
 
Dərindən də dərinəm, 
Qış soyuq, yay sərinəm. 
Dumanınam, çəninəm, 
Yağışlar məndən keçir! 
 
Axır qoynuma min-min, 
İsti gündə qız, gəlin. 
Gözlər, nə gözlər, süzgün, 
Baxışlar məndən keçir! 
 
Dünyada min cürə quş, 
Şahin, tərlan, qızılquş. 
Hanı bülbül, qaranquş,? 
Uçuşlar məndən keçir! 
 
     Allah uzaq eləsin, 
     Boğulmasın bir kəsin. 
     Burda boğulan səsin, 
     Yaşları məndən keçir! 
 
     Mən demirəm əlayam, 
     Ən seçmə, ən bir sayam. 
     Qızıl neftə dəryayam, 
     Savaşlar məndən keçir! 
       
     2005 
 
      
   Olaydım 
 
Haqqı, ədaləti tapdalayanın 
Başının üstündə kötək olaydım. 
Quldurun, cəlladın, başıpozuğun 
Gözlərini tökən şimşək olaydım! 
 
 9 
Sözü düz deyənin adı bədnamdı, 
Məni istəyənlər ata, anamdı. 
Günəşin qədrini bilən cahandı, 
Dumanı qovlayan külək olaydım! 
 
İgid olmasam da halıyam mərddən, 
Namərdə nə lazım noğuldan, qənddən. 
Arı tək həzz alıb şirədən, şəhddən, 
Elimə, yurduma dirək olaydım! 
 
2002 
 
 
    Dildə demək asandı 
 
Mən neynirəm xoş günü, 
Ömrüm zara gəlirsə. 
Neynirəm bütöv göyü, 
Yerim para gəlirsə! 
 
Ömür para, yurd para, 
Ürək yara, qəlb yara. 
Mən gedirəm de hara?.. 
Yolum qara gəlirsə! 
 
Araz açmır məni heç, 
Oğulsansa onu keç. 
Cavab yoxdu, varsa seç, 
Adla hara gəlirsə! 
 
Uzandı, hey uzandı, 
Şair düzü yazandı. 
Dildə demək asandı, 
Yaz nübara gəlirsə! 
 
2005 
 
 
       Dəyişməyən dünya 
 
Açılan açılır, solan da solur, 
Satılan satılır, alan da alır. 
Yollanan yollanır, qalan da qalır, 
Dünya həmən dünya, həmən dünyadı! 
 
 10 
İllər ötüb keçir, əsr yaranır, 
Fəsillər ötüşür, fəsil yaranır. 
Nəsillər dalınca nəsil yaranır, 
Dünya həmən dünya, həmən dünyadı! 
 
Qara yerindədir, ağ da yerində, 
Bağça yerindədir, bağ da yerində. 
Qaya yerindədir, dağ da yerində, 
Dünya həmən dünya, həmən dünyadı! 
 
Tikan sökməyində, gül  güllüyündə, 
Arı çəkməyində, böcək küyündə. 
Çiçək öz yerində, günəş göyündə, 
Dünya həmən dünya, həmən dünyadı! 
 
Mövlud, içindədir qəm də, kədər də, 
Axşam axşam olur, səhər səhər də. 
Dəyişən kənd olur, həm də şəhər də, 
Dünya həmən dünya, həmən dünyadı! 
 
1998 
 
               Tərpətmə məni 
 
Dərdim dərin yuxudadı, 
Tərpətmə məni, tərpətmə. 
Açılar yaramın qatı, 
Tərpətmə məni, tərpətmə! 
 
Əsr yarımdı yatıb, durmaz, 
Gecələri satıb, durmaz. 
Aşqabad tək batıb, durmaz, 
Tərpətmə məni, tərpətmə! 
 
Atan oxu bərk atıbdı, 
Anıb xeyrin dərk atıbdı. 
Qulağım da  şəkk atıbdı, 
Tərpətmə məni, tərpətmə! 
 
Dərdim elə dərindədi, 
Öz dərdində, sərindədi. 
Çıxıb getmir yerindədi, 
Tərpətmə məni, tərpətmə! 
 
          1979 
 11 
  Bu vecsiz dünyadan 
 
Ürəyim ağrıyır, başım sıxılır, 
Sevincim boşalır, nəşəm çıxılır. 
Alnımda min qırış, düyün yığılır, 
Bu vecsiz dünyadan, vecsiz dünyadan! 
 
Yaxşını görməyir, pisə baş əyir, 
Nadana arxanda mən varam deyir. 
Min fayda götürür vecsiz, min xeyir, 
Bu vecsiz dünyadan, vecsiz dünyadan! 
 
Qozanın yaxşısı ayıya düşür, 
Qaranlığın gözü nur, aya düşür. 
Bütövlər, bütünlər paraya düşür, 
                                                        Bu vecsiz dünyadan, vecsiz dünyadan! 
 
Ay Mövlud, sözünü kimə deyəsən, 
Nəyi soyunasan, nəyi geyəsən. 
Köçəndə bir yol var ağı deyəsən 
                                                        Bu vecsiz dünyadan, vecsiz dünyadan! 
                                                      
2000 
 
 
   Bir vaxt dağlar aşan canım 
 
Dərd əlindən ağırlaşdım, 
Yazıqlaşdım, fağırlaşdım. 
Hamar yolda sapdım, çaşdım, 
Bu da bir dərd oldu mənə! 
 
Bir vaxt dağlar aşan canım, 
Çaylar kimi coşan canım. 
Durnalarla uçan canım, 
İndi düşdü duman, çənə! 
 
2002 
 
 
 
 
 
 
 
 12 
Yay olmadı 
 
Qardaş, bu il yay olmadı, 
Yanan çöllər zay olmadı. 
Durulan bir çay olmadı, 
İçək suyundan doyunca! 
 
Kimə deyirsən söz qanmayır, 
Doğru, dürüst, düz qanmayır. 
Necə yaydı heç anmayır, 
Gəzək yaylaqlar boyunca! 
 
Göydən duman azalmadı, 
Yaxşı, yaman azalmadı. 
Bir fərli də yay olmadı, 
Deyək bu il oldu uca! 
 
Dağda olduq, daşda olduq, 
Məclislərdə başda olduq. 
Həm sevindik, həm də dolduq, 
Qanad açdıq uça-uça! 
 
Heyif  bu yay yay olmadı, 
Gün olmadı, ay olmadı. 
Keçən yaya tay olmadı, 
Qəm əlindən olduq qoca! 
 
2009 
 
          Bədnəzər 
 
Adamı haldan salır, 
Göz, bədnəzər, pis niyyət. 
Paxıllar fikrə dalır: 
Niyə olsun şan-şövkət?! 
 
Pöhrə budaq qırılır, 
Ağcaqayın quruyur. 
Ürəyi təmiz olan 
Nə hiss edir, nə duyur! 
 
Bilmir quyu qazandır, 
İrəliyə gerilər. 
Bu gerilər – paxıllar, 
Olub çoxuna əngəl! 
 13 
 
Göz, nəzər də paxıllar, 
Pis niyyət də paxıllar. 
Xudbin, xudpəsənd, xəbis, 
Pis, namərd də paxıllar! 
 
İtsin gözümdən, itsin, 
Ələm, qüssə, qəm, möhnət. 
Adamı haldan salır, 
Göz, bədnəzər, pis niyyət! 
 
2007 
  
 
          Biləmmədim 
 
Halım dəyişdi, 
Valım dəyişdi. 
Nə deyilişdi, 
Biləmmədim heç! 
 
Bəstəsi qırıq, 
Sözləri artıq. 
Bizdi, ya qıyıq, 
Biləmmədim heç! 
 
Sancıb, yıxandı, 
Nə buraxandı. 
Süngü, qalxandı, 
Biləmmədim heç! 
 
Qorunammadım, 
Qurudu matım. 
Dostumdu, yadım, 
Biləmmədim heç! 
 
Dünya beləymiş, 
Bir az tələymiş. 
Kaldı, ya dəymiş? 
Biləmmədim heç!? 
 
2008 
 
 
 
 14 
         Apardı 
 
Kükrək  canım, haray canım, sel canım, 
Qabağına qatıb kini apardı. 
Ədavətə bir toy tutdu, vay tutdu, 
Yaddan çıxan ad gününü apardı! 
 
Heç baxmadı sağına, nə soluna, 
Alıb qapdı hər nə çıxdı yoluna. 
Bir təpindi qaratikan koluna, 
Tez sovurub toz, külünü apardı! 
 
Nə girdinlər, nə kötüklər, nə daşlar?... 
Sındı coşqun sularında boş başlar. 
Qorxusundan yoxa çıxdı qurd-quşlar, 
Kəsdi qırğı, sar dilini apardı! 
 
Dəli Araz, sanki kürlü bir Kürdü, 
Nə saf, çürük elədi, nə götürdü. 
Neçə qoyun, quzu uddu, ötürdü, 
Dağ keçini, dağ kəlini apardı! 
 
Nə unudum, nə itirim, nə danım, 
Əzəl gündən olub arxam, həyanım. 
İndi gülür hər  saatım, hər anım, 
Ömrümüzün nisgilini apardı! 
 
2000 
 
               Sadə deyimlər 
 
Təbiət, qələm əhli, 
Hər janrda yazır da. 
Yaxşı çıxır yazanda 
Nəzm, şeir, nəsir də! 
 
Gəraylısı, qoşması, 
Ürəyə yatımlıdır. 
Oxuduqca doymursan, 
Çiçək dadır, gül dadır! 
 
Dağ əzəmət bəxş edir, 
Təşəkkür eləyən yox. 
Başa düşən çox olar, 
Başa düşməyən də çox! 
 15 
 
İnsan çiy süd əmibdi, 
“Hə”yə yox da deyir də. 
Bir yaxşını pisləyib, 
Bir yamanı öyür də! 
 
2005 
 
           Bir anda 
 
Nahaqqı  haqq görəndə, 
Qaranı ağ görəndə. 
Təpəni dağ görəndə, 
Alçalıram bir anda! 
 
Qiymətlini bilmirik, 
Qiymətsizi silmirik. 
Bir araya gəlmirik, 
Qocalıram bir anda! 
 
Dünya niyə belədi, 
Ağalar da kölədi. 
Hər addımı tələdi, 
Alçalıram bir anda! 
 
Hər əyri də, yalan da, 
Aldadan da, alan da. 
Düşmənə alçalanda 
Ucalıram bir anda! 
 
1992 
 
 
        Söz haqqında 
 
Söz var vüqar, dözümdü, 
Əzəmətdi, əzmdi. 
Min-min, xoş söz eşitsəm, 
Heç demərəm bəsimdi! 
 
Söz var ülgücdən iti, 
Söz var hökmü qətidi. 
Söz də insan kimidi, 
Var dönməzi, var sərti! 
 
 16 
Söz var tənə, böhtandı, 
Öz yerini tapandı. 
Düz ürəyi, düz qəlbi, 
Partdadandı, çapandı! 
 
Söz var ürəyə, cana, 
Yağ kimi yayılandı. 
Tanrıdan saf eşq kimi 
Ürəyə qoyulandı! 
 
Söz var inci, gövhərdi, 
Bir işıqlı səhərdi. 
Qaranlıq ürəkləri 
Parıltıya döndərdi! 
 
Söz var ucadan uca, 
Söz var alçaqdan alçaq. 
Ancaq uca sözü də, 
Anlamayır hər alçaq! 
 
2002 
 
     Bir  şeytana 
 
Mələk sifətində şeytanı gördüm, 
Mənə gizli-gizli tələ qururdu. 
Aşkarda özünü mənə dost sanıb, 
Tost da söyləyirdi, cam da vururdu! 
 
Tanıyan tanıyır kimdir bu şeytan, 
Yalan üstdə ötən simdir bu şeytan. 
Hiylədir, kələkdir, cindir bu şeytan, 
Elə yolum üstdə hər vaxt dururdu! 
 
Məqam axtarırdı, fürsət gəzirdi, 
Üstümə tökməyə ələmi, dərdi. 
Yaxşı tanıyırdım mən bu namərdi, 
Alçaqlıq dağında özün yorurdu! 
 
Dünyada peşəsi ev yıxmaq idi, 
Sonra qəh-qəh çəkib, hey baxmaq idi. 
Zəhləm gedən adam bu axmaq idi, 
Bu niyə ölmədi, yaşadı, durdu! 
 
 
 17 
Atalar sözünü oxu, nə unut, 
İti su aparmaz deyirlər, Mövlud. 
Qoyma ürəyini eləsin sükut, 
Yağdır güllə kimi şeytana odu! 
 
2000 
 
 
         Ömrü də azalıbdı 
 
Fikrini ata bilmir, 
Qəhrini uda bilmir. 
Nə var dünyada bilmir, 
Başı qalmaqaldadı! 
 
Ondan anonim yazır, 
Bundan bir zurna hazır. 
Hər yana axır, sızır, 
Bir  başsız arxdır adı! 
 
Nə sağını görür o, 
Nə solunu görür o. 
Kimə gəldi hürür o, 
Kəsikqulaq tuladı! 
 
Ovçu bilmir, ov bilmir, 
Tut anlamır, qov bilmir. 
Dəryaz bilmir, sov bilmir, 
Yeri zülmət kahadı! 
 
İşığı sozalıbdı, 
Əlləri buz olubdu. 
Ömrü də azalıbdı, 
Deyən yönü goradı! 
 
2006 
 
 
Nə deyim, Allah 
 
Bu nə zəmanədir, bu nə dünyadır, 
O. bunu aldadır, bu, onu satır. 
İtdən qurd törəyir, atdan da qatır, 
Mən belə dünyaya nə deyim, Allah?! 
 
 18 
Tanımaq istəmir it yiyəsini, 
Buraxmaq istəmir bit yiyəsini. 
Çıxarmır qorxudan əsgər səsini, 
Mən belə dünyaya nə deyim, Allah?! 
 
Dillər lalda qalıb, qulaqlar karda, 
Qalıb ayaq altda namus da, ar da. 
Vərdişə çevrilib ah-aman, zar da, 
Mən belə dünyaya nə deyim, Allah?! 
 
Daha danışmaqdan kirimək yaxşı, 
Gətirmir bəndənin taleyi, naxşı. 
İtirib başını başçının başı, 
Mən belə dünyaya nə deyim, Allah?! 
 
Mövludun düz sözü indi yalandı, 
Hamı haqq satandı, nahaq alandı. 
Bu bazar bazar yox, can dolu qandı, 
Mən belə dünyaya nə deyim, Allah?! 
 
1991 
 
              Bu ömürdü 
 
Dərdim çoxdu, sərim çox, 
Yaşamağa yerim yox. 
Nə götür – nə qoyum yox, 
Bu ömürdü, bu gündü?! 
 
Ev tikmək də çətindi, 
Kim tikibsə mətindi! 
Gücün yoxsa öl indi, 
Bu ömürdü, bu gündü?! 
 
Sement baha, daş baha, 
Ümid yoxdu sabaha. 
Çarə qalıb Allaha, 
Bu ömürdü, bu gündü?! 
 
Mövlud, yazma düzünü, 
Kim  eşidir sözünü. 
Hamı yorur özünü, 
Bu ömürdü, bu gündü?! 
 
1992 
 19 
 
                Neynim 
 
Ağrım-acım çoxaldı, 
Bəyaz saçım çoxaldı. 
Naəlacım çoxaldı, 
Neynim, Allah, ay Allah!? 
 
Cavabsızdı sualım, 
Dolaşıqdı xəyalım. 
Dəymək bilməyir kalım, 
Neynim, Allah, ay Allah!? 
 
Dərdim çıxılmaz oldu, 
Günüm baxılmaz oldu. 
Çayım axılmaz oldu, 
Neynim, Allah, ay Allah!? 
 
Hara baş alım gedim, 
Olmuşam yalqız, yetim. 
Vallah, ağırdı dərdim, 
Neynim, Allah, ay Allah!? 
 
1990 
 
            Baş çıxar görüm 
 
Dünyada nə qədər dərd var, ələm var, 
Kədər, qüssə, nisgil, iztirab, qəm var. 
Aləmin içində neçə aləm var, 
Di gəl bundan, qardaş, baş çıxar görüm! 
 
Dağa qalxmaq çətin, enmək də çətin, 
Söz verdin sözündən dönmək də çətin. 
Alışdın, od tutdun sönmək də çətin, 
Sənə belə anda kim baxar, görüm!? 
 
Yıxılana balta çalan çox olar, 
Dar gündə dostun da itib yox olar. 
Bu dərd də təzədən sənə ox olar, 
Əlini kim tutar, kim sıxar görüm?! 
 
Çətin yanan ola, halına, yanan, 
Qorx ki  varlığını tapıla danan. 
Sənə də olmaya bir kimsə hayan, 
Dağılan huşunu kim yığar görüm!? 
 20 
Mövlud, hər adamda hünər olmayır, 
Hər doğulan uşaq  yaşa dolmayır. 
Niyə Tanrı bizi vecə almayır, 
Di gəl bundan, qardaş, baş çıxar görüm!? 
 
1996 
 
                      Gün olacaq 
 
Azərbaycan...Təbriz...Bakı... 
Mənim  qoşa qanadlarım. 
Hər obası, hər mahalı, 
Mənim çiçək, gül baharım! 
 
Qarabağım, Naxçıvanım, 
Ürəyimdi, axan qanım. 
Araz, Cənub həsrətimdi, 
Qovuşacaq həsrət canım! 
 
Ümid böyük bir təsəlli, 
Təsəlli də çin olacaq. 
Çəpər məftil atılacaq, 
Çən itəcək, gün olacaq! 
 
Ürəklərdə sevinc, fərəh, 
Ağızlarda “can” uçacaq. 
Bu xoş günü, xoş büsatı, 
Oba öpüb, el qucacaq! 
 
1987 
 
 
 
        Çinar kimi 
 
Mən pir adam, ocaq adam olmuşam, 
Kimsə məndən inciməyib, küsməyib. 
Yaxşılarla boşalmışam, dolmuşam, 
Yamanlar da yan-yörəmdə əsməyib! 
 
Nə qərəzim, qəddarlığım olubdu, 
Yonulmaza göstərmədim yumruğu. 
Bu vaxtadək ayağımın altında 
Qırılmadı kərtənkələ quyruğu! 
 
 21 
Bircə dənə qarışqaya qıymadım, 
Kövrək qəlbim kövrəkliyi xoşladı. 
Qoparmadım bir çiçəyi, bir gülü, 
İpək ruhum ipəkliyi xoşladı! 
 
Yumşaq oldum, yumşaq, həlim danışdım, 
Dostla, yadla, rastlaşdığım adamla! 
Çox mehriban ömür sürdüm, keçirdim, 
Oğlum, qızım, qohum-qardaş, dostumla! 
 
Kimsə məndən incimədi, küsmədi, 
Bax beləcə tanıdılar məni, bil. 
Daim günəş arzuladım vətəndə, 
Buraxmadım yaxınıma çəni, bil! 
 
Vüqar məni, əzm məni yaşatdı, 
Xoşbəxtəm ki alnıaçıq olmuşam. 
Xislətimi dəyişmədi bir qüvvə, 
Çinar kimi məğrur, uca qalmışam! 
 
2001 
 
 
 Məhəbbətlə yaşadım 
 
Ağıl, zəka sahibi 
Olmuşam mən əzəldən. 
Xoşum gəlib həmişə, 
Haqq işdən, düz əməldən! 
 
Qoymamışam bir kimsə, 
Əyriliyə can ata, 
Onun palçıq yolunda, - 
Bataqlığında bata! 
 
Dayan, - dedim, dur, - dedim, 
Uçruma yol alana. 
Yarat, - dedim, qur, - dedim, 
Xoş xəyala dalana! 
 
Həqiqətin, düzlüyün 
Keşiyində dayandım. 
Halal dolanım deyə, 
Gec yatdım, tez oyandım! 
 
 22 
Belə təbiətlə mən, 
Xasiyyətlə yaşadım. 
Daim gülər, şən oldum, 
Məhəbbətlə yaşadım! 
 
1986 
 
 
           Alnım açıq olub 
 
Mənim  hər adamla aram olmayır, 
Ürəyim hər zaman aram olmayır. 
Pislərlə bir yerdə sıram olmayır, 
Növbəm yaxşıların arasındadı! 
 
Qaçdım qaranlıqdan, qara yerlərdən, 
Getdim bütövlüyə para yerlərdən. 
Sağlama can atdım yara yerlərdən, 
Soyadım safların sırasındadı! 
 
Adım çağırıldı günəşdən, aydan, 
Güc aldım dağlardan axan gur çaydan. 
Alnım açıq olub, ürəyim əyan, 
Əksim bu ellərin aynasındadı! 
 
2002 
 
 
            Gözəldir təbiət 
 
Dili var çayların, bulaqların da, 
Ötür şirin-şirin, ötür aramsız. 
De kimə gərəkdi, nəyə lazımdı, 
Gözəl sahilləri keçsə adamsız! 
 
Gözəldir təbiət insanlarıyla, 
Günəşi, ulduzu, ay şamlarıyla. 
Çəmən çiçəyiylə, bağça barıyla, 
De ağız neyləyər püstə, badamsız! 
 
Gövhərdi torpağım, zərdi daş-qayam, 
Füsünkar qoynundan kimdir de, doyan. 
Min ildir yatmısan, ey qafil, oyan, 
De necə yatırsan indi Ağdamsız! 
 
 23 
Şuşa şərdən getdi, Laçınsa feldən, 
Nə çəkdik fitnəli, böhtanlı  dildən. 
Olduq Qarabağdan, bu gözəl eldən, 
De necə dolandıq işıqsız, şamsız!? 
 
Mövlud, çox məkrli çıxdı yağımız, 
Qaralıb kömürə dönüb ağımız. 
De nə vaxt gələcək gözəl çağımız, 
Qalmasın bir qaçqın evsiz  və damsız! 
 
2007 
 
       Çal, başına dönüm mən 
                                    Ustad aşıq Yanvara 
 
Yaman yerdə qəmləndirdin bizi sən, 
Yaş axıtdın qəlbimizdən, düzü, sən. 
Bu dünyanın kədər dolu sözüsən, 
Aşıq qardaş, çal, başına dönüm mən! 
 
Sən çalanda ürəyimiz kövrəlir, 
Xatirələr baş qaldırır, yüksəlir. 
Gözlərimiz dənizlənir, göllənir, 
Aşıq qardaş, çal, başına dönüm mən! 
 
Məclislərin yaraşığı, gülüsən, 
Ötən şirin nəğməsisən, ünüsən, 
Ulduzusan, günəşisən, günüsən, 
Aşıq qardaş, çal, başına dönüm mən! 
 
“Köçəri”ndə köçərilər köçəsi, 
“Misiri”ndə Koroğlunun nərəsi. 
“Kərəmi”ndə yanğı səsi, od səsi, 
Aşıq qardaş, çal, başına dönüm mən! 
 
Mövlud Teymur doymaq bilmir səsindən, 
Duruşundan, yerişindən, izindən. 
Bu aşıqlıq sənətindən, sözündən, 
Aşıq qardaş, çal, başına dönüm mən! 
 
2000 
 
 
 
 
 24 
   Azərbaycan adıyla 
 
   Sevincim hədsiz olur, 
Azərbaycan adıyla! 
Çaylarım dəniz olur, 
Azərbaycan adıyla! 
 
Qışım bahara dönür, 
Boyum çinara dönür, 
Gücüm Qoşqara dönür 
Azərbaycan adıyla! 
 
Buludlarım sellənir, 
Küləklərim dillənir. 
Zəmilərim yellənir 
Azərbaycan adıyla! 
 
Araz Kürə qovuşur, 
Kür Xəzərə qovuşur, 
Xəzər də coşub, daşır 
Azərbaycan adıyla! 
 
Çöl gülür, düz əl çalır, 
Şairlər ilham alır. 
Vətən oğlu ucalır 
Azərbaycan adıyla! 
 
1984 
 
         Çinar ağacı 
 
Getdi gəncliyimin çılğın çağları, 
Ay çinar ağacı, çinar ağacı. 
Bükdün xəzəlinə o “dümağ”ları, 
Ay çinar ağacı, çinar ağacı! 
 
Getdi damağımdan dadı, ləzzəti, 
İtdi, yoxa çıxdı sərhəddi, səddi. 
İndi zəri yoxdu, sınıb da nərdi, 
Ay çinar ağacı, çinar ağacı! 
 
Çətin bir də qalxa, qəddi düzələ, 
Qayıda əvvələ, önə, əzələ. 
Hanı o boy-buxun, sinir, əzələ, 
Ay çinar ağacı, çinar ağacı! 
 25 
Alın şırımlanıb, üz qırışlanıb, 
Könül buz bağlayıb, ürək qışlanıb. 
Çölüm kotanlanıb, içim xışlanıb, 
Ay çinar ağacı, çinar ağacı! 
 
Dərdimi deməyə üz tutdum sənə, 
Bəlkə, bir təsəlli verəsən mənə. 
Bir az ürəklənəm, gələm özümə, 
Ay çinar ağacı, çinar ağacı! 
 
2002 
 
         Təbiətlə  üz-üzə 
 
Həyat qəribədir, həyat möcüzə, 
Kimi dağa qalxır, kimi də düzə. 
Durur təbiətlə qoşa, üz-üzə, 
Deyir ki, gözəldir hüsnün, camalın! 
 
Çağlayan şəlalə gur saçlarındı, 
Duman ağrıların, acılarındı. 
Ətirli çiçəklər bacılarındı, 
Ağlayan söyüdlər pərişan halın! 
 
Qaynayan bulaqlar gülər gözlərin, 
Pıçıltı yarpaqlar şirin sözlərin. 
Ovsarlı cığırlar alın izlərin, 
İşıqdır istəyin, nurdur amalın! 
 
Tərənnüm etməklə qurtarmır sözüm, 
Gözəli seçməkdə sərrafdır gözüm. 
Görürəm əsiri olmusan özün, 
İtibdir ağılın, huşun, kamalın! 
 
Həyat qəribədir, həyat möcüzə, 
Kimi dağa qalxır, kimi də düzə. 
Durur təbiətlə qoşa, üz-üzə, 
Deyir ki gözəldir hüsnün, camalın! 
 
1983 
 
 
 
 
 
 26 
      İki rəfiqə 
                 Gözəl həkimlər – Rəhilə Zeynalovaya 
                 və   Zina Bisenqaliyevaya 
 
Dispanserdə bir otaqda olurlar, 
Bulud kimi boşalırlar, dolurlar. 
Xəstələrə dost, rəfiqə olurlar, 
Arzuları gedib çatır üfüqə! 
 
Halal işə, əməyə göz dikiblər, 
Neçəsinin qayğısını çəkiblər. 
Hər qəlbdə bir yıxılmaz ev tikiblər, 
Eyvanından çıx məğribə, məşriqə! 
 
Günəşə bax, ulduza bax, aya bax, 
Qucar səni Dərbənd, Göyçə, Qarabağ. 
Bizimkidir hər bir bağça, hər bir bağ, 
Boylan nura, çilçırağa, şəfəqə! 
 
Mövlud Teymur bu otağa can deyir, 
Gülən səhər, açan sabah, dan deyir. 
Bir söz ilə Azəribaycan deyir, 
Dispanserdə iki dosta, rəfiqə! 
 
2008 
 
      Dördlüklər 
 
Qadınsız nə həyat, nə də ömür var, 
Qadındır yaradan, yaşadan bizi. 
Bəlkə, ona görə ilk dəfə biz də 
Qadına açırıq ürəyimizi! 
 
Qadın qafiyədir “yadın” sözüylə, 
Bəlkə buna görə yadınkı olur. 
Atalar, analar çəkir zəhməti, 
Köçür yad evinə, orda qocalır! 
 
Qızılla, gövhərlə, zərlə ölçülməz, 
Hər şeydən baş olan qadın həyası. 
Qadına dünyada yoxdur bir əvəz, 
Qadındır dünyanın günəşli yazı! 
 
Hər xalqın, millətin başın ucaldır, 
Gözəllik, ülvilik, düzlük, sədaqət. 
 27 
Ata-babalardan miras qalıbdır 
Qadına məhəbbət, qadına hörmət! 
 
Qadındır təmizlik, saflıq timsalı, 
Ona həsəd çəkir dağların qarı. 
Qadını dünyada şöhrətləndirər 
İsməti, namusu, həyası, arı! 
 
Qadın gözəllikdir, qadın ülvilik, 
Qadındır çiçəyi, gülü hər evin. 
Heç nəyin olmasa, olsa qadının, 
A kişi, bil onda sən buna sevin! 
 
Dəysə qadın əli gül açar daş da, 
Onun əli ilə bişir bozbaş da! 
Hər şeyə tam verir, hər şeyə dad da, 
Odur ki çəkilir adı da başda! 
 
1987 
 
                Kəndim 
 
Əzəl gündən sən olmusan 
Qibləgahım, ana kəndim! 
Doğma, isti qucağından 
Yayınmadım yana, kəndim! 
 
Qürbət nədir, bilmədim heç, 
Sənsiz bir gün gülmədim heç. 
Qərib eldə ölmədim heç, 
Sənlə gəldim cana, kəndim! 
 
Yüz il keçə, min il keçə, 
Əsrləri dəryaz biçə, 
Ötə milyon gündüz, gecə, 
Məlhəm oldun cana, kəndim! 
 
Mövlud sənin qulun oldu, 
Gedən, gələn yolun oldu. 
Yorulmayan qolun oldu, 
Anasan balana, kəndim! 
 
1999 
 
 
 28 
         Yurd həsrəti 
                    Həmyerlim  şair Daşdəmir Zülfüqarova 
 
Yurd həsrəti, el dərdi 
Sıxdı qürbətdə səni. 
Unutmadın bir an da, 
Doğma, ana vətəni! 
 
Hər il dedin gələrəm, 
Yurd-yuvamda gülərəm. 
Amma gəlmədin, nə qəm, 
Güldürmədin elini! 
 
Qoca vaxtı yön aldın, 
Meylini yurda saldın. 
Hamı dedi sən çaldın, 
Qırdın həsrət belini! 
 
2000 
 
 
Nə yaxşı ki gəlib çıxdın 
                    Doğulduğu eldən, obadan uzaqda yaşamış 
                    şair dostum Daşdəmir Zülfüqarova 
 
Uzaq düşdün öz elindən, yurdundan, 
Od götürdün qürbət elin odundan. 
Çıxarmışdın bu yanları yadından, 
Gec olsa da gəlib çıxdın, Daşdəmir, 
Nə yaxşı ki gəlib çıxdın, Daşdəmir! 
 
Necə dözdün ayrılığa, hicrana, 
Uzun illər yön almadın bu yana. 
Yoxsa gəmin qərq olmuşdu tufana?! 
Dalğaları yarıb yıxdın, Daşdəmir, 
Nə yaxşı ki gəlib çıxdın, Daşdəmir! 
 
Uşaq ikən sən getmişdin bu yerdən, 
Nə gec oldu qayıtmadın səfərdən?! 
Bir səs gəldi qulağıma, yerlərdən, 
Küləklərdən qanad taxdın, Daşdəmir, 
Nə yaxşı ki gəlib çıxdın, Daşdəmir! 
 
Qoşa uçmaq istəmədin həyatda, 
Sevgin dəydi daşa dedin həyatda. 
 29 
Ürəyində qaldı arzu, murad da, 
Oyanmadı yatan baxtın, Daşdəmir, 
Axırı ki gəlib çıxdın, Daşdəmir! 
 
Bəlkə bu da bir xoş həyat, ömürdü, 
Tənhalığı qəlbin sənə yön gördü!? 
Xəmirini kim yoğurdu, kim gördü?! 
Sən özünə necə baxdın, Daşdəmir, 
Axırı ki gəlib çıxdın, Daşdəmir! 
 
Doğrudan da, çətin işdir ev işi, 
Paltar işi, min cür tikiş, növ işi, 
Öhdəsindən necə gəldin, ay kişi, 
Ağı necə yuyub sıxdın, Daşdəmir, 
Nə yaxşı ki gəlib çıxdın, Daşdəmir! 
 
Tənha ömür məngənə tək sıxandı, 
Sıxıb-sıxıb böyrü üstə yıxandı. 
Ötkəm canın sinə gərib dayandı, 
Bir möhtəşəm uca dağdın, Daşdəmir, 
Axırı ki gəlib çıxdın, Daşdəmir! 
 
“Ağır otur, batman gələr” el demiş, 
Dözüm, vüqar, səbir, təmkin səndəmiş?! 
Dünya sənin heç vecinə deyilmiş, 
Sən köçünü nə gec yığdın, Daşdəmir, 
Nə yaxşı ki gəlib çıxdın, Daşdəmir! 
 
Ata yurdun görüb səni sevindi, 
Saçlarını hörüb səni sevindi. 
İndi sənin toy günüdü, kefindi, 
Şahə qalxır köhlən atın, Daşdəmir, 
Deyib-gülür dostun, yadın, Daşdəmir! 
 
Qəlbin gənclik həvəsiylə döyündü, 
Qohum-qardaş görüb səni öyündü. 
Əmin oğlu Eldar dedi xoş gündü, 
Sevincindən göyə qalxdın, Daşdəmir, 
Axırı ki gəlib çıxdın, Daşdəmir! 
 
Doğma ocaq basdı səni bağrına, 
Məlhəm oldu hər dərdinə, ağrına, 
Yenə mindin köhlən atın sağrına, 
Sellər kimi coşub axdın, Daşdəmir, 
Nə yaxşı ki gəlib çıxdın, Daşdəmir! 
 30 
Heyifslənmə, belə gəldi səninki, 
Heç vaxt demə gətirmədi mənimki. 
İndi tapdın yaşamağın  çəmin ki, 
Qürbət eli sən buraxdın, Daşdəmir, 
Axırı ki gəlib çıxdın, Daşdəmir! 
 
İyun, 2000 
 
            Sizə həsəd çəkir 
 
Aydınlı kəndində Müsənnif, Aydın, 
Yaşayır gün kimi, ay kimi aydın. 
Kədərdən, qüssədən xeyli uzaqdı, 
Sevincdə şah palıd, məğrur qovaqdı! 
 
Bir tərəf meşədir, bir tərəf tala, 
Ötür yanlarından çay bala-bala. 
Elə bil göylərin yeddi qatında, 
Ərzi dolanırlar quş qanadında! 
 
Deyirəm, bu yerlər cənnət yeridi, 
Bu yerdən çox yerlər arxa-geridi. 
Xoşbəxtdir bu yerdə ömür sürənlər, 
Qonağa-qaraya çörək verənlər! 
 
Ay çörək verənlər, çörək qədrini, 
Kaş ki sizin kimi bilənlər olsun. 
Gözünün yaşını dolan göylərin 
Kaş ki sizin kimi silənlər  olsun! 
 
Çox şeydən yarıdız  dosta, qardaşa, 
Böyükdür haqqınız bu haqqı-sayda! 
Sizə həsəd çəkir göylər  sakini 
O yanan günəş də, o nurlu ay da!.. 
 
2004 
 
 
 
            İsmayıllı 
 
Günəşli, aylı 
Ulduz alaylı, 
Seçimli-saylı 
Diyarım mənim! 
 31 
Qayalı, dağlı 
Bağçalı, bağlı. 
Ağır budaqlı 
Nübarım mənim! 
 
Yaşıl meşəli, 
Sərin guşəli. 
Çiçək döşəli 
Gülzarım mənim! 
 
Cənnət məkanlı, 
Qəlb oxşayanlı. 
Şeir, dastanlı 
Şairim mənim! 
 
1986 
 
 
   Quşencə kəndi 
 
Onda bu təravət, gözəllik hardan?! 
Gül ətri alıbdır, nazlı bahardan. 
Bu yer elə bil ki, uca dağlardan, 
Nə qədər ucadır bu aləm bilir! 
 
Günəş ilk nurunu bu yerə səpər, 
Odur ki, bu yerdə var dözüm, təpər. 
Burda ürəkləri ayırmır çəpər, 
Bir evin sevinci hər evdən gəlir! 
 
Qonağa məhəbbət, qonağa hörmət, 
Yayılır yağ kimi cana bu adət. 
Burda qanad açır vəfa, sədaqət, 
Zirvədən-zirvəyə uçur, yüksəlir! 
 
Bu Mövlud Teymurun bağlandığı yer, 
Əzəldən cənnətdir, behiştdir deyir. 
Yad yerdən kim gəlir qəm, qubar yeyir, 
Bu yerdən kim gedir, bil kefdən gəlir! 
 
1996 
 
 
         
 
 32 
                                                       İlk müəllimim Adıxan İslamova 
 
Sinif otağıdır yaşıl ormanın, 
O tumpul balalar otların sənin. 
Hər uşaq ürəyi bəhərin, barın, 
Tükənməz nemətin, dadların sənin! 
 
Bir də qayıdaydım ötən illərə, 
Olaydın sən də ki ilk müəllimim. 
Dönəydim yanında güllü çöllərə, 
Alaydın ətrimi, itəydi qəmim! 
 
Çox heyif! Axar çay axmaz tərsinə, 
Dünya da yoluyla gedir həmişə. 
Sənin nə dərsinə qulaq asıram, 
Nə də o günlərə çətin yetişəm! 
 
1997 
 
           Doğma yurd 
 
Bu yerə gələndə düşür yadıma, 
İlkinlik çağlarım – şən uşaqlığım. 
İndi xatirətək mənə görünən, 
Başımda bir duman, çən uşaqlığım! 
 
Yaddaş kitabımı vərəqlədikcə, 
Xəyal məni daim çəkir o yerə. 
Desəniz bir danış uşaqlığından, 
Az yox, danışaram min bir xatirə. 
 
Haleybəy gələrdik, dəstələnərdik, 
Mən güclü dəstəyə düşərdim çox vaxt. 
Oynardıq “Bənövşə”, “Topaldıqaç”ı, 
Ürəyi gülümsər, üzügülər, şad!.. 
 
Hələ demirəm ki, Feyzibalayla, 
Tez-tez güləşərdim yaşıl çəməndə. 
Dağlarda-daşlarda alpinist kimi, 
Onunla gəzərdim dumanda, çəndə.. 
 
Yorulmaq-usanmaq bilməzdik nədi, 
Biz günü beləcə axşam edərdik. 
Dağlardan, çöllərdən, meydançalardan, 
Çəkilib həvəslə evə gedərdik. 
 33 
Bu yerə gələndə düşür yadıma, 
Uşaqlıq çağlarım azı min kərə. 
Desəniz bir danış uşaqlığından, 
Az yox, danışaram min bir xatirə!.. 
 
1979 
 
                                                   Vaxtilə təhsil aldığım Şamaxı humanitar 
       təmayüllü internat məktəbinə 
 
Xəyalımda, xatirimdə qalmısan, 
Ürəyimdə, dərd-sərimdə qalmısan. 
İllər ötüb öz yerində qalmısan, 
Dəyişilən bircə mənəm, a məktəb! 
 
Saç ağarıb, göz dumana dönübdü, 
Baş fikirdən ah-amana dönübdü. 
O günlərə yana-yana dönübdü, 
Dəyişilən bircə mənəm, a məktəb! 
 
Yadımdadır Təbriz, İzzət müəllim, 
Əsgər, Badam, Mənnan, Şərbət müəllim. 
Teymur, Adil, Süliddin sərt müəllim, 
Dəyişilən bircə mənəm, a məktəb! 
 
O məktəbli günlər qaldı geridə, 
Coşqun təbli günlər qaldı geridə. 
Bir söz desəm anar göyü, yeri də, 
Dəyişilən bircə mənəm, a məktəb! 
 
Mövlud sandı səni əziz, həm doğma, 
Verdi gücü təbə, eşqə, ilhama. 
Səni yazdı, çatdı arzu, xoş kama, 
Dəyişilən bircə mənəm, a məktəb! 
 
1987 
 
 
                  Azdı 
 
Həyatı dərk edən azdı dünyada, 
Onlar bir bahardı, yazdı dünyada. 
Kamandı dünyada, sazdı dünyada, 
Ötür vətən üçün, ötür el üçün! 
 
 34 
Mayası qaymaqdı, qayəsi şirin, 
Hikməti böyükdü, nağılı dərin. 
İsti yay günündə küləyi sərin, 
Əsir çəmən üçün, əsir çöl üçün! 
 
Çiçəyi sığallar, gülü əzizlər,  
Yollardan xəzəli silib-təmizlər. 
Tutar camalına ayna dənizlər, 
Böyük hörmət üçün, həm “sağ ol” üçün! 
 
Üzünə aran da, dağ da açıqdı, 
Qəlbində yurd salan kasıb, yazıqdı. 
El üçün yanmayan eldən uzaqdı, 
Yanır şikəst üçün, yanır şil üçün! 
 
Mövlud, yaxşı tanı zəri, gövhəri, 
De kim yada salar paslı dəmiri?! 
Həyatı dərk edən çevikdi, diri, 
Yaşayır, yaradır milyon il üçün! 
 
2000 
 
 
 
        Allah bizə yar idi 
 
Atam məni internata verəndə, 
Onda mənim on dörd yaşım var idi. 
Xatırlayım o atalar sözünü: 
“Az aşım, ağrımaz başım” var idi! 
 
Nə dərd bildim, nə ayrılıq, nə hicran, 
Nə xəstəlik, nə naxoşluq, nə dərman. 
Məni ancaq düşündürdü bir “fərman”: 
Tək oxumaq... Macal, vaxtsa dar idi! 
 
İstəyimiz genişliyə yol açmaq, 
Göy səmada günəş kimi nur saçmaq. 
Bu məqsədlə döyünürdü qəlb ancaq, 
Tanrı bizə, Allah bizə yar idi! 
 
1993 
 
 
 
 35 
Mənə çətin gəlir 
                   Bu şeir son zəngdə oxunmuşdur 
 
Məktəbdən ayrılmaq, doğma məktəbdən, 
Mənə çətin gəlir, çox çətin gəlir. 
On bir il olduğum yerdən ayrılmaq, 
Doğrusu, çətindir, bilənlər bilir! 
 
Axı, burda mənim neçə xatirəm, 
Neçə şirin sözüm, söhbətim qalır. 
Əziz şagirdlərə, müəllimlərə, 
Böyük məhəbbətim, hörmətim qalır! 
 
Yox, yox! Ayrılsam da doğma məktəbdən, 
Çıxmaz xatirimdən məktəb illəri. 
Mən harda olsam da, hansı məkanda, 
Unuda bilmərəm mən bu günləri! 
 
1970 
 
 
            Son zəng münasibətilə 
             məktəb məzunlarına 
                    ( zarafatla ) 
 
On birinci sinifdə 
Səkkiz uşaq oxuyur. 
Səkkiz pöhrə, səkkiz şüy, 
Səkkiz budaq oxuyur. 
 
Qoy söyləyim, qoy deyim, 
Onlar on dörd olublar, 
Səkkiz nəfər qalıblar. 
Mən demirəm onları 
Yarı yolda salıblar! 
İndi səkkiz nəfərdi, 
Bir candı, bir ciyərdi! 
 
Kölgə salıb telləri 
Çölə, düzə, tarlaya. 
Neçə ildir məktəbi 
Salıb dərdə, bəlaya! 
 
“Qaç” deyirsən, dururlar, 
“Dur” deyirsən, qaçırlar. 
 36 
Min oyun göstərirlər, 
Min möcüzə açırlar. 
 
Guya böyük olublar, 
Üz qırxıb, bığ qoyurlar. 
Təsbeh tutub-atırlar, 
Papiros çəkib uyurlar! 
 
Elnara bax, Elnara, 
Qızarıb dönüb nara. 
Soruşun bu sifətlə 
Hara gedir, bu hara?! 
 
Elvin – evin uşağı, 
Qoyun-keçi qocağı! 
Lap tənbəlin biridir 
Oxumaqda açığı! 
 
Elçinə bax, Elçinə 
Xozu-xozu hərlənir. 
Forsu tutub aləmi, 
Orda-burda girlənir! 
 
Pəhləvanam deyirdi, 
Ayaz qışda, ayazda. 
Nə günə qoyub qolun 
Tullananda bu yazda! 
 
Şaiqə bax, Şaiqə, 
Baxır qərbə, gah şərqə. 
Çox axtarır, tapmayır 
Özünə dost, rəfiqə. 
 
Durna durnaya dönüb 
Göylə gedir səmada. 
Deyir, kitab, əlindən 
Durna çətin qayıda?! 
 
Aygül Ayda, Marsdadı, 
Sevinci sığmır göyə. 
Hazırlaşır bu gündən 
Müəllimliyə getməyə. 
 
Aynur nurdu, çıraqdı, 
Bir qaynayan bulaqdı. 
 37 
Fikirləri özündən 
Öndə gedir, qabaqdı! 
 
Xəyalə xəyaldadır 
Ayılmayıb hələ də. 
Ha gözlədik,  gəlmədi 
Bu məktəbə bir gün də! 
 
O biri Xəyalənin 
Qəlbi xoşdu, könlü şən. 
Öz sinif dostlarını 
Çıxarmayır fikrindən! 
 
Arzusu nakam qalan 
Mahir vardı burada. 
Axtarırıq biz indi 
O hardadır, o harda!? 
 
Xəlil uzaq eldədi  
Dosta qonaq eldədi. 
Bu gün, sabah gələrəm 
Darıxmayın siz dedi! 
 
Bəxtiyar bəxtəvərdi, 
Naxçıvanda əsgərdi. 
Deyir sinif dostlarım 
Qəlbimdə bir zəfərdi! 
 
Yusif Yusif Sərracdı, 
Gah taxtdadır, gah yerdə. 
Yaylaqlarda dolanır, 
Xoşdur ona çöllər də! 
 
Xatirədir bu şeir, 
Məndən bu şagirdlərə. 
Bu günü yad eləyin 
Siz gedəndə şəhərə! 
 
Deyin Buynuz kəndində, 
Müəllim var, məktəb var. 
Kitab, dəftər, qələmdan, 
Sual, cavab, tələb var! 
 
Köksünüzdə gəzdirin 
Bu işığı, bu nuru. 
 38 
Burda gəzin, axtarın 
Həyatdakı uğuru! 
 
2003 
 
 
      Təmizlik 
 
Otu tapdalama, çiçəyi əzmə, 
Torpaqdan göyərib, torpaqdan çıxıb. 
Büllur bulaqları hifz elə, qoru, 
Koroğlu suyuna dodağın sıxıb! 
 
Günəşə sən nurlu gözlərinlə bax, 
Yoxsa ki nurunu səndən əsirgər. 
Ayın qarşısında ay ürəkli ol, 
İstəsən saf olsun ürəyin əgər! 
 
Mən səni pis yola səsləməyirəm, 
Əyriyə qamçı ol, düzə də həmdəm. 
Bu dünya heç kimə qalmayacaqdır, 
Ömründə söyləmə sən “mənəm, mənəm!”.. 
 
Təmiz adamlarla otur, dolan, gəz, 
“Təmizlik ürəyin qızılgülüdür. 
Şayiə gəzdirib, tor quranların, 
Bədəni sağsa da, özü ölüdür!”. 
 
1979 
Son üç misranın müəllifi Xəlil Rzadır. 
 
                  
 
               Qarağaclar 
 
Niyə quruyursuz, ay qarağaclar, 
Sizi qarğıyanın dili qurusun. 
Sizin halınıza yanıram hər gün, 
Ürəyim ağrıyır, sözün doğrusu. 
 
Niyə quruyursuz, ay qarağaclar? 
Niyə meşələri tərk eləyirsiz?! 
Niyə qoca anan – bu təbiəti, 
Kədərə, qüssəyə qərq eləyirsiz?! 
 
 39 
Bu nə xəstəlikdir düşübdür sizə, 
Ulu nəslinizin kökü kəsilir. 
Bakı-Qaraməryəm şossesi boyu, 
Quru cəsədiniz görünür bir-bir! 
 
Ən böyük faciə!.. Böyük müsibət!.. 
Palıd, gözünü aç, çinar, fikir ver, 
Bir vaxt sizin ilə qol-boyun duran, 
Qarağac quruyur bu möcüzədir! 
 
Aman, belə halda sizi görəndə, 
Qorxuram quruya çaylar, bulaqlar... 
Sizin kölgənizdə bir vaxt dincələn, 
Razıyam quruya zatı qırıqlar! 
 
Təki siz, təki siz qurumayaydız, 
Sizi qarğıyanın dili qurusun. 
Sizin halınıza yanıram hər gün, 
Ürəyim ağrıyır, sözün doğrusu! 
 
İyun, 1988 
 
 
Qalırsan mat-məəttəl 
                    Dünyagörmüş ağsaqqal Novruz Ağayevə 
 
Dünyanı görürsən, ərzi görürsən, 
Dərəni görürsən, düzü, görürsən. 
Bilmirsən kim kimdi, düzü, görürsən, 
Qalırsan mat-mətəl, ay Novruz dayı! 
 
Qarışqa özünü fil tək göstərir, 
Tülkü də özünü pələng göstərir. 
Şeytan da özünü mələk göstərir, 
Qalırsan mat-mətəl, ay Novruz dayı! 
 
Bilmirsən dağ dağdı, təpə təpədi, 
Dalğa dalğadımı, ləpə ləpədi?! 
Həqiqət həqiqət, “çepe çepedi?!”. 
Qalırsan mat-mətəl, ay Novruz dayı! 
 
Dərdini deməyə üz tapmayırsan, 
Əyri xirtdəyəcən, düz tapmayırsan. 
İynə axtarırsan, biz tapmayırsan, 
Qalırsan mat-mətəl, ay Novruz dayı! 
 40 
Kimi qaralayıb, kimi sancasan, 
Hara yön alasan, hara qaçasan. 
Hər yanda gic, satqın, hər yanda şeytan, 
Qalırsan mat-mətəl, ay Novruz dayı! 
 
Dərdim çox, sərim çox açıb deməyə, 
Kimi çağırasan, kimi, köməyə. 
Gördüm ki, layiqdir çoxu “öl”məyə, 
Qalırsan mat-mətəl, ay Novruz dayı! 
 
1992 
 
 
                 Dördlüklər 
 
Sözün qüdrətinə, gücünə inan, 
Qılıncdan itidir, oxdan kəsərli. 
İş var düzəlməyir zorla, hədəylə, 
Bir kəlmə söz ilə düzəlir, bəli! 
 
Söz var ürəklərə axır yağ kimi, 
Şirindir, şəkərdir, baldır elə bil. 
Söz var qılınclayır, kəsir sinəni, 
Min loğman gəlsə də sağalan deyil! 
 
De sözdən kim küsər, de kim inciyər, 
O söz çiçək olsa, o söz gül olsa. 
Söz əgər çevrilib olarsa zəhər, 
Ürək qəmə batar, könül  də yasa! 
 
Açılmaz qapını açan söz olub, 
Dünyaya işıq, nur saçan söz olub. 
İlk dəfə dil açan körpələrin də 
Şirin dodağından uçan söz olub! 
 
Söz var ürək açır, könül oxşayır, 
Söz var ara vurur, min ara qatır. 
Adam var şan-şöhrət qazanır sözlə, 
Adam var söz üstdə on beş il yatır! 
 
1978 
 
 
 
 
 41 
               Deməmişəm 
 
Ömründə birini aldatmamışam, 
Boğazdan yuxarı söz deməmişəm. 
Haqdan, ədalətdən kam almışam, kam, 
İpəyin yerinə bez deməmişəm! 
 
Hər yerdə sözümün ağası oldum, 
Ellərin baharı, həm yazı oldum. 
Günəşin eşqiylə boşaldım, doldum, 
Yanmayan ocağa köz deməmişəm! 
 
Mən dözə bilmədim yalana, şərə, 
Min lənət yağdırdım bu ünsürlərə. 
Əzəldən vurğunam nurlu səhərə, 
Əyriyə, dönüyə düz deməmişəm! 
 
Dağlara söykəndim dağlar oğlutək, 
Qorxmadım düşməndən qoç Koroğlutək. 
Hər yerdə oxudum aşıq Alıtək: 
Astarın yerinə üz deməmişəm! 
 
Bu Mövlud Teymurun sözü uludur, 
Nahaqqın ağası, haqqın quludur. 
Yolu Vətən yolu, bu el yoludur, 
Əlini Allahdan üz deməmişəm! 
 
1990 
 
Qeyrət hissi 
 
Açılan çiçək də solur, soluxur, 
Haqqı  haqsız yerə haqsızlar boğur. 
Görəndə bunları sinəm dərd doğur, 
Saxlaya bilmirəm  sevinc özümdə, 
Hər şey gözdən düşür görən gözümdə! 
 
Yıxılan bəndəni qaldıran yoxdu, 
Ac elə ac qalıb, tox elə toxdu. 
Əzilən, döyülən, vurulan çoxdu, 
Deyir bir zırrama bu da ki azdı, 
Elə bil başıma dəyən qapazdı! 
 
O nadan nə bilir vətən, xalq nədi, 
Ədalət, həqiqət, düzlük, haqq nədi. 
 42 
Bu dərə, bu təpə, bu düz, dağ nədi, 
Bildiyi çaxırdı, bir də araqdı, 
Ondan qeyrət hissi kənar, uzaqdı! 
 
Bu günü dünəndən daha ağırdı, 
Ürəyi kin dolu, qəlbi paxırdı. 
Özüm də bilmirəm necə dılğırdı, 
Rədd olsun qarşımdan, itsin gözümdən, 
Belə adamlara öl deyir vətən! 
 
1989 
 
 
Niyə məndən qaçırlar 
 
Heç bilmirəm özüm də                                                      
Yalan yoxdur sözümdə.                                                   
Düzü görür gözüm də, 
Niyə məndən qaçırlar?! 
 
Yumşaq, həlim üzüm var, 
Gül bitirən düzüm var. 
Hamar yolum, izim var, 
Niyə məndən qaçırlar?! 
 
Yolun azan deyiləm, 
Quyu qazan deyiləm. 
Haqqı pozan deyiləm. 
Niyə məndən qaçırlar?! 
 
Bəlkə qaradinməzəm, 
Yanan yerdə sönməzəm. 
Çox mətinəm, dönməzəm, 
Niyə məndən qaçırlar?! 
 
Nahaqqa dağ qoymuşam, 
Bəd köksünü oymuşam. 
Şərbət içib doymuşam, 
Niyə məndən qaçırlar?! 
 
Yaxşısı da, pisi də, 
Əyrisi də, düzü də, 
Boylusu da, mizi də... 
Niyə məndən qaçırlar?! 
  
 43 
Sirrin bilə bilmədim, 
Açılar sirr mən dedim. 
Fikrə getdim, qəm yedim, 
Niyə məndən qaçırlar?! 
 
1996 
 
 
                       Qorxuram 
 
Qorxuram bu dünya dağıla birdən, 
Heç əsər qalmaya kənddən, şəhərdən. 
Biz də ölüb gedək cavan yaşında, 
Ya evdə, ya çöldə, ya da maşında! 
Doğulduğum kəndin yaxınlığında, 
Yaşıl bir meşənin gen qucağında, 
Görürəm daşları mən qalaq-qalaq, 
Keçmişdən gətirir min xəbər, soraq! 
Tarixin nə qədər gör yaddaşı var!? 
Yaxşının, xeyirin şər qardaşı var? 
Sən şər söyləməsən xeyir görməzsən, 
Nədir başımızdan bir zaman əsən?! 
Küləkmi, tufanmı, zəlzələmi de? 
Dəhşətmi, vəhşətmi, qəm-ələmmi de?! 
Dağılan, soğulan ölkələr olub, 
 Doğruya çevrilən bəlkələr olub! 
Taleyin hökmünə şəkk gətirmə sən, 
Bir anda yox olar dağ, dərə, çəmən! 
Hər şey ola bilər, hər şey labüddü, 
Dünya da təndirə yapılan kütdü. 
Gedər də, axar da, düşər də birdən, 
Allah hifz eləsin bizi bu şərdən! 
 
2001 
 
 
                                                                İnsan 
 
Şəhərdə avara insanlar gəzir, 
Arayın, axtarın,  çıxarın üzə. 
Onlara bir qulaqburması verin, 
Siz dəvət eləyin onları düzə! 
 
Qoymayın məhv olub, gedə uçruma, 
İnsana arxadır, köməkdir insan. 
 44 
Uzadın qayğıkeş əllərinizi, 
Əyri də dəyişib düz olar, inan! 
 
1980 
 
 
Tələbəlik dostum Əjdər Şirinbəyoğluna 
 
Bəy oğlusan, Şirinbəyin oğlusan, 
Xoş arzunun, xoş diləyin oğlusan. 
Sədaqətdə, əhddə yeyin oğlusan, 
Dostluğuna, dostum, sözüm olmadı, 
Deyiləsi sənə sözüm qalmadı! 
 
Harda oldu yuvan, yurdun soruşdun, 
Aranda, həm dağda durdun soruşdun. 
Bizə gəlsin, sən – buyurdun, soruşdun, 
Dostluğuna, dostum, sözüm olmadı, 
Deyiləsi sənə sözüm qalmadı! 
 
İsti qəlbin açdı məni qarda da, 
Gəzdin məni çətində də, darda da. 
Görməmişdim bu xisləti baharda, 
Dostluğuna, dostum, sözüm olmadı, 
Deyiləsi sənə sözüm qalmadı! 
 
Sən Mövludun Nuhdan gələn dostusan, 
Bəydən gələn, şahdan gələn dostusan. 
Dost qədrini çoxdan bilən dostusan, 
Dostluğuna, dostum, sözüm olmadı, 
Deyiləsi sənə sözüm qalmadı! 
 
2000 
 
 
                İsmayıllım 
 
Rayonlar içində bir rayonum var, 
Onda neçə-neçə qəhrəmanım var. 
İvanovka kimi gülüstanım var, 
A mənim ətirli, tər İsmayıllım, 
Vüqarlı, hünərvər - ər İsmayıllım! 
 
Ana vətənimin bir parçasıdır, 
Gəl, gör ki çörəyi, duzu nə dadır?! 
 45 
Bərəkət, ülviyyət, ətriyyət satır... 
Torpağı bir dövlət, var İsmayıllım, 
Dağları il boyu qar İsmayıllım! 
 
Gəz yaşıl çəməni, qalx dolan diki, 
Azad xalqınındır varı var nə ki... 
Hüsnünə nur saçır Niyal, Əbrəki, 
Mənim günəş qəlbli şən İsmayıllım, 
Hər tərəfi gül, gülşən İsmayıllım! 
 
Uca dağlarından axan çayı var, 
Dəlisov Göyçayı, Girdmançayı var. 
Zəfərlərlə dolu günü, ayı var, 
Qoynu tamaşalı, sirr İsmayıllım, 
Amalı bir olan, bir İsmayıllım! 
 
Gözəlliyin rəmzi olub binadan, 
İpək təbiətli qoca Talıstan, 
Könüllər oylağı uca Talıstan, 
Taledən verilən pay İsmayıllım, 
Gözəldir payız, qış, yay  İsmayıllım! 
 
Dağların babası  Baba dağın var, 
Min nübar yetirən bağça-bağın var. 
Xoş keçən günlərin, qaynar  çağın var, 
Könüllər oxşayan şən İsmayıllım, 
Sənə qurban olum mən, İsmayıllım! 
 
1978 
 
 
         Yerin bəllidir 
           Asayişin keşiyində dayanan, gözəl insan,                  
      İsmayıllının Polis rəisi, hörmətli Nizami Qocayevə 
 
Ellərin gözündə uca olmusan. 
Ürəyi sevinclə, eşqlə dolmusan. 
Həmişə şux, ötkəm, uca qalmısan, 
Məğrur Baba dağı kimisən, qardaş! 
 
Düzə yaxın oldun, haqqı qorudun, 
Vətəni, bağçanı, bağı qorudun. 
Göylərə  ucalan dağı qorudun, 
Ay, ulduz işığı kimisən, qardaş! 
 
 46 
Sevdin eli, yurdu, doğma diyarı, 
Açdı ürəyini Vətən baharı. 
Səni əziz sandı bu el dağları, 
Çağlayan bulağı kimisən, qardaş! 
 
Gəlmisən göz üstdə yerin bəllidi, 
İsmayıllıya faydan, xeyrin bəllidi. 
Hünərin, qüdrətin, sehrin bəllidi, 
Tərtəmiz gül bağı kimisən, qardaş! 
 
Durdun asayişin keşiyində sən, 
Sanki öz evində, eşiyindəsən. 
Yaşarsan əbədi ürəyimdə sən, 
Ən şirin bir duyğu kimisən, qardaş! 
 
İsmayıllı, 2009 
 
 
                               Vətənə bağlıyam 
 
Özümün özümə təşəkkürüm var, 
Ömründə bir yalan danışmamışam. 
Dostlar məclisində artiq söz ilə, 
Nə quru hay-küylə coşub-daşmışam! 
 
Özümün özümə təşəkkürüm var, 
Düzlüklə tanınıb, ad çıxarmışam. 
Ötən günlərimi xatırlayanda, 
Sən demə sehrli bir nağılmışam! 
 
Özümün özümə təşəkkürüm var, 
Sevinc də daşıyıb, qəm də yemişəm. 
Qorxmadım düşmənin vəzifəsindən, 
Ona da sözümü dürüst demişəm! 
 
Özümün özümə təşəkkürüm var. 
Hər şeyin yerini yaxşı bilmişəm.  
Harada danışmaq, harada susmaq, 
Həyatın sirrini yaxşı bilmişəm! 
 
Özümün özümə təşəkkürüm var,  
Oturub-durmuşam yaxşılar ilə.        
Qol-boyun olmuşam mən ki əzəldən, 
Al-əlvan yaz ilə, xoş bahar ilə! 
 
 47 
Özümün özümə təşəkkürüm var,  
Təmiz adamlarla dostluq etmişəm. 
Onların yolunu haqq yolu bilib, - 
Bu ülvi, müqəddəs yolla getmişəm. 
 
Özümün özümə təşəkkürüm var,  
Bir könül sındırıb, yaralamadım. 
Sən filan yerdənsən, mən filan yerdən, 
Vətəni min bölüb paralamadım! 
 
Özümün özümə təşəkkürüm var,  
Çiçəyə bağlıyam, gülə bağlıyam. 
Sevib, əzizləyib torpağı, daşı, 
Vətənə bağlıyam, elə bağlıyam! 
 
1983 
 
              A kəndim 
 
Arzuların deyim hansı birini, 
Dərin dərə dərələrin dərini. 
Sığnaq idi sərin yerin sərini, 
Yaman olur Düzdə bürkün, a kəndim! 
 
Küsməmişdi çəmənindən, dağından, 
Üzməmişdi nə bir çiçək bağından. 
Bəs nədəndir o uşaqlıq çağından 
Sədiyarın düşdü itkin, a kəndim! 
 
İldən-ilə dərd dərd üstə qalandı, 
Nəşələrin urvalandı, talandı. 
Yetim Məhi bir sağalmaz yarandı, 
Bu səbəbdən oldun küskün, a kəndim! 
 
Qovağında ayrılığım, həsrətim, 
Palıdında dəyanətim, qüvvətim. 
Çinarında sədaqətim, ülfətim, 
Daşındadır mamır kürküm, a kəndim! 
 
Mən halıyam kədərindən, qəmindən, 
Gözlərinin qan-yaşından, nəmindən. 
Mövlud Teymur rica edir bil səndən, 
Mübariz ol, həm də kəskin, a kəndim! 
 
1989 
 48 
         Bu elli qardaş 
               Fəxrəddin Şərifovun əlli illiyi  münasibətilə 
 
Ömrün qayalarda, dağlarda keçdi, 
Dağlartək dözümlü, vüqarlı qardaş. 
Daddın xoş ətrini çölün, çəmənin, 
Taleyi çiçəkli, baharlı qardaş! 
 
Dostun Aydın oldu, Müsənnif oldu, 
Bu Vahid, bu Sabir, Nəcməddin oldu. 
Qonşun da çilingər Zeynəddin oldu, 
Qohum-əqrəbadan çox karlı qardaş! 
 
İmrana, Rafiqə  oldun kef, məzə, 
Əjdərə bir sirsən, həm də möcüzə. 
Saməddinə çiçək, gülsən təptəzə, 
Həmdəmli, munisli, həmkarlı qardaş! 
 
Çoxu dostlarını sayır barmaqla, 
Səninki qurtarmır min yol saymaqla! 
Hətta dostluğun var piplə, qovaqla, 
Vələsli, dəndəli, çinarlı qardaş! 
 
Daha nə dərdin var bu gen dünyada, 
Darlıq eləmədi qəddin dünyada?! 
Hər arzu-kamına yetdin dünyada, 
Qoçaqlı, çevikli, çaparlı qardaş! 
 
Əzəmət simvolu, nişanı oldun, 
Zarafat, lətifə meydanı oldun. 
Bu yurdun nağılı, dastanı oldun, 
Koroğlu təpərli, tutarlı qardaş! 
 
Ovçular ovçusu sayıldı adın, 
Dağları, daşları lərzəyə saldın. 
Qoyunu qurd-quşun ağzından aldın, 
Tüfəngli, patronlu, qatarlı qardaş! 
 
Nəbiyə bənzədin Boz at belində, 
Çıxdın Baba dağa dua dilində. 
Kövrəldin, ağladın Zarat elində, 
Yağışlı, leysanlı, yağmurlu qardaş! 
 
Ayrıla bilmədin bu köhnə yurddan, 
Bu sönmüş ocaqdan, bu sönmüş oddan. 
 49 
Gələrəm qoynuna dedin hər zaman, 
Vəfalı, inamlı, ilqarlı qardaş! 
 
Keçdi neçə sənə, keçdi neçə il, 
Kim deyir Fəxrəddin gördüyün deyil?! 
İyirmi yaşında bir cavandı bil, 
Şumallı, ütülü, tumarlı qardaş! 
 
Nə saçı ağarıb, nə də tökülüb, 
Nə dişi laxlayıb, beli bükülüb. 
Nə açıq alnına şırım çəkilib, 
Ağappaq, tərtəmiz, hamarlı qardaş! 
 
Buludsuz göyündə ulduz, ay gəzir, 
Günəşli havanda torağay gəzir. 
Sənin hər addımın soyuğu kəsir, 
Baltalı, dəhrəli, mişarlı qardaş! 
 
Kənddə doğulmusan, kəndin oğlusan, 
Pirvəli, Gərdənə, Bəndin oğlusan. 
Bu yurdun, obanın mətin oğlusan, 
Şahdağlı, Kəpəzli, Qoşqarlı qardaş! 
 
İndi əlli yaşın, əlli ilindi, 
Sevincdən ürəklər dindi, nə dindi! 
Bu məclis tək sənin deyil, elindi, 
Bu elli, bu yurdlu, diyarlı qardaş!.. 
 
Sentyabr, 1999 
 
 
                   Balta 
 
Sapından ayrılan bir balta gördüm, 
Paslanıb torpaqda, mamır bağlayıb. 
Elə bil köksünü odlu ildırım, 
Yağışda odlayıb, çəndə dağlayıb! 
 
Zərif gövdələri göynədən balta, 
Çəkilib bir küncə sanki ağlayır. 
Ağaclar gül açır indi yanında, 
De kimdir günahkar, di gəl sən ayır! 
 
Günahkar kəsənmi, yoxsa kəsdirən? 
Yoxsa odunçuya sifariş verən?! 
 50 
Dilləndi qəzəblə pas atan balta: 
Çiçəyi kim dərər olmasa dərən?! 
 
1978 
 
 
               Doğru söz 
 
Harda olsan, necə var 
Sözün düzün deyəsən. 
Öz sözünü  özgə yox, 
Gərək özün deyəsən! 
Sözün düzün  deməmək 
Qəbahətdir, qəbahət. 
Sözün düzün bil demək 
Səadətdir, səadət! 
Əhsən dedim, min əhsən 
Doğru sözə, düz sözə, -  
Dəyəndə şillə kimi 
Yalan danışan üzə! 
Mən həmişə düz sözün 
Tərəfdarıyam, düzü! 
Düz sözün birdir üzü, 
Yoxdur ikinci üzü! 
 
1982 
 
                                              
                                                      Əməllərin ürəklərə dolubdu 
    Görkəmli şair, publisist Sərvaz Hüseynoğluya 
 
Sən sənətin yolunda nə etmədin, 
Sən bu yolda haralara getmədin?! 
De kimlərdən yazmadın, de ötmədin, 
Eh! Ay Sərvaz Hüseynoğlu, Hüseyn! 
 
Humanistsən, qəlbigeniş, açıqsan, 
Öz işində bir igidsən, qoçaqsan. 
Bir coşqun çay, bir qaynayan bulaqsan, 
Eh! Ay Sərvaz Hüseynoğlu, Hüseyn! 
 
Sən sənətdən yorulmadın, bezmədin, 
Əllərini haqq işindən üzmədin. 
Həqiqətin qabağını kəsmədin, 
Eh! Ay Sərvaz Hüseynoğlu, Hüseyn! 
 51 
 
Nizamidən, Füzulidən yazdın da, 
Qəmküsar Əliquludan yazdın da. 
Abbas, Bəkir, o Quludan yazdın da, 
Eh! Ay Sərvaz Hüseynoğlu, Hüseyn! 
 
Vurğun, Rəsul, Müşfiq, İlyas Əfəndi 
Görüb səndə bu qüdrəti öyündü. 
Neçə alim ürəyində döyündü, 
Eh! Ay Sərvaz Hüseynoğlu, Hüseyn! 
 
Mövlud deyir xidmətin çox olubdu, 
Yazmaq ilə ürəyin tox olubdu. 
Əməllərin ürəklərə dolubdu, 
Eh! Ay Sərvaz Hüseynoğlu, Hüseyn! 
 
2009 
 
Hərə özlüyündə dünya kəşf edir... 
 
Hərə özlüyündə dünya kəşf edir, 
Şair kəlmələrlə, müğənni səslə. 
Rəssam fırça ilə, nəqqaş naxışla, 
Zərgər zərgərliklə, dəmirçi gürzlə! 
 
Hərə özlüyündə dünya kəşf edir, 
Meşə ağacıyla, çiçək ətrilə. 
Bulaq zümzüməylə, şəlalə neylə, 
Palıd vüqarıyla, söyüd çətrilə! 
 
Hərə özlüyündə dünya kəşf edir, 
Çaylar kükrəməklə, sellər harayla. 
Vulkan püskürməklə, şimşək çaxmaqla, 
Gündüz al Günəşlə, gecə də Ayla! 
 
Hərə özlüyündə dünya kəşf edir, 
Qartal uçuşuyla, qu nəğməsilə. 
Ceyran qaçışıyla, arı şanıyla, 
Çeşmə aynasıyla, sular əksilə! 
 
Hərə özlüyündə dünya kəşf edir, 
İgid rəşadətlə, səyyah səfərlə. 
Ovçu ovçuluqla, qəvvas üzgülə, 
Düzlər zəmi ilə, bağlar bəhərlə! 
 
 52 
Hərə özlüyündə dünya kəşf edir, 
Dünya da kəşflərə möhtacdı hər vaxt. 
Ən böyük kəşflər də, ixtiralar da, 
Bizim ölkəmizdə gül açdı hər vaxt! 
 
1979 
 
 
           Yeni hava 
 
Nə gözəl dövrandı, yaxşı zamana, 
Yeni hava gəldi Azərbaycana. 
Azadlıq verildi hər bir insana 
Əl-qolun açıqdır qur, yarat, yaşat! 
 
Sənə “dur!” deyən var, nə də ki “dayan!” 
İstədiyin zaman işlə, yat, oyan! 
Böyük qəhrəmandır bu dövrü duyan, 
Əl-qolun açıqdır qur, yarat, yaşat! 
 
Həqiqət Mövludun ürəyindədir, 
Şirin arzusunda, diləyindədir. 
Nə gözəl misradır, nə gözəl sətir: 
Əl-qolun açıqdır qur, yarat, yaşat! 
 
1991 
 
             Kəndimiz 
 
Göydənmi göyərdi,yerdənmi qalxdı, 
Babamın gözüylə dünyaya baxdı. 
Döşünə qışda qar, yazda gül taxdı, 
Həmişə sevinən, gülən kəndimiz! 
 
Ulduzla göründü, ayla öpüldü, 
Buludla ağladı, günəşlə güldü. 
Hər sirri, tilsimi qeybdən gəldi, 
Dünyanın sirrini bilən kəndimiz! 
 
Adı Buynuzdursa buynuz olmadı, 
Hamıya dost oldu, quduz olmadı. 
İsti ürəyiylə bumbuz olmadı, 
Şaxtanı köksündən silən kəndimiz! 
 
2001 
 53 
 
 Müəllim  Rafiq Zərbəliyevə 
 
Yadımdan çıxmayıb Hövsan illəri, 
Ömrün gül-çiçəkli cavan illəri. 
Qaymaqlı illəri,yavan illəri, 
Ay Rafiq müəllim, Rafiq müəllim! 
 
Portda işləyirdin, mənsə zavodda, 
Adgözəl ordaydı, Əvəz də orda. 
İşlərdik həvəslə istidə, qarda, 
Ay Rafiq müəllim, Rafiq müəllim! 
 
Səni çağırdılar hərbi xidmətə, 
Səni yola saldım yağışlı gündə. 
Ağrıdan şişmişdi o gün dişin də, 
Ay Rafiq müəllim, Rafiq müəllim! 
 
Getdi unutmadın, gəldin yad etdin: 
“Məni yola salan, Mövlud, sən idin. 
Çıxmaz bu yaxşılıq yadımdan dedin”,  
Ay Rafiq müəllim, Rafiq müəllim! 
 
Bizim borcumuzdu yaxşılıq etmək, 
Arzuya, istəyə, amala yetmək. 
Ölməz ataların yoluyla getmək, 
Ay Rafiq müəllim, Rafiq müəllim! 
 
Hamı sənin kimi olsa həyatda, 
Dönər qarlı qış da yaza həyatda. 
Gecikməz bir insan işə saat da, 
Ay Rafiq müəllim, Rafiq müəllim! 
 
Neynək, bu dünyanın sapı qırıqdı, 
Yəhəri sökükdü, nalı sınıqdı. 
Onsuz da qəlbimiz yanıq-yanıqdı, 
Ay Rafiq müəllim, Rafiq müəllim! 
 
Yandırdı Qarabağ, Araz bizləri, 
Saldı kefdən, kökdən taraz bizləri. 
Elədi xəstəhal, nasaz bizləri, 
Ay Rafiq müəllim, Rafiq müəllim! 
 
Daha qəmdən keçib, fikirdən keçib, 
Əcüzdən-məcüzdən, minkirdən keçib. 
 54 
Bu işlər şeytandan, kafirdən keçib, 
Ay Rafiq müəllim, Rafiq müəllim! 
 
Quran yaman qurdu tələ bizlərə, 
Çatası dərd yoxdu hələ bizlərə. 
Niyə bu dünyada yer yox düzlərə, 
Ay Rafiq müəllim, Rafiq müəllim! 
 
Nə qədər torpaqlar yad əlindədi, 
Ömür də, tale də puçdu, heç nədi. 
Çıxmağa yol tapaq, cəhd edək qəti, 
Ay Rafiq müəllim, Rafiq müəllim! 
 
Mövludun ümidi kəsilməyibdi, 
İnamı min-mindi əksilməyibdi. 
Qarabağ, Cənub  da düzələcək bil, 
Ay Rafiq müəllim, Rafiq müəllim! 
 
1993 
 
 
             Bu dünya 
 
Uca dağlar zirvəsində daşlaşan 
Sal buzları əridəndi bu dünya. 
Burda mənəm, Bağdadda kor Xəlifə, - 
Deyənləri kiridəndi bu dünya! 
 
Çömçə kimi ortalığa atılan, 
Puldan ötrü ona, buna satılan, 
Haqqı danıb, əyriliyə əl çalan, 
Nadanları hey didəndi bu dünya! 
 
Tab gətirməz qarşısında hər duran, 
Dünənki şir görürsən ki, verir can. 
Kimisini qəm gölünə batıran, 
Kimisini şad edəndi bu dünya! 
 
Kimisini nəşələdib uyduran, 
Kimisini soğan kimi soyduran. 
Kimisini öz oxundan yaydıran 
Fitnə-fəsad, hiylə-fənddi bu dünya! 
 
Yaxşılıqdır bu dünyanın xoş səsi, 
Yaxşılıq et, tapılmazdır əvəzi. 
 55 
Mövlud Teymur, biz dünyadan gedəsi... 
Nə öləndi, nə itəndi bu dünya! 
 
1989 
 
 
        Qıra bilməz bu qeyrəti 
 
Təbiətim tamam başqa cürədir, 
Bənzəyişim torpağadır, yerədir. 
Bağlılığım vətənədir, elədir, 
Qıra bilməz bu vəhdəti milyol əl! 
 
Dağ vüqarım, əzəmətim bəllidir, 
Dəyanətim, şücaətim bəllidir. 
Doğma yurda məhəbbətim bəllidir, 
Qıra bilməz bu ülfəti milyol əl! 
 
Arzum mindi, həyat yolum bir olub, 
Məndə sevgi Tərtər olub, Kür olub. 
Araz mənə doğma, əziz yer olub, 
Qıra bilməz bu həsrəti milyol əl! 
 
Savalan da, Babadağ da mənimdir, 
Bakı, Şəki, Gəncə mənə Təbrizdir. 
Məhəbbətim Təbrizimə dənizdir, 
Qıra bilməz bu qiyməti milyol əl! 
 
Eşqim böyük, tükənməzdir niyyətim, 
Haçan dalda qalacaqdır möhnətim. 
İrəliyə atılacaq qüdrətim, 
Qıra bilməz bu qeyrəti milyol əl! 
 
1994 
 
       Deyimlər 
 
Əziziyəm dağdadı, 
Yamyaşıl yaylaqdadı. 
Əlindən düşmür tütək, 
Çoban kef-damaqdadı. 
 
Əziziyəm mətindi, 
Bu məsələ çətindi. 
Müşkülü asan edən 
Ürək lazımdır indi. 
 56 
 
Əziziyəm saydadı, 
Bu qanundu, qaydadı. 
Biri göylərdən gəlir, 
Biri çıxıb aydadı. 
 
Əziziyəm güldü, gül, 
Tər ləçəkdi, tüldü, tül. 
Könlüm açılsın deyə 
Nə durmusan, gülüm, gül! 
 
Əziziyəm yoldadı, 
Kimə deyəm yoldadı. 
Gülüm gəlib çıxmadı 
Bəlkə qeylü-qaldadı. 
 
Əziziyəm başdadı, 
Kirpikdədi, qaşdadı. 
Qəm çəkməkdən üz-gözüm 
Sel içində, yaşdadı! 
 
1978 
 
                   Xatın 
 
Bu yerə gələnin dərdi min olur, 
Qəlbinin başını duman, çən alır. 
Kövrəlir ürəyi, dolur gözləri, 
Xatının halına mat-məhbut qalır!.. 
 
Evlər sınıq-salxaq, evlər sahibsiz, 
Evlər qan ağlayır burda hər zaman. 
O qanlı illərdən otuz il keçir, 
Burda yaşamayır bir bəni-insan! 
 
Vaxt vardı, burada toy çalınardı, 
Mahnı söylənərdi, şer oxunardı; 
Könüllər dinərdi min  bir həvəslə, 
Adamlar bir-birin xoşbəxt sanardı! 
 
Xatının əvvəli büsat və sevinc, 
Sən demə axırı qəm yuvasıymış, 
Xatında səslənən qəmgin musiqi, 
Susan könüllərin son  havasıymış!.. 
 
1979 
 57 
           Yanvar gecəsi 
 
Ürək ağrısıyla qeyd etməliyik 
Əsrlər ötsə də bu faciəni. 
Xalqımız nə çəkdi yanvar gecəsi, 
O gecə çoxaldı saçımın dəni! 
 
Ürəyim ağrıdı, dizim tutuldu, 
Taqətim kəsildi o gecə, qardaş?! 
Göyüm ağlar qaldı, Yerim zarıdı, 
Bu necə dərd idi, bu necə, qardaş?! 
 
Ahım ərşə qalxdı, fəryadım göyə, 
Bağrı qan görəndə ər oğulları. 
Analar mərsiyə, ağı söylədi 
Əlləri göylərə, göylərə sarı! 
 
Göz yaşı içində üzən gəmiydim, 
Dərdim sular kimi tükənməz, çoxmuş. 
Nə günə düşmüşdüm görənlər bilir, 
Özümdən özümün xəbəri yoxmuş!.. 
 
Ürək ağrısıyla qeyd etməliyik 
Əsrlər ötsə də bu faciəni. 
Xalqımız nə çəkdi yanvar gecəsi, 
O gecə çoxaldı saçımın dəni! 
 
Fevral, 1990 
 
 
 
              Şəhidlər 
 
Demə imansızda iman da yoxdu, 
Düşmən nə çəkildi, nə də ki qorxdu. 
Tankların üstünə yumruqla qalxdı, 
Azadlıq himnini çaldı şəhidlər! 
 
Qüssəyə bələndi, qəmə büründü, 
O yas paltarında şəhər göründü. 
Hünər işıq  oldu, ətalət söndü, 
Günəştək zirvədə qaldı şəhidlər! 
 
Demədi arandı, demədi dağdı, 
Gülləni haraya istədi çaxdı. 
 58 
Tankların altında al qanı axdı, 
Ölümü  gözünə aldı şəhidlər! 
 
Demə gücsüz idi, əlacsız idi, 
Kirpikdə hər tükü ox, qılınc idi. 
Mərdliklə ölsə də sözünü dedi, 
Adını tarixə saldı şəhidlər! 
 
1990 
 
 
Azərbaycanın Milli Qəhrəmanı  
        Mübariz İbrahimova 
 
Mübariz mübariz idi, 
Həqiqət, düz, bariz idi. 
Saf, büllur, tərtəmiz idi, 
Ürəklərdə yaşayacaq! 
 
O, xalqını, millətini, 
Qaldırdı güc-qüdrətini. 
Şərəfini, şöhrətini, 
Diləklərdə yaşayacaq! 
 
O mərdanə, igidi mən, 
Əsl oğul, comərdi mən. 
Unutmaram heç bir zaman, 
Yüksəklərdə yaşayacaq! 
 
2010 
 
 
 
     Çalış bacarasan 
 
Düzü, həqiqəti bilmək istəsən, 
Bu dünya nə mənim, nə də sənindir. 
Çalış bu dünyada yaxşılıq elə, 
Əsl yaxşı insan bu vətənindir! 
 
Torpağa dönsə də torpaqdan bitər, 
Boylanar çiçəklə, baxar gül ilə. 
Yenidən qayıdar dünya üzünə 
Oxuyan turacla, dinən bülbüllə! 
 
 59 
Doğma vətən deyib, anacan deyib, 
Öpər çiçəkləri, öpər gülləri. 
Kəbə, Məkkə bilər, Kərbəla sanar 
Canından sevdiyi anamız yeri! 
 
Vətən səcdəgahdır, Vətən qibləgah, 
Gərək ki ürəkdən duyasan bunu. 
Çalış bacarasan, dostum, sevməyi 
Bu ana vətəni, Odlar yurdunu! 
 
1997 
 
 
         Elimsən, Allah 
 
Mənə qələm verdin, ağ kağız verdin, 
Bir ürək, bir beyin, bir ağız verdin. 
De-danış, yaz-yarat, öyüd düz verdin, 
Böyüksən, ucasan, ulusan, Allah! 
Sözün, şeriyyətin yolusan, Allah! 
 
Şeri uca tutdun, yüksəklik sandın, 
Şairi peyğəmbər, bir müdrik sandın. 
Yerdən də, göydən də ucadır adın, 
Varlığım, vücudum, canımsan, Allah, 
Damarımdan axan qanımsan, Allah! 
 
Böyük kainatda, həyatdasan sən, 
İstəkdə, arzuda, muraddasan sən. 
Anda, dəqiqədə, saatdasan sən, 
Günümsən, ayımsan, ilimsən, Allah, 
Ana Vətənimsən, elimsən, Allah! 
 
2000 
 
 
         Qış fəsli və uşaqlığım 
 
Qış fəsli... Qar yağır, həvəslənirəm, 
Buz üstə sürüşmək istəyirəm mən. 
Hanı ələ düşməz o uşaqlığım; 
Qar topu oynardıq; Feyzi, Kərəm mən. 
 
Qış fəsli... Qar yağır, düşür yadıma 
Taxta xizək üstə keçən günlərim. 
 60 
Bəs hanı? – dillənir təşnə ürəyim: 
Uşaq bulağından içən günlərim?! 
 
Qış fəsli... Qar yağır, könlüm, indi mən, 
Uşaq deyiləm ki, uşaqlıq edim. 
Mənə rəvadırmı, ey uşaqlığım, 
Bu yaşda mən indi şıltaqlıq edim?! 
 
1974 
 
 
          Yaş qırxı keçəndə 
 
Yaş qırxı keçəndə yorğuna düşür, 
Küləyə, tufana, çovğuna düşür. 
İtkiyə, ölümə, qırğına düşür, 
Amandır saxlayaq qırxda yaşları, 
Keçirək həmişə bağda yaşları! 
 
Məclisə çağıraq yaşı qırxları, 
Gözünün, qəlbinin yaşı qırxları. 
Qoymayaq yanına naşı qırxları, 
Amandır saxlayaq qırxda yaşları, 
Keçirək həmişə bağda yaşları! 
 
Qırx beşdə, əllidə infarkt görmüşəm, 
Ölümə farağat, sərvaxt görmüşəm. 
Qırxdan aşağıda həyat görmüşəm, 
Amandır saxlayaq qırxda yaşları, 
Keçirək həmişə bağda yaşları! 
 
Qırxdan yuxarılar – eniş-yoxuşlu, 
Qırxın gül-çiçəyi zərif, naxışlı. 
Məhəbbət ürəkli, sevgi baxışlı, 
Amandır saxlayaq qırxda yaşları, 
Keçirək həmişə bağda yaşları! 
 
Mövlud əllidədir, əli titrəyir, 
İndidən vay başım, ürəyim deyir. 
Fikirdən, qüssədən içini yeyir, 
Amandır saxlayaq qırxda yaşları, 
Keçirək həmişə bağda yaşları! 
 
2001 
 
 61 
      İndi bildim naşı idim 
 
Bəxt məni çox sevindirdi, 
              məni  sevinclə dindirdi. 
Xoş günümdən xumar oldum, 
              sığal  oldum, tumar oldum! 
Fəqət ömrü çox az oldu 
                                    bu günlərin! 
Xərcləməyə yerini də 
                 heç  bilmədim  sevinclərin. 
İndi bildim naşı idim, 
                 Bu nəşəni mən görmədim, 
Tanrı mənə var vermişdi, 
İsti yayda qar vermişdi. 
Qış ayında ağaclarım 
                               bar vermişdi! 
Heyif! Heyif!.. 
                       Mən kal idim, 
Özümə bir sual idim! 
Anlamadım,  
                   duyammadım 
Bu nəşəni, bu sevinci! 
Deyirəm ki, indi, könül, 
Özündən  küs,  
                    sən özündən inci,  
                                                inci! 
 
1995 
 
         Soruşmaq istəsən... 
 
Soruşmaq istəsən kimdir bu Mövlud?! 
Oxucum, sən oxu kitablarımı. 
Onda sən hər şeydən agah olarsan 
Görərsən çəkdiyim əzablarımı! 
 
Görərsən cavankən töküldü saçım, 
Görərsən alnım da qırış-qırışdır. 
Görərsən nə qədər dərdi-sərim var, 
Oğulsan sevinclə məni barışdır! 
 
Həmişə həmdəmim kədər olubdur, 
Məndən sevinc qaçıb, nəşə vaz keçib. 
Boranlı, sazaqlı, qarlı günümdən 
Nə bahar ötüşüb, nə də yaz keçib! 
 62 
 
Görərsən taleyim odla oynayıb, 
Qismətim ovsarlı yollardan ötüb. 
Xəzan soldurubdur bağça-bağımı, 
Nə gülüm göyərib, çiçəyim bitib! 
 
Beləcə sovuşub ayım, hər ilim, 
Möhnət asılıbdır çiyinlərimdən. 
Göyümdən Günəş yox, kədər doğubdur, 
Vulkan püskürübdür hətta yerimdən! 
 
Görərsən bəxtimin bəxti yatıbdır,  
İşim də dəmirdən, daşdan keçibdir. 
Bəlkə də bəxtimə bu “get-gəl”ləri 
Tale ayırıbdır, tale seçibdir! 
 
Belə ömür olar, belə gün olar? 
Özüm də özümə sual verirəm. 
Köksümü ötürüb, deyirəm ki, mən 
Daha olan olub, nə kədər, nə qəm!? 
 
Soruşmaq istəsən kimdir bu Mövlud? 
Oxucum, sən oxu kitablarımı. 
Onda sən hər şeydən agah olarsan 
Görərsən çəkdiyim əzablarımı! 
 
1996 
 
       Yaxşı adam çox azdı 
 
Gəz dünyanı, gəz ərzi, 
Yaxşı adam çox azdı. 
Sən dost bilmə hər kəsi, 
Yaxşı adam çox azdı! 
 
Yaman artıb, çoxalıb, 
Özün dartıb, çoxalıb. 
Mərdi satıb, çoxalıb, 
Yaxşı adam çox azdı! 
 
Uyma fitnə-fəsada, 
Qəlbi vermə hər yada. 
Yanda durur doğma da, 
Yaxşı adam çox azdı! 
 
 63 
Gülü tikan sanırlar, 
Otu saman sanırlar. 
Dinci yaman sanırlar, 
Yaxşı adam çox azdı! 
 
Mövlud Teymur çox dedi, 
Pis gözünə ox dedi. 
Yamanları yıx dedi, 
Yaxşı adam çox azdı! 
 
1978 
 
 
       Narahat insana 
 
Niyə narahatsan, niyə narahat, 
Niyə bu dünyada olmadın rahat?! 
Niyə azalmadı dərdin, azarın, 
Niyə gül açmadı yazın, baharın?! 
 
Baxıb görkəminə, baxıb halına, 
Mən də qəm şələsi aldım dalıma! 
Sənin dərdlərinin həmdəmi oldum, 
Kədəri, qüssəsi, ələmi oldum! 
 
Gördüm dərdlərinin yükü ağırdı, 
Gördüm həyat yolun sehir, nağıldı. 
Nağıllar içində Məlikməmmədsən, 
İgidsən, qoçaqsan, sən bir comərdsən!.. 
 
1986 
 
Uşaqlıq dostum Bədrəddin Sadıqova 
 
Uşaqlıqda, Bədrəddin, 
Aşardıq biz sərhəddin 
Böyük Sığnağın, Bəndin! 
Çayqoşana çatardıq, 
Başımızı qatardıq! 
 
Xizəyimiz var idi, 
Dörd yanımız qar idi. 
Bizə yadigar idi 
Qış ayı, sazaq ayı, 
Sürüşkən buzlaq ayı! 
 64 
 
Nə dərə, dağ bilərdik, 
Nə az, nə çox bilərdik. 
Nə bir doymaq bilərdik, 
Qayıdardıq gec evə, 
Tuş gələrdik hədəfə! 
 
Anamız suçlayardı, 
Atamız danlayardı. 
“Al, gəldi!” – başlayardı, - 
Kötək, kötək dalınca, 
Qoyardıq baş balınca!.. 
 
Getdi o səslər, ünlər, 
Xatirə bizi dinlər. 
Hanı toylar, düyünlər, 
Nə şirinmiş o günlər, 
Nə şirinmiş o günlər! 
 
1997 
 
 Həyatın mənası 
 
Hörmətli dolanmaq, mehriban olmaq, 
Həyatın ən gözəl nəşidəsidir. 
Babalar düz deyib: iftira, yalan, 
Ürəyin pasıdır, duman, sisidir. 
 
Həyatın mənası –  yalnız yanmaqda, 
Vətən qarşısında imtahandadır. 
Ömrün qızıl gerbi, qızıl bayrağı, 
Həyatı dərindən anlayandadır. 
 
Həyatın mənası parlaq ömürdə, 
Şərəfli ad-sanda əks olunur da... 
Odur ki, Nizami, Nəsimi, Vurğun, 
Əbədi cahanda əks olunur da!.. 
 
Həyat həqiqəti, düzlüyü, safı, 
Təmiz ürəkləri sevir həmişə. 
Onunçün yaxşılar, düzlər, təmizlər, 
Bizdə oxşadılır qızıl Günəşə! 
 
1974 
 
 
 65 
 
      Hikmət bacısı 
                     Sağlamlığın keşiyində dayanan  
                     Şəlalə xanım Abbasovaya 
 
Şəlalə xanım da şəlalə kimi, 
Ağ, büllur işiylə qəlblərə axdı. 
Çağladı, kükrədi, qaynadı, daşdı, 
Şirin duyğulara, təblərə axdı! 
 
Yorulmaq bilmədi həkim bacımız, 
Haqq-nahaq bilmədi həkim bacımız. 
Nədir dərdin, - dedi həkim bacımız, 
Hamıya eyni bir göz ilə baxdı! 
 
Ona dərman verdi, buna təb verdi, 
Üstəlik güc, vüqar, dözüm, tab verdi. 
Saxla lazım olar bir zaman dedi, 
Bədnam qonşuları yandırdı, yaxdı! 
 
Onun timsalında Həcəri gördüm, 
İşıqlı sabahı, səhəri gördüm. 
Bizə yaxınlaşan zəfəri gördüm, 
Gördüm dalğalanan üçrəng bayraqdı! 
 
Qüdrət bacısıdı Şəlalə xanım, 
Vüsət bacısıdı Şəlalə xanım. 
Hikmət bacısıdı Şəlalə xanım, 
Hər zaman keşikdə sərvaxt, oyaqdı! 
 
Öz xidmət borcunu – həkim borcunu, 
Ucaldır, qaldırır şöhrət tacını. 
Axtarır hər dərdin o, əlacını, 
Hər zaman ellərə arxa, dayaqdı! 
 
1998 
 
 
İlham Hacıyev haqqında iki bayatı 
           ( Anasının dilindən ) 
 
Əziziyəm dağ başı, 
Çən-dumandı dag başı. 
Divan tutdu bir gəncə 
Çox yamandı dag başı! 
 66 
 
Əziziyəm dağlarda, 
Qurddu-quşdu dağlarda. 
Dağlar, necə sən qıydın 
Balam uçdu dağlarda! 
 
1991 
 
 
                          Gənc yaşında oğlu ölən ananın röyada gördükləri 
                                                    ( Elegiya ) 
 
Bu gecə röyada İlhamı gördüm. 
O əziz oğlumu, balamı gördüm. 
Gördüm ki, yanıma görüşə gəlib, 
Üzümdən, gözümdən öpüşə gəlib. 
Yaman darıxmışam səninçün dedi, 
Nə günə düşmüsən, ana, söylədi. 
Dedim ki, ay bala, ağlatdın məni, 
Sən elə odladın, dağlatdın məni, 
Nə günüm bir gündü, nə gecəm gecə, 
Sənsiz bu dünyadan istərəm köçəm! 
Ağladı, boynumu qucaqladı o, 
Üstəlik məni də acıqladı o. 
Ağlama bir belə dedi, ay ana, 
Bəsdir yas saxladın doğma balana! 
Unut bu kədəri, unut bu qəmi, 
Çoxdur gənc yaşında ölən mən kimi! 
Elə bil dünyaya gəlməmişəm mən, 
Bu cavan yaşında ölməmişəm mən. 
Oğul min təsəlli verdi anaya, 
Bəlkə, anasını ovuda, oya. 
Anaya zərrə də etmədi əsər, 
Yenə üz-gözündən yağırdı kədər! 
Ağlama bir belə dedi, ay ana, 
Bəsdir yas saxladın doğma balana. 
Get dindir Afəti sən gülə-gülə, 
Məlahət bacımı gətir sən dilə. 
Salehin, Hicranın elə toyunu, 
Bizə göstərsə də fələk oyunu, 
Valehdən, gəlindən xəbər tut, ana, 
Bəsdir yas saxladın doğma balana! 
Beləcə danışdı sözünü mənə, 
Zilləyib mehriban gözünü mənə. 
Ayıldım röyadan, gördüm balam yox, 
 67 
O canım, ürəyim, ciyərparam yox! 
Ağladım, sızladım, göynədim yenə, 
Bir çarə tapmadım ağır dərdimə. 
Bu gecə röyada İlhamı gördüm, 
O əziz oğlumu, balamı gördüm! 
 
İyun, 1991 
 
 
              Axtarır 
 
Kimdi çəni istəyən, 
Saçda dəni istəyən. 
Hər çətini istəyən, 
Hamı asan axtarır! 
 
Yoxuş nədi, eniş nə, 
Gediş nədi, gəliş nə. 
Çalış nədi, ya iş nə, 
Hamı asan axtarır! 
 
Hərəkətdən savayı, 
Həyat yoxdur havayı! 
Belə olarmı, dayı, 
Hamı asan axtarır! 
 
2007 
 
 
Bacar sən də tez böyü 
 
Daşını daşı, bala, 
Sən girən kol deyil, bu. 
Demə Həmas, Fələstin, 
İsrayıl-misrayıl, bu! 
 
Bomba atdı, dağıldı, 
Arvad, uşaq boğuldu. 
Bu söhbətlər yoğundu, 
Saçını yol deyil, bu! 
 
Bunun kökü dərindi, 
Sənin nə dərd-sərindi. 
Bura sakit yerindi, 
Açılan qol deyil, bu! 
 68 
 
Ağlını yığ başına, 
Güc elə sən daşına. 
Baxma quru, yaşına, 
Sən gedən yol deyil, bu! 
 
Mövlud bilir hər şeyi, 
Boşla getsin hay, küyü. 
Bacar sən də tez böyü, 
Ağaya qul deyil, bu! 
 
2002 
 
 
       Canalı dağ 
 
Dərdim ağırdır mənim, 
Canalı dağ, Canalı?! 
Ömrüm nağıldır mənim, 
Canalı dağ, Canalı?! 
 
Dağ çəkilib sinəmə, 
Uğramışam dərd-qəmə! 
Ərz eləyim mən kimə, 
Canalı dağ, Canalı?! 
 
Nadan düşüb qabağa, 
Meydan oxuyur haqqa. 
Əl çalınır nahaqa, 
Canalı dağ, Canalı?! 
 
Əyriliyin həddi yox, 
İmansızın cəddi yox. 
Mən görmədim gözü tox, 
Canalı dağ, Canalı?! 
 
Mövlud Teymur sıxıldı, 
Çox yandı, çox yaxıldı, 
Dərdə əlac çağırdı, 
Canalı dağ, Canalı?! 
 
1986 
 
 
 
 69 
Qarabağ döyüşündə bir əlini itirmiş  Əliyə 
 
Məndən, səndən ötrü getməmişdimi, 
Bu vətəndən ötrü getməmişdimi?! 
Sağlam, gümrah, diri getməmişdimi, 
Necə ağlamayım, sızıldamayım!? 
 
İndi iki qollu, bir əllisən sən, 
Bir sübut, bir faktsan, bir dəlilsən sən! 
Ürəyi yaralı bir əlilsən sən, 
Necə ağlamayım, sızıldamayım?! 
 
Bir şumal gənc idin, bir cavan oğlan, 
Bu dava dediyin  gəldi haradan?! 
Bunuçün yetirdi səni yaradan? 
Necə ağlamayım, sızıldamayım!? 
 
Mövlud gecə-gündüz  səni düşünür, 
Başında ağaran dəni düşünür. 
Səni əlsiz qoyan günü düşünür, 
Necə ağlamayım, sızıldamayım!? 
 
1992 
 
  
Qarabağ bizimdir anlayın, duyun 
 
Məni dərd yandırdı, ələm ağlatdı, 
Olmuşam fikirdən vərəm, ağlatdı. 
Dost, düşmən yanında yadlar dağlatdı, 
Hələ Qarabağım tapdaq altdadır! 
 
Gülən yağı olub, ağlayan da biz, 
Mələk sifətində görünür iblis. 
Guya olub doğru, rəvan, həm səlis, 
İtirib özünü dolaq altdadır! 
 
Dünya yaxşı görür, aləm dərk edir, 
Ona inananlar artıq şəkk edir. 
İndi haqq köhlənim “uçur”, bərk gedir, 
Yadırğayan yağım ayaq altdadır! 
 
Çıxmağa halı yox, durmağa tabı, 
Ömrünü yalanla yaşayır yabı. 
Gör necə boynunu qaşıyır yabı, 
Bicdiyi, gicdiyi papaq altdadır! 
 70 
 
Gizlində hərlənir, aşkarda itir, 
Qoltuqlar altında göyərir, bitir. 
Kövşəyən mal kimi dal-qabaq gedir, 
Daha anlamır ki, çomaq altdadır! 
 
Artıq Tanrı versin dərsini onun, 
Kəssin birdəfəlik səsini onun. 
Qarabağ bizimdir anlayın, duyun, 
Yoxsa ki yeriniz torpaq altdadır! 
 
2008 
 
 
 
 
 
 
     
              
 
 
 
 
 
 
 
     
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Şerini oxuduğum şair  
dostum İslam Sadığa 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mövlud Teymur 
Ellərin əzizi 
 
Deyirlər ki, sadəydi 
Mənim İsrafil babam. 
Nə qəlb qırdı, nə əydi, 
Mənim İsrafil babam! 
 
Yaxşıya haycan dedi, 
Doğruya anam dedi. 
Dünyaya dünyam dedi, 
Mənim İsrafil babam! 
 
Vətən oldu sevgisi, 
Sönmədi bu eşq hissi. 
Oldu ellər əzizi, 
Mənim İsrafil babam! 
 
1970 
 
 
Şair-aşıq kimi tanınıb o da 
                 Babam İsrafil Teymurovun əziz xatirəsinə 
 
Deyirlər İsrafil hündürboy olub, 
Ucalan çinarla boyaboy olub. 
Çox köklü-köməcli əsli-soy olub, 
Oxşayıb xislətdə Dədəm Qorquda! 
 
Saz tutub oxuyub ozanlar kimi, 
İlahi eşqindən yazanlar kimi. 
Olmayıb o yersiz qızanlar kimi, 
Sirrini, sözünü verməyib yada! 
 
Dosta yaxın olub, yaxınlıq edib, 
Nadanlar bağrını sazıyla didib. 
Bizim Babadağda kamala yetib, 
Adı layiq olub ən təmiz ada! 
 
Ustad aşıq kimi el sevib onu, 
Qəlbinə köçürüb hər xoş duyğunu. 
Anladıb insanlıq nə olduğunu, 
Şair-aşıq kimi tanınıb o da! 
 
1978 
 
Qəhrəman kimi 
 
Əmim Xanməmmədi unutmaq çətin, 
Deyirlər, olubdur çox qoçaq, mətin! 
Çəkib qeyrətini xalqın, millətin 
Pak vicdan kimi! 
 
Sevirdi  məskəni Odlar yurdunu, 
Azad görmək idi arzusu onun. 
Bu eşqlə önündə getdi ordunun 
Bir aslan kimi! 
 
Ölüm yaraşmırdı heç zaman ona, 
Vətənin döyüşkən bu sərt oğluna. 
Verdi öz borcunu Azərbaycana, 
Qəhrəman kimi! 
 
1989 
 
 
          Atam düşür yadıma 
 
Hünərdən söz açanda, 
Atam düşür yadıma. 
Zəfərdən söz açanda, 
Atam düşür yadıma! 
 
Nə yorulmaq bilərdi, 
Nə boş qalmaq bilərdi, 
Vüqar, dözüm, səbr idi, 
Atam düşür yadıma! 
 
Seli bəndə salardı, 
Sevincdən zövq alardı. 
Xoş xəyala dalardı, 
Atam düşür yadıma! 
 
Arzuları min idi, 
Min arzusu çin idi. 
Vətən, torpaq, el idi, 
Atam düşür yadıma! 
 
1996 
 
               Heyif 
                      Atam Məmmədhəsən İsrafil oğlu  
                      Teymurovun əziz xatirəsinə 
 
Atam çox ağıllı, ağıllı idi 
Sinəsi dopdolu nağıllı idi! 
Söhbəti şipşirin, qənd-ballı idi, 
Heyif, bu dünyadan tez köçdü, getdi! 
 
Halal  zəhmət ilə ömür sürərdi, 
İşdən qorxmaz idi, çəkılməz idi. 
Sarvana, Sərdara bir əvəz idi, 
Heyif, bu dünyadan tez köçdü, getdi! 
 
Yaxşını yamandan tez ayırardı, 
Çıxmazdı yanından yaxşının adı. 
Deyərdi yamanın qırıqdı zatı, 
Heyif, bu dünyadan tez  köçdü getdi! 
 
Bir damla ətrə də qiymət verərdi, 
Çiçəyin hüsnünə zinət verərdi. 
Torpağın gücünü yaxşı görərdi, 
Heyif, bu dünyadan tez köçdü, getdi! 
 
Halına yanıram gecəbəgündüz, 
Yaşadı pərişan, yaşadı dümdüz. 
Rəhmət oxuyurlar ona birə-yüz, 
Heyif, bu dünyadan tz göçdü, getdi! 
                                 
                                               1994 
 
             Atamın öyüdü 
 
Mən indi bilmişəm atam kim olub, 
Həyatda bir alim, müəllim olub. 
Hər sözü, öyüdü dərs olub mənə, 
Hər kiçik danlağı bəs olub mənə! 
Duymuşam, anmışam günahlarımı, 
Yellərə vermişəm mən ahlarımı. 
Sevincə qaçmışam, ancaq sevincə, 
Kədəri, qüssəni mən atıb öncə! 
İnsana ağ günlər, xoş günlər verim! 
Yaxşılar içində görünsün yerim! 
Atamın hər sözü dərs olub mənə, 
Hər kiçik öyüdü bəs olub mənə! 
 
2001 
      Düşür  yada  xatirəsi 
 
Atam adi ata idi, 
Sadələrdən sadə idi. 
Əməyiylə, zəhmətiylə, 
Gəlib düşür yada indi! 
Agac əkib, bağ salardı, 
Yorulmaqdan uzaq idi. 
Təmizlikdə, büllurluqda 
Qaynar çeşmə, bulaq idi. 
Halallığın göylərində 
Günəş kimi parlayırdı. 
Keçdiyi yol yolumuza 
İşıq saçıb, nur yayırdı! 
Düşür yada xatirəsi, 
Sızlldadır ürəyimi. 
Kaş kişilər yaşayaydı 
Ömr edəydi atam kimi! 
 
     2001 
 
             
 
 Atam hərbdən bir şinellə qayıtdı 
 
Atam hərbdən bir şinellə qayıtdı. 
Nə bir evi, nə yuvası var idi. 
Bacısının komasında qalırdı, 
O ev də çox kiçik idi, dar idi! 
 
Körpə ikən yetimliyi dadmışdı. 
Hərbdə ikən atası da köçmüşdü. 
Yiyəsizlik ucbatından evləri, 
Evsizlərin əllərinə keçmişdi! 
 
Dedi: hərbdən qardaşım da qayıtsın, 
Özümüzə ev tikərik dörd otaq. 
Ancaq aylar, illər ötdü o vaxtdan, 
Qardaşımdan gəlmədi heç bir soraq! 
 
Xoş təsəlli, öyüd verdi bacısı, 
Vaxt var ikən özünə bir gün ağla. 
Tale bizə o qardaşı çox gördü, 
Nə çıxacaq mən ağlayım, sən ağla!? 
 
Hamı deyir, kənddə sizin atanız, 
Bir ev tikdi çəkdi dünya acısı... 
Toy elədi aldı yetim bir qızı, - 
Qardaşını cütləşdirdi bacısı. 
 
Hərdən atam söz vaxtına çəkəndə, 
Dedi hərbdən bir şinellə qayıtdım. 
Qatlaşıb hər əziyyətə, əzaba, 
Mən özümə gün-güzəran yaratdım! 
 
Siz də gedin, nə qədər ki cavansız, 
Vaxt var ikən gün ağlayın öznüzə. 
Ata evi dardı kimə qalacaq, 
Bax bu evdən çatası şey yox sizə!.. 
 
1976 
 
            Atam, anam 
 
Sağlığında biz bilmədik qədrini, 
Bir doyunca dadmadıq da ətrini. 
Bu şeirimin hər sözünü, sətrini, 
Göz yaşımla durub yazan olmuşam! 
 
Hər birini uca tutaq, həm əziz, 
Büllur çaydır, saf  bulaqdır tərtəmiz. 
Bizim üçün bir ümmandır, bir dəniz, 
Dəryalara axıb sızan olmuşam! 
 
Göz yaşımla göyərdirəm dərdimi. 
Bundan belə qoy tanıyım mərdimi. 
Unutmaram  ata, ana, kəndimi,  
Od-ocağa indi qızan olmuşam! 
 
1993 
 
 
Dünyamız da  çatan yox 
 
Mənim  əziz  anamsan, 
Qəlbi  dəniz  anamsan. 
Yeri  aylı,  ulduzlu, 
Göyü  təmiz  anamsan! 
İstəmədin  heç kəsin 
Başı   bəlalı   olsun. 
İstədin   ki,  dünyada 
Hamı   balalı  olsun! 
Bilsin  bala  qədrini, 
Ondan alsın  ətrini! 
Gül  olsun,  çiçək  olsun 
Anaların  arzusu. 
Dünyamızda  çatan  yox, 
Analara,  doğrusu! 
 
2001 
 
 Anam analardan seçilmir mənim 
 
Anam   analardan  seçilmir   mənim, 
O da  saf  diləkli, xoş   nəfəslidi. 
Anam   arzusuna   yetmək  istəyir, 
Nəvə  həvəslidir,  nəvə  səslidir! 
 
Anam  analardan  seçilmir  mənim, 
Tükənməz  eşqiylə,  məhəbbətiylə, 
Öz  mehri,  ülfəti,  nəvazişiylə, 
Oğluna,  qızına  sədaqətiylə! 
 
Anam  analardan   seçilmir  mənim, 
O  da  övladına  arxa, köməkdi. 
Seçib  analardan  demirəm  anam, 
Analar  içində  bircədi,  təkdi! 
 
1970 
 
                                      Ana      
                                                Anama 
 
     Saçın  dağ  qarına        
        bənzəyir ana, 
     Bəyaz   tellərindən   
öpmək  istərəm. 
      Əllərin  qızınıb 
zəhmət oduna, 
      O pak  əllərindən 
öpmək  istərəm!.. 
 
      Əzissən, ülvisən   
                                 dünyalar  qədər , 
      Səni   dəyişmərəm 
                                 dünyalara    mən! 
     Könlümdə  nəğmədir, 
                                dilimdə  əzbər: 
     - Bir  ana,  bir  də  ki, 
                                anamız  Vətən! 
 
     1971 
 
 
 
    Bizim  yanımızdan  əl  çəkməyirdin 
 
Günəşli  göylərin  vurğunu  idin, 
Sən  hansı  diyara   getmisən, ata! 
Bizim  yanımızdan  əl  çəkməyirdin, 
Bəs niyə  məzara  getmisən  ata?! 
 
Kişmiş  söhbətlərin  yadımızdadır, 
Şirin  hikmətlərin  yadımızdadır. 
Geniş  söhbətlərin  yadımızdadır, 
Bəs  niyə  məzara  detmisən, ata?! 
 
Sən  yollar  çəkirdin  maşın  şütüsün, 
Gəlsin  uzaqlardan  sorağın,  səsin. 
Sevirdin  hər  işin  safın,  təmizin, 
Bəs  niyə  məzara  getmisən  ata!? 
 
Sən  doğma  obanı,  eli  sevirdin, 
Həlim  danışdığın dili  sevirdin. 
Açan  hər  çiçəyi,  gülü  sevirdin, 
                                         Bəs  niyə  solmusan  vaxtsız  sən,  ata!? 
 
1994 
 
               Nə tez  getdin 
 
Nələr  etdin, nələr çəkdin  həyatda, 
Yer bellədin,  ağac  əkdin  bağatda, 
Bir  arxaydın,  bir köməkdin  həyatda, 
Nə tez getdin aramızdan,  ay ata! 
 
İnanmazdım  illər  səni  sındıra, 
Zəhmət  çəkən əllər  səni  sındıra. 
Bağlar  səni,  çöllər  səni  sındıra, 
Nə  tez  getdin  aramızdan,  ay  ata! 
  
Qızlar  səni  o  vaxt  aldı  araya, 
Oğulların  tez  də çatdı  haraya. 
Heç  bilmədik  uçub   getdin  haraya, 
Nə  tez  getdin  aramızdan,  ay  ata! 
 
Demə, dünya  bir  içimlik  qədəhmiş, 
Göstərişmiş,  bir  yazıymış,  bir   şərhmiş. 
Əsən  yelmiş,  bir yelpikmiş, bir  mehmiş, 
Nə  tez getdin  aramızdan,  ay  ata! 
 
Mövlud  şeir  yazıb  tapdı  təsəlli, 
Qəm əlindən  azıb  tapdı təsəlli. 
Haray  saldı,  susub  tapdı təsəlli, 
Nə  tez  getdin  aramızdan,  ay  ata! 
 
1995 
 
Tağı  kişi,  Nağı  kişi 
Atama oxşamaq istəyirəm mən, 
Atama bir nurani, fağır kişiydi. 
Halal zəhmət ilə çörək qazanmaq 
Atamın ən mühüm, ümdə  işiydi! 
 
Ömrümdə birini acılamazdı, 
Şirin söhbət ilə  xumarlanardı. 
Sadə geyinərdi, sadə gəzərdi, 
Nə bir daranardı, tumarlanardı! 
 
Ortaboy, xoşsifət bir insan idi, 
Əlindən gələn iş – yaxşılıq idi. 
Böyüyə, kiçiyə hörmət edərdi, 
Həlim təbiətli, xoş qılıq idi! 
 
Atama oxşamaq istəyirəm mən, 
Atam kimsəsizə əl tutan idi. 
Dilimdə bitmişdi “bəli ”, “baş üstə”, 
Çagırsan haraya tez çatan idi! 
 
Özündən irəli xalqı  sevərdi, 
Sazı köklənərdi yurd, torpaq üstə. 
Ömründə görmədim onu kef çəkən  
İçib xumarlanan bir bulaq üstə! 
 
Atama oxşamaq, istəyirəm mən. 
Atam bir nurani, fağır kişiydi. 
Hər sözü, söhbəti ürək açardı, 
O, dastan kişiydi, nağıl kişiydi! 
 
1993 
 
        Qalır yaddaşımda 
 
Hər səhər oyanıb işə gedərdi, 
Nə bir yol yorulub, nə də bezərdi. 
Zəhmət dənizində, hünər gölündə, 
Mahir üzgüçütək atam üzərdi! 
 
Halal alın təri, alın qırışı, 
Saf, təmiz ömründən xəbər verərdi. 
İsti nəfəsiylə əridib qışı, 
Bahar çəmənindən  çiçək dərərdi! 
 
Qazandığı ruzi, aldığı maaş 
Bir çətən külfətə güclə çatardı. 
Fəqət əyilməzdi, ruhdan düşməzdi, 
Öz alın tərinə inci qatardı! 
 
Arzusu köksündə bir ümman idi: 
Oğlunu, qızını təhsilli görmək! 
Bu böyük həvəslə, coşqun bir eşqlə 
Nə qədər şən idi atam, şux, kövrək! 
 
Şərt idi tənbələ, nadana qarşı 
Qırardı belini çətin işlərin. 
Asan oxunardı baxışından o, 
Ağılda pir idi, kamalda dərin! 
 
Dolanır fikrimdə, gəzir başımda 
Atam bir nurani peyğəmbər kimi. 
Bir axşam həyatdan köçüb getsə də, 
Qalır yaddaşımda al səhər kimi! 
 
1994 
 
 
 
 
 
Yaxşı kişi sanılıbdı 
 
Atam ağır işlər görüb, 
Yol, iz, cığır işlər görüb. 
Dastan, nağıl işlər görüb, 
Adı-sanı dillərdədir! 
 
O adamın adamıydı, 
Xoş zamanın adamıydı. 
Şərəf-şanın adamıydı, 
Adı-sanı dillərdədir! 
 
Yaxşı kışı sanılıbdı, 
O nə bir yol yanılıbdı. 
Mövlud, hər vaxt anılıbdı, 
Adı-sanı dillərdədir! 
 
2007 
 
 
 
      Atamın  atası 
 
Atamın  atası  özütək  olub, 
                                            O da  boy  sarıdan az gödək  olub. 
Vətən qarşısında, el  nəzərində 
Onları  ucaldan  duz  çörək  olub! 
 
Atamın  atası  özütək  olub, 
Gözləri  qapqara  gözütək  olub. 
Üzdən  bir-birinə  oxşasalarda, 
Onlari  ayıran  bir  ürək  olub! 
 
Bircə  ürəkləri  oxşarsız  olub, 
Ancaq nə  dözümsüz,  vüqarsız  olub! 
Şəhərsiz  yaşayıb   hey  dözürdülər 
Bir  gün  ömrünə  də  dağlarsız  olub!.. 
 
Atamın  atası  mehriban  olub, 
Özü tək  zəhmətkeş,  çalışqan  olub. 
Düzü  pisləyəndə  nadanın  biri, 
Kirbitsiz  özündən  alışan   olub! 
 
Atamın   atası səbirli  olub,  
Ürəyi  kitabtək  sehirli  olub. 
Dəcəl  nəvəsini   kötəkləsə də 
Əli  bərəkətli,   xeyirli  olub! 
 
Atamın  atası  hünərli  olub, 
Diribaş, cəld-çevik,  təpərli  olub. 
Əkdiyi  ağaclar,  saldığı  bağlar, 
Deyirlər  həmişə  bəhrəli  olub! 
 
Atamın  atası özütək  olub, 
O da  boy   sarıdan  az  gödək  olub. 
Vətəni  qarşısında,   el  nəzərində, 
Onları  ucaldan  duz    çörək  olub! 
 
1977 
 
 
             Atam  var  idi 
 
Bir  vaxt  bu  dünyada  atam  var  idi, 
Qəlbimə,  könlümə  yatan  var  idi. 
Dadıma,  harayıma  çatan  var  idi. 
Elə  bil  arxamdan  bir  dağ  uçubdu! 
 
Bir  vaxt  bu  dünyada  atam  var  idi, 
Bağımda,  bağımda  bəhrə,  bar  idi. 
Mənə  dözüm  idi,  həm  vüqar  idi, 
Elə  bil  arxamdan  bir    dağ   uçubdu! 
 
Bir  vaxt  bu  dünyada    atam  var  idi, 
Qəlbilə  ən  ülvi,  arzu, kam idi. 
Həmişə mənimlə canhacan idi, 
Elə  bil  arxamdan  bir    dağ   uçubdu! 
 
Bir  vaxt  bu  dünyada  atam  var  idi, 
Əlləri saçımda bir tumar idi. 
Mənə kömək idi, havadar idi, 
Elə  bil  arxamdan  bir    dağ   uçubdu! 
 
Bir  vaxt  bu  dünyada  atam  var  idi, 
Qayğıkeş, mehriban insan var idi. 
Halıma ürəkdən yanan var idi,  
Elə  bil  arxamdan  bir    dağ   uçubdu! 
 
Bir  vaxt  bu  dünyada  atam  var  idi, 
Qəmimi gizləyib udan var idi. 
Övlad sevincini dadan var idi, 
Elə  bil  arxamdan  bir    dağ   uçubdu! 
 
İyun, 1992 
 
 
                    Ay  ata 
 
Mənim əziz atam, mehriban atam, 
Yaşadın kişitək qəhrəman atam. 
İndi yerin olub qəbristan atam,  
Qəbrin nurla dolsun, nurla, ay ata! 
 
Halal zəhmət oldu eşqin, amalın, 
Bizi heyran etdi ağlın,  kamalın. 
Mənə söylədiyin öyüd-nağılın 
Döndü damağımda bala, ay ata! 
 
Oturdun əzəmət kürsüsündə sən, 
Daim ürəyində müqəddəs vətən. 
Haqqa, həqiqətə oldun düz gedən, 
Dönmədin nə sağa, sola, ay ata! 
 
Bulaqtək  çağladın, çaytək kükrədin, 
Tükənməz haraydın, qıydın, nərəydin. 
Vüqarla yaşamaq yolumdur dedin, 
Bu yoldan qalmadın dala, ay ata! 
 
Mənim əziz atam, mehriban atam, 
Yaşadın kişitək qəhrəman atam. 
İndi yerin olub qəbristan atam, 
Qəbrin nurla dolsun, nurla, ay ata! 
 
1993 
 
 
          Qoşa qəbir 
 
Məzarıstan... Qoşa qəbir... 
İki dözüm, iki səbir, 
Qəm göyərdir, kədər səpir, 
Aman allah, aman allah! 
 
Biri atam, biri anam, 
Biri ərzim, biri dünyam. 
Oyanmırlar, - desəm, - oyan, 
Aman allah, aman allah! 
 
Bu bir qəmli hekayətmi, 
Əfsanəmi, rəvayətmi, 
Faciəmi, müsibətmi?! 
Aman allah, aman allah! 
 
Dözəmmirəm hər baxanda, 
Gözlərimdən yaş axanda 
Huşum itir bu zamanda, 
Aman allah, aman allah! 
 
Kimə deyim bu dərdimi, 
Kədərimi, möhnətimi. 
Zillətimi, illətimi, 
Aman allah, aman allah! 
 
Qoşa, mərmər qəbirlərin, 
Səbri böyük, sirri dərin... 
Uyuyublar necə şirin, 
Aman allah,aman allah! 
 
1993  
 
 
               Əziz atam 
 
Atamın yanında dəfn edin məni, 
Atasız qalmaqdan darıxmışam mən. 
Kədər ürəyimə dolandan bəri, 
Sevinci əlimdən buraxmışam mən! 
 
Ah, necə atasız qalandan bəri, 
Ahım göyə çatıb, fəryadım ərşə. 
Atalı olanda bir vaxt, bir zaman, 
Bənzərim var  idi Aya, Günəşə! 
 
Atanın qədrini atasız qalsan, 
Onda başa düşüb, hiss eləyərsən. 
Bax indi burnumun ucu göynəyir, 
Atamı görməyə bircə an,  fövrən! 
 
O gecə olmasın yuxu görməyim, 
O əziz atamdır yuxumda gəzən! 
Doymur gözlərim də heç vaxt yuxumdan, 
Yuxuda atamı görməyəndə mən! 
                                        
                                       Atamın yanında dəfn edin məni, 
                                      Atasız qalandan darıxmışam mən. 
                                      Kədər ürəyimə dolandan bəri, 
                                      Sevinci əlimdən buraxmışam mən! 
 
İyun, 1992 
 
 
                                        Sənə həkim deyib işləmək olmaz 
 
Mənim əziz atam, mehriban atam, 
Həmişə zəhmətlə dolanan atam, 
Xəstəsən, işləmə, bir dayan, atam 
Sənə həkim deyib işləmək olmaz! 
 
Güclə yeriyirsən, addımlayırsan, 
Xəstə olduğunu özün duyursan. 
Bu halın məni də ağrıdır yaman, 
Sənə həkim deyib işləmək olmaz! 
 
Bəs niyə özünü işə salırsan, 
Yolunu qayaya, daşa salırsan, 
Çiyninə dağ boyda yükü alırsan, 
Sənə həkim  deyib işləmək olmaz! 
 
Get dincəl, uzan yat, qoru özünü, 
Çək dəhrə-yabadan, beldən gözünü, 
Mövlud Teymurun eşid sözünü: 
Sənə həkim deyib işləmək olmaz! 
 
1988 
 
 
                     Atam 
 
Atam bu dünyaya gəlmədi yıxmaq, 
Gəlmədi dağıtmaq əzmində olsun. 
Gəlmədi payızın sərt baxışından 
Çiçəktək saralıb, gül təki solsun! 
 
Atam bu dünyaya gəldi palıdtək, 
Hər vaxt dəyanətli, dözümlü olsun. 
Çiçək təbiətlə, gül xasiyyətlə, 
Gün-gündən ucalsın, o yaşa dolsun! 
 
Atam bu dünyaya gəlmədi bilin, 
İftira atmağa, böhtan yaymağa. 
Gəldi hünəriylə, zəfərləriylə, 
Bir bəzək yaransın elə, oymağa! 
 
Atam bu dünyüya gəldi saf eşqlə, 
Tükənməz həvəslə yarada, qura. 
Atam bu dünyüya gəldi ki dostlar, 
Qartaltək ən yüksək zirvədə dura!    
 
1972 
 
 
Ay ata gəl öpüm qabar əlindən... 
 
Halal pul qazanmaq oldu  məramın, 
Kimsəyə əl açıb, dilənmədin sən. 
Hünər meydanında geri çəkilib, 
Yoruldum, usandım heç demədin sən! 
 
Çəkdiyin zəhmətlər, gördüyün işlər,  
Hamının qəlbindən, könlündən oldu. 
Baxıb zəfər dolu ömür yoluna, 
Gözlərim sevincdən  yaşardı, doldu! 
 
Sən necə dözümlü, vüqarlısan ki, 
Çıxdın təqaüdə, yenə işlədin. 
Bu yaşda işləmək yaraşmaz sənə, 
Deyənlər çox oldu sənsə “sus” dedin! 
 
Düz əlli ildir ki, beli əlindən, 
Yabanı çiynindən heç salmadın sən. 
Torpağa bağlayıb bütün  ömrünü, 
Dilindən düşmədi bu doğma Vətən! 
 
Odur ki, əsrlər ötüb keçsə də, 
Bu torpaq, bu Vətən unutmaz səni. 
Ay ata, gəl öpüm qabar əlindən, 
Bilirəm ömrümə bahar, yaz səni! 
 
1982 
 
             Bir dastan idi 
 
Atamı bu mahal, bu kənd tanıyır,  
Bu bərə tanıyır, bu bənd tanıyır. 
Hətta Kürdəmirdən Əhməd tanıyır, 
Atam necə gözəl, sadə kişiydi! 
 
Dəyməzdi qəlbinə yazıq bəndənin, 
Halını sorardı gündə o sənin. 
Mehriban oğluydu ana vətənin, 
Hamıya vəfalı bir insan idi! 
 
Bağçaya baxardı, bağa baxardı, 
Susuz ağaclara su buraxardı. 
Qəlbində əməyə məhəbbət vardı, 
Halal pul qazanmaq əsl işiydi! 
 
Nə söz götürərdi, nə də ki minnət, 
Deyərdi hər yerdə qazanım hörmət. 
Odur ki, qəbrinə deyirlər rəhmət, 
Rəhmətlik dillərdə bir dastan idi! 
 
1992 
 
 
Qırx il yol idarəsində işləyən  
      atamın əziz xatirəsinə 
 
A yollar düzəldən, a yollar çəkən, 
Ömrünü zəhmətə bağlayan, bükən. 
Yaradan, yaşadan, ucaldan, tikən, 
Mən burdayam, sən hardasan de, harda?! 
 
Səsim çatmır, uzaqlarda qalmısan,  
Qaynar səsli bulaqlarda qalmısan. 
Ömrün boyu bu yollarda olmusan 
Mən burdayam, sən hardasan de, harda! 
 
Ağac əkdin, kölgə saldın yolçuya, 
Yelpik oldun, külək oldun yolçuya. 
Bir nişanə səndən qalsın yolçuya,  
Mən burdayam, sən hardasan de, harda?! 
 
Halallıqla vurdun başa ömrünü, 
Qatdın quma, çınqıl-daşa ömrünü. 
Bu yollarla gördük  qoşa ömrünü, 
Mən burdayam, sən hardasan de, harda?! 
 
Mövlud səni tutdu Aya bərabər, 
Oldu sənə o sal qaya bərabər. 
İndi səni arzulayar sərasər, 
Mən burdayam, sən haradasan de, harda?! 
 
1993 
 
            
      O elə yatıb 
            Atama 
 
Boydan balaca, ağıldan uca, 
Atam var idi bir vaxt dünyada. 
Sinə gərərdi çətinliklərə, 
Olardı hər an sərvaxt dünyada! 
 
Nə qar, nə çovğun?... İşə gedirdi, 
İstidə bişə-bişə gedirdi. 
Yollar düzəldib, təmir edirdi, 
Əlində beli hər vaxt dünyada! 
 
Hamı deyirdi, yol işçisiydi, 
Öz işinin çox bilicisiydi. 
İndi o elə yatıb, çal fiti, 
Di hünərin var oyat dünyada! 
 
1994 
 
 
 Unudulmazların xatirəsinə 
             Dünyadan vaxtlı-vaxtsız gedənlərə 
 
Siz mənim qəlbimdə, ürəyimdəsiz, 
Arzumda, kamımda, diləyimdəsiz. 
Gücümdə, əzmimdə, biləyimdəsiz, 
Palıdım, çinarım, şamım, küknarım! 
 
Yağan yağışlarsız, əsən yelləsiz, 
Həlim baxışlarsız, şirin dilləsiz. 
Qucağı dopdolu çiçək, gülləsiz, 
Baharım, gülşənim, barım, nübarım! 
 
Mövlud əziz tutur xatirənizi, 
Öpür, qucaqlayır hər birinizi. 
Unutmayır dünyada heç zaman sizi, 
“Şikəstə”m, “Segah”ım, kamanım, tarım! 
 
1994 
 
 
 
 
 
  Atam ilə anam düşdü yadıma 
 
Ötənləri,  keçənləri düşündüm, 
Nurlu günü, xoş səhəri düşündüm. 
O dünyaya köçənləri düşündüm, 
Atam ilə anam düşdü yadıma. 
 
Xatirələr çözələndi sinəmdə, 
İstədim ki, danışam da, dinəm də. 
Dilə gəldi yurdum, yuvam, binəm də: 
Atam ilə anam düşdü yadıma. 
 
Söylə nədir ürəyimin dəvası, 
Başqa cürə səslənir də havası. 
Bəlkə, gündə yüz dəfə də ən azı, 
Atam ilə anam düşdü yadıma. 
 
Qəribədir məndə olan bu hallar, 
Bu arzular, bu fikirlər, xəyallar. 
Hər qarlı qış, hər payız-yay, hər bahar 
Atam ilə anam düşdü yadıma. 
 
1993 
 
 
Atam bir nurani, mömin kişiydi 
 
Həmişə deyərdi yadam şeytana, 
Hər dərdim, hər bəlam, qadam şeytana. 
Lənət yağdırardı  atam şeytana 
Hər səhər, dan yeri yuyunan zaman! 
 
“Allah şərdən, bəddən bizi qorusun”, 
Bu söz dilindəydi, düzü, qorusun. 
Deyərdi min dəfə özü, qorusun 
Hər səhər, dan yeri yuyunan zaman! 
 
O ulu Tanrıya çox inanardı, 
Allah deməyəni tamam danardı. 
Şəri pisləyərdi şeytan sanardı 
Hər səhər, dan yeri yuyunan zaman! 
 
“Allah betərindən saxlasın” deyib, 
Gələn hər bəlanı sanardı eyib. 
Şeytanın ağzına daş basın deyib –  
Hər səhər, dan yeri yuyunan zaman! 
 
Atam bir nurani, mömin kişiydi, 
Haqqa, ədalətə əmin kişiydi. 
Odur ki şeytanı suçladı, əydi, 
Hər səhər, dan yeri yuyunan zaman! 
 
1993 
 
            Atam xislətdəyəm 
 
Atam xislətdəyəm, atam xislətdə, 
İkiyə bölünən bir almayıq biz. 
Elə bil alını mənim alnımdı, 
Elə bil gözləri göy gözlərimiz!.. 
 
Yerişi mənimdir, duruşu mənim, 
İlahi, oğulda bənzərliyə bax! 
Onun da saçları vaxtsız töküldü, 
Mənim də saçlarım beləcə, ax-ax!.. 
 
O da sadə idi, mən də sadəyəm, 
Səmimi, mehriban bir kişi idi. 
Ömründə birinə pislik etməyib, 
Adı yaxşılıqla anılır indi! 
 
Uşaqla uşaqdı, böyüklə böyük, 
Kəndin ağsaqqalı, ulusu idi. 
Onu el içində hörmətli edən 
Vicdanı, qeyrəti, namusu idi! 
 
İyun, 1992 
 
 
                    Atam 
 
Atam usanmaz idi, 
Bekar dayanmaz idi. 
Halına yanmaz idi 
Zəhmətdən qaçanların! 
 
Düşməniydi nadanın, 
Naxələfin, yamanın. 
Dostuydu bu zamanın 
Sirrini açanların! 
 
İpək təbiətlinin, 
Qəlbi hərarətlinin, 
Vətən məhəbbətlinin 
Arxası, dayağıydı 
Quş kimi uçanların! 
 
1992 
 
 
Keçdi ağuşuna xoş ömür dəmi 
                                    Atama 
 
Atam müharibə veteranıydı, 
Şanlı yol keçmişdi Berlinə kimi. 
Faşizmə sağalmaz yara vurmuşdu, -  
Yanıb tökülmüşdü dilinə kimi! 
 
Od idi, sağ çıxdı odlar içindən, 
Düşmənlər, yağılar, yadlar içindən. 
O da bir ad aldı adlar içindən, 
İgid çağırıldı bu günə kimi! 
 
Neçə üz ağartdı, könül güldürdü, 
Gələn nəsilləri hər il güldürdü. 
Qələbə günündə nəğmə də ötdü, 
Oxudu, sevindi müğənni kimi! 
 
Açdı nərgiz kimi, yasəmən kimi, 
Bahar da xoş gəldi ona gün kimi. 
Keçdi ağuşunda xoş ömür dəmi, 
Sevdi bu torpağı ölənə kimi! 
 
2005 
  Atamın əkdiyi bar ağacları 
 
Atamın əkdiyi bar ağacları 
Qocalıb, qarıyıb qarılar kimi. 
Əyilib, bükülüb boy-buxunları, 
Kiçilib, büzülüb darılar kimi! 
 
Bir vaxt cavan idi bar ağacları, 
Xətri əziz idi həyət-bacada. 
İndi nə canında sululuq qalıb, 
Quruyub gördüyün tut da, alça da! 
 
Atam diblərini yumşaldıb o vaxt, 
Bar ağaclarına qulluq elərdi. 
Atamın bərəkət, nur əllərindən 
Bu bar ağacları cana gələrdi! 
 
Şirin nübarından bir el doyardı, 
Üstündə bəhrəsi başdan aşardı. 
O günlər nə qədər şirin, xoş idi, 
Çünki atam mənim onda yaşardı! 
 
İndi atam mənim yoxdur dünyada, 
Ancaq yerindədir bar ağacları. 
Baxıb kövrəlirəm gündə onlara, 
Çoxalır könlümün dərdi-qubarı! 
 
Avqust, 1992 
 
 
 
Sanırıq sən özünsən 
 
Atam əkən heyvadı, 
Budağında barı bol. 
Meylim çəkən heyvadı, 
Şirin, yumşaq, heyvadı... 
Ata, uyu, rahat ol! 
Yerin cənnət, gül olsun, 
Qəbrin işıqla dolsun. 
Xatirə - ağacın da, 
Nə saralsın, nə solsun! 
Təsəllim o olub, 
Ovunuruq onunla. 
Sanırıq sən özünsən, 
Qolboyunuq onunla 
Hər axşam, hər səhər biz, 
Doğma, əzizsən əziz!.. 
Əzizsən, ata, əziz! 
 
1998 
 
          Atam 
 
Atam müdrikanə babamdı sanki, 
Babama oxşayır ona baxanda. 
Səbirli, təmkinli, dəyanətlidi, 
Deyəsən özüdü nəmdə-nişanda! 
 
Duruşu-duruşu, boyu-boyudu, 
Gedəndə yerişi şax yerişidi. 
Dili qənd dilidi, şəkər dilidi, 
Güləndə deyərsən şən gülüşüdü. 
 
Xislətdə çiçəkdi, dözümdə dəmir, 
Vüqarda Qoşqardı, Kəpəzdi atam. 
Ağsaqqal babamtək, aqil babamtək, 
Ürəyi bulaqtək təmizdir atam. 
 
Düzlüyə atadır, mərdliyə qardaş, 
Əyriyə sıyrılan qılıncdır atam. 
Sevir dünyamlı  gözəlliyi, 
Poladdan da yumşaq balıncdır atam. 
 
Ömrünü zəfərə, hünərə bağlar, 
Çalışar əməklə, qalxa ucala. 
Babam başa vurub yüzü şərəflə, 
Atam da, babamtək istər qocala! 
 
Əlsizə hayandı, gücsüzə arxa, 
Əzəldən  diləyi nurludur atam. 
Hamıya uğurlu səadət dilər, 
Ömrü xoş büsatla doludur atam. 
 
Xeyirdə sevinər, yasda qəmlənər, 
Yaxşılar içində görünən atam. 
Zəhmətin oduna qızınmaq istər, 
Əkində, biçində görünən atam. 
 
Söhbəti şirindir, sözü tütyadır, 
Deyərsən, nurani qocadır atam. 
Odur ki, obanın, elin gözündə, 
Uca dağlar kimi ucadır atam! 
 
1978 
 
 
    Minnətdarlıq 
 
Atam məni ocağında böyütdü, 
O mehriban qucağında böyütdü. 
Ürəyinin işığında böyütdü, 
Ömrüm boyu minnətdara atama! 
 
Nə istədim gətirdi o, aldı o, 
Gecə-gündüz qeydimə çox qaldı o. 
Məndən ötrü boşaldı o. Doldu o, 
Ömrüm boyu minnətdara atama! 
 
Unutmaram heç vaxt alın tərini, 
De kim verər o atamın yerini? 
Ona yazdım tək qəlbimin şerini, 
Ömrüm boyu minnətdara atama! 
 
1992 
 
 
                Ay ata 
 
Ömrün boyu bağlı qaldın sən kəndə, 
Böyük səbir, dözüm, vüqar var səndə. 
Əyilmədin bu dünyada namərdə, 
Bu mərdlikdi, kişilikdı ay ata! 
 
Torpaq aldın, çəpər etdin, bağ saldın, 
Gün altında işləməkdən qaraldın. 
Fəqət üzü el yanında ağ oldun, 
Bu mərdlikdi, kişilikdı ay ata! 
 
Qabar oldu, yara oldu əllərin, 
Qulluğunda sən durduqca güllərin. 
Paslanmadı yabaların, bellərin, 
Bu mərdlikdi, kişilikdı ay ata! 
 
Sən doyunca nə yatdın, nə dincəldin, 
Bir yorulmaz, bir usanmaz əl idin. 
Əməyinlə, zəhmətinlə gözəldin, 
Bu mərdlikdi, kişilikdı ay ata! 
 
Zaman ötdü, dövran keçdi qocaldın, 
Gözəl-gözəl arzularla ucaldın. 
Bu dünyada təmiz, ülvi ad aldın, 
Bu mərdlikdi, kişilikdı ay ata! 
 
1986 
 
 
           Mənim fəhlə atam 
 
Mənim atam ataların içində, 
Deyərdim ki bir ataydı, mərd ata. 
Əlləşərdi torpaq ilə, daş ilə, 
Çalışardı arzusuna tez çata! 
 
Fəhlə idi, yol salardı kəndlərə, 
Onu yaxşı tanıyardı oba, el. 
Daim yolda olduğundan atamı, 
Tay-tuşları çağırardı, “dorotdel!” 
 
Zarafata salsalar da dostları, 
Zarafatdan incimişəm deməzdi. 
Öz işini qurtarmamış yarımçıq 
Yalvarsan da gəlib çörək yeməzdi! 
 
Zəif idi, nə kurorta gedərdi, 
Nə özünü qoruyardı bu kişi. 
Altmışında təqaüdə çıxsa da, 
Yenə dedi buraxmaram bu işi! 
 
İsti yayda, soyuq qışda işlədi, 
Yorulmadı, usanmadı, bezmədi. 
Elə başı qarışdı ki zəhmətə, 
O vaxt tapıb bir doyunca gəzmədi! 
 
Ata – dedim – qocalmısan yaman ha! 
Gəl bu gündən işə çıxma daha sən. 
Mən çox dedim, az eşitdi, axır ki,  
Xəstələndi o əl çəkdi işindən! 
 
İşə qadir olmasa da indi də, 
Zəhmət, hünər düşmür onun dilindən. 
Uçan durna, süzən turac yenə də 
Əskik olmur çəmənindən, çölündən! 
 
Var-gəl edir ata-baba yurdunda, 
Zərli təsbeh qıyıqbarmaq əlində. 
Bu dünyada atalartək atam da, 
Mərd yaşasın vətənində, elində! 
 
1991 
 
 
        Mənim atam 
 
Mənim atam dünyagörmüş kişidir, 
Bu dünyanın hər üzünü görübdür. 
Yaxşılıqdan, təmizlikdən, düzlükdən, 
Bir möhtəşəm, uca qala hörübdür! 
 
Qazanıbdır hörmətini elinin, 
Hamı deyir çox nurani kişidir. 
Saç-saqqalın ağarıbdır qar kimi, 
Görən deyir: o, nurani kişidir! 
 
Ömrü boyu halallığın qulpundan –  
Yapışıbdır, yapışmayıb haramdan! 
Xoşlamaz da qışqırmağı, hay-küyü, 
Danışar da, o, sakitcə, aramdan! 
 
Boy sarıdan boyu gödək olsa da, 
Kişilikdə çinardan da ucadı. 
Deyərdim ki, dəyanətdə, dözümdə, 
O, min yaşlı palıddan da qocadı! 
 
Allahına, tanrısına baş əyən, 
Öz elinə xeyir verən kişidir. 
Əllərinin qabarıyla öyünüb, 
Zəhmətilə ömür sürən kişidir! 
 
Mən atamı tutub şerə, tərifə, 
Tək demirəm mənim atam belədir! 
Bu xislətdə yüz-yüz qoca yetirsən, 
Doğma yurdum Azərbaycan belədir! 
 
1979 
           Atam 
 
Atam təndir üçün şax toplayardı, 
Nə pöhrə kəsərdi, şiv doğrayardı. 
Quru budaqları tək budayardı, 
Ovxarlı baltanı yaşa vurmazdı! 
 
Bilirdi ağac da insan kimidi, 
Ürəyi dərd dolu, al-qan kimidi. 
Odur ki ürəyi yanan kimidi, 
Bir ağac əyməzdi, könül qırmazdı! 
 
Quru ağacları baltalayardı, 
Yıxıb yanı üstə parçalayardı. 
Toplayıb üst-üstə sacanlayardı, 
Səliqə-sahmandan uzaq durmazdı! 
 
Payızda  hazırlıq görərdi qışa, 
İşini qurtarıb çıxardı başa. 
Ona el deyərdi milyon, min yaşa, 
Özünə tərifdən qala qurmazdı! 
 
Atam öz işini bilən ər idi, 
Ocağı gur yanan hər səhər idi. 
Kəndin hər işində hünərvər idi, 
Onu danışırıb kimsə yormazdı! 
 
2002 
 
 
Atamın Xatirəsinə 
 
Xatirən başımın üstündə ağac, 
Səpir yarpağını belədən-belə... 
Səni gözləməkdən olmuşam qaxac, 
Dur gəl evimizə bir gülə-gülə! 
 
Dərdim balıq kimi sürüşüb getsin, 
Gözümdən axmasın yaş da bir gilə. 
Sevincim atlansın, qəm düşüb getsin, 
Gəlsin işıq gözə, qüvvət könülə! 
 
Elə bil olmayıb ayrılıq, hicran, 
Danışaq  bir yerdə, gülək bir yerdə. 
Sən hardan soruşsan, mən ordan deyim, 
Oxuyum xoşuna gələn şeir də! 
 
Dur gəl evimizə, a başım tacı, 
Qurbanlar kəsərəm ayağın altda. 
Gözümün üstündə hər an yerin var, 
Bəy kimi gəl əyləş ən uca taxtda! 
 
Nökərin olaram, ay ata, gəlsən, 
Dolannam başına pərvanə kimi. 
Ömrümü verərəm həyata gəlsən, - 
Vəfasız deyiləm zəmanə kimi!... 
 
 
        Atam  
Nə bir məktəb bitirib,  
Nə oxumuşdu atam. 
Ancaq oxumuşlardan 
Nə geri düşdü atam! 
 
Yolda usta işlədi, 
Fəhləyə dostum dedi. 
Yayaq birgə qum dedi, 
Bərkidi, bişdi atam! 
 
Nə bir zəhmət bildi o, 
Alimtək iş gördü o. 
Əsl ömür sürdü o, 
Dünyadan köçdü atam! 
 
1992 
 
 
         
                 Son gün 
 
Atamın son günü yadıma düşür, 
Arxası üstündə uzalı qalıb. 
Nə danışa bilir, nə dinə bilir, 
Elə bil yerində xəyala dalıb! 
 
Təkcə nəfəs alır çətinlik ilə, 
Qorxursan nəfəsi duracaq indi! 
Başının üstündə molla oxuyur, 
Deyirəm, bu son gün nə ağır gündür! 
 
Dörd oğlu, beş qızı başının üstdə, 
Qəlbləri dərd dolu, gözləri yaşlı. 
Baxırlar üzünə biri-birinin 
Kədərli, qüssəli, qəmli, təlaşlı! 
 
Atamın cavanlıq çağını anıb, 
Yadıma uşaqlıq günlərim düşür. 
Məni gəzdirərdi tutub əlimdən 
İndisə yanıma əllərim düşür! 
 
Ah, bivəfa dünya, bivəfa dünya, 
Bizə nə yazığın, nə rəhmin gəldi. 
Bizimçün nə ağır keçdi bu son gün, 
Atamız gözümüz önündə öldü! 
 
İyun, 1992 
 
 
   Dədəmə rəhmət 
 
Dədəm üçün darıxdım, 
Alıb şəklimi baxdım. 
Sanki xoş günə çıxdım, 
Dedim bəxtiyaram mən! 
 
Şəkil də təsəllidir, 
Müşkül işin həllidir. 
Elin xoş məsəlidir: 
Axan olar yol-döngən! 
 
Çəkmərsən ah, dərd, zillət, 
İşin düzələr əlbət. 
Olar dədəmə rəhmət, 
Yaşayarsan xürrəm, şən!.. 
 
1996 
 
 
           Yadımdan çıxmaz adları 
 
Atam da, anam da rəhmətə getmiş, 
Ölsəm də yadımdan çıxmaz adları. 
Məni böyütdülər bir amal üçün: 
Vətən dara düşsə qovum yadları! 
 
Mənə çörək verib böyütmədilər 
Kimsəyə bir ziyan yetirim deyə. 
Məni böyütdülər kədərə sevinc, 
Zülmətə nur, işıq gətirim deyə! 
 
Gecələr, gündüzlər yuxusuz qalıb, 
Onlar məndən ötrü nələr etmədi. 
Bülbül nəğməsini gülsüz, çiçəksiz, 
Atam da, anam da mənsiz ötmədi! 
 
Heyhat, qovruluram, sızıldayıram 
Mən yazıq nə vaxtdan, haçandan bəri. 
Dönüb başdaşına atam, anam da, 
Bürüyüb sükutu qərib çölləri!.. 
 
1992 
 
 
  Düşməmişdim mən 
 
Atam can verəndə canım çıxırdı, 
Gözümdən selləmə qan-yaş axırdı. 
Məni kədər boğub, qüssə yıxırdı, 
Heç elə bir günə düşməmişdim mən! 
 
Qayam titrəyirdi, dağım əsirdi, 
Çölüm əsnəyirdi, bağım əsirdi. 
Solum göynəyirdi, sağım əsirdi, 
Heç elə bir günə düşməmişdim mən! 
 
Atasız olmaqdan ağır dərdmi var, 
Atalı günlərim çiçəkli bahar! 
İndi yolum qubar, izim ahızar, 
Heç elə bir günə düşməmişdim mən! 
 
May, 1992 
 
         Qəbristana gedəndə 
 
Atam, anam dəfn olunub yan-yana, 
Ölüm haqdır anlayana, qanana. 
Az qalır ki, bədənimdə qan dona, 
Mən hər dəfə qəbristana gedəndə! 
 
Gücüm çatmır haraylayım, oyadım, 
Çiçək açsın ürəyimdə muradım. 
Bu nə sirdi qırıldı qol-qanadım, 
Mən hər dəfə qəbristana gedəndə! 
 
İnanmazdım ölümünə, qəbrinə, 
Heyrət qaldım buradakı səbrinə. 
Dedim sirdi, möcüzədi, yoxsa nə?! 
                                    Mən hər dəfə qəbristana gedəndə! 
 
Buludlara həmdəm oldum, ağladım, 
Saçlarımı elə yoldum, ağladım. 
Başdaşına baxıb doldum, ağladım, 
Mən hər dəfə qəbristana gedəndə! 
 
Mənə baxıb gül-çiçəklər ağladı, 
Qulançarlar, çiyələklər ağladı. 
Panamalı göbələklər ağladı, 
Mən hər dəfə qəbristana gedəndə! 
Atam, anam dəfn olunub yan-yana, 
Ölüm haqdır anlayana, qanana. 
Az qalır ki, bədənimdə qan dona, 
Mən hər dəfə qəbristana gedəndə! 
 
1992 
 
 
          Qəbristanda 
 
Harayladım oyanmadız, 
Sən, ey atam, ey anam! 
Gəlişimi duyanmadız, 
Sən, ey atam, ey anam! 
 
Gəlmişdim ki, görəm sizi, 
O mehriban  çöhrənizi. 
Eşitmirsiz bəs bu səsi, 
Sən, ey atam, ey anam! 
 
Keçin bir az səbrinizdən, 
Bir boylanın qəbrinizdən, 
“Nə var, nə yox” sorum sizdən, 
Sən, ey atam, ey anam! 
 
1993 
 
 
Atamın xatirəsinə 
 
Xatirimdən şəklin, əksin silinməz, 
Xoş avazın, hayın, səsin silinməz. 
Mənim üçün ölümün də bilinməz, 
Hər vaxt mənim yadımdasan, ay dədə! 
 
Unutmaram o çəkdiyin zəhməti, 
Bəsləyirəm sən əkdiyin qeyrəti. 
Şirin olur alın tərin neməti, 
Halal axan qanımdasan, ay dədə! 
 
Bu dünyada qeybət nədir, bilmədin, 
Rütbə nədir, şöhrət nədir, bilmədin. 
Bir doyunca sevinmədin, gülmədin, 
Şerimdəsən, mahnımdasan, ay dədə! 
 
Gecə-gündüz ha əlləşdin, çalışdın, 
Günəş kimi alovlandın, alışdın! 
Zəhmət, hünər dəstəsinə qarışdın, 
Arzumdasan, kamımdasan, ay dədə! 
 
Sən doğmasan, mən doğmaca balanam, 
Bir şairəm xəyallara dalanam, - 
Xoş ətrini yazdığımdan alanam, 
Şöhrətimdə, şanımdasan, ay dədə! 
 
İyul, 1992 
 
 
 
           Atamın ruhuna 
 
Ata məzarının üstünə gəldim, 
Məzar həmindi,  
           Sən demə, qərq olan dərin dəryada, 
                                  ata, gəmindi! 
Sükan – başdaşından tutub, 
                                  dayandım. 
Min xəyal içində 
                   mən səni andım!.. 
Öpüb başdaşını,  
                      silib, yaladım, 
İsti öpüşlərim soyuq daşında 
                         yazı kimiydi, 
Belə bir cümləydi, cümləyə oxşar, 
                                gözümə dəydi: 
- Mən səndən ayrılmaq 
                                 istəməsəm də, 
gedirəm gözümdə, könlümdə 
                                       qəm də!.. 
 
1994 
 
 
              Anam 
 
Gecələr ömrümə qazandın səhər, 
Sinəndə nə qədər arzu var, anam. 
Laylanla yaranıb şirin nəğmələr, 
Mənim şair anam, bəstəkar anam! 
 
1971 
 
 
                        Anam belə  söyləyərdi 
 
Şərəf   anam şərəf  idi, 
Gözəlliyə  tərəf  idi. 
Xoş  istəyə  hədəf  idi, 
Anam  belə  söyləyərdi, 
Vaxtsız getdi o deyərdi! 
 
Yadındamı  ağıları,  
Kədər, qüssə, qəm, qubarı...  
Anasızlıq - xəzan  qarı, 
Anam  belə  söyləyərdi,  
Vaxtsız  getdi  o  deyərdi! 
 
1971 
 
 
                                  Səninlə  öyünən 
 
Ana  itirmişəm,  anasızam  mən, 
Dupduru  gölləri  sonasızam  mən. 
Elə  bil  yersizəm,  səmasızam  mən, 
Günlərim  dumandı,  aylarım  çəndi! 
 
O, dünən  qayıdıb  xəstəxanadan, 
Sağ  olsun   ananı  evə  qaytaran. 
Şahiddir  bax  buna bu  dağ, bu aran, 
Anam  ölməyibdir,  inan, bu  çindi! 
 
Mən  onda  arxayın  yatıb-duraram, 
Bilərəm  arxamda  vardır  dağ  anam. 
Üzü  günəş  anam,  üzü  ağ  anam, 
Mən  sənsiz  tapmaram  getdiyim   səndi! 
 
Sənsən  nurum  mənim, işığım mənim, 
Ən  gözəl   büsatım,  xoş  çağım  mənim. 
Çağlayan  şəlaləm,  bulağım  mənim, 
Sənin  tək  öyünüb  səninlə  təndim! 
 
1992 
 
 
                                                 Mənim  anam   
 
Uşaqlıq  illəri  gəzib  gələrdim, 
Elə  sevinərdim,  elə   gülərdim. 
Yanımda  sən  varsan,   
                                   daim  bilərdim,     
Yolumda  yox  idi  çən  mənim  anam! 
 
Səni  sağlam  görüm,  səni  sağ  görüm, 
Hər  vaxt  alnı  açıq,  üzü  ağ  görüm. 
Bax  belə   mehriban,  belə  şux  görüm, 
Düşməsin  saçına  dən  mənim  anam! 
 
1974 
 
 
 
                       Bu dünyada 
 
Atam tatdı, anam ləzgi, 
Var köməyim, arxam iki. 
Mənə doğma onlar təki 
Kimim vardır bu dünyada?! 
 
Dar ayaqda, çətin anda, 
Əlllərindən tez tutan da, 
Dərdlərimi qurudan da 
Tək onlardı bu dünyada! 
 
Mövlud Teymur Vətən adlı, 
Ata adlı, ana dadlı, 
Xoş arzulu, xoş muradlı 
Bir bahardı bu dünyada! 
 
1984 
 
          
        Anam indi nənədir 
 
Anam bir vaxt mənə layla deyərdi, 
Baba ocağında, ata yurdunda. 
Həzin laylasında məni öyərdi, 
Mən də isinərdim qışda odunda! 
 
Anam bir vaxt mənə layla deyərdi, 
Gecələr yuxusuz beşik başında. 
Analar nə qədər zəhmətə düşür, 
Doğma övladının kiçik yaşında!? 
 
Anam bir vaxt mənə layla deyərdi, 
İndi o laylalar bir xatirədir. 
Bu gün nəvələrə nağıllar deyir, 
Qocalıbdır anam indi, nənədir! 
 
1978 
 
 
 
Ana, niyə qocaldın 
 
Saçların ağarıbdır, 
Dağların qarı kimi. 
Alnın şırım-şırımdır, 
Ömür yolları kimi!.. 
 
Ana, niyə qocaldın, 
Belə vaxtsız, belə tez?! 
Həmişə dərd çəkmisən, 
Atılmısan sele tez! 
 
Sənin belə gününü 
Görməyəydim, ana, kaş! 
Zəifləyib göz nurun 
Azalır yavaş-yavaş! 
 
1978 
 
 
                                                      Qəlbimə  yatan  anam 
 
Sən necə mehriban, 
Sənə təndir bu cahan. 
Sənin kimi dünyada 
Mənə kimdir ki yanan?! 
 
Ömrümə günəş oldun, 
Od oldun, atəş oldun, 
Qəlbimi sönməz odun 
İsindirər hər zaman! 
 
Yazda, yayda, qar, buzda, 
Canım qızdı odsuz da! 
Mənə ay da, ulduz da, 
Gülər üzündür, inan! 
 
Sənsən hər şeydən əzəl, 
Qəlbimə şirin, gözəl! 
Hansı əldir, hansı əl 
Əlinə çatan, anam!? 
Ən isti bir sığal tək  
Qəlbımə yatan anam! 
 
1989 
 
 
 
              Anama  qurbanam 
 
Əvəzi  tapılmaz  incidi,  dürdü, 
Böyük   səadəti   övladda   gördü, 
Bizə  məhəbbətdən  bir  qala  hördü, 
Anama  qurbanam,  anama  qurban! 
 
Göyün  də,  yerin  də  odur  pərisi, 
İsti  nəfəsindən  dağlar  ərisin. 
Həcərin  harayı, Nigarın  səsi, 
Anama  qurbanam,  anama  qurban! 
 
Bu  Mövlud Teymurun  sözü  anadır, 
Ürəyi  anadır,  gözü  anadır. 
Hər  zaman  eşqiylə  yazıb-yaradır, 
Anama   qurbanam,  anama  qurban! 
 
1984 
 
Anasızlıq  indi  bildik  nə  imiş 
 
Sağlığında   heç  qədrini  bilmədik, 
Ana  deyib  sevinmədik,  gülmədik. 
Bir-birinin  göz  yaşını  silmədik, 
Anasızlıq  indi  bildik  nə  imiş! 
 
Pərvanə  tək  dolanmadıq  başına, 
Rəhm   etmədi  Tanrı  cavan  yaşına. 
Yazılaydı  gərək  məzar  daşına:  
“Anasızlıq  indi  bildik  nə  imiş!” 
  
Ana  gedib   başda  qalıb  əlimiz, 
Bülbül  ölüb  yas  saxlayır  gülümüz. 
Sanki  itib  gövhərimiz,  ləlimiz, 
Anasızlıq  indi  bildik  nə  imiş! 
 
1992 
 
 
          Anam, sənsiz... 
 
Cavan öldü, cavan getdi, 
Odum söndü, havam getdi. 
Binam uçdu, tavan getdi, 
Anam, sənsiz, anam, sənsiz! 
 
De, bu külək hardan əsdi, 
Harayı bəd, hayı nəsdi. 
Dağa qalxan yolu kəsdi, 
Anam, sənsiz, anam, sənsiz! 
 
Dörd tərəfim dərə oldu, 
Başım üstdə bulud doldu. 
Axşam düşdü, şər quruldu, 
Anam, sənsiz, anam, sənsiz! 
 
Mövlud Teymur, canmı qaldı, 
Günəş batdı, gün qaraldı. 
Çiçək soldu, gül saraldı, 
Anam, sənsiz, anam, sənsiz! 
 
1999 
 
 
         Darıxıram mən 
 
Balası ayrılmır öz anasından, 
Doğru anasından, düz anasından. 
Qürbətdə söz salır, söz anasından, 
Anacan, anacan, darıxıram mən, 
Şəklinə neçə yol hey baxıram mən! 
 
Nə uzun ayrılıq oldu, ayrılıq, 
Elə bil qurtarmaz yoldu ayrılıq. 
Gözümdə yaş olub doldu ayrılıq, 
Anacan, anacan, darıxıram mən, 
Təsəllim şəklinə hey baxıram mən! 
 
Heç kim anasından ayrı düşməsin, 
Bir gün də uzağa barı düşməsin. 
Başına gəlməsin bu dərd heç kəsin, 
Anacan, anacan, darıxıram mən, 
Təsəllim əksinə hey baxıram mən! 
 
1988 
 
 
         Çatmış imiş sonu 
 
Anam ölüb getdi, atam dözmədi, 
Bu dərdi çəkməkdən yazıq bezmədi. 
Rahat dolanmadı, rahat gəzmədi, 
Əydi kədər onu. əydi qəm onu! 
 
Dizləri taqətdən, tutardan düşdü, 
Gözləri işıqdan, həm nurdan düşdü. 
Gülü yazdan düşdü, bahardan düşdü, 
İşlədi canına qışın çovğunu! 
 
Nə həb kömək etdi, nə də ki dərman, 
Başını yellədi, dinmədi loğman. 
Getdi əllərimdən atam, ay aman, 
Demə çatmış imiş ömrünün sonu! 
 
1992 
 
 
 
                                                          Üçcə  ayın  içində 
 
İnanmazdım   gəlib  gözə  öləsən, 
Heç  çatmamış  yaşın   yüzə  öləsən. 
Ağrılara  dözə-dözə  öləsən 
Bu  payızda  neçə  ayın  içində! 
 
Səni  görən   deyərdi  ki gümrahsan, 
Bir  günəşli,  bir işıqlı  sabahsan. 
Demə  qəlbi  sən  kədərsən,  sən ahsan, 
Nə  çox, azda-üçcə  ayın  içində! 
 
Eşidəndə  ağacdələn  ölmünü, 
Matəm  himni  çaldı  yaman  o  günü. 
Ana  quşlar  çox  axtardı, çox  səni, 
Çöldə,  düzdə  üçcə  ayın  içində! 
 
Göy çəməndə sənsiz güllər soluxdu, 
Kəpənəklər haldan düşdü, duruxdu. 
Bu bəd xəbər eldən-elə yoluxdu 
Dildə, sözdə üçcə ayın içində! 
 
Köks    ötürüb,  çox  ağladı  ağ  bulud, 
Yarpağını  yoldu  qovaq,  şah  palıd. 
Sənə  qəmli  şer  yazdı  bu  Mövlud 
Ağ kağızda üçcə ayın içində! 
 
1991 
 
 
 
            Yadımdadır... 
 
Anam məni oyadardı yuxudan 
Naxır getdi dur dananı sür, oğlum. 
Quzuların mələrtisi kəsilmir, 
Səhər tezdən nə istəyir gör, oğlum?! 
 
Göy ürgənin kişnərtisi, həniri, 
Ayaq səsi, oğlum, səni səsləyir. 
Keçilərin, dıbırların “mə” səsi, 
Dur ayağa bir qulaq as, nə deyir?! 
 
Yadımdadır anam məni beləcə 
Səsləyərdi səhər tezdən yuxudan. 
İndi isə xatirəyə dönübdür, 
Anam köçdü onu yoxdu oyadan!? 
 
1992 
 
 
 
Anam  köçdü  dünyadan 
 
Anam  niyə  belə  tez, 
Vaxtsız  köçdü  dünyadan?! 
Könlümün  şahı  idi, 
Taxtsız  köçdü  dünyadan! 
 
Budağımdan  ayrılıb 
Yarpaq  düşdü  torpağa. 
Necə  dözür  ürəyim 
Bu  ağrıya,  bu  dağa?! 
 
Bir  kimsə  bu  dünyada  
Qoy  anasız  olmasın. 
Gözləri  yaşlar  ilə 
Qoy   boşalıb,  dolmasın! 
 
İndi başı  dumanlı, 
Qəlbi  pərişanam  mən. 
Niyə  vaxtsız  belə  tez 
Anam  getdi əlimdən?! 
 
1991 
 
   
     Sənəm  xalama 
 
Xar  olmadın,  gül  oldun, 
Gül  oldun,  bülbül  oldun. 
Ətirli  sünbül  oldun, 
Ay  xalam - Sənəm  xalam! 
 
Bərəkətli  əlin  vardı, 
Şirin  ləhcən, dilin  vardı. 
Qəlbimizdə  yerin  vardı, 
Ay  xalam -  Sənəm   xalam! 
 
Niyə  qoyub  bizi  getdin, 
Sevinci  bir  dəniz  idin. 
Bizə  doğma,  əziz  idin, 
Ay  xalam - Sənəm  xalam! 
 
2004 
 
 
             Xalam mənim 
                       Sədəf xalamın əziz xatirəsinə 
 
Köçüb getdi xalam mənim, 
Qəmgin etdi xalam məni. 
Birdən itdi xalam mənim, 
Dözəmmirəm həsrətinə! 
 
Günəş idi, çıxdı, batdı, 
Bir Ay idi, axdı, batdı. 
Gətirmədi onun, baxtı, 
Dözəmmirəm həsrətinə! 
 
Bir doyunca yaşamadı, 
Sevinc, nəşə daşımadı. 
Qəlbimdəki əziz adı, 
Dözəmmirəm həsrətinə! 
 
1984 
 
 
Daim ürəklərdə yaşayan Qəni 
            Kəndimizin sədri olmuş Qəni Bədirova 
 
Tanıyan tanıyır, bilən də bilir, 
Kimsəyə olmadı nə sehir, nə sirr. 
Çox sadə, səmimi insan olub bil, 
Daim ürəklərdə yaşayan Qəni! 
 
Allah adamıydı, Tanrı bəndəsi, 
Düz yola səslərdi yol azan kəsi. 
Elin istəklisi, elin əzizi, 
Daim ürəklərdə yaşayan Qəni! 
 
Kəndin ağsaqqalı, sədri idi o, 
Kasıba, yoxsula  çörək verdi o. 
İnsanlıq gülünü ilkin dərdi o, 
Daima ürəklərdə yaşayan Qəni! 
 
Xasiyyəti gül idi, eşqi tər çiçək, 
Dostu zəhmət idi, həmdəmi əmək. 
Dünyaya tək gəlib, deyərdim ki, tək, 
Daim  ürəklərdə yaşayan Qəni! 
 
Ondan zərrə qədər küsmədi  kimsə, 
Qəlbi bağladı yaxşı, xoş sözə. 
Dedim ki, gəlməsin heç zaman gözə, 
Daim ürəklərdə yaşayan Qəni! 
 
Heyif ki, evini ucaldan yerdə, 
Qəfil hardan əsdi bu acı yel də?! 
Döndü xatirəyə obada, eldə, 
Daim ürəklərdə yaşayan Qəni! 
 
1974 
 
 
  Pəri nənənin xatirəsinə 
 
Nənələr içində bir nənə idin, 
Sehir nənə idin, sir nənə idin. 
İşıq nənə idin, hür nənə idin, 
Hər qıza, oğula, ay Pəri nənə! 
 
Səndə xanım-xatın görkəm var idi, 
Sözündə bərəkət, ötkəm var idi. 
Sənin təndirində kökəm var idi, 
Al, - dedin, – ay bala, ay Pəri nənə! 
 
Yedim neçə qoğal o gül əlindən, 
Eşitdim xoş sözlər şirin dilindən. 
Kaş bütün gəlinlər dərs alsın səndən, 
Versin eli yola, ay Pəri nənə! 
 
Sən elin, obanın şah nənəsiydin, 
Sevinc nənəsiydin, ah nənəsiydin. 
Nə ürək budadın, nə könül əydin, 
Oldun üzüyola, ay Pəri nənə! 
 
Mövlud Teymur səni yad elədikcə, 
O şirin günləri dad elədikcə, 
Uçdu o günlərə xəyalı necə, 
Qaldı dola-dola, ay Pəri nənə, 
Qəbrin nurla dola, ay Pəri nənə! 
 
İsmayıllı, Buynuz kəndi, 1992 
 
 
 
   Gözəl rəssam Müseyib 
Bədirovun  əziz  xatirəsinə 
 
Allah ona fırça, boya vermişdi, 
Çəkməyə də zirvə, qaya vermişdi. 
Ürəyinə abır, həya vermişdi, 
Gözəlləri gözəl donda çəkirdi, 
Yaxında yox, bir az yanda çəkirdi! 
 
Göstərirdi uzaqda da oğlanı, 
Ona necə oğrun-oğrun baxanı. 
Gözəl rəssam gözəl duyur cahanı, 
Göydə ulduz, yerdə çiçək çəkirdi, 
Sevən ürək, duyan ürək çəkirdi! 
 
Mövlud Teymur cavan ölən rəssamı,. 
Bilir dayı oğlu idi anamın. 
Vəsf elədi taleyini nakamın, 
Adı qəlbdə, özü gözdə yaşayır, 
Xatirəsi şirin sözdə yaşayır! 
 
2003 
 
 
 
Sabir  Bədirovun  əziz  xatirəsinə  
 
Gəldi dünyaya, getdi dünyadan, 
Qəni dayını oğlu Sabir də. 
Bivəfa dünya, bivəfasan da, 
Sabir ürəkli yatır qəbirdə! 
 
Rəhmin gəlmədi rəhm eləyəsən, 
Fəhmin gəlmədi fəhm eləyəsən. 
Elə bir tüğyan, zülm eləyəsən, 
Əcəl dayana, dura bir yerdə! 
 
Bivəfa dünya, bivəfa dünya, 
Oğullar getdi, salmadın saya. 
Gəlmədin heç vaxt sən bir araya, 
Qərar da tutdun yezid, şümürdə! 
 
“Quran” yolunu gedəni yıxdın, 
İman yolunu gedəni yıxdın. 
Zaman yolunu gedəni yıxdın, 
Sən hər bir çağda, hər bir dövrdə! 
 
Mövlud Teymurun gücü çatmadı, 
Müşkül işlərə əli yatmadı. 
Xatirədədir  Sabirin adı, 
Qalmışıq indi dözüm, səbirdə! 
 
2005 
 
 
      Xatirədir özü indi 
                 Raya Bədirovanın əziz xatirəsinə 
 
O həmişə gülər idi, 
Göz yaşını silər idi. 
Şadlıq, sevinc dilər idi, 
Hər insana, hər bir kəsə! 
 
Doğru yola doğma idi, 
Dağa, yala doğma idi. 
Xoş amala doğma idi, 
Hər insana, hər bir kəsə! 
 
“Hə” var idi hər kəlməsi, 
Bahar idi hər kəlməsi. 
Nübar idi hər kəlməsi, 
Hər insana, hər bir kəsə! 
 
Qəlbi geniş ana idi, 
Sehir dolu nənə idi. 
Nağıl, şeir, məna idi, 
Hər insana, hər bir kəsə! 
 
Mövlud Teymur bəmə endi, 
Yana-yana dedi, dindi: 
Xatirədir özü indi, 
Hər insana, hər bir kəsə! 
 
2008 
 
 
 
                                                          Firqət  dayıya 
 
Firqət   dayı da, 
Halal  adamdı. 
Saçı,  saqqalı, 
Ağ, çal  adamdı!  
 
Müdrik  qocadı, 
Sözü  ucadı. 
Başdadır  adı, 
Əvvəl  adamdı! 
 
Xasiyyəti  xoş, 
Ünsiyyəti   xoş. 
Söz-söhbəti  xoş,  
Nur, ləl  adamdı! 
 
Yolu  düz olub, 
Cığır, iz  olub.  
Saf,  təmiz olub, 
Əfzəl  adamdı! 
 
Mövlud  deyir  də, 
Olub  bir  pir də. 
Budur  fikir də: 
Gözəl  adamdı!  
 
2006 
 
Əzizimiz Qalacıqlı Məlik Səmədova 
 
Doqquzda oxuyub təhsil alırdım, 
Sizin kəndinizdə,  ay Məlik dayı. 
Uzaq olduğundan bizim kəndimiz, 
Qalardım mən sizdə, ay Məlik dayı! 
 
Qəlbin geniş idi, ürəyin təmiz, 
Mənə doğma idin, mənə çox əziz. 
Sanırdım mən səni coşqun bir dəniz, 
Həmişə xoş üzdə, ay Məlik dayı! 
 
Şirin nəsihətin, öyüdün vardı, 
Elmə, sənətə hörmətin vardı. 
Rəsulla, Səmədə hörmətin vardı, 
Ucaydın  hər gözdə, ay Məlik dayı! 
 
Yaxşılıq gələrdi ancaq əlindən, 
Bir kəs inciməzdi şirin dilindən. 
Min söhbət salardın doğma elindən, 
Hər vaxt gülərüz də, ay Məlik dayı! 
 
Keçib o zamandan gör neçə illər, 
İtməz bu yaxşılıq ötsə fəsillər. 
Mövlud sənə uzun, xoş ömür dilər, 
Qucar səni yüzdə, ay Məlik dayı! 
 
İsmayıllı, Buynuz kəndi, 1994 
 
 
 
  Orta məktəbdə ədəbiyyat  
   müəllimimKərim Əzizova 
  
Öz  doğma  kəndindən  uzaq  Bakıya, 
Bir gənc  yola  düşdü  təhsil  almağa. 
Oxudu, qutardı  müəllimliyi, 
Qayıtdı  yurduna,  isti  ocağa! 
 
Böyük  bir  həvəslə  başladı  işə, 
Dərs  dedi  məktəbdə  ədəbiyyatdan. 
Onun  tükənməyən  elm  bulağından, 
Bəlkə  də  mən  idim   ilk  dəfə  dadan?! 
 
Mən  idim  o  dolu qəlbinə  vurğun, 
Mən  idim  ondakı  biliyə  heyran. 
Onun  hər  dərsinə  şer  diliylə  
Dil  açdı  dağ-dərə,  dil  açdı  aran! 
 
Dedim  əhsən  belə   oğul  yetirən 
O  böyük  ataya,  böyük  anaya. 
                                             Yorulmaz  eşqiylə,  düşüncəsiylə, 
  Ucaldı  günəşə,  ucaldı  aya! 
 
  Ad  aldı,  dillərdə  gəzdi  şöhrəti, 
                                              Adıyla  tanındı  Kərim  müəllim. 
                                              Elmə,  maarifə,  şerə,  sənətə, 
Köküylə  bağlıydı  hər zaman, bilin! 
 
  Beləcə ucaldı,  beləcə  qalxdı, 
  Öz  doğma  elində,  ana  yurdunda. 
  Mən  də  şair  kimi  bir  ad  qazandım 
  Onun  yetirdiyi  şagird   ordunda! 
 
   1984 
 
 
         Unutmarıq şair səni 
                    Əkrəm Məmmədin əziz xatirəsinə 
 
Əkrəm öldü!.. 
           Bir ər, igid, ərən öldü! 
Deyərdim ki Kərəm öldü, 
           Əsli yoldu saçlarını, 
               çağlatdı göz yaşlarını! 
Nigar necə ömr elədi Koroğlusuz?! 
O Nəbisiz 
              Həcər qaldı yanan, susuz! 
İndi şair ölümünə 
               necə dözür sevgili yar?! 
Bilirəm ki sızıldadır 
               onu bu dərd, bu ahu-zar! 
Gülü soldu yamacların, 
               yarpaqları külə döndü ağacların! 
Haray saldı sellər-sular, 
               dərələri boğdu kədər, boğdu qubar! 
Çöllər dedi, hanı şair?! 
Düzlər dedi, biz nə dedik qulaq asdı, - 
O nə qədər bizə dair 
                             şeir yazdı?! 
Əksi qalıb bulaqlarda, 
               ruhu gəzir bu dağlarda! 
Unutmarıq, şair səni, 
               çox  sevirdin bu vətəni! 
 
May, 2007 
                                                         Hardan  tapım 
                                                   Şair dostum Müzəffər Şükür Məchulun  
                                                                                           əziz xatirəsinə 
 
Düz  yetmiş  yaşda  tərk  etdi  ərzi, 
Qoydu  kədərli, qüssəli  bizi. 
Əvəzsiz  idi, yoxdu  əvəzi, 
Mən  belə  dostu  haradan  tapım!? 
 
Bu nam-nişanda,  düz  xasiyyətdə, 
Doğru  ilqarda,  düz  sədaqətdə, 
Şirin  söhbətdə,  xoş  ünsiyyətdə, 
Mən belə  dostu  haradan  tapım!? 
 
Neçə  aradan, dağdan  keçmişəm, 
Şəkidən  ötüb, Qaxdan  keçmişəm. 
Bildi gəzirəm  mən  nəyi  aləm: 
Mən  belə  dostu  haradan  tapım!? 
 
İnam,  etibar, ilqar idi  o, 
Möhtəşəm  palıd,  çinar  idi  o. 
Bir  vicdan,  qeyrət,  bir  ar  idi  o, 
Mən  belə  dostu  haradan  tapım!? 
 
Mövlud,  dolan,  gəz, axtar  cahanı, 
Çətin  tapasan  belə  insanı. 
Qaytarmaq  olmur  gedən bir  canı, 
Mən belə  dostu  haradan  tapım!? 
 
2012 
 
 
         Yaxşı sənətkar 
                  Şair dostum Müzəffər Şükür Məchula 
 
Yaxşı sənətkarı yada salın siz, 
Anılır yatsa da haqq dünyasında. 
Bir işıq tapmışıq, nur qazanmışıq, 
Sözündə, səsində, hər avazında! 
 
Şeiri oxuyanı vəcdə gətirib, 
Sənətə qılmağa səcdə gətirib. 
Zəkaya gətirib, əqlə gətirib, 
Nəğmələr ucaldıb telli sazında! 
 
Mövlud unutmayıb söz ustadını, 
Hörmətlə, izzətlə çəkib adını. 
Yaxşı sənətkarın istedadını, 
Görübdür, duyulur ömrün yazında! 
 
 
 
 
    Nəğməyə dönər ömür 
          Dünyasını vaxtsız dəyişən cavan bir insana 
 
Rəhmətliyin oğlu yaxşı oğuldu, 
Bir şirniydi, bir şəkərdi, noğuldu. 
Şeir idi, dastan idi, nağıldı, 
Xatirimdə xatirəyə dönübdü! 
 
Çıxmır yaddan, yaddaşımdan silinmir, 
Mənim üçün ölümü də bilinmir. 
Zirvələrdə qanad çalır heç enmir, 
Asimana, mavi göyə dönümdü! 
 
Ulduz kimi işıq yayır, nur saçır, 
Sanki aydır nurdan süfrə də açır. 
Bu şəfəqi ürək öpür, qol quçur, 
Sehir dolu bir muzeyə dönübdü! 
 
Çiçək burda, ətir burda, gül burda, 
Orman burda, çəmən burda, çöl burda. 
Dəniz burda, gölmə burda, göl burda, 
Keçilməzə, bənd-bərəyə dönübdü! 
 
Əhsən belə mərd oğula, övlada. 
Əsl vətən oğlu oldu dünyada. 
O, nə öldü, nə də soldu dünyada, 
Ürəyimdə xoş nəğməyə dönübdü! 
 
1989 
 
 
Osman Ocaqovun əziz xatirəsinə 
 
Doğurdan da, öz babası  
                                     Osman idi, 
Çox mülayim, yeniyetmə  
                                     cavan idi. 
Qəlbi yumuşaq, yanan idi  
                                       dostlarına, 
Təzə qədəm qoyacaqdı  
                                       on altıncı baharına! 
Qış amansız çıxdı ona, 
                                       qənim oldu bu Osmana! 
Qoymadı ki, qoymadı ki,  
                                       çıxa yaza, 
Yetə gözəl, xoş muraza! 
Aman, Allah, təbiətin hökümünə bax, 
                                       zəhminə bax!? 
Bircə anda dəyişdirdi 
                                        başındakı fikirləri! 
Götür ipi başına sal, 
Özünü sən tələf elə diri-diri!? 
Kimdir bunun müqəssiri?! 
Bu nə fikir,  
                                       bu nə günah, 
Aman Allah, aman Allah! 
 
4 mart 2007 
 
 
Zöhrab Babayevin xatirəsinə 
 
Cavan yaşda 
                     Zöhrab getdi dünyadan, 
Suala tapılmayan 
                      cavab getdi dünyadan! 
Niyə getdi, neyçün getdi bilmədik! 
Niyə bizi məyus etdi 
                                bilmədik?! 
Açılmayan bir sirr qaldı 
                                dostlarının qəlbində, 
Ancaq bircə fikir qaldı 
                                 dostlarının qəlbində: 
Bu dünyanın dərdi-səri 
                                 hey gəzirdi başında, 
Yoxsa yenə fikirliydin 
                                çöl qoynunda, maşında?! 
İnanmırdım itirəsən özünü, 
Qaş düzəldən yerdə 
                                vurub çıxarasan gözünü!? 
Bu Allahdan gələn qəza 
                                faciəydi bəlkə də, 
Gündə belə hadisələr 
                                çox baş verir ölkədə! 
Sənin kimi bir insanı 
                                itirməkdə məyusuq, 
O dünyaya ötürməkdə məyusuq! 
Ölüm niyə belə ucuz,  
                                asan olur, çox asan!? 
Sual çətin, cavab isə ağrıdan! 
 
May 2007 
 
 
 
 
Zəhmət adamı 
        Bənna dostum Şakir Məmmədovun xatirəsinə 
 
Nədənsə 
            eşidəndə 
                        zəhmət adamı ölüb, 
Fikir aparır məni. 
Təəssüf, heyrət 
                      dalınca çəkir, 
                                        aparır məni! 
Niyə?.. Nə üçün?.. Suallar... 
İnlər, cavabsız qalar, 
Könlümə bir gizilti 
Kədər salar, qəm salar!.. 
 
18 sentyabr 2008 
 
 
O,  böyük müəllim idi 
       İsmayıllı rayonunun Quşencə kəndindən olan              
       ilk müəllimim Adıxan İslamovun əziz xatirəsinə 
 
Adıxan adı xan idi, 
İşıqlı bir cahan idi. 
Hamıya mehriban idi, 
Çağ ömür yaşadı, getdi! 
 
Qaranı ağa çağırdı, 
Dumanı dağa çağırdı. 
Bülbülü bağa çağırdı, 
Haqq ömür yaşadı, getdi! 
 
O, çiy sözə başlamazdı, 
Hara gəldi daşlamazdı. 
Dərəni çox xoşlamazdı, 
Dağ ömür yaşadı, getdi! 
 
Zirvələr bizimdir dedi 
Xoş söhbət düzümdür dedi. 
Bükülməz dizimdir dedi, 
Sağ ömür yaşadı, getdi! 
 
O, böyük müəllim idi, 
Biz bilirdik ki, kim idi?! 
O, bir obam, elim idi, 
Ağ ömür yaşadı, getdi! 
 
1996 
 
 
 
      Adıxan müəllim 
 
Elimə, biliyə qiymət verəndi, 
Məktəbin xeyrinə hər iş görəndi. 
Adıxan müəllim belə insandı, 
Mehriban, qayğıkeş, canyandırandı! 
 
Odur ki, yarışda, hər bir tədbirdə, 
Tutmuşuq birinci, ikinci yer də. 
Çəkilir adımız min iftixarla, 
Necə fəxr etməyək bu uğurlarla!... 
 
1970 
 
 Feyzi düşdü yadıma 
 
Biraz sakit, bir az kür, 
Daxilən saf, gövhər, dürr 
Xatirəm qəm üyüdür, 
Feyzi düşdü yadıma! 
 
Meşələri gəzərdik, 
Göy sularda üzərdik. 
Arzu, amal, kam idik, 
Feyzi düşdü yadıma! 
 
Qarğı atımız vardı, 
Nə yorulub durardı. 
Təngə gəllən yollardı, 
Feyzi düşdü yadıma! 
 
Dalda qaldı o günlər, 
O toylar, o düyünlər; 
Çətin qayıda, gələr, 
Feyzi düşdü yadıma! 
 
2006                      
 
 
Allah,  olsun  yeri  behşit 
                    ATU-nun IV kurs tələbəsi gənc şair  
                    Elşad  Hacıyevin  əziz xatirəsinə 
 
Baba  dağdan xəbər  alın, 
Bağça-bağdan  xəbər  alın. 
Buz  bulaqdan  xəbər   alın, 
Bu  nə  yaşdır  gözdən  axır?! 
Qəlbləri  yandırıb  yaxır!.. 
 
Görməmişdim   belə  ağrı, 
Külə  döndü  ata  bağrı. 
Nalə  çəkdi  Baba  dağı, 
Yaş  sel  olub  üzdən  axdı, 
Yatdı  bir  cavanın  baxdı! 
 
Bu  dünyadan  bir  gənc  getdi,  
Ellər  dərd  içində  itdi. 
Fəryad  qalxıb  ərşə  yetdi, 
Allah,  cənnət  olsun  yeri, 
Dönərmi  o,  birdə   geri!? 
 
Ata  nələr  görəcəkmiş,  
Kim   nə  bilir  nələr  çəkmiş!? 
Allah,  olsun  yeri  behişt,  
Dərdimizdir  uca  dağlar, 
Qələm  də  yaş  töküb  ağlar!.. 
 
Yanvar, 2006 
 
 
          Tale necə qıydı 
                   Gənc şair İlham Hacıyevin əziz xatirəsinə 
 
İyirmi bir bahar ömr elədin sən,  
Yetmədin iyirmi iki yaşına. 
Çatmaq  istəyirdin  arzu, kamına, 
Ay İlham, gör nələr gəldi başına!? 
 
Qırıldı diləyin, sındı istəyin, 
Qaldı ürəyində xoş arzuların. 
Şerlər yazardın, gözəl şerlər, 
Xəzana qərq oldu güllü baharın! 
 
Tale necə qıydı kövrək qəlbinə, 
Fələkmi qısqndı şairliyinə?! 
O şirin , o həzin nəğmələrinlə 
Qayıdıb dünyaya gələrsən yenə! 
 
May, 1991 
 
 
Əbədi ayrıldın gənc yaşda bizdən 
                Əziz  qohumumuz, qardaşımız  Əskər  
                Səfərovun xatirəsinə 
 
Şamaxı... Həmyəli... Əzizim Əskər... 
İnana bilmirəm yoxluğuna mən. 
Ən ağır xəbərdir ölüm xəbəri, 
Əbədi ayrıldın gənc yaşda bizdən! 
 
Dumana büründü çöllər, çəmənlər, 
Pirqulu dağları qara geyindi. 
“Necə zülmkarsan, zalımsan fələk”, 
Üz tutub göylərə yerlər deyindi! 
 
Yığdı işığını yoldan, cığırdan, 
Günəş də qəhərdən boğuldu, batdı. 
Əskər əskər idi, ərən, ər idi, 
Heyf ki əbədi yuxuladı, yatdı! 
 
Bu dərd yaman əydi bacılarını, 
Bu dərd dağdan ağır gəldi anana. 
Atan həsrətinə dözə bilmədi, 
Bir qarlı qış günü köçdü yanına! 
 
Şamaxı... Həmyəli... Düzlər... Ormanlar... 
Hər səhər ayılır gözü yaş dolu. 
O gündən açılmır  göylərin üzü, 
Çənli-çisəklidir qəbristan yolu! 
 
1988 
 
 
 
Gözəl insan kimi tanıdığım müəllim 
dostum Teymur Qəniyevin xatirəsinə 
 
Yaxşılar içindən getdi bir yaxşı, 
Göyün bəzəyiydi, yerin naxışı. 
Bəlkə kəsdi onu namərd baxışı, 
Keçdi cavan ikən yeddi qtından!? 
 
Bu ölüm nəyidi bəs birdən – birə, 
Hələ getməliydi o, neçə yerə, 
Bu yaz Baba dağa – o uca yerə, 
 Düşdü birdən – birə ömrün atından! 
 
Demişdim gələrəm sizə bir kərə, 
Getdi qayıtmayan o son səfərə. 
Döndü xatirəsi qəlbimdə şerə, 
Çox illər keçsə də çıxmaz yadımdan!.. 
 
2010 
 
 
 
                Nə  bilim 
 
Hər  dəfə  səninlə  üzləşəndə mən 
Hal-əhval tutardıq  bir-birimizdən. 
Danışıb  gülərdik,  söhbət  edərdik, 
Ürəkdən  necəydik eləydik  üzdən! 
 
Sən  ana  vətəndən, mən  doğma  eldən, 
Deyərdik  həvəslə  ürək  dolusu. 
Biz  yaxşı bilirdik  uca  kürsüdür 
Elin  ağsaqqalı,  elin  ulusu! 
 
Gözəllik  aşiqi,  el  vurğunuyduq, 
Sevirdik  müqəddəs  ana  torpağı. 
Qəlbimiz  nə  qədər  qəhərlənərdi 
Vətəndə  gördükcə  mən  novrağı! 
 
Ucalmaq, yüksəlmək  ilk məqsədimiz, 
Təmiz   ad  qazanmaq  arzumuz idi. 
Odur ki  həvəslə  biz  çalışardıq, 
Oxumaq  ilk alın  yazımız  idi! 
 
Mən  dedim,  bu   günlər  qutaracaqsan 
Sən  ali  məktəbi  xoş, gülər  üzlə. 
Nə  bilim, həyatın  bəd  gətirəcək, 
Ömrümün  tuş  gələcək  qəfil  əcələ! 
 
1980 
 
 
            Yaşa  oğul-bala 
 
Ucqar  dağ  kəndində  getdin  cəbhəyə, 
Bu  vətən,  bu  torpaq,  yurd  deyə-deyə! 
Çəkdin  qılıncını  felə,  fitnəyə, 
Nə  qorxu,  nə  hürkü, təlaş  bilmədən! 
 
Yaşa  oğul-bala, yaşa,  can  bala, 
Etmədin  nə  fikir,  həyəcan,  bala. 
Atıldın  hər  axşam, səhər, dan , bala, 
Düşmənin  üstünə  çaşbaş  bilmədən! 
 
Düz  yolun,  əqidən tutdu  əlindən, 
Od  yağdı  pulemyot  ağzı-dilindən, 
Etdin  neçə  yağı  şil-küt belindən, 
Nə  burun,  nə  göz-qaş,  nə  baş  bilmədən! 
 
Vətən  qüdrətinə  əhsən  söylədi, 
Mövlud  şərəfinə  sağlıq,  tost  dedi; 
Hanı  Şəhriyar  tək  bir  igid  dedi, 
Nə yalan,  nə  tərif,  nə  çaş bilmədən! 
 
2008 
 
 
 
 
 
 
   Dostum  Ağaminin  əziz  oğlu 
Vüqar Ağayevin nakam ömrünə 
 
Xəbərsiz  oldu  ölüm  xəbəri, 
Qəlbi  doğrandı,  kəsdi  xəncəri. 
Cavan  bir  ömrü  bitdi  səfəri, 
Bu  bir  dərd  oldu  bizə, Ağami! 
 
Dərddən  yaşardı,  gölləndi  gözlər, 
Ağladı  üzlər,  soluxdu  üzlər. 
Bu qəmdən  mənim  ürəyim  sızlar, 
Bu  bir  dərd  oldu  bizə, Ağami! 
 
Oğul  böyüdüb,  çinar  edəsən, 
Dözüm  bəxş  edib,  vüqar  edəsən. 
Sonra  da  fəryad,  ah-zar  edəsən, 
Bu  bir  dərd  oldu  bizə, Ağami! 
 
Kaş  olmayaydı  ölüm,  itki,  qəm, 
Xoş  ömür,  həyat  sürəydi  aləm. 
İnsanı  sıxır,  ağrıdır   ələm, 
Bu  bir  dərd  oldu  bizə, Ağami! 
 
Dərdimə  şərik  çıxdı  dostlarım, 
Düşüb  içinə  bu  qışın-qarın. 
Döndü  xəzələ  güllü  baharın, 
Bu  bir dərd  oldu  bizə,  Ağami! 
 
Mövlud  səbirə  güc  verək  deyir, 
Rəhmət  diləyək  hər  ürək  deyir. 
Gedir  haraya  ərz  görək  deyir, 
Bu bir  dərd  oldu  bizə,  Ağami! 
 
Oktyabr,  2010 
 
 
 
Misir Məhərrəmovun xatirəsinə 
 
Misir misgər kimi ötkəm, saf  idi, 
Qəlbi təmiz, büllur, pak, şəffaf  idi. 
Vüqarda, dözümdə dağ idi, bir dağ, 
Boyu çinar kimi şax idi, çox şax! 
Hamıyla mehriban, şən dolanırdı, 
Demə, başı üstə çən dolanırdı. 
Fəqət birdən - birə düşdü, nə düşdü, 
Yığıldı, çözəldi, həm də büzüşdü! 
Bir axşam eşitdik halı dəyişdi 
Susdu, oxumadı, valı dəyişdi! 
Misir cavan getdi, cavan həyatdan, 
Bu gözəl dünyadan, xoş kainatdan! 
 
İyun, 2003 
 
 
      Sevimli müəllimimiz Müslüm 
Mirzəyevin 100 illik xatirə yubileyinə 
 
Yaxşı insanlardan  Müslüm biriydi, 
Qəlbi kövrək çox kövrək idi. 
Nə  bir ürək qırdı, nə bir qəlb əydi, 
Bir  ömür  yaşadı  düz ürəklə  o! 
 
Yalan söyləmədi, qeybət  bilmədi, 
Sevinc  arzuladı,  möhnət  bilmədi. 
Məhəbbət  xoşladı, nifrət  bilmədi, 
Bir  ömür  yaşadı  düz  ürəklə  o! 
 
Halalıq, kamillik, zəhmət  nuruydu, 
Hər  sözü, söhbəti, fikri  duruydu. 
Onu  saxlayan  da  öz  qüruruydu, 
Bir  ömür  yaşadı  saf  diləklə  o! 
 
2002  
 
 
 
Hörmətli müəllimimiz, gözəl ata 
         Müslüm Mirzəyevə 
 
Şeiri, sənəti  sevəndi  Müslüm, 
Hədiyyə, Cavidə  güvəndi  Müslüm. 
Oxudu Rəsulu, Səmədi Müslüm, 
Dedi Əsriyəm söz ustadının! 
 
Yorulmaq bilmədi sözdən, sənətdən, 
Güc aldı Tanrıdan, bir də ki eldən. 
Nizami, Füzuli düşmədi dildən, 
Bu  da  qüdrətidir  yer övladının! 
 
Əritdi  odunda  məhrumiyyəti, 
Hər cür səfaləti, kin-kudurəti. 
Çəkdi  qoltuğuna  düz – həqiqəti, 
Çəkmədi  adını  pisin,  nadanın! 
 
Qəlbində nur  kimi  yandı  yaxşılıq, 
Nə  itdi, nə də ki, söndü yaxşılıq. 
Günəşdi, ulduzdu,  gündü  yaxşılıq, 
Məramı  bu  oldu  Müslüm  atanın! 
 
Məqsədi  oxumaq,  öyrənmək  oldu. 
Tarixə,  keçmişə  güvənmək  oldu. 
Heç  zaman  nə  susdu, nə  də  yoruldu, 
Sözü  eldə qaldı Müslüm atanın! 
 
Şeiri,  sənəti sevəndi Müslüm, 
Hadiyə, Cavidə  güvəndi  Müslüm 
Oxudu  Rəsulu, Səmədi  Müslüm, 
Dedi  əsiriyəm söz ustadının! 
 
İsmayıllı, 1994 
 
 
                                               O  hara  getdi  
Xeyirxah insan,  gözəl  jurnalist 
Rəşid  Mahmudovun  əziz  xatirəsinə 
 
İsti  nəfəs  idi, yanar  od  idi, 
Çox  kəsə  o arxa, qol-qanad  idi. 
Xoş  arzu, xoş  niyyət, xoş   murad  idi, 
O  quş  kimi  gəldi,  yel  kimi   getdi, 
Kim   imdad  dilədi, imdada  yetdi! 
 
Böyük  insan  idi,   köçdü  dünyadan, 
Çətin  başa  düşə  bunu   hər  insan. 
Deməyin  əbədi  getdi  dünyadan, 
Onun   ruhu  hər  vaxt  aramızdadır, 
Cismi  el-obada,  yurdumuzdadır! 
 
Elim  canlı  dağı,  palıdıydı  o, 
Haqqın,  ədalətim  düz  adıydı  o. 
Neçə   kimsəsizin  qanadıydı o,  
Nəsildən-nəsilə  yol   salacaqdır, 
Onun  hər  əməli  yaşayacaqdır! 
 
Dekabr, 2008 
Böyük  jurnalist  Rəşid  Mahmudovun  və  
                                        həyatdan  cavan  getmiş  əziz qızının xatirəsinə 
 
Rəşid  Mahmudovun  bir qızı vardı, 
Bir  parlaq,  bir  nurlu  ulduzu  vardı. 
Ən  gözəl  istəyi,  arzusu  vardı, 
Qəlbində  apardı, torpaqda  qaldı! 
 
O  qız  cavan  ikən  getdi  qəfildən, 
Ayrıldı  obadan,  ayrıldı  eldən. 
Heç  seçmək  olmurdu  o qızı  güldən, 
Ətri  neçə yaşıl  budaqda  qaldı! 
 
Tale  rəhmsizdi, ömür  vəfasız, 
Dünyada  bir  insan  yoxdur  cəfasız. 
Dünya  səfasızmış,  necə səfasız!.. 
Gizlicə göz  yaşı  yanaqda  qaldı! 
 
Dekabr,  2008 
 
 
 
                                       Yazıçı  Valeh  Musayevin  əziz xatirəsinə 
 
O, dostluğun 
                 səsli- küylü  sahili  idi, 
Haqqı  haqqa  birləşdirən 
                                 əli idi. 
Xoş xəbərin, xoş müjdənin 
                                  dili  idi, 
İsmayıllı  dağlarının  gülü  idi! 
Onu  yaxşı  tanıyanlar 
                   neçə dəfə deyib: 
Heyif  ondan!.. Heyif, heyif!.. 
 
1994 
 
  Alimlər  içində  seçilərdi o 
                   Görkəmli  alim-pedaqoq  İsrayıl     
                   Həsənovun  ölməz  xatirəsinə 
 
Alimlər  içində  seçilərdi  o, 
Həmişə    mülayim  təbiətilə. 
Sakit  danışardı, sakit  dinərdi, 
Boğardı  köksündə  qəzəbi  belə! 
 
Bağlar  arasıyla  addımlayardı, 
Ömründə  tələsən  görməzdin  onu. 
Ağır  təbiətli  bir  insan kimi 
Yadıma  salıram  vətən  oğlunu! 
 
“Yüz  ölçüb, bir  biçib” sonra  dinərdi, 
Durardı  sözünün  arxasında  o! 
Getdi, bu dünyadan  getdi,  çox   heyif, 
Ömrümün  çiçəkli,  xoş  yazından  o! 
 
Alimlər  içində  seçilərdi  o, 
Yatdığı  torpağı  vətən  sayıram! 
İndi  nəzər  salıb  ötən  günlərə, 
Ölməz  bir  insanı  xatırlayıram! 
 
1984 
 
 
 
        Çox vaxtsız getdi 
                   Xalıd  Həsənovun xatirəsinə 
 
Bu nurlu dünyadan çox vaxtsız getdi, 
Bizi qəmli qoydu, kədərli etdi. 
Dünən nəğmə ötən bu günsə itdi, -  
Ömrün gənc yaşında, cavan yaşında! 
 
Həmişə qəlb açan işlər görərdi, 
Halal zəhmət ilə ömür sürərdi, 
Azı götürərdi, çoxu verərdi, 
Səxavət daşardı  nur baxışında! 
 
Tufana, sazağa sinə gərərdi, 
Möcüzə hörərdi, heyrət hörərdi. 
Ay aman, itirdik belə bir mərdi, 
Yazın bu şerimi ömür daşında! 
 
Aprel, 1991 
 
 
 
 
 
 
                                         Hacı  Seyfəddin  Həsənovun 
                                                    xatirəsinə 
 
Kəndin  ətəyində  yaşasa  da o,  
Kəndin  başında  da  baş  bilən  idi. 
Uşaqla  uşaqdı,  böyüklə  böyük, 
Ürəkdən  danışan,  həm  gülən  idi! 
 
Xeyri  soraqlayan,  şəri  daşlayan, 
Daim  yaxşılıqla  sözə  başlayan. 
Yaxşı  insanları  sevib  xoşlayan, 
Dədə  Qorqud  kimi  bir  ərən  idi! 
 
Gözəl  danışardı,  gözəl  dinərdi, 
Mərdlər  meydanında  dönməz  hünərdi. 
Səsi  gah  ucalar,  gah  da  enərdi, 
Həyatda  ucalıb  yüksələn  idi! 
 
Halallıq   tacıydı,  düzlük  sərrafı, 
Bulağın  gözüydü,  çayın  şəffafı. 
Təmizlik  timsalı, ülvilik  safı, 
Haraya  hamıdan  tez  gələn  idi! 
 
Getdi  bu  dünyadan  səksən  bir  yaşda, 
Qaldı  ürək  qəmdə,  gözlər  də  yaşda. 
Döndü  xatirəyə  bir  mərmər  daşda, 
Ağlayan  gözlərdən  yaş  silən  idi! 
 
Dekabr, 2004 
 
 
 
         Hacı  baba 
 
Birdən-birə Hacı  getdi,   
                           elimizin  tacı  getdi! 
Mərhəmətə  şirin, 
                           pisliyə  acı  getdi! 
İnanamadım,   
                           günəşin  saçağı, 
                                         saçı  qırıla, 
İnsanlığın  tacı  qırıla! 
Bir  dağ  getdi   
                         arxamızdan, 
Bağban  getdi 
                       bağçamızdan, 
                                        bağımızdan! 
Elə bil ki, 
                  çayımızdan 
                                      su soğuldu!             
Ayımızdan  işıq  getdi, 
                                      nur  dağıldı. 
Onun  ayaq  izlərini   
                              axtarırıq  yolda,  izdə! 
İndi  görün 
                  nə  nursuzdur, 
                            işıqsızdır  kəndimiz də! 
Heyif  səndən,  
                          Hacı  baba,  Hacı baba! 
Sən  olmuşdun  
                          başımızın  tacı,  baba!? 
                                            tacı,  baba?! 
                                            Hacı  baba! 
 
Dekabr, 2004 
 
 
           Vətən örnəkli 
                  Lahıc elinin müdrik  oğlu  Seyid   
                  Mirsadıq  Sadıqova 
 
Bu  dağların  dünya  görmüş  oğlusan, 
Ay dağlar ürəkli,  Mirsadıq dayı. 
Şirin  söhbətlisən,  şəkər  sözlüsən, 
Xoş arzu- diləkli,  Mirsadıq dayı! 
 
O  geniş  qəlbinin  böyükdür  kamı, 
Sevdin  bu  dünyada  yaxşı  adamı. 
Dedin  ki, zəhmətlə  ucalsın  hamı, 
Halal  duz-çörəkli, Mirsadıq dayı! 
 
Sən ki, əyilmədin nadan  önündə, 
Qılınca çevrildi səsin, ünün də, 
Ellərin dumanlı, çənli  günündə, 
Sən oldun gərəkli, Mirsadıq dayı! 
 
Sənin  gözlərindən  oxudum da mən, 
Görmüsən dünyanın hər üzünü sən. 
Demisən  vətənə  haqq  sözünü  sən, 
Ey vətən örnəkli, Mirsadıq  dayı! 
 
1984 
Şair  dostum Ağa Laçınlının xatirəsinə 
 
Bu  günü  görürdü, bilirdi, 
                                         bilici idi. 
Haqq,  ədalət  qəlbinin  
                                         içi  idi! 
Zirvəyə  qalxardı,  
                             enişə  getməzdi. 
Oturuşunun-duruşunun 
                             yerini  bilərdi, 
Heç  kimin  yerini   
                             dar  etməzdi! 
Sadə,  səmimiydi  həyatda, 
Ona  doğma  idi 
         bu məmləkət  kimi  kainat  da! 
Esxildən,  Homerdən, 
                  Nazim  Hikmətdən   
                                         söz  açardı! 
Hüseyn  Cavidin,  Səməd  Vurğunun   
                  ayağı dəyən yerə  qaçardı! 
Azərbaycanın   bütövlüyünü 
                               görmək  istəyirdi, 
Kaş  ölməyəydim  bu  günü  
                              görəydim  deyirdi! 
Gördü  də,  bildi də!  
                  Müstəqillik   həsrətini   
                             ürəyindən  sildi  də! 
 
Dekabr, 2007 
 
 
        Düz sözlü oldu 
                    Jurnalist Famil Abbasovun xatirəsinə 
 
Ölümün yadları sevindirsə də, 
Fəqət dostlarının bağrını yardı. 
Düşündüm mən səni, yaxındın mənə, 
İndi uzaqlığın qalın divardı! 
 
Nə təz tərk elədin dostlarını sən, 
Ey mərdlik simvolu, sərtlik simvolu. 
Sən düz əqidəli, düz sözlü oldun, 
Unutmaq mümkünmü belə oğulu!? 
 
 
              Bəs  niyə  oldu 
Şair dostum Eldar Nəsibli   
Sibir elin vaxtsız ölümünə 
 
Sibirdə  doğuldu, Sibirdə  oldu, 
Sonra  gəldi  bura, bu  yerdə oldu. 
Ən  gözəl  insan da,  şair  də  oldu, 
Bu  ölüm  bəs niyə, bəs niyə oldu, 
Gözlərim qüssədən, kədərdən  doldu! 
 
Çoxdan   tanıyırdım,  çoxdan onu  mən, 
Şeyda  bülbül  idi  elə  hey  ötən... 
Düşmədi  dilindən ana, el, vətən, 
Bu  vaxtsız  ölümü  bəs  niyə  oldu, 
Çəməndə  tər gülüm, çiçəyim soldu! 
 
Bu  nə  faciəydi,  qəzavü-qədər, 
Gül  kimi  bir  ömür  tez  oldu  hədər. 
Hələ  yaşayası  bir  ər  idi, ər, 
Bu  ölüm  bəs  niyə, bəs  niyə  oldu, 
Ağaclar  kövrəlib  saçını  yoldu! 
 
O, Mövlud  Teymurun   yaxşı   dostuydu, 
Ömründə  yalana,  nə  şərə  uydu, 
Həqiqət  söylədi, həqiqət  duydu, 
Bu  ölüm  bəs  niyə, bəs niyə  oldu, 
Getdi,  xatirədə, yaddaşda  qaldı! 
 
Dekabr, 2010 
 
 
 
Unudulmaz  jurnalist-şair  dostum 
     Alı  Mustafayevin xatirəsinə 
 
Alnı  açıq,  üz  ağlı, 
Xoşa  gələn  düz  ağlı. 
Sözü  ötkəm,  sanballı, 
Alı  yadımdan  çıxmır! 
 
Ana  vətənə,  elə, 
Qara  torpağa  belə, 
Bağlı  cani-diləkdən, 
Alı   yadımdan  çıxmır! 
 
Kamı,  duyxusu  dərin, 
Uyğusu  şəkər, şirin, 
Doğrusu  bəhər, şirin, 
Alı  yadımdan  çıxmır! 
 
Mövlud, ürək  qızdıran, 
Pisi, şəri  azdıran. 
Bu  şeiri  yazdıran 
Alı  yadımdan  çıxmır! 
 
2005 
 
 
        Bərdəli  şair  dostum 
      Əli Mehdinin xatirəsinə 
 
O  özünü  hər   vaxt  önə  verərdi, 
Dərd  görəndə  ona  sinə  gələrdi. 
Öz  işini  ağayana  görərdi, 
Unutmaram  mən  o  Mehdi  Əlini! 
 
O,  dostluğun  haqqa  gedən  yoluydu, 
Ürəyi  saf  arzularla  doluydu. 
Kəlamları  müdrikanə, uluydu, 
Unutmaram  mən  o  Mehdi  Əlini! 
 
Bir  gün  məndən  ötrü  düşdü  qabağa, 
İdarəni  o  qaldırdı  ayağa. 
Heyran  oldu  onda  hamı  bu  dağa, 
Unutmaram  mən   o  Mehdi  Əlini! 
 
Mövlud  Teymur  rəhmətliyi  yad  etdi, 
Böyüklüyü, qüdrətliyi  yad  etdi. 
Yeri  behişt, cənnətliyi  yad  etdi, 
Unutmaram  şair  Mehdi  Əlini! 
 
2009 
 
 
 
 
 
 
 
 
Şair dostum Səyavuş 
Sərxanlının xatirəsinə 
 
Şəmkirdən çox şair var, 
Hər birinin öz yeri. 
Var onlara deməyə, 
Ürəyimdə söz yeri! 
 
Xatirəyə dönübdü, 
Həzin neyə dönübdü. 
Bir nəğməyə dönübdü, 
Çəmən yeri, düz yeri! 
 
Uyuyur yol üstündə, 
Ətirli gül üstündə. 
Qərib bir yel üstündə, 
Qoyub səda, səs yeri! 
 
Ağı, nalə, niskildi, 
Ona dözmək müşküldü. 
Sevinc geri çəkildi, 
Qəmdən qaldı köz yeri! 
 
Mövlud, Səyavuşdu bu, 
Gözdən axan yaşdı bu. 
Mərmər şeir, daşdı bu, 
Var silinməz iz yeri! 
 
2008 
 
 
                                           Şair Vaqif  İbrahimin xatirəsinə 
 
Babalarının  yanına 
                      tələsirdi  Vaqif, 
Yol qəzasında faciəli şəkildə 
                      hayıf oldu, hayıf, 
                      bir göz qırpımında, 
                                  bir anda! 
İndi yana-yana xatırlayıram 
                      onu cahanda! 
 
1982 
 
 
Şair dostum Eldar Baxışa 
 
Şer əlində mum idi, 
Çırtdadığı tum idi. 
Bir rahathulqum idi, 
Düzürdü sətirlərə! 
 
Daddıqca da dadırdı, 
Qoxusuna batırdı. 
Şəkərbura, nabatı, 
Paxlavasıydı elə! 
 
Nə doymağı gəlirdi, 
Bunu aləm bilirdi. 
Möcüzəydi, sehirdi, 
Mat qalmışam bu sirrə!  
 
1998 
 
 
                                        Şair Alim Məhərrəmlinin xatirəsinə 
 
Özü öz içində vulkan idi o, 
Nadanı yıxıdan tufan idi o. 
Qıvraq, cəsarətli cavan idi o, 
Sözünü dağlara söylədi getdi! 
 
Şeirlər, nəğmələr yazan şairin, 
Gözündən oxunan qəmiydi dərin. 
Uçdu qanadında o neçə fikrin, 
Dərdini göylərə o dedi getdi! 
 
Bir ömür yaşadı o da yarımçıq, 
Vermədi heç kimə tənə, nə acıq. 
O, üzü ağ idi, o, alnı açıq, 
Başını dünyaya yellədi getdi! 
 
Günəşli gün idi, isti yay idi, 
İçdiyi saf  bulaq, duru çay idi. 
Çinara tən idi, sərvə tay idi, 
Çöllərə çox sağ ol elədi getdi! 
 
Mövlud, başdan-başa sirdi bu aləm, 
Şairin dərdini şairdir bilən. 
Ölən o deyildir, dərdiydi ölən, 
Vətənə can qurban o dedi getdi! 
 
Dekabr 2010 
 
             Gözəl insan 
                 Gənc yaşında dünyasını dəyişən şair  
            dostum Müzəffər Mehdinin əziz xatirəsinə 
 
Bir şair var idi  Müzəffər Mehdi, 
Qovardı qəlbindən kədəri, dərdi! 
Sevincə qoşulub axırdı çayda, 
Səsi seçilirdi bu hay-harayda! 
Heyf, tale onu çox gördü bizə, 
Qaranlıq gətirdi gündüzümüzə! 
İndi yana-yana xatırlayırıq, 
Biz onu ən gözəl insan sayırıq! 
 
1999 
 
 
          
            Qəliz söhbətdi 
                 Jurnalist Mustafa Səlimovun xatirəsinə 
 
Məqalə, hekayə yazan Mustafa, 
Yazdıqlarında mərdi önə çəkən, 
              namərdi boynundan 
                         basan Mustafa, 
Əqidən bir oldu, sözün bir oldu, 
Dünyanın çox işi 
                           sənə sirr oldu! 
Yaxşılıq etdiyin 
                           dünənki “quzu” 
Bu gün dönük çıxdı, 
                           azğın şir oldu! 
Özün də lap məətəl 
                           qalıb danışdın, 
Mən də qulaq asdım, 
                           yandım, alışdım! 
Dedim ki, nə üçün 
                           belədir insan?! 
Dönür birdən-birə 
                           at olur, madyan!? 
Dedin ki, ay Mövlud, 
                           qəliz söhbətdi, 
Həyat məhəbbətdi, 
                           bir də nifrətdi! 
 
2009 
     Bir dünyadır dəst qəlbi  
                   Hörmətli dostum Məhyəddin Cavadova 
 
Ömrüm keçdi Məhyəddinlə dağlarda, 
Xoş günlərdə, xoş aylarda, çaglarda. 
Heyran oldu bizə yaşıl, ağlar da, 
Qoşqar, Kəpəz qol-boyundur dedilər! 
 
Tilsimdəyik, sehirdəyik, ecazda, 
Quşlar şirin segahdaydı bu yazda. 
Açılırdı xoş arzu da, muraz da, 
Çal-çağırda, toy-düyündür dedilər! 
 
Mövlud Teymur, bir dünyadır dost qəlbi, 
De kim sizə verib seyri, bu dəbi?! 
Başlamaq da olmur heç vaxt bu təbi, 
Sizdə ilham çox yeyindir dedilər! 
 
İsmayıllı, Çandahar kəndi, 1980 
 
 
 
  Hörmətli həkim dostum 
      Minhac Mirzəyevə 
 
Bir vaxt vardı dört tərəfin dost idi, 
Ünvanlanan sənə sağlıq, tost idi. 
“Zabul” idi, “ Segah” idi, “Rast” idi, 
Harda qaldı o nəğmələr, o ünlər!? 
 
Sənə tərif yağdırardı hər biri, 
Düşmənini basdırardı lap diri. 
Vəsf edərdi göstərdiyin hünəri, 
Harda qaldı “mənəm-mənəm” deyənlər!? 
 
Onda böyük vəzifəndə var idi, 
Yad da gəlib sənə dogma yar idi. 
Nə biləydin bunlar soyuq qar idi, 
Harda qaldı o dumanlar, o çənlər!? 
 
İndi özün nə haldasan, nə gündə, 
Onlar gəzir səndən uzaq, çox gendə! 
Yadlarına düşməyir pul verən də, 
Harda qaldı o aclar, o gödənlər!? 
 
Həkim dostum, dünya belə dünyadı, 
Həris vara, həris pula dünyadı. 
Ver ömrünü indi yola, dünyadı, 
Qoyma bir də ömrə gələ o günlər!.. 
 
2008 
 
 
 
     Aşıq dostum Kamandara 
 
Aşıq dostum, mizrabınla  çalırsan 
Yamanların  kal başından sən yaman! 
Ürəyimdən  danışırsan  hər zaman: 
Hara  qaçım bədxahların  izindən! 
 
İstəmirəm dünyamızı çən ala, 
Kədər ala, qüssə ala, qəm ala. 
Görürsən ki, ancaq düşmür yoluna, 
Yaş sallanıb dünyamızın gözündən! 
 
Ölüm-itim dünyasıdı bu dünya, 
Yaxşı-pisin aynasıdı  bu dünya. 
Geci, tezi sınasıdı bu dünya 
Nadanların vallah-billah üzündən! 
 
1992 
 
 
 
 
 
