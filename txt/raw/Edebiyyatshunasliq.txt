VÜQAR ƏHMƏD
ƏDƏBİYYATŞÜNASLIQ
BA K I – 2007
2
AZƏRBAYCAN RESPUBLİKASI TƏHSİL NAZİRLİYİ
AZƏRBAYCAN MÜƏLLİMLƏR İNSTİTUTU
ƏDƏBİYYATŞÜNASLIQ
Filologiya fakültəsinin tələbələri üçün
İxtisas: «HS 020200 – Azərbaycan dili və ədəbiyyatı»
Azərbaycan Respublikası Təhsil
Nazirliyinin «   » 2007-ci il tarixli «
» saylı əmri ilə təsdiq edilmişdir
«Müəllim» nəşriyyatı
BAKI – 2007
3
Redaktor: Vasim Məmmədəli oğlu
MƏMMƏDƏLİYEV
akademik
Rəyçilər: Fikrət Ramazan oğlu XALIQOV
AMİ-nin Azərbaycan dili, ədəbiyyatı və
tədrisi metodikası kafedrasının müdiri,
filologiya elmləri doktoru
Əlibala Qüdrət oğlu Hacızadə
filologiya elmlər namizədi, MEA-nın Ziya
Bünyadov adına Şərqşünaslıq İnstitutunun
«İran filologiyası» şöbəsinin baş elmi işçisi
Nazilə Əbdül qızı ABDULLAZADƏ
AMİ-nin Azərbaycan dili, ədəbiyyatı və
tədrisi metodikası kafedrasının baş
müəllimi, pedaqoji elmlər namizədi
Vüqar Mikayıl oğlu Əhməd. Ədəbiyyatşünaslıq. Dərslik – Bakı, «Müəllim»
nəşriyyatı, 2007.
AMİ-nin professoru, filologiya elmləri doktoru, tanınmış şair,
ədəbiyyatşünas alim Vüqar Əhmədin «Ədəbiyyatşünaslıq» dərsliyi
filologiya fakültələrinin tələbələri üçün nəzərdə tutulmuşdur.
Vəsaitdən kollec və orta məktəblərin müəllim, tələbə və
şagirdləri, elmi işçilər və ədəbiyyatsevərlər də faydalana bilərlər.
Ümumiyyətlə, kitab geniş oxucu kütləsi üçün nəzərdə tutulmuşdur.
4
Ədəbiyyatşünaslığa yeni töhfə
(V.Əhməd «Ədəbiyyatşünaslıq» Bakı 2008)
Hər bir xalqın tarixi keçmişi, bu günü və gələcəyi onun mənəvi
sərvətində yaşayır. Bu mənəvi sərvətdən başlıcası söz sənəti olan bədii
ədəbiyyatdır. Həyat həqiqətlərinin obrazlı inikasını təcəssüm etdirən bədii
ədəbiyyat söz mövcud oldduğu gündən bu çağa qədər keşməkeşli yol
keçmiş, onu yaradanların dünyagörüşünü, meyl və maraqlarını, arzu və
istəklərini poetik nümunələrdə yaşatmışdır. Nəzəri biliklərin vəhdətinə
əsaslanan ədəbiyyat tarixi yarandığı kimi, müasir ədəbi proses də düzgün
istiqamətə, təhlilə daim ehtiyac duymuşdur. Bu baxımdan ədəbiyyat
nəzəriyyəsini bilmək istər hər bir söz yaradıcısı (şair, yazıçı) üçün, istərsə
də bu elmi – ədəbiyyatşünaslığı öyrənmək arzusunda olanlar üçün
başlanğıc hesab edilir.
Yunan ədəbiyyatından vüsət alan ədəbiyyat nəzəriyyəsi ümumi
nəzəri-müddəalarla zənginliyinə baxmayaraq, mənsub olduğu xalqın milli
düşüncə və deyim tərzini, keçdiyi inkişaf mərhələlərini, həyatiliyini,
müasirliyini spesifik boyalarla özündə əks etdirir. Bədii ədəbiyyatda növ və
janrlar, ədəbi cərəyan və metodlar, ədəbi məktəblər, qədim dövr, ellinizm,
intibah, maarifçilik mərhələlərinin nəzəri görüşləri daim araşdırmalara
ehtiyac duymuş, ədəbiyyatşünasların diqqət mərkəzində olmuşdur.
Filologiya elmləri doktoru, professor, söz sərrafı V.Əhmədin gərgin
tədqiqatçılıq axtarışlarının məhsulu olan «Ədəbiyyatşünaslıq» əsəri bu
mənada çağdaş ədəbiyyat tariximizdə vəsait kimi gənc alim və
tədqiqatçılara, ədəbiyyatsevərlərə, ali məktəb tələbələrinə əvəzsiz töhfədir.
Vəsaitin elmi dəyəri, hər şeydən əvvəl, onun müasirliklə köklənməsində,
özünəqədərki tədqiqatlardan orijinallığı ilə seçilməsindədir. V.Əhməd ədəbi-
nəzəri məsələlərin tədqiqi tarixinə dialektik səpkidə yanaşmış, gəldiyi
nəticələri faktlarla əsaslandırmış, bədii nümunələrin seçiminə xüsusi diqqət
yetirmişdir. O, yeri gəldikcə, əsrlər boyu hökmünü saxlayan təriflərlə
5
kifayətlənməmiş, öz mülahizələrini irəli sürərək sənətin doğruçuluğa xidmət
etməli olduğunu bir daha sübuta yetirmişdir.
Vüqar Əhməd şair qələminin ucunu elmlə itiləyib nəzəriyyəçi kimi
ədəbi janrların özünəməxsusluğunu, həyat hadisələrinin inikas vasitələrini,
cərəyan və məktəbləri, yaradıcılıq metodlarını tədqiq etmiş, ədəbiyyatın
keçdiyi inkişaf yolu, tənəzzül və tərəqqisi səbəblərini ədəbiyyat tarixçisi kimi
obyektiv özünəməxsusluqla şərh etmiş, müasir ədəbi prosesə tənqidçi gözü
ilə yanaşmışdır. V.Əhmədin vəsaitinin dəyərliliyi hər şeydən öncə,
özünəqədər deyilənləri ümumiləşdirib orijinal nəticəyə gəlimdədir. Müəllif
seirşünaslığın əsas problemlərinə toxunmuş, müasir ədəbiyyatda yeni bənd
növlərinin izahını vermiş, Azərbaycan ədəbi prosesində indiyədək
öyrənilməyən bəlağət elminin ədəbiyyatşünaslıqda yeri və əhəmiyyəti
haqqında yeni fikirlər söyləmişdir.
Tədqiqatın ən dəyərli cəhəti mövcud mülahizələrin sistemləşdirilərək
verilməsidir. Müəllif müxtəlif cərəyan və məktəblərin qayda-qanunlarını şərh
edərkən mövcud dövr və şəraiti nəzərə almış, ədəbi-nəzəri fikrin inkişafına
əngəl olanlara biganə qalmamışdır. Hər sətrində milli ruh, kökə bağlılıq,
azərbaycançılıq və təəssübkeşlik ruhu duyulan vəsait şair qəlbinin
poetizmi, müdriklik, kövrək lirizm sənətkarlıq nöqteyi-nəzərdən
təqdirəlayiqdir. Fikrimizcə, bədii ədəbiyyatdan bəhs edən hər bir əsərdə
tədqiqatçı-alim düşüncəsi ilə yanaşı bədii zövqlə köklənən sənətkar qələmi
vəhdət təşkil edərsə, söylənən hər fikir təzə, bakirə olar. Vüqar Əhmədin
dilindəki lirizm, həssas duyum, axıcılıq, qulağa yad ifadələrdən uzaqlıq,
səmimilik əsərə yeni bir ruh verir.
Prof.V.Əhmədin «Ədəbiyyatşünaslıq» əsəri müasir dövrümüzdə
ədəbiyyat tariximizin öyrənilməsində əhatəli və məzmunlu dərs vəsaiti
olmaqla yanaşı, ictimai əhəmiyyətə malik bir tədqiqat əsəridir.
Nazilə ABDULLAZADƏ
pedaqoji elmlər namizədi
6
MÜQƏDDİMƏ
Millətləri mühafizə edən qalalar, istehkamlar deyil, zəngin
insan ilə zəngin ədəbiyyatdır (Bamberi).
Ədəbiyyat tarixin bizə aydın göstərə bilmədiyi qaranlıq və
dumanlı dövrlərdə doğulmuş, zaman-zaman inkişaf etmiş, müxtəlif
şəkillərdə, müxtəlif tərzlərdə təkamül edə-edə bizim dövrə gəlib
çatmışdır. Çox qədim dövrlərdə ədəbiyyat miflərin təsirilə uzun müddət
insanların ruhi ehtiyaclarını təmin edə bilmişdir. Bir çox sənətlər kimi
ədəbiyyat də hər millətdən ziyadə yunanlardan inkişafa başlamış, digər
millətlərə örnək ola biləcək «sinif ədəbiyyatı» namı ilə məşhur,
qüvvətli, sağlam püxtələşmiş millətlər onun təsirindən qurtulmayaraq,
uzun müddət onu təqlidə başlamışlar. Bu obyektiv ədəbiyyata xristian
və islam şairləri subyektliyi daxil etmiş, onu şəkil və mənaca
zənginləşdirmişlər.
Millətlərin ictimai həyatı, əhval-ruhiyyəsində iz buraxan böyük
tarixi hadisələr ədəbiyyata da təsirsiz qalmamışdır. İslahat, tənzimat və
inqilablar ictimaiyyətin həyatında bir sıra dəyişikliklər etdiyi kimi,
ədəbiyyatda da yeni ədəbi hərəkatlar, yeni üsul və şəkillər vücuda
gətirmişdir. Odur ki, hər millətin müxtəlif dövrlərdəki həyatını,
inkişafını, mədəniyyətini ədəbiyyatdan öyrənmək ən sadə üsuldur. Hər
millətin həyatını onun ədəbiyyatı əks etdirir. Ədəbiyyat hər kəsin üzünə
açıq, çiçəkli, bağçalı möhtəşəm bir məktəbdir; hər kəs orada hər
çiçəkdən bir ətir, hər güldən bir ziya, bir rəng almaqla çox şeylər
öyrənə bilər ki, bu da ədəbiyyatın bütün bəşəriyyət üçün nə qədər
önəmli və vacib olduğunu sübuta yetirir.
Ədəbiyyatın ən böyük əhəmiyyəti onun insanlarda bir qayə və
ideal doğurmasından ibarətdir. Əsrlərdən bəri dühaların bədii fəhmin
işığında yaratdığı nəfis əsərlər insanlığı yüksək bir ideala, ülvi bir
həqiqətə sövq etmişdir.
7
Sənətkarlar həyatda adi gözlərin görmədiyi, adi qafaların
düşünmədiyi bir çox həqiqətləri kəşf etmişlər. O, «rentgen» şüası kimi
hər şəxsin, hər fərdin ruhuna, qəlbinə girir, onun işıqlı və qaranlıq
cəhətlərini müayinə edərək bir fotoqraf kimi rəsmini alır və olduğu kimi
açıq-aydın bir surətdə göstərir. Oxucular bu əsərlərdə öz ruhlarının,
qəlblərinin yaxşı və pis cəhətlərini görməklə özlərini islah etməyə
çalışırlar ki, bu da ədəbiyyatın çox böyük tərbiyəvi əhəmiyyətə malik
olduğunu anladır.
8
ƏDƏBİYYATŞÜNASLIĞIN ŞÖBƏLƏRİ
İctimai səadətin və ictimai ədalətin keşiyində dayanan bədii
ədəbiyyat haqqında bir elm olan ədəbiyyatşünaslıq mükəmməl, bitkin
harmoniya, bütün estetik normalar çərçivəsində daima bəşəriyyətin
tərəqqisinə xidmət göstərmişdir və göstərməkdədir.
Ədəbiyyatın qanunauyğun inkişafı və spesifik xüsusiyyətlərindən
bəhs edən ədəbiyyatşünaslıq bədii əsərin elmi kontestini, tipoloji
səpgisini, mövzu və problemlər kompleksini, ideya-bədii səviyyəsini,
əlvanlıq və zənginliyini, hər bir sənətkarın spesifik bir fərdi əlavəni,
bədii ədanı, ədəbi-bədii fikrin inkişafını müəyyənləşdirən, eyni
zamanda qiymətləndirən, gənc ədəbiyyatçını bütövlükdə ədəbi prosesi
öyrənməyə və dərk etməyə istiqamətləndirən olduqca geniş bir
sahədir. Eyni möhtəşəmlik ölçüləri ilə birləşən bu sahə bir-birini
harmonik surətdə tamamlayan üç müstəqil şöbəyə ayrılır: ədəbiyyat
nəzəriyyəsi, ədəbiyyat tarixi, ədəbi tənqid.
Ədəbiyyat nəzəriyyəsi
Bədii ədəbiyyatın mahiyyətini, xüsusiyyətlərini, ictimai həyatda
onun mövqeyini, rolunu və əhəmiyyətini təhlil etmək və hərtərəfli
qiymətləndirmək prinsiplərini müəyyənləşdirən, bədii yaradıcılığın
inkişafına istiqamətləndirən qanunları öyrənən elmə ədəbiyyat
nəzəriyyəsi deyilir. Keçmiş zamanlarda Azərbaycanda və Şərqin bir
sıra ölkələrində buna «qəvaidi ədəbiyyə» deyirdilər. Ədəbiyyat
nəzəriyyəsi yarandığı vaxtdan bizim dövrümüzə qədər iki dövrə
9
ayrılmışdır. Birinci dövr Aristotelin təsvirləri əsasında inkişaf mərhələsi
keçmiş, ikinci dövr isə 18-ci əsrin ortalarından etibarən Avropa
sənətkarları tərəfindən forma-üslub müxtəlifliyi ilə yeni şəkil almışdır.
Əgər klassik nəzəriyyə ancaq Aristotelin məhşur «Poetika» əsərində
bir xalqın ədəbiyyatının – yunan ədəbiyyatının təcrübəsini
ümumiləşdirmişdisə, Bualo «Poeziya sənətində» klassizmin nəzəri
əsaslarını, estetik prinsiplərini sistemləşdirmiş, qaydaya salmış, inkişaf
etdirmiş, öz dövrünün ədəbi təcrübəsinə əsaslanaraq, yeni və müasir
tələblərlə zənginləşdirmiş, ədəbiyyatın və incəsənətin mahiyyəti,
vəzifələri və tərbiyəedici rolu haqqında bir sıra maraqlı, indi də öz
əhəmiyyətini itirməyən mülahizələr söyləmişdir.1
Bununla belə ədəbiyyat nəzəriyyəsi həm tarixi, həm də ümumi
xarakterli bir elm olduğu üçün Aristotel tərəfindən «poetika» sferasında
tədqiq edilib ümumiləşdirilmiş klassik nəzəriyyəni, sonrakı dövrlərin
ədəbiyyat elmi ədəbi prosesin axarının və elmi-nəzəri təfəkkürün
inkişafı nəticəsində zənginləşsə də bunları bir-birinə qarşı qoymaq,
yaxud hansı birini mütləqləşdirib, digərinə etinasız yanaşmaq olmaz.
Aristotelin müəllimi Platona görə, sənət görülən və duyulan
dünyanın təqlidi və inikasıdır. Onun təlimlərinə görə, ədəbiyyat didaktik
ola bilməz və gerçəkləri bildirə bilməz.
Öz müəlliminin əksinə olaraq Aristotel sənətkarı Platonun sandığı
kimi – bizi gerçəklikdən uzaqlaşdıran, saxta biliklər verən adam deyil,
həyatı açıqlayan bir adam kimi qiymətləndirir. Qərbdə sənətin əks
etdirmə fikri intibah dövründən sonra yenidən canlanmış klassiklər və
ya neoklassiklər aristotelin görüşlərini bir neçə şəklə bölmüşlər.
1. Sənət ümumi təbiətin əks etdirilməsidir.
2. Sənət ideallaşdırılmış təbiətin əks etdirilməsidir.
Aristotelin fikrinə görə, «qorunub saxlanan» tarixin və insanın
yaddaşına çevrilən əsatiri, mifi dağıtmaq olmaz. Şairlər miflərə
1 Буало. Поезийа сяняти, Бакы – 1969, сящ.10
10
yaradıcı yanaşa bilərlər. Bu təkcə zahiri forma, yaxud konstruksiya
mənasında deyil, bilavasitə süjet-məzmun mənasında ola bilər.
XIX əsrdə meydana gələn romantizm məktəbinin nümayəndələri
Aristotelin nəzəriyyəsini düzgün hesab etməyərək, bədii əsərin
gerçəkliyin güzgüsü yox, sənətkarın üç dünyasına, ruhuna açılan bir
pəncərə olduğunu iddia etdilər. Lakin XIX əsrin ortalarında yaranan
realizm cərəyanı bu məktəbə qarşı çıxdı. Realistlər klassik nəzəriyyəni
dəstəkləyərək, sənət əsərini həyatın aynasına bənzətdilər. Fransada
Stendal, Balzak, Emil Zolya və Frubert tərəfindən əsası qoyulan
realizm cərəyanına görə, sənətkar öz gördükləri və duyduqlarını bütün
eybəcərliyi və gözəlliyi ilə qələmə almalıdır, çünki həyat gözəllikdən və
eybəcərlikdən ibarətdir. Eyni zaman çərçivəsində realizm Rusiyada
tamam ayrı bir istiqamətdə inkişaf elədi. Rusiya realizmini təmsil
edənlər arasında Tolstoy, Çexov, Qorki kimi yazıçılarla yanaşı, eyni
zamanda Belinski və Çernışevski kimi realist tənqidçilər də vardı.
Çernışevskiyə görə, realist yazıçı gerçək həyatdan ictimaiyyətin
xeyirinə olanları seçməli, onları əks etdirməlidir.
Ədəbiyyat tarixi
Bədii ədəbiyyatın tarixini, onun xalqın və ümumiyyətlə, bəşər
cəmiyyətinin tarixi inkişafı ilə bağlılığını öyrənib şərh edən ədəbiyyat
tarixi hələ yazılı ədəbiyyat mövcud olmadığı dövrlərdən indiki dövrə
qədər – xalq yaradıcılığından qaynaqlanan bədii ədəbiyyatın
zəmanəmizə qədər keçdiyi böyük, mürəkkəb tarixi inkişaf yolunu elmi
surətdə işıqlandırmış və işıqlandırmaqdadır.
Ədəbiyyatşünaslıq elminin üç əsas bölməsindən biri də ədəbi
tənqiddir. Ədəbi tənqid bədii əsərin ictimai əhəmiyyətini, xalqın həyatı
ilə necə səsləşdiyini qiymətləndirir, onun ideya-bədii keyfiyyətinin
yüksəlməsinə, ümumiyyətlə ədəbiyyatın inkişafına kömək edir. Bu elm
11
keçmiş ədəbi irsi dərindən öyrənmək və klassik ədəbiyyatın ən yaxşı
ənənələrini mənimsəməklə bərabər, müasir ədəbi prosesin daha da
inkişaf edib yüksəlməsinə istiqamət verir, onu nəzəri cəhətdən
silahlandırır.
Ədəbiyyatşünaslığın həqiqi, düzgün inkişafı onun tarix, fəlsəfə,
estetika, dilçilik, incəsənət tarixi kimi elmlərlə sıx əlaqə saxlamasını
tələb edir; bunsuz hadisələri lazımınca öyrənmək mümkün deyil.
Azərbaycanda ədəbiyyatşünaslıq bir elm kimi hələ orta əsrlərdə
yaranmağa başlamışdır. Onun ilk əsərləri təzkirə adlanan ədəbi
məcmuələrdir. Səyahətnamə, tarixi salnamə, qamus və s. əsərlərdə də
ədəbiyyatşünaslıq ünsürləri çoxdur, bunlarda yazıçılar haqqında
bioqrafik məlumatlar verilir, əsərlərdən sitatlar gətirilir, onların yaranma
tarixi, süjet və s. haqqında danışılır. Lakin milli ədəbiyyatşünaslığın
inkişafı bilavasitə XX əsrin əvvəllərindən başlamışdır. Belə ki,
Azərbaycan ədəbiyyatşünaslığı tarixində ilk dəfə olaraq F.B.Köçərli
ədib və şairlərimizin böyük əksəriyyətini əhatə edən sistemli
«Azərbaycan ədəbiyyat tarixi materialları» əsərini yazmışdır. Bu
əsərdə yüzdən artıq şairin ədəbi irsi və onlardan böyük bir qisminin
tərcümeyi-halı verilmiş, əsərləri haqqında orijinal fikirlər söylənmişdir.
Azərbaycan ədəbiyyatına dərindən bələd olan bu sənətkar Füzuli,
Vaqif, M.F.Axundov, Q.B.Zakir, S.Ə.Şirvani kimi görkəmli simaların
yaradıcılığı ilə bağlı tədqiqat aparmış, ilk dəfə olaraq Vaqif, Vidadi,
Nəbati və bir sıra başqa Azərbaycan şairlərinin həyat və yaradıcılıqları
ilə bağlı geniş məlumat vermişdir.
Azərbaycan ədəbi-estetik fikri az qala Azərbaycan bədii
ədəbiyyatının özü qədər qədim bir tarixə malikdir. Hələ çox qədim
dövrlərdə şairlər, söz ustaları öz xalqının, eləcə də ərəblərin, farsların,
osmanlı türklərinin, eyni zamanda yunanların və Avropa xalqlarının
ədəbiyyatının folklorunun biliciləri tərəfindən məclislərdəki mübahisələr
zamanı söylənən bu mülahizələrdə bədii əsərin məqsəd və vəzifələri,
12
estetik təsirin incəlikləri, şer şəkillərinin əlvanlığı və s. haqqında
konkret fikirlər meydana çıxırdı.
Orta əsrlərin estetik fikrinin öz inikasını tapdığı ilk Azərbaycan
mənbələrindən tədqiqatçıların nəzərini ən çox cəlb edəni Xətib
Təbrizinin «Şərhül-həmasə», Mərzban Bəhmənyarın «Kitabül-bəhcət
və əs-səvdət» (XI əsr), Şərifəddin Həsən Rami Təbrizinin «Hədaiqül
Həqaiq» və «Ənisül-ümmaq» (XIV əsr), Vahid Təbrizinin «Risaleyi-
cəmi-müxtəsər» (XXI əsr) Sadıq bəy Əfşarın «Qanun us-suvər» (XVI-
XVII əsrlər), Məhəmməd Rəfi Dostməhəmməd oğlunun «Məşrəbul-
ətşai» (XVII əsr), Mirzə Əbutalib Təbrizinin «Xilasə-tül-əfkar» (XVIII
əsr) əsərləridir.
Zəmanəsinin ən görkəmli ədəbi simalarından biri kimi məhşur
olan Xətib Təbrizi (1030-1109) şeirləriylə yanaşı, elmi tədqiqatları ilə
də tanınmışdır. Onun irsinə, xüsusən də nəzəri-estetik əsərlərinə ilk
dəfə diqqəti cəlb edən rus alimi akad. İ.Kraçovski, Azərbaycanın
görkəmli alimi akad. H.Araslı və yazıçı M.S.Ordubadi olmuşdur.
M.S.Ordubadinin qənaətinə görə Yaxın Şərq ədəbiyyatında
tənqid və təhlil janrını yaradan alim və şairlər içərisində hamıdan
irəlidə gedən Xətib Təbrizi olmuşdur. Onun əruz və qafiyə elminə həsr
etdiyi əsərlər bütün şərq dünyasında birincilik qazanmışdır. Professor
M.Mahmudovun fikrincə, Xətib Təbrizi poetikada şərh janrının məqsəd
və vəzifələrini ilk dəfə elmi surətdə əsaslandıraraq, şeirin hərtərəfli
(kompleks) təhlili metodunu irəli sürmüş, özü də həmin metoda əsasən
dövrünün bütün humanitar elmlərini (fəlsəfə, ilahiyyat,
ədəbiyyatşünaslıq, dilçilik, mifologiya, folklorşünaslıq, etnoqrafiya)
nailiyyətlərini şərhlərinə cəlb etmişdir. Alim belə bir prinsipə
əsərlərində həmişə ciddi riayət edirdi ki, sənət əsəri onun müəllifinin
dövrü, mühiti ilə əlaqədə götürülüb, təhlil edilməlidir. Əsərin mənsub
olduğu xalqı, onun tarixini, psixologiyasını kifayət qədər öyrənmədən
müəllifin fikir və duyğular aləminin obyektiv təhlilini vermək mümkün
13
deyil. Obyektiv elmi-tənqidin görkəmli nümunələrini yaratmış X.Təbrizi
öz ədəbi mülahizələrində, tərif və tənqidlərində, təəssübkeşliyə və
qərəzçiliyə düşmən olmuşdur. O, hələ təqribən 9 əsr bundan əvvəl
bədii əsərin forması ilə məzmunu arasındakı qarşılıqlı əlaqələri
inandırıcı surətdə təhlili etmiş, birinciliyi məzmuna verərək, formanı
ondan asılı hesab etmişdir ki, bu da təkcə Azərbaycan deyil, bütün
Yaxın Şərq ədəbi-nəzəri fikri tarixində poeziyaya yeni elmi baxış kimi
qiymətləndirilir.
Sovetlər birliyi dövründə bəzi tədqiqatçılar İslam dininin
Azərbaycan ədəbiyyatı və mədəniyyətinə zərbə vurduğunu, onun
inkişafına mane olduğunu iddia edirdilər. Lakin bu tamamilə yanlış və
səhv idi. Çünki məhz İslam dininin Azərbaycanda geniş yayılması və
təbliği sonra Azərbaycan ədəbiyyatının yeni, qüvvətli bir canlanma və
intibahına səbəb olmuşdu. Bədii fikirdə mürəkkəb və ziddiyyətli, lakin
tarixən zəruri və qanunauyğun bir tərəqqi prosesi başlamışdı. Bu,
qədim bir ədəbiyyatın ənənələrini süzgəcdən keçirib saf-çürük edən,
saflaşdıran güclü bir proses idi. Ədəbiyyat öz tarixi inkişafında yeni
mərhələyə qədəm basırdı.
İslam dininin Azərbaycanda vüsət tapması ilə şifahi şəkildə ifa
olunan mənzum və mənsur əsərlərin yazılı mətn halı, sonra isə daha
mürəkkəb təhkiyə formaları yaranır. Azəri türkcəsində yazılmış ən
qədim əsərlərdən biri «Dədə Qorqud» dastanıdır. Dastanın bəzi boyları
islamdan qabaq yazılsa da əsas hissəsi, yəni tarixi bir şəxsiyyət olub,
iki yüz on beş il ömür sürən və ahıl vaxtlarında İslam peyğəmbəri
Həzrəti Muhəmməd əleyhissəlamla görüşüb İslamı qəbul edən Dədə
Qorqudun təşəbbüsü ilə kütləvi şəkildə islamı qəbul edən oğuzlar
tərəfindən artıq müsəlman olduqlarından sonra yazılmışdır.
İslam intibahından ruhlanan, iç dünyaları ilə vəhdəti-vücud
fəlsəfəsinə sığınan Xaqani, Nizami, Həsənoğlu, Qazi Bürhanəddin,
Qazi Zərir, Nəsimi, Şeyx Qasim Ənvar, Şeyx Əlvan Şirazi, Həqiqi, Şah
14
İsmayıl Xətai, Xəlili Haşimi, Kişvəri, Matəmi, Süruri, Hamidi, Bəsiri,
Füzuli kimi şəxsiyyətlər yetişmişdir. Bu sənətkarların yaratdıqları, eyni
zamanda özlərindən sonra bizə ərməğan qoyub getdikləri xəzinəni
təhlil edən və ümumiyyətlə bədii yaradıcılığın spesifikası ilə əlaqədar
qiymətli mülahizələr söyləyən Xətib Təbrizi, Vahid Təbrizi, S.Əfşar bir
sıra ədəbiyyatşünaslar ədəbiyyat tariximizi yaratmaqla yanaşı, dünya
mədəniyyət və incəsənətinin əvəzedilməz inciləri sayıla bilər.
Ədəbi tənqid
Azərbaycan nəzəri-estetik fikrinin, ədəbi tənqidinin öz əksini
tapdığı ən zəngin qaynaqlardan biri bədii ədəbiyyatın, xüsusən də
poeziyanın özüdür. Klassik şairlərimizin müxtəlif münasibətlə söz
sənətinin təbiəti, mahiyyəti, sənətkarlıq məsələləri, orijinallıq, deyim
tərzi, mövzu təzəliyi, forma incəliyi və söz haqqında söylədikləri,
gəldikləri qənaətləri çox zəngindir. Poeziya dühalarımızın bu qəbildən
olan deyimləri tam bir estetik və tənqidi fikir sistemidir. Bu barədə
danışarkən gözlərimiz önündə canlanan ilk sima böyük Nizami
Gəncəvi, ilk mənbə isə onun ölməz «Xəmsə»sidir.
«Xəmsə»nin hələ ilk əsəri olan «Sirlər xəzinəsində Nizami
sənətkar şəxsiyyətini, yaradıcı insanın vüqarını çox yüksək
qiymətləndirir, ulu kəslər – ən uca rütbəli insanlar arasında
peyğəmbərlərdən sonra birinci yerdə «ərşin bülbülləri» hesab etdiyi
şairləri qoyurdu.
«Qızılmı, yoxsa sözmü daha qiymətlidir?» - sualına poemada
verilən cavab maraqlı olub, bütünlükdə poetik sözün qüdrəti haqqında
Nizaminin məhşur qənaətini ifadə edir:
Səncə köhnə qızılmı, təzə sözmü yaxşıdır?
Söz sərrafı söylədi: «Söz dünyanın naxışıdır».
15
Söz qasidi bələdsiz başa vurar yolları,
Söz hünər meydanıdır, yenər mərd oğulları.1
«Xosrov və Şirin» romanında Nizami bədii yaradıcılığın həyati
qaynaqlarına, sənətdə varlığa, gerçəkliyə sədaqət məsələlərinə
toxunur və qətiyyətlə elan edirdi:
Doğru yazmağa var madam ki imkan,
Neçin gəlməlidir ortaya yalan?!
Sözün qiymətini saldı yalanlar,
Doğrunu danışan hörmətli olar.
Böyük şair sənətdə orijinallığı yüksək qiymətləndirir, özünün
kimsəni təkrar etmədiyini bildirəndən sonra göstərirdi ki, deyilmişlərin
təkrarından heç kəsə bir fayda yoxdur. O, həmkarlarını söz üzərində
dönə-dönə işləməyə, yaradıcılığa qarşı yüksək dərəcədə tələbkar
olmağa, yüz sözün yerində bir kəlmə qalanadək ifadəni cilalamağa
dəvət edirdi. Məna və fikir yükündən məhrum olan sözü puç hesab
edən Nizami «Leyli və Məcnun»da göstərirdi ki, ancaq məna ilə zəngin
olan hər beytin misrası dürrdür, bir misrası qızıl. Yenə bu ölməz
məhəbbət dastanında şair sənətin mahiyyətinə zidd olan qeyri-əxlaqi,
eybəcər atributların poeziyaya gətirilməsinin əleyhinə çıxır, belə hesab
edirdi ki:
Ayıblı sözlərin yazılmasından
Yaxşıdır, bir dəftər ağ qalsa inan!
Sənətdə həmişə yenilik, təzə söz, təravətli fikir mücahidi kimi
tanınan Nizami «Şərəfnamə»də nəinki öz müasirlərini, özündən sonra
gələn qələm sahiblərini də daim axtarışlar aparmağa dəvət etmiş,
yalnız belə olan təqdirdə yaradıcılıq aləmində təzə cığır açmağın
mümkünlüyünü təkidlə bildirmişdir:
1 «Сирляр хязиняси», Бакы, 1981, сящ. 48
16
Sözlər padşahının bir məsəli var:
Nə gözəl söyləmiş: «Axtaran tapar!»1
Ölməz Füzuli poeziya sənətinin ən vacib məziyyətlərindən birini
onun elmiliyində görür və bu keyfiyyətdən məhrum olan əsərləri
sənətin dərgahından uzaq hesab edirdi. Onun ana dilində «Divan»ının
dibacəsindəki (müqəddimədəki) bu sözlər deyilənlərə sübutdur:
«Elmsiz şeir əsası yox divar olur və əsassız divar qayətdə (son
dərəcədə) bietibar olur».2
Əlbəttə, elə başa düşülməsin ki, şeirlə elmin vəhdətinin
labüdlüyündən danışanda Füzuli sənət əsərindən elmin problemlərinin
həllini tələb edirdi. Böyük sənətkar öz şəxsi meyarına əsaslanaraq
belə hesab edirdi ki, poeziya yaratmaq dövrün yüksək intellektual
səviyyəsinə ucalmış istedad sahiblərinin işi olmalıdır: onu hər nadanın
at oynatdığı meydana çevirmək olmaz. Şeirin elmiliyi hər şeydən əvvəl,
onun sxolastikadan uzaq, xəlqi, həyati əsaslar üzərində inkişafı
deməkdir. Axı şairin digər qənaətinə görə, «ləfzi xalq arasında
işlənməyən», «xoşa gəlməyən» söz yaşamaq, təsir göstərmək
imkanından məhrumdur.3
Füzuli sözə, söz sənətinin ən uca məqamı hesab etdiyi poeziyaya
çox yüksək qiymət verir, onun yoxdan var etmək qüdrətini incə bədii
deyimlərlə əsaslandırırdı:
Xəlqə ağzın sirrini hərdəm qılır izhar söz,
Bu nə sirdir kim, olur hər ləhzə yoxdan var söz,
Gər çox istərsən Füzuli, izzətin az et sözü,
Kim çox olmaqdan qalıbdır çox əzizi xar söz.
Göründüyü kimi, bu qəzəldə şair eyni zamanda sənətdə ölçü hissi
məsələsini qoyur, xüsusən şeirdə az sözlə çox mətləb ifadə etməyi,
1 «Низаминин щикмят вя нясищятляри», Бакы, 1981, сящ. 67-80
1 Ясярляри, Ы ъилд, Бакы, 1958, сящ. 43
3 Ясярляри, ЫЫЫ ъилд, Бакы, 1958, сящ. 20
17
bədii əsərdə sözün meydanını dar, fikrin meydanını vüsətli görmək
istədiyini elan edirdi.
Estetik qənaətlərin poeziya əsasında inikası Azərbaycan
ədəbiyyatında uzun müddət davam edən, bu gün də özünü ara-sıra
büruzə verən bir ənənədir. Nəsimi (XIII-XIV əsrlər), Saib (XVII əsr),
Qövsi (XVII-XVIII əsrlər), S.Ə.Şirvani (XIX əsr) və digər şairlərimizin
yaradıcılığında poeziyanın forma xüsusiyyəti hansı şəkildə olmalıdır
ifadəsinə tez-tez rast gəlmək olar. XIX əsrdə Azərbaycanda bir
tərəfdən poetikanın müxtəlif məsələləri M.Ş.Vazeh, S.Ə.Şirvani kimi
dövrün müqtədir şairlərinin əsərlərində qaldırılır, digər tərəfdən
M.F.Axundovun yaradıcılıq timsalında Azərbaycanda ilk professional
ədəbi tənqidin yaranması prosesi başlayır.
Bədii ədəbiyyat haqqında elm, ədəbiyyat nəzəriyyəsi,
ədəbiyyatşünaslığın bölmələrindən olan, qədim dünya yazıçıları
Aristotelin «Poetika», Horatsinin «Poeziya sənəti haqqında», yaxud
«Pizonlara məktub» əsərləri ilə məhşur olan poetika elmi tarixin
müxtəlif dövlərində müxtəlif vəzifələrlə gah müstəqil elm, gah fəlsəfə
və yaxud estetikanın bir hissəsi kimi fəaliyyət göstərərkən göründüyü
kimi, Azərbaycanda da hələ qədim dövrlərdən bizim sənətçilər poetika
yaradıcılının spesifikasını təyin etməklə bədii əsərin quruluşunu, onun
ideya-estetik məzmununu, kompozisiya və süjetini, surətlər sistemini,
şeir və nəsr dilinin xüsusiyyətlərini öyrənməklə, ədəbi prosesin
qanunauyğunluqlarının, ədəbi metodların, ədəbi növlərin orijinal
şəkildə nəzəriyyəsini yaratmışlar.
Ədəbiyyatşünaslıq qədim yunan alimi Aristotelin vaxtından bizim
zəmanəmizə qədər böyük inkişaf yolu keçmiş, Azərbaycan
ədəbiyyatçılarının yaradıcılıq axtarışı ilə əlaqədar daha da inkişaf
etmiş və zənginləşmişdir. Azərbaycan ədəbi-mədəni mühitindəki
tendensiyalar klassik ədəbi ənənə ilə çox bağlı olmuşdur, bütün dövrlər
üçün zəruri olan qanunauyğunluq, eləcə də ərəb mədəniyyətinin özü
18
ilə gətirib gəldiyi bir sıra nümunələr, məsələn yunancadan tərcümə
olunmuş elmi, ədəbi və fəlsəfi əsərlər, eyni zamanda Qurani-Kərim
işığında yazılmış olduqca möhtəşəm sənət inciləri və s. onlardan
öyrənmək və bəhrələnmək əlamətlərini İslamdan Antik dövrə dönüş
səviyyəsində geriyə qayıtmağın faktları və hadisələri kimi
qiymətləndirmək doğru olar. Qeyd etmək lazımdır ki, orta əsrlərin Şərq
mühitində böyük poeziya klassiklərinin yarıdıcılığında islam
ideologiyasının tərənnümü, xoşbəxt cəmiyyət, bərabərlik, ədalət
axtarışları, bütün səmavi dinlərə ehtiram və insan tərbiyəsi təlimi, eyni
zamanda humanizmin poetik təsdiqi öz əksini tapmışdır. Bu ideoloji və
etik-əxlaqi təlimləri Azərbaycanda orta əsrlərin bütün davamı boyu
izləmək mümkündür. Azərbaycanda daha sonrakı əsrlərin klassik
poetik fəlsəfəsində də islam dininin təsiri açıq-aşkar görünməkdədir.
Bilavasitə Azərbaycan poeziyasının mövqeyi dini və elmi bir təlim kimi
öz bəhrəsini vermişdir.
Təsadüfi deyil ki, Azərbaycan klassikləri öz əsərlərini münacatla
başlamış, bu münacatlarda Allahın qüdrət və ülviyyəti, kainatın yoxdan
var edilməsi, ilahi ehkamlar və s. tərənnüm edilmişdir. Dahi şairimiz
Nizami Gəncəvinin «Xəmsə»sində münacatın klassik, məzmun və
formaca çox mükəmməl, gözəl nümunələrinə rast gəlinir. «Leyli və
Məcnun» dastanındakı münacatdan bir parçaya (tərcümə Səməd
Vurğunundur) nəzər salaq:
Ey adı ən gözəl başlanğıc olan,
Adınla başlanır yazdığım dastan.
Sən, ey xatirəsi könlümə həmdəm,
Adın düşməmişdir dilimdən bir dəm.
Bütün varlıqları özün yaratdın
Bağlı qapılara açardır adın.
…Ey bütün varlığın həyat təməli,
Yetməz dərgahına bir insan əli,
19
Sənin tərifindir «təbarəkallah»
Alqış camalına, feyzinə, Allah!
İran alimi doktor Əhməd Əhmədi münacatı ilahi dərgahına
mənəvi yaxınlaşma üçün bir vasitə olmaqla yanaşı, şairin din, fəlsəfə,
üslubiyyat, ürfan və şeir meydanında hünər və sənətkarlıq nümayiş
etdirmək üçün ən yaxşı zəmin hesab etmişdir. Çox təəssüflər olsun ki,
Sovetlər birliyi dövründə klassiklərimizin əksər əsərləri münacat
hissəsi çıxarılaraq çap olunmuş və bu da ateizm təbliğatı aparan bir
sıra tədqiqatçıların əlinə demək olar ki, bütün klassiklərimizi ateist kimi
qələmə verməyə əsas vermişdir. Lakin onların bu uydurma təbliğatı
nəinki islam dinini gözdən salmadı, əksinə bir sıra həqiqətləri meydana
çıxardı. Müqəddəs Qurani-kərim Həzrəti-Muhəmməd səlləllahu əleyhi
və alihi vəssələmin ən böyük möcüzələrindən olub öz dili və dini
ehkamları ilə indi də get-gedə daha çox bəşər övladının ağlını və
qəlbini fəth edir. Təsadüfi deyil ki, görkəmli alman şairi Göte Qurani-
Kərimin fəzilətlərindən danışaraq yazmışdır ki, Biz elm və mədəniyyət
istiqamətində irəlilədikcə, yersiz təəssüb və cəhalət pərdəsini
yırtdıqca, müqəddəs Quranın hökmlərinin əzəməti qarşısında artıq
heyrətlənirik.
Bununla belə qənaətə gəlmək olur ki, nəinki Şərq klassikləri,
hətta bəzi Avropa sənətkarları da xalis etiqadca İslam dininin
ehkamlarına tabe olmuş, Qurani-kərimdən bəhrələnmiş bəşər ədəbi-
ictimai fikrinə böyük töhfələr vermişlər. Bunu da qeyd etmək lazımdır
ki, qədim yunan fəlsəfəsi Avropadan əvvəl öz rolunu Şərqdə
oynamışdır, Şərq humanizmi Orta əsrlərə qədərki bəşər
mədəniyyətinin nailiyyətləri ilə hazırlanan, eyni zamanda sonralar
İslam dininin gətirdiyi mədəniyyət və yüksək əxlaqi təlimi ilə mənəvi bir
zəmində ucala bilmişdir. Bütün bunlar sənət əsərlərində estetik
20
məziyyətləri yüksək dərəcədə təzahür etdirməyə Azərbaycan
klassiklərinə öz bəhrəsini vermişdir.
21
ƏDƏBİ-NƏZƏRİ FİKRİN İNKİŞAFI VƏ MƏRHƏLƏLƏRİ
Antik dövrdə Platon, Aistotel və Horatsinin şəxsində «poetika»
daha çox inkişaf etdirilmişdir. Burada ədəbi əsər, hər şeydən əvvəl
üslub və bədii formanın digər komponentləri baxımından
qiymətləndirilirdi. Estetika, eləcə də ədəbiyyat haqqında elm qədimdən
idealistlərlə materialistlərin döyüş meydanına çevrilmişdi. Obyektiv
idealist estetiklər (Platon, Hegel və başqaları) yalnız obyektiv ideyanın,
subyektiv idealistlər isə (Fikte, Berson, Kroçe və b.) müəllifin subyektiv
baxış və təsəvvürlərinin ifadəsi olan sənəti yüksək qiymətləndirirdilər.
Materialist mövqedə dayanan nəzəriyyəçilər bədii yaradıcılığa həyatın
təqlidi, müəyyən estetik idealın inikası kimi baxırdılar. Ədəbi-nəzəri
fikrin inkişafı bir çox mühüm komponent və kateqoriyaları ilə hələ bizim
eramızdan 4, 3 əsr əvvəl Platon və Aristotel tərəfindən «Poetika»
sferasında tədqiq edilib ümumiləşdirilsə də, sonrakı dövrlərin ədəbiyyat
elmi bir sıra komponentləri «kəşf» etməklə yanaşı ədəbi prosesin
axarının və elmi-nəzəri təfəkkürün inkişafı nəticəsində zənginləşmiş,
predmetini sabitləşdirmişdir. Dünya xalqlarının ədəbiyyatında yaranan
ədəbi-bədii kəşflər, təzə janrlar, təzə bədii təsvir və ifadə vasitələri,
obrazın süjet və kompozisiyanın müxtəlif formalarda təkamülü, həyatın
dinamik dərkinin müxtəlifliyi, yaradıcılıq metodlarının və fərdi
üslubların yeni çalarla zənginləşməsi ümumiləşdirilir.
Şübhəsiz ki, ədəbi-nəzəri fikrin inkişafı üçün bütün bəşər
övladının hakim qüvvələrə etiraz fərdin əxlaqi üsyanı cəmiyyətin ictimai
tərəqqisini hərəkətə gətirən qüvvələrə məxsus etirazın ifadəsi
səviyyəsində ümumiləşmirdi. Odur ki, orta əsrlərdə çox uzun müddət
klassik romantik poeziyanın inkişafına konkret ictimai şərait, zaman,
məkan və fərd xaricində axtarılan «əbədi», mükəmməl, bitkin
harmoniya, ideal və həqiqət axtarışları öz təsirini göstərirdi. Bu isə
bədii xarakterləri daxili inkişaf prosesində, tipik ictimai şəraitdə, real
xarakter kimi təqdim etmək imkanını çətinləşdirirdi.
22
Ümumiyyətlə, mütləqləşdirilən həqiqət normaları olan yerdə əsl
(müasir anlayışda) realizm olmur. Romantik estetik normalar –
mövzular, obrazlar, üslublar, janrlar çərçivəsində ideal əxlaqi
həqiqətlər axtarışı bu və ya digər dərəcədə ta maarifçilik hərəkatına və
onun şərtləndirdiyi yaradıcılıq metodlarına qədər davam edir.
Orta əsrlərin klassik poeziyasında intibah tendensiyaları
(intibahın realizm tipini yaradan bir sıra Qərb ölkələrindən fərqli olaraq)
spesifik bir «intibah romantizmi» şəklində meydana çıxırdı. Bu
romantizmin mövcud ictimai gerçəkliklə, həmçinin dövrün fəlsəfi
cərəyan və təlimləri ilə – sufizmlə əlaqələrinin obyektiv elmi-metodoloji
üsulu orta əsrlər Şərqinin ədəbi-nəzəri fikri ilə çox bağlı idi. Nizaminin
fəlsəfi görüşlərində metafizik, yaxud sufi ideyaları əslində Avropa
ictimai utopiyasından çox uzaq insan ürəyinə ilahi selin axmasıdır,
daxilimizdə Allah şərbətidir. Şübhəsiz ki, sufi ədəbiyyatı bəzi sovet
tədqiqatçılarının söylədiyi kimi təbliği bir ədəbiyyat deyildi. İlham və
təəssürlərini şeirlərində tərənnüm etdikləri eşqi-həqiqi və hüsni-
həqiqini həyat və kainata olan görüşlərindən alırdılar. İlahi eşq
sayəsində bəsarət gözü açılan, bir çox pərdələr silinərək təbiət və
kainatın əsrarına bələd olan sufi şairlər öz sufi görüşləri ilə bəşəriyyəti
ilahi eşqə dəvət edir və kamal dərəcəsinə yetməyin yüksək ifadəsini
əks etdirirdilər. Təsadüfi deyil ki, Türküstanda Əhməd Yasəvi,
Anadoluda Şeyx Cəlaləddin Rumi, Yunus Əmrə, Azərbaycanda
Həsənoğlu, Nəsimi, Xətai və İraqda azərbaycanlı Füzuli kimi böyük sufi
şairləri yetişirdi. Bu sənətkarlar öz möhtəşəm əsərləri ilə aləmləri
yoxdan var edən uca Allahın eşqi ilə insanları mənəvi kamilliyə dəvət
etməklə yanaşı Şərq ədəbi-nəzəri fikrin inkişafında da böyük xidmətlər
göstərmişlər. Bu şairlərin təsiri təkcə yuxarı ədəbi mühitlərdə və
klassik şairlər üzərində qalmayıb, təhkiyə şairlərinin yaradıcılığına da
nüfuz etmişdir. Şeirdən, sənətdən umduqları niyyətlərin ciddiliyi, bədii
düşüncənin vüsət və dərinliyi, ictimai amal və vicdanın ümumbəşəri və
23
fərdi əxlaqın ülviliyi, büllurluğu, eyni zamanda işıqlı bir məfkurənin
artıq mükəmməl, bitkin və fəlsəfi ideologiya sistemi şəklində tam
təşəkkül taparaq bütün yaxın Şərqdə olduğu kimi Azərbaycanda da
ədəbi mühitdə öz səmərəsini vermişdir.
Hər bir ədəbi əsərin özündən sonra yazılan həmin növdən olan
əsərlərə təsiri vardır. Bütün bunlar üsul və metoda, bədii üsluba,
mətləb və mənanı düzgün ifadə etmək üçün münasib düzgün sözlər
işlətməyə öz bəhrəsini verir. Öz təcəssümünü surətlərdə tapan bədii
ümumiləşdirmənin əsasında sənətkar şüurunun obyektiv gerçəkliyi
dərketmə bacarığı, həyatının ayrı-ayrı faktlarında və hadisələrində
başlıca, mühüm cəhətləri müqayisə, təhlil yolu ilə aşkara çıxarmaq,
onlardan məna əxz etmək qabiliyyəti durur. Sənətkar mühüm olanı
fərdilikdə ümumiləşdirərək, insanlara xas ümumi xüsusiyyətləri,
müəyyən ictimai qrupun əxlaqının, adətlərinin ümumi cəhətlərini əyani
olaraq aşkara çıxarır. Fərdilik sənətdə sadəcə yeganə bir fakt kimi
deyil, konkret hissi surətin tam təkrar olunmazlığını saxlamaqla
ümuminin ifadə olunması vasitəsi kimi təzahır edir. Bədii
ümumiləşdirmənin meyarı gerçəkliyin tarixi-konkret inikasının xalqın,
cəmiyyət həyatının mühüm cəhətlərinə uyğun gəlməsidir, milyonların
arzu və istəyinin ifadə olunmasıdır. Yunan cəmiyyətinin estetik biliklər
külliyyatı olan «Poetika»da Aristotel poeziyaya təqlidi fəaliyyət kimi
baxsa da belə hesab edirdi ki, şair ideyanın zahiri cəhətini deyil, öz
mahiyyətinə görə tamamilə real hadisələri təsvir edir. Aristotel tənqidi
yaradıcılıq təşəbbüsü hesab edirdi. Onun fikrincə, sənət həyatda rast
gəldiyimiz hadisələrdən daha lazımlısını yaradır. Buna görə də
Aristotel tək və təsadüfi halların deyil, məhz ictimai məsələlərin
yaradıcılığı prosesində qayənin böyük rol oynadığını irəli sürürdü. Yəni
sənətkar mövcud olanları deyil, ola bilənləri, həqiqətən zəruri olanları
təsvir etməlidir. Həqiqətin dərk edilməsindən danışarkən Aristotel bədii
24
və elmi idrakı bir-birindən fərqləndirərək göstərirdi ki, poeziya tarixdən
daha ciddi və fəlsəfidir.
Qədim Roma estetik fikrində əhəmiyyətli hadisələrdən biri
Horatsinin «Pizonlara məktub» adı ilə məşhurolan «Poeziya sənəti»
mənzum traktatıdır. Bu əsər yunan və Roma dramaturgiyasının
öyrədilməsi əsasında tərtib edilən qanunlar külliyyatıdır. O,
dramaturgiyanın sadəliyi uğrunda mübarizə aparmış, bədii təsvirin
həqiqiliyi məsələsinə böyük diqqət yetirmişdir. Horatsi «delfinlər palıd
meşəsində», «çayda qaban» və s. bu kimi qeyri-təbii məsələləri təsvir
edən şairləri kəskin tənqid edərək «həqiqətə uyğun gələn» şeyləri
uydurmağı məsləhət görürdü. Mifologiya qəhrəmanlarını yenidən
yaradan şairlərə onların əfsanədə möhkəmlənmiş mahiyyətini
saxlamağı məsləhət görən Horatsinin normativ ruhlu poetikası
klassizm estetikasına böyük təsir göstərmişdir.
Qərbi Avropada ədəbi-nəzəri fikrin inkişafı tarixində antik yunan
mədəniyyətindən sonrakı ən böyük mərhələni intibah dövrü təşkil edir.
İntibahla ellinizm arasındakı dövr (orta əsrlər Avropası) bilvasitə realist
düşüncənin təntənəsi baxımından həmin xalqların mənəvi
mədəniyyətinin keçmişinə nisbətən qeyri-fəal bir mərhələ kimi daxil
olur. Çünki Avropa feodalizmi dünyəviliyin və reallığın təsdiqi
baxımından İntibah, yaxud sonrakı maarifçilik dövrünə məxsus
şedevrlər səviyyəsində möhtəşəm yazılı bədii abidə yarada
bilməmişdir. Eyni vəziyyəti rus orta əsrlərinin ədəbiyyatı timsalında da
görürük.
Avropada burjua ictimai münasibətləri ilə bağlı mənəvi
mədəniyyətin tarixi beş əsrdir ki, davam etməkdədir və bu müddət
ərzində o, ictimai, fəlsəfi və ədəbi fikirdə, əsasən, üç böyük epoxa irəli
sürür: İntibah dövrü, maarifçi realizm mərhələsi və XIX əsr. Bunlardan
birincisi, burjua ictimai və mənəvi münasibətlərinin hələ feodalizm
daxilindəki ünsür və rüşeymlər halında ilkin təzahürü, ikincisi təsdiqi və
25
təntənəsi, üçüncüsü, böhran və tənəzzülü dövrünün hadisəsi kimi
təsnif edilir.
Burjua əlaqələrinin və onun yaratdığı mənəvi mədəniyyətin tarixi
mərhələləri ilə bir yaradıcılıq metodu kimi realizmin keçirdiyi inkişaf
mərhələləri arasındakı münasibətlərdə maraqlı bir qanunauyğunlaq
müşahidə edilir. Bu əlaqələrin təşəkkülü və formalaşması dövrü
özünün ən klassik və kamil təzahürünü tapa bildiyi ölkələrdə «insan
hər şeyin meyarıdır» şüarı ilə meydana çıxan İntibah (Rable, Şekspir,
Servantes) realizmini irəli sürür. Burjua əlaqələrinin sabitləşməsi dövrü
isə yenə də onun kamil və normal Avropa inkişafı nümunəsində,
müstəqil düşüncəni, idrakı bayrağa və kulta çevirən ideoloji hərəkatı və
onun bədii metodu kimi maarifçi metodların (maarifçi realizm də daxil
olmaqla) təşəkkülünü tarixən hazırlayır (Fildinq və Sovmert, Didro və
Bomarşe, Russo və Volter, Lessinq, Höte, Şiller); XIX əsrin klassik
tənqidi realizmi isə artıq xalis burjua əlaqələrinə tam zidd bir
ideologiyanın – demokratiyanın yayıldığı və ictimai mühitə ən geniş
şəkildə sirayət etdiyi mərhələnin hadisəsi olan bədii metod kimi vüsət
tapır (Balzak, Dikkeps, Tekkerey, Flober, Tolstoy).
İntibah dövründə sənət, o cümlədən poeziya təqlidi fəaliyyət kimi
qiymətləndirilirdi. Bu dövrün yazıçıları bədii təsvirdə tərbiyəvi xarakterli
məsələlərə xüsusi qiymət verirdilər.
Məsələn, Servantes komediyanın böyük ictimai əhəmiyyəti
haqqında «Don Kixot» romanında yazırdı ki, «Komediya insan
həyatının güzgüsü, əxlaq nümunəsi və həqiqətin təcəssümü olmalıdır».
Fransız filosofu və təbiətşünası Rene Dekart (1596-1650) «Metod
haqqında mühakimə» və «Metafizik düşüncələr» əsərlərində bədii
təqlid və idrakdan, məzmun və forma müxtəlifliyindən, gözəllikdən və
gözəlliyin predmetindən ümumi şəkildə danışırdı. Lakin F.Benon və T.
Hobss sənətə materialist mövqedən yanaşır, yaradıcılıq predmetini
həyata çəkmək istəyirdilər.
26
Bilavasitə Azərbaycana gəldikdə isə ədəbi-estetik fikrin inkişafı
nə burjua ideoloqlarının, nə də başqa Qərbi Avropa mütəfəkkirlərinin
təsiri ilə deyil, xalqın ziyalı təbəqələrinin nümayənlərəi tərəfindən
yaradılmışdır.
Sovetlər birliyi dövründə yazılan bir sıra kitablarda belə bir fikir
formalaşırdı ki, guya Azərbaycanda ədəbi-estetik fikrin inkişafı Rusiya
Azərbaycanı XIX əsrin əvvəllərində işğal eləyəndən sonra əmələ
gəlmişdir. Hətta Azərbaycana dəhşətli bəlalar və faciələr gətirən
V.İ.Lenin «Rusiyada kapitalizmin inkişafı» əsərində Bakını Rusiyanın
tərkibinə qatılana qədər əhəmiyyətsiz şəhər hesab edərək, onun
Rusiyanın tərkibinə keçəndən sonra guya inkişaf edərək 112 min
əhalisi olan birinci dərəcəli sənaye mərkəzi olduğunu yazmışdır.
Əlbəttə, bu, şovinist fikirli Leninin həmişə olduğu kimi,
cəfəngiyyatından başqa bir şey deyildi.
İstedadlı Azərbaycan xalqı tarix boyu elm, ədəbiyyat və
mədəniyyət sahəsində böyük bir inkişaf yolu keçmiş və hər bir sahədə
dahilər yetişdirmişdir, sovetlər birliyi dövründə isə ruslardan daha çox
öz tədqiqatçılarımız azərbaycanlı sənətkarlarının bədii təfəkkürünün
inkişafında rus şairlərinin və yazıçılarının böyük təsiri olduğunu qeyd
edir, guya Hüseyn Cavidin Puşkindən, Səməd Vurğunun
Lermontovdan bəhrələndiyini, ümumiyyətlə, Azərbaycan ədəbiyyatının
mütərəqqi rus ictimai fikrindən, ədəbi-estetik konsepsiyalarından
faydalandığını qeyd edirdilər. Bu isə rusların və sovet ədəbiyyatı ilə
tanış olan Avropa mütəxəssislərinin nəzərində Azərbaycan xalqını
cılızlaşdırır, onlar bu böyük və qüdrətli xalqa geridə qalmış, başqasının
kölgəsində yaşayan, xeyli zamanda qorxaq və yaltaq bir xalq kimi
baxırdılar.
İlahiyyat fəlsəfəsinə dərindən bələd olan, fars və ərəb
poeziyasının üslub və metodlarını təhmin edən, eyni zamanda fars
dilini təmiz bilən, əruz vəzninin bir çox bəhrlərində möhtəşəm fəlsəfi-
27
romantik əsərlər yaradan, İstanbulda ali təhsil alan, Anadolu şairləri və
ədəbi-mədəni mühitinin nümayəndələri ilə dostluq edən, Füzulini sənət
ideyalı hesab edən dahi sənətkar Hüseyn Cavidin və yaxud özünün də
dəfələrlə qeyd etdiyi kimi böyük Nizami Gəncəvidən bəhrələnən gözəl
şair Səməd Vurğunun Puşkindən və yaxud Lermontovdan
bəhrələnməsini söyləmək nə qədər mənasız və gülünc görünür.
Məsələ burasında idi ki, bütün mənəvi təsisat, əxlaq, ideologiya
və institutları ilə birlikdə orta əsrlərdə feodalizmin əleyhinə Yaxın
Şərqdə, o cümlədən Azərbaycanda maarifçilik hərəkatı başlanmışdı.
Bu hərəkat, şübhəsiz ki, islam ehkamları çərçivəsi daxilində həyata
keçirilirdi. Azərbaycan ədəbi mühitinin təcrübəsində müşahidə
etdiyimiz maraqlı xüsusiyyət maarifçiliyin intibah əlamətləri ilə də
zənginləşməsi, belə bir sintez və birləşmə iki mənəvi mədəniyyət
tipinin və mərhələsinin birləşməsindən irəli gəlirdi.
Yaxın şərq xalqlarına məxsus spesifik müstəqil bir
maarifçilik hərəkatı ilə yanaşı, müstəqil bir intibah
mədəniyyəti
Məlumdur ki, Qərbdə «Orta əsrlər» intibahın, bizdə isə
maarifçiliyin başlanması ilə qurtarır. Bizim milli maarifçi ədəbiyyatın öz
dəqiq tarixi hüdudları vardır və o, ədəbi fikir xəritəsində «Orta əsrlərin»
bitdiyi bir sərhəddə, tam yeni bir estetik ərazi kimi başlayır. İndiki əsrə
qədər gəlib çıxan «yeni dövr ədəbiyyatı» da elə bu ərazinin və
sərhədin davamıdır. Bizim ədəbiyyatşünaslığımızda erkən maarifçilik
ünsürləri hələ XIX əsrdən əvvəllərdə də müşahidə və təsdiq edilir.
Lakin bu hələ köhnə sərhədlər daxilində, əvvəlki ədəbi-fəlsəfi fikrin
daxilində, əvvəlki ədəbi-fəlsəfi fikrin bətnində yeni ünsür və
28
rüşeymlərin yaranması dövrü idi. Bu yeniliyin müstəqil estetik vahid
kimi sərhədləri isə XIX əsrin əvvəllərindən başlayır. Həm də bizim
ənənəvi romantik poeziyada orta əsrlərin bir zaman çərçivəsinin
pozulması üçün əvvəlcə coğrafi çərçivənin saf və xalis Şərq bədii
inkişafının rəmzi kimi regional ədəbi qitənin Asiyanın sərhədlərinin
pozulması lazım gəlirdi. Qərblə mədəni izolədən tamamilə xilas olan
bədii proses, əsəasən bir region daxilində, lokal inkişaf dövründən
ümumdünya ədəbiyyatın və ədəbi əlaqələrinin ən fəal və intensiv
yaranması epoxasına daxil olur. Bədii fikrin bu vaxta qədərki şərq tarixi
isə bizə məlum tip və mərhələ təsnifinin ənənəvi Avropa modelinə
uyğun gəlmir: antik dövr, orta əsrlər, maarifçilik və XIX əsr-ədəbi tarixi
inkişaf mərhələrinin belə bir ardıcıllığının eyni, identik təkrarına Şərqdə
təsadüf eləmirik.
Hər halda iki mümkün ehtimaldan birini qəbul etmək lazım gəlir:
1. Şərqdə İntibah mədəniyyəti tarixən və funksiyaca birləşərək,
vəhdətdə, sintezdə təzahür edir.
2. İntibah dövrü ilə Orta əsrlər dövrü arasında münasibətlərin
Qərbin mədəni inkişaf tarixində özünü göstərən sosioloji və estetik
məzmunu öz tipoloji təsdiqini və realizəsini Şərqdə tapa bilmir.
Şərq intibahı orta əsrlərdən kənar da yox, zamanca ta əvvəldən
axıra qədər orta əsrlərin öz əhatəsi daxililində baş verən bir hərəkat
kimi formalaşır və Şərq intibahını şərtləndirən obyektiv-tarixi əsaslar
bilavasitə kapitalistlər, xalis və müstəqil burjua ictimai münasibətləri ilə
bağlanmır.
Şərq mütəfəkkirləri Avropa mütəfəkkirlərinə qətiyyən bənzəmirdi.
Şərq mütəfəkkirləri sözə böyük qiymət verir, mənasını uca tutur, şeirin
mənşəyinə dini-idealist baxımdan yanaşırdılar. Məsələn, Füzulinin
vəhdəti-vücuda dayanan təlqiləri, ilhamının mənbəyini təşkil edən
Lihuti qəzəlləri və şah əsəri olan «Leyli və Məcnun»u müqəddəs tutub
tərənnüm etdiyi ilahi eşq və ya əflatuni eşqdir. Şairin duyğuları ilə
29
fəlsəfi-sufiyanə mahiyyətli fikirləri tərbiyəvi bir-birilə çox həmahəng bir
tərzdə qovuşmuşdur. Füzulinin əqidəsinə görə, «şair ilahi bir vergiyə
məzhər olmasa, eybsiz şeir yaza bilməz». Fəqət bu ilahi vergini elm ilə
bəzəmək və kamilləşdirmək lazımdır.
Yaxın və Orta Şərq, o cümlədən Azərbaycan «orta əsrlər» adlı on
əsrə yaxın sürəkli, mürəkkəb və zəngin bir ədəbi mərhələ keçmişdir.
Avropa ədəbi-mədəni fikrinin tarixində «orta əsrlər» o vaxta qədər
davam edir ki, sənətin ideya-fəlsəfi mahiyyətinə xalis mistik
təsəvvürlərin təsiri real-fərdi təcrübə müşahidələrindən hələ çox
güclüdür. Təsadüfi deyil ki, Qərbi Avropa ölkələrinin yazılı
ədəbiyyatında həmin dövrün əsas janrları dramlardır. Məsələn, faciə
və komediyanın antik tipi, yaxud Şərq orta əsrlərinin mənzum roman
tipi Avropa orta əsrlərində yoxdur. Halbuki klassik romantik poeziyanın
«Xəmsə» tipli orta əsr nümunəsi Şərqdə heç bir mistik sxemə, əsatir
çərçivəsinə sığmır.
İntibah təfəkkürü tərzinin qələbələrinə biz Şekspirdən əvvəl
Nizamidə rast gəlirik. «Əkinçilik şahlıqdan da yaxşıdır!» ideyasını
«Faust»dan qabaq «İsgəndərnamə»də oxuyuruq. İntibah
dünyagörüşünün bir çox əsas xüsusiyyətlərini Nizamidə tapmaq olar –
xəlqilik və demokratizm, humanizm və əqlə hörmət, böyük hərfli İnsan
axtarışı!
Bütün «Xəmsə»də əsl əmək kultu və əməkçi insana alqış
təranəsi vardır. Sonralar ən dahi realistləri düşündürə biləcək şeylər
Nizamini də düşündürüb: cəmiyyət ziddiyyətləri, ictimai ədalət
problemi, dövlət quruluşu, tragik sevgi, əxlaq mətləbləri. İnsanın həm
şəxsi, həm də ictimai səadət sorağında şair bizə hətta ideal cəmiyyət
quruluşu təqdim edir! Şah hüzuruna kəfən geyib gedən qocanın,
Sultan Səncəri ittiham edən qarının, «Yeddi gözəl»dəki yeddi
məhbusun şikayəti, şah zülmündən məmnun qalan iki bayquşun
söhbətləri – şairin vətəndaşlıq fəallığı ilə faş etdiyi bütün bu ictimai
30
haqsızlıq səhnələrinin əsasında çox aydın bir dünyagörüşü, poetik-
fəlsəfi bir təlim dayanmışdır.
Vaxtilə türkçülüyün və turklərin, eyni zamanda islam dininin qatı
düşmənlərindən biri erməni T.Z.Apresyan «Gstetiçeskaə mıslğ
narodov Zakafkazğə» kitabında Azərbaycanda guya ədəbiyyatın və
mədəniyyətin geridə qaldığını yaxın Şərq ədəbi inkişafının
müstəvisində və islam çərçivəsində formalaşması ilə izah edərək,
İslam yaxud Məhəmməd dininin Ermənistan və Gürcüstandakı
kilsələrdən daha böyük zərər vurduğunu qeyd edirdi. Bizim
tədqiqatçılar isə onun bu riyakarçasına yazılmış cəfəngiyyatına və
uydurmasına haqq qazandıraraq İslam dininin Azərbaycan milli
mədəniyyətinin inkişafına əsrlər boyu əngəl törətdiyini qeyd edirdilər.
Apresyan kimilərinin çaldığı ilə oynayan sapı özümüzdən baltalar İslam
dininin ən mütərəqqi və humanist bir din olduğunu, bütün Şərqə, eyni
zamanda Azərbaycana işıq saçdığını qəbul eləmək istəmir, bununla da
qəddar və riyakar neofaşist ermənilərin dəyirmanına su tökürdülər.
Bundan əlavə, hamımıza çox yaxşı məlumdur ki, Azərbaycanda
şifahi xalq yaradıcılığının tarixi çox qədimdir. Şifahi xalq ədəbiyyatının
isə bizim istər klassik, istərsə də müasir dövrümüzdə yazıb-yaradan
sənətkarlarımızın yaradıcılığında nə qədər böyük və əhəmiyyətli bir rol
oynadığını həmin bu sənətkarların bir-birindən gözəl əsərlərindən
görmək olur. Bir sözlə, şifahi xalq ədəbiyyatı bizim şairlərimizə çoxlu
materiallar vermişdir. Zərbi-məsəllərin, bayatıların, ağıların, eyni
zamanda nağılların, dastanların, qaravəllilərin, aşıq yaradıcılığına aid
gəraylıların, qoşmaların, təcnislərin, qıfılbəndlərin və s. şifahi xalq
ədəbiyyatı şeir şəkillərinin bizim sənətkarların yaradıcılığındakı rolunu
və ədbi-estetik fikrinə təsirini asanlıqla müşahidə etmək olur. Buna
saysız-hesabsız misallar gətirmək olar. Artıq Azərbaycan ədəbiyyatı
tarixçilərinin və tədqiqatçılarının XIX əsrdən bu tərəfə Azərbaycan
ədəbiyyatının inkişafının rus maarifçi realizmi ilə yox, öz bünövrəsi və
31
milli mənəvi qaynaqları üstündə inkişaf edən işıqlı məfkurənin ictimai
fikir və fəlsəfi ideologiya sistemi şəklində tam təşəkkülünün metodoloji
əsaslarla dərindən tədqiqinin vaxtı yetişmişdir. Totalitar sosializm
rejiminin buxovlarından azad olan və müstəqil, baxımsız bir həyata
qədəm qoyan ədəbiyyatımız alimlərimizin müştərək səyi nəticəsində
hərtərəfli kompleks həllini gözləyir.
Vaxtilə Azərbaycan ədəbiyyatını və mədəniyyətini öz doğma
kökünə və ümumdünya əlaqələrinə arxalanıb, bütövlükdə öyrənmək
şərəfi XX yüzillikdə Azərbaycan ədəbiyyatşünaslarına, daha çox
Firudin bəy Köçərliyə, Həmid Araslıya və Məhəmmədəli Tərbiyətə
nəsib olmuşdur. F.Köçərli, H.Araslı və M.Tərbiyət Azərbaycan klassik
ədəbiyyatşünaslığının ən yaxşı ənənələrini davam etdirərək
Azərbaycan mədəniyyəti və ədəbiyyatı barədə fundamental əsərlər
yaratmışlar.
Vahid Dəstxurdu böyük Azərbaycan alimi M.Tərbiyətin elm
tarixindəki yerini dəyərləndirərək yazırdı: «M.Tərbiyət öz yaradıcılığı ilə
klassik elmlə əsrimizin bilikləri arasında keçid nöqtəsi olan möhkəm bir
körpü idi».
M.Tərbiyət orta əsr ədəbiyyatı tarixinə, poetika və ədəbiyyat-
şünaslıq elminin inkişafına ümumi bir axın kimi baxmamışdır. O,
ədəbiyyat və incəsənətdə müxtəlif baxışların olduğunu, bu axın və
meyllərin ayrı-ayrı zümrələrin həyat və fəaliyyəti ilə səslənməsini
özünəməxsus ifadələrlə göstərmişdir. Orta əsrlər ədəbiyyatındakı axın
və meyllərin qarşılıqlı bağlılığını açmağa çalışmışdır. O, orta əsrlərdə
yaşamış bir çox şair və alimlərin dünyagörüşünün hansı fəlsəfi axın
əsasında təşəkkül tapmasını, hansı fəlsəfi məktəbin ideyalarından
təsirləndiyini, görkəmli sənətkarların yaradıcılığının, düşüncə və
baxışlarının ayrı-ayrı ədəbi şəxsiyyətlərin dünyagörüşündə nə kimi
izlər buraxdığını da göstərmək istəmişdir. M.Tərbiyətin «Bəhmənyar»,
32
«Şeyx Mahmud Şəbustəri», «Mirzə Fətəli Axundzadə» adlı oçerkləri,
mətbuat tarixinə aid elmi əsəri buna gözəl nümunədir.
Azərbaycan xalqının ədəbiyyatı dünyanın ən qədim və zəngin
ədəbiyyatlarındandır. Hələ VII əsrdən başlayaraq ərəb dilində qiymətli
şeirlər yazmış bir sıra görkəmli Azərbaycan şairlərinin əsərlərinə dair
məlumat verən mənbələr vardır.1 Bəşər mədəniyyəti xəzinəsini öz
ölməz əsərləri ilə bəzəmiş Xaqani, Nizami, Füzuli, Nəsimi, Vaqif, Sabir
kimi klassiklərimiz eyni zamanda yaşadıqları dövrün ictimai fikrinin
inkişafına həssas yanaşan sənətkarlar olmuşlar. Hələ öz sağlıqlarında
məşhur olmuş bu ədiblərin əsərlərinə indi dünyanın bir sıra ölkələrinin
kitabxana və muzeylərində rast gəlmək olur. Azərbaycan şairlərinin
yüksək bəşəri duyğular, humanist ideyalar təbliğ edən, azadlığı
tərənnüm edən əsərlərini bir çox xalqların övladları öz dillərində
mütaliə etməkdədirlər.
Ədəbiyyatın tarixi ilə, klassik yazıçıların yaradıcılığı ilə məşğul
olan filologiyamızın öz tarixi isə uzun müddət kifayət qədər araşdırılıb
ümumiləşdirilməmişdir.
Təzkirəçilər ayrı-ayrı Azərbaycan şairləri haqqında maraqlı fikirlər
söyləmiş, onların əsərlərindən nümunələri toplayıb təsbit etmiş,
Azərbaycan, Şərq və Qərb alimləri bu və ya digər Azərbaycan
sənətkarları barədə bir sıra maraqlı məqalələr yazmışlarsa da nəinki
ədəbiyyatımızın tarixi, hətta klassiklərimizin haqqında belə geniş
monoqrafiyalar yox dərəcəsində idi.
Şərq ədəbiyyatına dair ən qədim mənbələrdən sayılan
Məhəmməd Övfinin «Lübabul-əlbab» təzkirəsində (XIII əsrin I rübü)
Nizami Gəncəvi haqqında verilmiş məlumatdan götürdüyümüz
aşağıdakı cümlə bu nöqteyi-nəzərdən səciyyəvidir: «Nizami söz
1 Бах: Малик Мащмудов. Ярябъя йазмыш азярбайъанлы шаир вя ядибляр (ВЫЫ-ХЫЫ ясрляр), Филолоэийа елмляри
доктору, алимлик дяряъяси алмаг цчцн тягдим олунмуш диссертасийа. М.Рязулзадя адына БДУ-нун китаханасы,
Бакы, 1975
33
mülkünün hakimi Makedoniyalı İsgəndər haqqında dastan
yaratmışdır»1.
Təzkirələrin böyük əksəriyyətinin başlıca məhdud cəhəti onların
yalnız fars dilində əsərləri olan Azərbaycan şairlərini əhatə etməsidir.
Həmid Araslının XVII-XVIII əsr Azərbaycan ədəbiyyatına dair
tədqiqatından məlum olur ki, Əhməd Razi, Lütfibəy Azər, Mirzə Tahir
Nəsrəbadi, Əlişir xan kimi təzkirəçilər ancaq fars dilində əsərləri olan
tək-tək Azərbaycan şairləri haqqında bir-iki cümlədən ibarət məlumat
vermiş, ana dilində qiymətli bədii əsərlər yaratmış sənətkarlarımız
haqqında demək olar ki, heç bir şey yazmamışlar.
Ədəbiyyat tarixi onun məzmununda öz əksini tapmış başlıca
komponentə – tarix anlayışına baxmayaraq, yalnız ədəbi-ictimai fikrin
keçmişini öyrənib təsbit etməklə məhdudlaşmır. Ədəbiyyatın tarixi,
onun keçdiyi inkişaf yolu geniş və hərtərəfli tədqiq olunub elmi təsnifi
verildikdə, xalqın ideya-estetik təcrübəsi, belə demək caizsə «tarixin
dərsləri» düzgün dərk edilib mənalandırıldıqda müasir ədəbi prosesə,
yeni yaradıcı qüvvələrin inkişafına təsir göstərir, onları sənətin
həmişəyaşar ənənələrinə sadiq qalmaqla bərabər, həm də bu
ənənələri, zamanın tələbləri əsasında inkişaf etdirməyə
istiqamətləndirir, diqqəti sosial-milli varlığın vaxtı çatmış problemlərinə
yönəldir.
Bunu isə yuxarıda qeyd olunduğu kimi, ilk dəfə elmi-yaradıcılıq
zəhmətinə qatlaşaraq ədəbiyyatımızın tarixini bir sistem halında tədqiq
edib meydana qoymaq şərəfi F.Köçərliyə nəsib olmuşdur.
F.Köçərlinin «Azərbaycan ədəbiyyatı» əsəri yuxarıda qısaca
şəkildə üzərində dayandığımız təzkirə və məcmuələrin bəzi
əlamətlərini daşıdığına baxmayaraq, onların hamısından əsaslı
surətdə fərqlənən, ədəbiyyatımızın böyük bir dövrünü əhatə edən, elmi
prinsiplər əsasında yazılmış bir əsərdir. «Azərbaycan ədəbiyyatı»nda
1 А.Крымски. «Низами вя онун юйрянилмяси», «Низами Эянъяви» (мягаляляр мяъмуяси), Бакы, 1947, сящ. 142
34
hansı məsələləri qoyub həll etməyə çalışdığını müəllif özü belə izah
edirdi: «Hər bir şairin məsləkini, üslub kəlamını, öz əsr və zəmanəsinin
təzasınca nə növ əsərlər vücuda gətirdiyini və onların cəmaətimizə
hüsn təsirini, xeyir və zərərini bəqədri qüvvə açıb göstərmişik»
(Materiallar, II cild, I hissə, səh. 10).
F.Köçərli bu əsərdə Azərbaycan ədəbiyyatında ədəbi hadisələrin
gedişini, tarixini, inkişaf prosesini elmi əsaslar üzərində olduqca böyük
sənətkarlıqla təhlil etmişdir.
Köçərli həmişə bədii yaradıcılıq işi üçün realizmi məhək daşı
hesab etmiş və həyat həqiqətlərinin bədii güzgüsü olan əsərləri çox
yüksək qiymətləndirmişdir.
Onun fikrincə, yaxşı əsər yalnız o zaman yarana bilər ki, əşar və
əsərin törənəcək yeri, hissiyyat nə qədər ali və təbii olsun, bir o qədər
də kəlamın təsiri olar.
Bütün azərbaycanlı sənətkarlar kimi, F.Köçərli də bir müsəlman
olaraq (Mirzə Fətəli Axundovdan başqa) Allahın varlığını, onun bütün
səmavi dinlərini, eyni zamanda bəşər övladının arasından seçdiyi
elçiləri – peyğəmbərləri reallıq kimi qəbul etmişdir.
Allahın kainatın və bütün aləmlərin tək bir yaradıcısı olduğuna
onun əsərlərinin hər sətrində rast gəlmək mümkündür. Əlbəttə,
yazdığımız kitabın adı İlahiyyat fəlsəfəsi olmadığına görə artıq şərhə
ehtiyac yoxdur.
Məsələ burasındadır ki, islam dininin, eyni zamanda müqəddəs
«Qurani-Kərim»in əsrlərlə poeziyamıza bəxş etdiyi işıq ateist
tədqiqatçıların yazdıqlarının tam əksinə olaraq dünyamıza humanist
insan konsepsiyasının işığında nəzərə salmış, insanın məhz insan kimi
taleyinə, fərdiyyətinə və mahiyyətinə daha həssas münasibət
göstərmişdir.
F.Köçərli realist bir sənətkar olaraq Azərbaycan ədəbiyyatında
İslam dininin mövqeyini nəzərdən qaçırmamışdır. Onun İslam dininə
35
baxımı dünyagörüşünün mühüm bir sahəsidir və onun fikrincə, İslam
dini Azərbaycan poeziyasının bir sıra problemlərinin həlliylə sıx
əlaqədardır.
Köçərli bədii yaradıcılıqda, həyat və məişətin təsvirində həqiqətə
sadiq qalmağı tələb edirdi. Lakin tənqidçi realizmi və ümumiyyətlə,
bədii həqiqəti sadəcə həyatın kopiyası hesab etmirdi. Əksinə, o
ədəbiyyatı təsir göstərən, irəliyə səsləyən, ürəkləri səfərbər etməyə
qadir olan bir vasitə sayırdı. F.Köçərlinin fikrincə, həqiqi şair öz
vətəndaşlarını nəinki ağlamaq zamanı ağladıb, gülmək zamanı
güldürməyi bacarmalı, eyni zamanda «Millət və vətən yolunda canlar
fəda etmək lazım gəlsə, vətən oğullarının ürəyinə yandırıcı od salıb,
onları hər qism fədakarlığa və canfəşanlığa şövqmənd etməlidir».1
Xalqla sıx əlaqəni Köçərli həqiqi sənətkar üçün ən mühüm
yaradıcılıq meyarı hesab edirdi. Ona görə sənətkar xalqın çətin və dar
günündə onun ön sıralarında olmalı, böyük və mütərəqqi amal uğrunda
mübarizədə öz həmvətənlərini ruhlandırmalıdır. Köçərli ədəbiyyata
qüdrətli bir tərbiyə vasitəsi kimi baxdığı üçün «vicdan üzərinə təsiratı
güclü, tərbiyeyi-əfkar və təhzibi-əxlaq yolunda faydası artıq,
əhəmiyyəti böyük və məziyyəti ziyadə» olan əsərləri müdafiə edirdi.
1 «Ядябиййатымыза даир», «Сяда» гязети, 26 нойабр, 1909-ъу ил
36
AZƏRBAYCAN ƏDƏBİYYATINDA İLAHİYYAT
FƏLSƏFƏSİNİN ROLU
Orta əsr Azərbaycan fəlsəfə tarixinin hələ də lazımınca öyrənil-
məmiş problemlərindən biri də ictimai fikir tarixində islamın rolu
məsələsidir. Azərbaycanda islamın yayılması xalqımızın ictimai-iqtisadi
həyatı, yadelli işğalçılara və feodal zülmünə qarşı mübarizəsi ilə sıx
bağlıdır. İslamın yayılmasının sürətini, şərait və şərtlərini, onun sinfi
mahiyyətini daha düzgün açıb göstərməkdən ötrü klassik sənətkar-
larımızın sovetlər birliyi dövründə gizlədilmiş, ən yaxşı halda isə əsas
məzmunu ixtisar olunmuş əsərlərinin öyrənilməsinin böyük əhəmiyyəti
vardır. İslamdakı təriqət və cərəyanlar, cəmiyyətlər, görkəmli siyasi və
dini şəxsiyyətlər, cəmiyyətdə baş verən hadisələrdə islamın siyasi və
sosial rolu, onun iqtisadi-siyasi konsepsiyası və s. məsələlər barəsində
yığcam, lakin dəqiq və orijinal, bəzən də yeganə məlumatlar çox vaxt
bu əsərlərdə əksini tapmışdır. Bu əsərlərə əsasən, islam ideyalarını
daşıyan real qüvvələri, həmin ideyanın yayılması metodunu, propoloji
çərçivəsini, feodal istismarının şiddətlənməsini, eyni zamanda həmin
istismara qarşı xalq kütlələrinin mübarizəsində islamın rolunu daha
düzgün açıb göstərmək olur. Çox təəssüf ki, Sovetlər birliyi dönəmində
Azərbaycanda müsəlmanların müqəddəs kitabı olan «Qurani-Kərim»
bir dəfə də olsun nəşr edilməmiş, islama, onun təliminə, əsas
ehkamlarına, fəlsəfəsinə dair tədqiqat əsəri belə yazılmamışdır. Eyni
zamanda islam faktoru birtərəfli tədqiq edilmiş, başqa dinlər kimi islam
dini də gündəlik həyatda insanlar üzərində hökmran olan xarici
qüvvələrin insan beynindəki fantastik inikasından başqa bir şey
deyildir, deyə ona solçu marksizm-leninizm prinsiplərindən baxılmış,
37
islam dininin qərəzli tənqidçiləri onu mürtəce ideya kimi izah etməyə
çalışmış, onun əxlaqi dəyərlərini ört-basdır etmişlər. Halbuki yəhudi və
xristianlıq dinləri kimi, islam da cəmiyyətdə ictimai formasiyaların
dəyişdiyi bir dövrdə yaranmış və bəşəriyyətin iqtisadi-ictimai mədəni
inkişafına təkan vermişdir. Təkallahlığı təbliğ edən bu dünya dinlərində
insan hüquqlarının bərabərlik ideyası irəli sürülmüşdür. «Quran»ın 42-
ci surə 11-ci ayəsində deyilir: «İbrahimə, Musa, İsa peyğəmbərlərə
vəsiyyət etmişəm. Sənə də (yəni Həzrəti Muhəmməd əleyhəssalama)
vəsiyyət edir, bu yeganə, vahid təkallahlıq ideyasını möhkəm tutun,
onun ətrafında birləşin, heç vaxt ayrılmayın».
Bəşəriyyətə humanist ideyalar aşılayan bu ayələr heç vaxt
dünyanı iki yerə – islam və xrinstianlıq dünyasına ayırmaq məqsədi
daşımamışdır. Özgə torpaqlarını işğal etmək, bir xalqı başqa xalqın
işgəncəsində əzmək, yox etmək məqsədi daşıyanlar, hakimiyyət
uğrunda mübarizə aparanlar islam və xrinstianlıq ideyalarını bilərəkdən
təhrif etmiş və etməkdədirlər.
Ateizm siyasəti nəticəsində islam dini, ərəb dili ilə bağlı olan,
hətta ərəb əlifbasıyla ana dilimizdə yazılmış elm və mədəniyyətimizin
böyük bir irsini təşkil edən əlyazmalar, kitablar yandırılıb məhv
edilmişdir. Əski əlifbamız əlimizdən alınmış, bu əlifbada yazılmış on
minlərlə əsərlərə, məcmuə, qəzetlərə biganə qalmışıq. İqtisadi-siyasi
və mədəni həyatımızda vaxtilə mühüm rol oynamış dini mərkəzlər –
came məscidləri, mədrəsələr, xanəgah, ribat, tir və s., torpaq üzərində
bizə vətəndaşlıq hüququ verən maddi-mənəvi pasportlarımız, tarixi
abidələrimiz dağılıb yerlə yeksan edilmişdir. Mədəniyyət irsi olan
məscidlər anbara, xalça fabrikinə, Azkonsert birliyinə dönmüş, böyük
arzu və amallarla yaşamış zəhmətkeş insanların mənalı ömür yolunun
son məkanı olan qəbiristanlar xarabalığa çevrilmiş, ən yaxşı halda
şumlanıb, yerində plantasiyalar salınmışdır. Sovetlər birliyi dönəmində
– 1918-ci ildə Azərbaycanda baş vermiş qanlı-qadalı dövr, daha dəqiq
38
desək, Azərbaycan xalqının ermənilər tərəfindən kütləvi soyqırımı,
genosid dövrünün həqiqi tarixi, eyni zamanda 1918-1920-ci illərdə
yaranmış Azərbaycan Demokratik Cumhuriyyətinin şanlı tarixi
arxivlərdə qapalı, mənfi fond kimi saxlanmış, sosializm ideologiyasını
təbliğ edən tarixçilər və tədqiqatçılar tərəfindən qərəzli şəkildə
saxtalaşdırılmışdır.
Sovet istilası ədəbiyyatımızın maneəsiz irəliləməsi üçün əngəllər
törətdi. Milli ruha yabançı olan kommunist hökuməti formaca milli olan
ədəbiyyata əvvəlcə guya demokratikcəsinə yanaşdısa, lakin bir qədər
sonra onu buxovlayıb öz istədiyi şəklə salmağa çalışdı. Lakin Sovet
işğal hökuməti milli Azərbaycan ruhunu çürütmək və burada
«proletkult» deyilən bir mədəniyyət yaratmaq sahəsində nə qədər
əmək sərf etdisə, buna müvəffəq ola bilmədi. Azərbaycan ədəbiyyatı
Cəlil Məmmədquluzadənin, Cəfər Cabbarlının, Süleyman Sani
Axundovun, Hüseyn Cavidin, Əhməd Cavadın timsalında peşəkar,
zəkalı, dərrakəli, istedadlı insanların əlində idi. Dahi Hüseyn Cavid
1922-ci ildə öz qəlbinin hökmünə əsasən ağlasığmaz cəsarət
göstərərək «Peyğəmbər» pyesini yazır. Bolşevizm şəraitində
sənətkarlarımızın hansı üsullarla öz fikirlərini söyləməyə fürsət
axtardıqlarını göstərə bilmək üçün bu son dərəcə gözəl əsərdən bəzi
parçalara diqqət yetirmək kifayətdir.
«Peyğəmbər»də Həzrəti-Məhəmməd əleyhəssalamın həyatı
təsvir edilir. Mənzum dram olan bu pyes Bisət, Dəvət, Hicrət, Nüsrət
adlı dörd pərdədən ibarətdir. Birinci pərdədə Peyğəmbər Hərra dağına
çıxır. Burada ona vəhy gəlir. Cəzb olunmuş halda o, bu sözləri
söyləyir:
Öylə bir əsr içindəyəm ki,
cahan zülmü vəhşətdə qovrulub yanıyor.
Üz çevirmiş də tanrıdan insan
39
Küfrü haq, cəhli mərifət sanıyor.
Dinləməz kimsə qəlbi, vicdanı
Məhv edən haqlı, məhv olan haqsız.
Başqadır xalqa bir yığın cani,
Həp münafiq, şərəfsiz, əxlaqsız.
Gülüyor nurla daima zülmət,
Gülüyor fəzlə qarşı fiqqu-füğur.
Ah, ədalət, hüquq və hürriyyət
Ayaq altında çeynənib gediyor.
Peyğəmbərin bu bədbin həbsi-halındakı qaranlıq tablonu sovet
tənqidçiləri, təbii ki, kapitalist və burjua aləminə aid edirdilər. Lakin
böyük Cavidin bir dəstə caninin insanlıq haqlarını tapdayan pir
deyərkən məhz kommunist rəhbərləri olduğunu nəzərdə tutması
burada olduqca aydın və sadə bir şəkildə özünü büruzə verir.
«İmansızlıqda həqiqət və biliksizlikdə mərifət» görənlər, onlara hakim
olan xamlar da şübhəsiz, bu cəllad rəhbərlər idi. Ümidsizliyə qapılan,
dərin düşüncələrə dalan Peyğəmbərin gözünə Həzrəti-Cəbrail1 gəlir.
Ona qızıl cildli kitab gətirir və cəsarətləndirmək üçün deyir:
Əlverir səndə olsun əzmu səbat
Bu qaranlıq mühiti get pirpit!
Həqqi anlatdı loma heç məyus.
Cəbrailin bu təlqinlərnə uyan
Peyğəmbər dəvətə başlayır:
Ən kiçik zərrə, ən böyük aləm
Tanrı eşqinə rəqs edib duruyor.
İncə br rəmzdir, o çox mübhəm,
Hər böyük qəlb o rəmz için vuruyor.
1 Аллащын ян бюйцк мяляйи. Бцтцн улул-язм пейьямбярляря, о ъцмлядян Щязряти Мущяммядя Аллащ тяряфиндян
вящй эятирмишдир.
40
Yüksələn haqqa yaxlaşır, ancaq
Onu duymaz sürüklənən həşərat.
Bir günəşdir o, möhtəşəm, parlaq,
Nuru heç dərk edərmi kor, heyhat!
Nerde parlarsa haqq, şərəf, vicdan,
Eyilik, doğruluq, gözəllik, iman
Orda var sevgi, orda var iman,
Orda var şübhəsiz böyük Yaradan!
Daha sonra qızıl kitabı, yəni müqəddəs «Qurani-Kərim»i iqtibas
edən Peyğəmbər deyir:
Ulu Tanrı, o görünməz yaradan
Əmr edər yalnız ədalət, ehsan.
O, fəna işləri, fəhşiyyatı
Nəhy edər, varlığının isbatı
Bu təbiət, bu mənabətli fəza…
Onca birdir, ulu, zəngin, füqəra.
«Məhrumlar» məmləkətində ki, heç bir şeylə göstərməyən (yəni
günahsız) bir gənc varlı bir ailəyə mənsub olduğuna görə
cəzalandırılır, «Allahın varlı ilə kasıba fərq qoymadığı»ndan danışmaq
bəlkə də o dövr üçün o qədər də qeyri-adi bir şey deyildi. Lakin
Hüseyn Cavidin böyüklüyü və cəsarəti təkcə bununla bitmir. Dramaturq
öz fitri istedadını əsərin davamında daha parlaq büruzə verir.
Peyğəmbər təbliğat apararkən təhqirlərə məruz qalır. Onun dişini
sındırırlar, ələ salırlar. Döyülmüş və təhqir edilmiş Peyğəmbərin bir
çağında tarix rəmzi deyilən bir skelet səhnəyə çıxır və ona bir qılınc
uzadaraq belə söyləyir:
İnqilab istəyirmisən, mənə bax!
İştə kəskin qılınc, kitabı bulax.
Parlayıb durmadıqca əldə silah
Əzilərsən, qanın olar da mübah.
41
Eyləməz yardım incə hikmətlər
Quru söz, busələr, məhəbbətlər
Əvət ancaq qılıncdadır qüvvət
Bundadır haqq, şərəf və hürriyyət.
Peyğəmbər qılıncı əlinə alaraq deyir:
Əvət ən doğru, ən gözəl ayin:
Əhli-vicdanə busə, xainə-kin!
İndi sadəcə inandırmaq deyil, məcbur etmək silahına da malik
olan Peyğəmbər bir əlində müqəddəs «Qurani-Kərim», o biri əlində isə
polad bir qılınc aşağıdakı monoloqu söyləyir:
Bu qılınc, bir də bu mənalı kitab!
İştə kafi sizə… Yox başqa kitab.
Açar ancaq bu kitab el gözünü,
Siləcəkdir bu qılınc zülm izini.
Haq, vətən, zövqi-səadət, cənnət
Həp qılınc kölgəsi altında, əvət!..
İşçi sinfinin qılıncı ilə qurulan dövrün fikri, şübhəsiz, bolşevik
«zövqü»nü oxşayırdı. Çünki onlar cahil mənəviyyatları ilə bu
möhtəşəm əsərin əsas ideyasını – fəlsəfəsini anlayacaq səviyyədə
deyildilər. Eyni zamanda «qılınc kölgəsindəki vətən» anlayışı heç də
əsl kommunistlərin qəlbinə yatan bir anlayış deyildi. Kommunist rejimi
və istilası altında əzilən Azərbaycanda azərbaycanlı şairin yaratdığı
Peyğəmbərin dilindən söylənən vətən şüarının ifadəsi xüsusilə
aydındır. Bu dərin fəlsəfi və hikmətli sözlər şübhəsiz ki, vətənpərvərlik
mənasında işlənmişdir.
Vətəni sadəcə sözdə sevmək kifayət deyil. Çünki hər hansı haq
kimi vətənin müstəqilliyi ancaq mübarizədə qazanılır. Böyük bir
sənətkarlıqla yazılmış bu əsərdən Azərbaycan oxucusunun ibrət
götürəcəyi məqsəd də məhz budur.
42
Azərbaycanda fəlsəfi fikrin inkişafında İbn Sinanın ardıcılı
Əbülhəsən Bəhmənyar ibn əl-Mərzban əl-Azərbaycaninin (458/1065-ci
ildə vəfat etmişdir)böyük payı olmuşdur. Mənbələrdə Bəhmənyar İbn
Sinanın fəlsəfə elmində ən dayanıqlı həmfikirlərindən biri kimi
səciyyələndirilir, onun mühakimələrinin itiliyi, fikirlərini sübut etmək
üçün gətirdiyi dəlillərin sərrastlığı yüksək qiymətləndirilir.
Məhəmmədəli Tərbiyət bu haqda belə yazır: «Mövlana Bəhmənyar
fəlsəfənin çətin və mürəkkəb məsələləri haqqında bəhs etməyə,
tədqiqat aparıb, fikir söyləməyə böyük maraq göstərmiş, ömrünün çox
hissəsini fəlsəfə məsələlərinin həllinə və hikmət sirrlərinin
aydınlaşdırılmasına həsr etmişdir. Bu iki məşhuralim, yəni Əbu Əli ibn
Sina və Bəhmənyar arasında bir çox fəlsəfi suallar haqqında yazılı
mülahizələr olmuş və Əbu Əli ibn Sina bu suallara cavab vermişdir».1
Bəhmənyarın fəlsəfi irsinin öyrənilməsi sahəsində Azərbaycanda
xeyli iş görülmüşdür. Heydər Hüseynovun, Əhməd Zəkuzadənin,
Şeydabəy Məmmədovun, Zakir Məmmədovun tədqiqatlarında
Bəhmənyarın fəlsəfi görüşlərinə dair maraqlı mülahizələr irəli sürülür.
Xüsusilə, «Bəhmənyarın fəlsəfəsi»2 kitabı bu sahədə çox sanballı
araşdırmadır.
Lakin diqqəti cəlb edən və maraq doğuran cəhət odur ki, bu
əsərlərdə Əbülhəsən Bəhmənyarın zəngin irsi bəzən islam
müddəalarından təcrid edilmiş halda öyrənilmiş, onun «materialist»,
yaxud «idealist» filosof olması barədə qızğın mübahisələr getmişdir.
Zənnimizcə, nəinki Bəhmənyarın, hətta baxışlarının çoxcəhətliliyi ilə
fərqlənən M.F.Axundov da daxil olmaqla XX əsrə kimi bütün
Azərbaycan mütəfəkkirlərinin görüşlərini islam dininin təsirini nəzərə
almadan tədqiq etmək cəhdi müqəddəm yanlış cəhddir. Bəhmənyar isə
«Ət-Təhsil» əsərinin müqəddimə hissəsinin başlanğıcında öz
1 Мящяммядяли Тярбийят. Данишмяндани – Азярбайъан. Азярбайъанын эюркямли елм, сянят адамлары. Бакы –
1987, сящ.52
2 З.Мяммядов. Бящмянйарын фялсяфяси, Бакы – 1983
43
dünyagörüşünün əsasını belə müəyyən edir: «Kainatı yaradan Allaha
şükr olsun. O, təkdir və yeganə yaradıcıdır».1 Elə oradaca Bəhmənyar
bildirir ki, bilik axtaran adam öz məqsədinə Allahın istəyi və köməkliyi
sayəsində çatar. Bu fikirləri iqrar edən filosof, kim olursa-olsun, hansı
fəlsəfi mövqedə durursa-dursun islamdan bəhrələnməyə bilməz.
Bəhmənyar bir sıra dəyərli və dərin məzmunlu əsərləri, o
cümlədən «Ət-Təhsil» («İdrak»), «Əz-Zinə fil-man-tiq» («Məntiqə dair
zinət»), «Əl-Bəhcə və-s-səadə» («Sevinc və səadət»), «Kitab fi-l-
musiqi» («Musiqiyə dair kitab»), «Fi mavdu, ilm məbad ət-tabia»
(«Metafizikanın mövzusuna dair»), «Məratib əl-mövcudat» («Mövcud
şeylərin dərəcələri») və s. kitabların müəllifidir. Bu əsərlərin dünyanın
bir sıra məşhur kitabxanalarında saxlanılan müxtəlif əlyazmaları
Bəhmənyarın Şərqdə tanınmış bir mütəfəkkir olduğunu sübut edir.
Bəhmənyar fəlsəfədə əl-Kindi, əl-Fərabi, İbn Sina kimi müsəlman
mütəfəkkirlərinin ənənələrini davam etdirərək öz əsərlərində qədim
yunan filosoflarını düşündürən dünyagörüşü məsələlərini yeni təməl
üzərində islam müddəaları əsasında nəzərdən keçirmiş və izah
etmişdir. Bəhmənyar öyrədirdi ki, Böyük Yaradan hər bir insana zəka
bəxş etmişdir və məhz bu zəka sayəsində insan heyvanatdan fərqlənir.
Ancaq insanın zəkası başqa mövcud şeylərin təsiri nəticəsində oyanır
və fəaliyyətə başlayır. Bundan sonra insan ətrafındakı şeyləri dərk
etməyə başlayır. O, bunları dərk etməyə də bilər, ancaq bu o demək
deyildir ki, həmin şeylər mövcud deyildir. İnsan bu cür idraka duyğuları
vasitəsilə nail olur. Əqli mühakimələr, ümumi anlayışlar, mücərrəd
fikirlər isə ikinci və daha yüksək mərhələdə başlayır. Mücərrəd təfəkkür
birdən-birə baş vermir, bu qabiliyyəti insan, dərk edən şəxs, ali ruhani
dünyanın təsiri altında kəsb edir.
Bəhmənyar haqqında fikirlərimizi onun hikmətli sözlərindən birini
misal gətirməklə bitirmək istərdim. O, demişdir: «Mənəvi ləzzət elə
1 Данишмяндани – Азярбайъан, сящ.52
44
dərmandır ki, onunla heç bir xəstəlik baş verməz və elə sağlamlıq
vasitəsidir ki, xəstəliyə məruz qalmaz».
Orta əsrlər Azərbaycan və ümumiyyətlə Yaxın Şərq fəlsəfi
fikrində Şihabəddin Marağayi, Şihabəddin Yəhya Sührəvərdi,
Əfzələddin Xunəci, Siracəddin Mahmud ibn Əbi Bəkr Urməvi,
Nəcməddin ibn Ömər ibn Əli Təzvini, Əvhədi Marağayi, Mahmud
Şəbustəri və bir çox başqa mütəfəkkirlər xüsusi yer tutmuşlar.
Şihabəddin Sührəvərdi islam fikri tarixində əsasən işraqilik
fəlsəfəsinin (Hikmət əl-işraq) banisi kimi tanınır. Mənbələrdə onun adı
ilə yanaşı tez-tez «şeyxülişraq» (siraq fəlsəfəsinin şeyxi) ləqəbi də
işlədilir. Sührəvərdinin təlimi çoxcəhətlidir. Onun fəlsəfəsində
zərdüştlik və platonçuluqla əlaqədar olan işraqilik görüşləri ahəngdar
şəkildə, Aristotel təlimi ilə bağlı peripatetizm (əl-məşşaiyyə), eləcə də
əl Bistami və Həllağın təsiri altında təşəkkül sufiliklə çuğlaşır. Bütün
Şərq peripatetikləri kimi Sührəvərdi də varlığı iki qismə – zəruri və
mümkün varlıqlara bölür: Allah – İşıqlar İşığı öz sayəsində zəruri
varlıqdır və təkdir. Burada Sührəvərdi belə bir nöqteyi-nəzərə əsaslanır
ki, «təkdən yalnız tək törəyir». Odur ki, İşıqlar İşığından «ilkin səbəb» -
«mücərrəd işıq» törəyir. Bu, mümkün varlıqların ən yüksək həddidir.
Sührəvərdi bu varlığı «birinci yaradıcı işıq», sufiliyə dair bəzi
əsərlərində «şeyx» yaxud «camal», Platon təliminin təsiri altında
«birinci əql» adlandırır. Bu ilkin törəmə cisimlər dünyası deyildir və
artıq özü, ta ki nurani dünyada insan nəsli yarananadək, sonrakı
törəmələrə işıq saçır. Bütün varlıqlar ruhani varlıqlardır. Dünyanın
maddiliyini rədd edən Aristoteli Platonun ideyalarını başa düşməməkdə
günahlandıran Sührəvərdi varlığın gerçək mövcudluğunu qəbul etmir,
varlığın ancaq şüurda qavranılan mahiyyətdən ibarət olduğunu da
təkid edir. Sührəvərdiyə görə cisimlər «qaranlıq maddə»dir və ilahi
işığın şüalarının qarşısını kəsirlər. Odur ki, insan öz cismani
tələblərindən yaxa qurtarmaqla, ruhani fəzilətlərdən bəhrələnməklə
45
bədəninin qaranlığından xilas olmalı və Yaradıcısına qovuşmalı və
ondan biliklər kəsb etməlidir.
Müsəlman Şərqi xalqlarının dini-fəlsəfi fikrində özünə xas
görkəmli yer tutan mütəfəkkirlərdən biri Şeyx Mahmud Şəbüstərinin
(648-720/1250-1320) fəlsəfəsinin əsasını – vəhdətini bütün mövcud
şeylərdə, xüsusilə təbiətdə və insanda Allahın təcəssüm etdiyini sübut
etmək cəhdi təşkil edir. Şəbüstəri insanın özünü mənən və əqlən
kamilləşdirməklə Allaha qovuşacağının mümkünlüyünü inkar etməsə
də, Allah haqqında mötəbər bilik əldə etməyi qeyri-mümkün hesab edir
və göstərir ki, Allah mahiyyət etibarilə ziddiyyətsiz və bənzərsiz
olduğundan Onun dərk edilməsi mümkün deyildir. Onun bu mövqeyi
Qurandakı mühakimələrə uyğundur.
46
MƏZMUN VƏ FORMA
Məzmun bədii əsərin mahiyyəti, poetik mündəricəsidir. Bu
mahiyyət təsvir olunan hadisə və əhvalatdan, obrazların hiss, duyğu,
fikir, münasibət, əlaqə və mübarizələrindən yaranır, bədii əsərin
mövzusunu açan həyat hadisələrindən, fikir və hisslərindən ibarət olur.
Varlığın müxtəlifliyi, insanın ümumi və fərdi xüsusiyyətləri, onun
portretinin və daxili aləminin özünəməxsusluğu müşahidə ilə seçilir,
dünyagörüşlə qiymətləndirilir, obrazlarda konkret, hissi-emosional
ifadə olunur, belə məzmun daxili birliyə, daxili harmonikliyə tabe olur.
Aristotelin anlamında «Təqlid» - məzmun sadəcə predmet, «surət
çıxarmaq» natura deyildir; varlığın fantaziya ilə yaradılan bədii
modelidir, ona ədəbi şəxsiyyətin fikri-mənəvi zənginliyinin hopması,
daxil olmasıdır. Çünki obrazın və bədii məzmunun «tikinti materialı»
gerçəkliklə bərabər sənətkarın şəxsiyyətidir, emosiyaları, fikir və
düşüncəsi, meyl və münasibətidir. Yazıçı obrazı yaradarkən onun
daxili və xarici görünüşünü, xüsusiyyətlərini əhatə etməyi diqqət
mərkəzində saxlayır və buna nail olmaq üçün məzmuna müvafiq forma
haqqında düşünür. Beləliklə, bədii əsərin məzmunu ilə formasının bir-
biri ilə əlaqəsi mühüm qaydalardan biri kimi ədəbiyyat nəzəriyyəsinin
əsas problemlərindəndir.
İncəsənətdə məzmunun estetikliyini, aparıcı səciyyə daşımasını
antik filosoflar da sezmişlər. Ona görə də Aristotel «mimesis» kəlamını
tez-tez işlətmişdir. «Mimesis» onun «Poetika»sında sənətin, bədii
fəaliyyətin məğzini təşkil edən, yaradıcı təqlidi ifadə etmək üçün
işlənən bir anlayışdır. Aristotel bədii yaradıcılığının mənşə və
mahiyyətini şərh edərkən, öz sələfləri Sokrat, Platon və digər filosoflar
kimi «Təqlid» nəzəriyyəsinə əsaslanır. Lakin Aristotelin «Təqlid»
nəzəriyyəsi özündən əvvəlki filosofların bu məsələ ilə əlaqədar irəli
47
sürdükləri müddəalardan xeyli, bəzən isə əsaslı dərəcədə fərqlənir.
Platonun sənət və onun mənşəyini son nəticədə fövqəltəbii ideyalar
aləmi ilə bağlayan «xatırlama-mimesis» haqqındakı nəzəriyyələrdən
fərqli olaraq, Aristotelin «təqlid-mimesis» nəzəriyyəsi dünyəvi səciyyə
daşıyır, gerçəkliyin yaradıcı-bədii inikasını və təcəssümünü nəzərdə
tutur, sənətin idrak və tərbiyəvi rolunu ayrıca qeyd və qəbul edir.1
Ədəbiyyatda, bütövlükdə incəsənətdə aparıcı, həlledici
məzmundur. Məzmun dərkin, təsvir olunan, sənətkarın duyumuna,
istedadına və yaradıcılıq mövqeyinə, onun təcrübə və dünyagörüşünə
uyğun seçilən, bədii-estetik qiymət səviyyəsinə qaldırılan hadisə və
əhvalatların məzmunudur.
Əsərdə iştirak edən şəxslərin danışığı və müəllifin onlar haqqında
sözləri, yəni əsərin dili təsvir olunan insan xarakterlərinə və şəraitinə
uyğun şəkildə qurulur. Beləliklə, məzmun yazıçının seçib təsvir etdiyi
həyat lövhələrini, xarakterləri, iştirakçıları, süjeti əmələ gətirən
əhvalatları, əsərin quruluşu və dilini, başqa sözlə, formasını təyin edir.
Həyat lövhələri, quruluş, süjet və dil sayəsində məzmun çoxcəhətli və
dolğun şəkildə meydana çıxır. Bu o deməkdir ki, əsərin forması onun
məzmunu ilə sıx bağlıdır, formanı məzmun təyin edir, digər tərəfdən,
əsərin məzmunu yalnız müyyən bir forma daxilində meydana çıxa bilər,
formasız məzmun ola bilməz. Məzmun formanı müəyyən edir, onu
doğurur. Lakin bu o demək deyildir ki, forma passivdir. Forma
məzmuna təsir edir, onu tamamlayır. Obrazlı şəkildə desək, forma
məzmuna bədii don geydirir, onun bədii-estetik təsirini gücləndirir.
Yazıçı ədəbi formadan nə qədər sərbəst istifadə edə bilirsə,
həyatı nə qədər mükəmməl təsvir edirsə, əsərin ideya-məzmununu da
bir o qədər dərindən və düzgün aça bilir, forma ilə məzmun arasında
vəhdət yaratmağa müvəffəq olur. Forma ilə məzmunun vəhdəti əsər
üçün zəruri bədiilik şərtlərindən biridir. Əsərin məzmun və forması
1 Аристотел. Поетика (мцгяддимя), Бакы – 1974, сящ. 14-15
48
onun təhlili zamanı bir-birindən fərqləndirilir; əslində isə onlar üzvi
vəhdət təşkil edib, bir-birindən ayrılmaz halda olur. Formanı
məzmunlu, məzmunu isə formalı bir halda almaq asan iş deyil; bu
məsələnin düzgün həlli düzgün metodoloji mövqedən əlavə, əsl
tədqiqatçılıq istedadı, bədii zövq və həssaslıq tələb edir.
Məzmunla forma arasında ziddiyyət də özünü göstərir. Lakin bu
ziddiyyət ədəbi prosesi ləngitmir, ona mane ola bilmir, əksinə,
ədəbiyyatın inkişafı müəyyən mənada, demək olar ki, həmin
ziddiyyətin nəticəsi kimi meydana çıxır.
Ədəbiyyatın predmeti həyatdır, sosial münasibətlərdir, insanların
xarakterlərinin tarixən konkretliyidir. Sənətkar insanın psixologiyasını,
əxlaqi-mənəvi aləmini mürəkkəbliyi ilə öyrənir. Müxtəlif dövrlərdə insan
yalnız həyata, təbiətə təsir göstərmir, bu mürəkkəb prosesdə, həm də
onun özü, sosial mühiti və məişəti dəyişir. Bədii yaradıcılıqda insan
belə daxili zənginlik və mürəkkəbliyi, öz mühitinin övladı kimi təsvir
olunur. Bədii əsərin məzmunu həyatın bütün sahələrindən götürülür.
Xalqın tarixi, adət-ənənəsi və milli varlığı, onun mənəvi-iqtisadi, ideya-
siyasi yüksəlişi, ayrı-ayrı şəxsiyyətlərin qəhrəmanlığı, vətənpərvərliyi,
sevgisi və humanizmi yazıçılarda maraq doğurur, əsərlərə məzmun-
ideya verir. İdeyanın təsiri, idraki-tərbiyəvi əhəmiyyətinin genişliyi
məzmunun tutumundan, aktuallıq və müasirliyindən asılıdır. Çünki
ideya məzmundan doğur, məzmunun varlığında konkret ideya yaşayır.
Buna görə də yazıçı üçün «predmetin özü yox, predmetin mənası
əhəmiyyətlidir və onun ilham odu yalnız predmeti göstərmək yolu ilə
həmin predmetin mənasını hamıya aydınlaşdırmaq və hiss etdirmək
üçün alovlanır» (Belinski). Sənətkarın təsvirində fikir amaldır, bu
fikirdən alınan təəssürat oxucunun ağlına təsir etməli, onun həyatın
müxtəlif sahələrinə münasibətinə istiqamət verməlidir.
Ədəbiyyatda məzmun və forma anlayışları müəyyən tərkib
hissələrdən ibarət olduqları üçün mürəkkəb xüsusiyyətlərə malikdir.
49
Məsələn, məzmunun tərkib hissələri mövzu, ideya, ali məqsəd və
s.dən ibarətdirsə, formanın tərkib hissələri janr, ahəng, ölçü, dil və
başqalarıdır. Bədii əsərin forması ilə məzmunu arasındakı münasibəti
başa düşmək və əsərə bu baxımdan qiymət vermək üçün həmin tərkib
hissələri və onların bir-birilə əlaqəsi diqqət mərkəzində saxlanılır.
Məlumdur ki, ədəbi əsər həyat hadisələrinin bədii ifadəsidir.
Hadisələr bir-birini əvəz edib dəyişdikcə ədəbiyyatın mövzusu da
dəyişir. Tarixi inkişaf nəticəsində insanların müəyyən amal uğrunda
apardıqları mübarizə, vətənpərvərlik və s. əlaqədar yeni mövzular
ədəbiyyat üçün əsas obyektə, aktual mövzuya çevrilir. Yeni məzmun
köhnə formaya sığışmır. Yeni məzmun özünə müvafiq, yeni forma
tələb edir. Meydana gələn yeni məzmunun köhnə formaya qarşı
çıxması, məzmunla forma arasındakı ziddiyyət, yeni məzmunun yeni
formada ifadə olunması, yeni-yeni ədəbi formaların meydana gəlməsi
isə öz növbəsində ədəbiyyatın inkişafıdır. Bu ziddiyyətin yaranmasında
və müəyyən inkişafla nəticələnməsində aparıcı qüvvə, əsas amil, heç
şübhəsiz, yenə də məzmundur. Məzmun formaya nisbətən dəyişkən,
forma isə məzmuna nisbətən sabitdir, gec dəyişəndir.
Məzmunla forma arasındakı bu münasibəti Azərbaycan
ədəbiyyatı tarixində aydın müşahidə etmək mümkündür. Məsələn,
Sovetlər birliyi dönəmində geniş yayılan formalar Azərbaycan müstəqil
bir dövlət olandan sonra öz mahiyyətini itirmiş, cəmiyyətin tarixi inkişafı
ilə meydana çıxan mövzuları əks etdirə bilməmiş, bunların əvəzinə
ədəbiyyatımızda yeni janrlar meydana gəlmişdir. Forma ədəbi irs və
ədəbi prosesə yeni keyfiyyətlərin daxil edilməsi yolu ilə zənginləşir.
Sənətkar bəşəriyyətin ədəbi irsindən faydalanır, formaya yaradıcı,
xalqın istəyi ilə yanaşır.
50
BƏDİİ KOMPOZİSİYA VƏ SÜJET. SÜJETİN ÜNSÜRLƏRİ
Əsərin ideya məzmununun açılmasında kompozisiyanın kamil
şəkildə olmasının böyük əhəmiyyəti vardır. Yazıçı əsərində əsas və
ikinci, üçüncü dərəcəli surətlərin, hadisələrin yerli-yerində verilməsinə,
süjetin inkişaf tərzinə xüsusi diqqət yetirməlidir, süjetin necə
başlanması, davam etməsi və necə tamamlanması üzərində ciddi
düşünməlidir. Kompozisiyanın gözəl və aydın olması əsərin ideya
məzmununun oxucuya yaxşı çatması üçün mühüm şərtlərdəndir.
Kompozisiya məzmunlu bir forma olmaq etibarilə bir tərəfdən əsərdə
təsvir edilən varlıqla, o biri tərəfdən də müəllifin dünyagörüşü, bədii
metodu və onun əsəri yazarkən qarşıya qoyduğu konkret ideya-estetik
vəzifələrlə, o cümlədən seçdiyi janrın tələbləri ilə şərtlənib
müəyyənləşir. Yəni yazıçı dünyanı necə görür və necə dərk edirsə, o
cür də formaya salıb göstərir. Əsəri tərtib etmək məharəti, kompozisiya
ustalığı sənətkarın ayrı-ayrı dağınıq ünsürləri vahid bir tam halında elə
mütəşəkkil hala salmaq qabiliyyətindən ibarətdir ki, o gerçəkliyin
düzgün inikasını vermiş olsun. Düzdür, bədii əsər bir-biri ilə üzvi
surətdə bağlı xarakterlərin, hadisələrin, problem və ideyaların bütöv bir
məcmusudur, lakin bu xarakterlər, hadisələr, problem və ideyalar,
müxtəlif ədəbi cərəyanlar da müxtəlif kompozisiyada meydana çıxır.
Yazıçıların kompozisiyada, onun qurulmasında tətbiq etdikləri vasitələr
rəngarəngdir. Yazıçı əsərdə əks etdirdiyi əhvalatların lap əvvəlki
tarixçəsini, bu əhvalatların hansı şəraitdə yaranıb inkişafa başladığını
ekspozisiya vasitəsilə bildirir. Müəllifin arzusından və yaradıcılıq
qayəsindən asılı olaraq ekspozisiya əsərin əvvəlində, ortasında və
axırında verilə bilər. Azərbaycan ədəbiyyatşünaslığında ekspozisiya
anlayışı bədii müqəddimə, bədii zəlin sözləri ilə ifadə olunur.
51
Ümumiyyətlə, bədii əsərin süjet xəttinin inkişafı müəyyən
mərhələlərdən keçir. Bu mərhələlər beş hissədən ibarətdir.
1. Ekspozisiya
2. Zavyazka
3. Kulminasiya
4. Razvyazka
5. Final
Bu mərhələlərin yerini dəyişmək sırasını pozmaq əsəri tamamilə
alt-üst edə bilər. Orta əsrlərdə bizim klassik sənətkarlarımız bu
mərhələlərin qrafikasını tərtib etmədən, yəni bu barədə qətiyyən
düşünmədən, bədii fəhmin işığında öz möhtəşəm əsərlərini məhz bu
mərhələlərə əsasən yaratmışlar. Buna klassiklərimizin xeyli
əsərlərindən misal gətirmək olar. Növündən və janrından asılı
olmayaraq bədii əsərlərin hamısı kompozisiya üzərində qurulur. Dünya
ədəbiyyatında məzmunca bir-birinə bənzəyən bir xeyli əsərlər vardır,
lakin onların kompozisiyası qətiyyən bir-birinə bənzəmir. Çünki hər bir
sənətkar özünəməxsus şəkildə, öz düşündüyü kimi kompozisiyanı
qurur.
Aristotel yazmışdır ki, hər kamil süjetin «başlanğıcı, ortası və
sonu olmalıdır», süjet istədiyin yerdə başlanmalı, istədiyin yerdə
tamamlanmalıdır. Bu o deməkdir ki, süjet əsərin nəqli tərəfini ifadə
etməklə onun formasına əsaslı təsir göstərir. Əsərin ayrı-ayrı hissələri,
iştirak edən şəxslər, onların hərəkətləri süjetdə müəyyən sistemdə üzvi
surətdə birləşir. Ümumiyyətlə, süjetdə həyat hadisələri bir-biriylə bağlı
olmalı, bu hadisələr içərisində göstərilən adamların qarşılıqlı əlaqə və
rəftarı insan xarakterinin müxtəlif cəhətlərini, əsərdə iştirak edənlərin
fikir, hiss və davranışlarını, xarakterin inkişafı tarixini və yüksəlişini əks
etdirmişdir. Lakin süjet elə qurulmalıdır ki, sənətin spesifik yolu, üsul
və formalarına riayət etməklə yanaşı, sənətin gözəlliyinə xələl
gətirməsin, bədii həqiqəti – həyat həqiqətini daha cazibədar etsin.
52
İdealist estetika nümayəndələri belə hesab edirlər ki, süjet
sənətkar tərəfindən özbaşına yaradılır və bütünlüklə onun yaradıcılıq
fantazisiyası ilə müəyyən olunur. Əslində süjetin mənbəyi real aləmdə
baş verən proseslərdir. Bir qayda olaraq, süjet qəhrəmanların ictimai-
tarixi şəraitdən kənarda deyil, əksinə, həmin şəraitlə əlaqədə
göstərilməsinə xidmət edir. Süjet sənətkarın estetik idealı və
dünyagörüşü ilə bağlıdır. Süjetin bədiiliyi, dinamiklik və konkretliyi
hadisələrin reallıq və aydınlığından, faktların səciyyəviliyindən,
surətlərin tipikliyindən, qarşılaşma səhnələrinin inandırıcılığından və
konfliktin dərinliyindən asılıdır. «Faktları, onların sözlə ifadəsini
bacarana qədər, daha canlı şəkildə göz qabağına gətirərək, işləyib
düzəltmək lazımdır: məhz belə olduqda, hər şeyi tamam aydın şəkildə
görərək və sanki hadisələrin özündə bilavasitə iştirak edərək şair lazım
olanı tapa bilər və ziddiyyətlər heç zaman onun nəzərindən qaça
bilməz». (Aristotel)
«Poeziyanın təhkiyə və hekzametrlə təqlid növünə gəlincə,
aydındır ki, burada da fabula, faciədə olduğu kimi, öz əvvəli, ortası və
sonu olan müəyyən bir bütöv və bitmiş hərəkəti təmsil edərək, möhkəm
dramatik səciyyə daşımalıdır ki, bütöv və vahid bir canlı kimi
özünəməxsus xüsusi zövq oyada bilsin» (Aristotel).
Aristotelin «Poetika»sında süjet əvəzinə «fabula» sözü
işlənmişdir. Filosofun estetikasında fabula geniş, əsəri tam əhatə edən
anlayışdır, «əhvalatların əlaqəsi», «hərəkətin və xüsus hal-hərəkət
adamların təqlid olunmasıdır». Buna görə də sənətkarlar «metr» (vəzn)
yaradıcısı olmaqdan daha çox fabula yaradıcısı olmalıdırlar. Fabulanı
elə qurmaq lazımdır ki, səhnə tamaşasından ayrılıqda da baş verən
hadisələrin cərəyanı haqda deyilənlərə qulaq asan hər kəs əhvalatlar
açıldıqca sarsılsın və acımaq hissi keçirsin.
Lakin fabula əslində süjetdən fərqlidir. Fabula latın dilində təmsil,
nağıl deməkdir. Həm fabula, həm də süjet məzmunla, məzmunu
53
şərtləndirən hadisə və əhvalatlarla, surət və xarakterlə bağlıdır. Lakin
süjet naturanın, faktın, hadisə və əhvalatın özü deyildir. Varlığın, real
bir əhvalatın düşüncəyə, təfəkkür və xəyala toxundurulan, dəyişdirilən,
uydurmalarla inkişaf etdirilən, zənginləşdirilən, ya böyüdülən,
şişirdilən, ya da kiçildilən formasıdır. Fabula isə tarixi bir həqiqətin, ya
müasir bir gerçəkliyin əsərdə dəyişdirilməməsi, xəyala və düşüncəyə
toxundurulmamasıdır, faktın özü, naturası – əslidir. Fabula süjetlə sıx
bağlıdır, hadisələrin xronoloji ardıcıllıqla təsvir olunduğu bədii əsərdə
fabula və süjet məfhumları bir-birinə uyğun gəlir. Lakin bədii əsərin
süjeti çox vaxt kompozisiya cəhətindən fabula ilə uyğun gəlməyə bilər.
Lakin bununla belə, fabula süjetin açılması üçün köməkçi vasitə kimi
genişlənməkdə olan hadisələrin ardıcıllığının müəyyənləşməsinə və
süjetin özünəməxsus quruluşu ilə sənətkarın izlədiyi qayənin başa
düşülməsinə kömək edən müəyyənləşdirici amildir.
54
ŞEİRŞÜNASLIĞIN ƏSAS PROBLEMLƏRİ
Şərq ölkələrində şeirin inkişafı, şeir ənənəsinin zənginlik və
bənzərsizliyi. Erkən bənd növləri və onlara münasibət.
Yaxın və Orta Şərq xalqlarının ədəbiyyat nəzəriyyəsinin forma-
laşma, inkişaf şərtləri və konkret ictimai-mədəni şəraiti haqqında bəhs
edərkən, hər şeydən əvvəl antik dövr ədəbiyyatının təsir dairəsindən
danışılır. Burada əsas diqqət antik müəlliflərin əsərlərinin ərəb poetik
və üslubiyyat nəzəriyyəsinin formalaşmasına olan təsirinə yönəldir.
Qeyd etmək lazımdır ki, hələ islamdan əvvəl Yaxın və Orta Şərqin
mədəniyyət mərkəzlərində (daha çox İskəndəriyyə, Suriya və İranda)
aristotelizm, platonizm, neoplatonizm və antik dövrün bir sıra başqa
ideyaları yayılmışdır. İslamdan sonra, xüsusilə Abbasilərin hakimiyyəti
dövründə antik elmi-fəlsəfi fikrin müsəlman mədəniyyətinə nüfuz
etməsi prosesi daha da güclənir. Bu dövrdə Bağdad mühüm
mədəniyyət mərkəzinə çevrilir. Burada Harun ər-Rəşid tərəfindən
«Beytül-Hikmət» («Hikmət» - müdriklik evi) təsis edilir ki, onun
fəaliyyəti Xəlifə Məmunun (818-833) dövründə öz yüksək zirvəsinə
çatmışdır. Orta əsr ərəbdilli dəqiq elmlər sahəsindəki nailiyyətlərin
əksəriyyəti məhz həmin mərkəzin tərcüməçi və alimlərinin birgə səyi
nəticəsində islam aləmində geniş yayılmışdır.1
Poetika və filologiyanın inkişafında Aristotelin «Poetika» və
«Ritorika» əsərləri mühüm rol oynamışdır. Ancaq qeyd etməliyik ki,
ərəb mədəniyyətinə nüfuz etmiş antik ünsürlər yerli mədəni ənənələrə
sıx surətdə qovuşaraq bir sıra dəyişikliklərə uğramış, yeni ədəbiyyat
və üslubiyyat nəzəriyyəsinin yaranmasına xidmət göstərmişdir.
1 Ъцръи Зейдан. Ислам сящ. 558-564
55
BƏLAĞƏT ELMİ
Orta əsr Şərq poetika, üslubiyyat, ədəbi tənqid və ədəbiyyat
nəzəriyyəsinin sistem şəklində inkişafı bəlağət elmi ilə bağlıdır.
Mənbələrdən məlumdur ki, antik ritorikanın baniləri V əsrdə
yaşamış sofistlər olmuş, onlar sözün dəyər, təsir və inandırıcı
cəhətlərini yüksək qiymətləndirmişlər.1
Bu elmin əsasları hələ aristotel tərəfindən məntiq və dialektika ilə
bağlı şəkildə qoyulmuşdur. Həmin elmin davamçısı Feofrast isə (e.ə.
IV-III əsrlər) söz və söz birləşmələrinin seçilib işlənməsi haqqında öz
məşhurtəlimi ilə bir sıra mühüm üslubi-estetik problemlərin həllini irəli
sürmüşdür.2 Antik ritorikanın inkişafına təkan olan bu cəhət sonralar
bəlağətli nitqin formal üsullarından stilistik təlimə keçmək üçün zəmin
olmuşdur. Ümumiyyətlə, Aristotel və stoiklərin ritorik təlimində irəli
sürülən nitqin gözəlliyi və aydınlığı ərəbdilli ədəbiyyatda geniş inkişaf
mərhələsinə qədəm qoydu.3
Ərəb-müsəlman mədəni mühitində antik ritorikadan faydalanan
müəlliflər həmin sistemdən qat-qat əhatəli və güclü olan bəlağət elmini
yaratdılar. Əgər ilkin mərhələdə bəlağət Quranın ecazı – yəni
füsunkarlığı məsələlərini öyrənirdisə, sonrakı inkişaf dövründə ədəbi
tənqid, bədii-estetik təfəkkür sistemi və poetik qəliblər haqqında geniş
bir təlim şəklində formalaşdı. Buradan ortaya belə bir sual çıxa bilər ki,
bəlağət elmi hansı səpkidə – ədəbiyyatşünaslıq, yoxsa dilçilik
baxımından bir elm kimi təsbit edilmişdir?
Bəlağət elminin ədəbiyyatşünalıq və linqvistik cəhətləri bir-biri ilə
elə qarşılıqlı vəhdət təşkil edir ki, hətta klassiklər nə qədər
çalışmışdılarsa da bunların arasında dəqiq sərhəd qoya bilməmişdilər.
1 Лосев. Античные риторики. стр. 11
2 Лосев. Античные риторики. стр. 11
3 Бах. Диоеген Лаертский стр. 282-286
56
Bəlağət – dil, ədəbiyyatşünaslıq və üslubiyyat haqqında bir çox ümumi
cəhətləri özündə birləşdirir.
Azərbaycan ədəbi prosesində bəlağətin yeri və əhəmiyyəti
indiyədək öyrənilməmişdir. Lakin Mahirə Həmid qızı Quliyevanın
«Klassik Şərq bəlağəti və Azərbaycan ədəbiyyatı» kitabında ilkin
qaynaqlar əsasında klassik bədii-estetik sistemin və poetikanın nəzəri
əsasları – bəlağət, bəyan, məani və bədi bölmələri araşdırılmış, Quran
bəlağətinin ədəbi prosesdə yeri işıqlandırılmışdır. Əsərdə bədiyyata
daxil olan bədii vasitələr və poetik kateqoriyaların klassik Azərbaycan
ədəbiyyatında hansı səviyyədə təmsil olunması həm nəzəri, həm də
əməli baxımdan öz ifadəsini tapmış, klassik ədəbiyyatda Qurani-
Kərimin müqəddəs ayələrindən faydalanmanın poetik qəlibləri
aşkarlanmışdır.
Bəlağət elmi üç bölməyə ayrılır:
1. Məani
2. Bəyan
3. Bədi
Bədi – söz və məna gözəlliyi yaradan sənətkarlıq vasitələridir.
Bəyan – təşbeh, istiarə, məciz və kinayə kimi təməl, poetik təsvir
vasitələri adlandırmışdır.
Məani – üslub və cümlə qurumunu aydınlaşdırır.
Бялаьятин ящатя даиряси
Бядии цслубиййат
вя риторика
Бядии естетик
тяфяккцр тярзи
57
1. Səs uyarsızlığı (Tənafürul – hüruf)
2. Yabançı sözlərin işlənməsi (Türabə)
3. Söz düzümündə uyğunsuzluq (Müxalifətül-qiyasül-lüğəviyyə)
4. Söz tərtibində zəiflik və süstlük (Zəfüq – təlif)
5. Sözlərin uyarsızlığı (Tənafürul – kəlam)
6. Söz dolaşıqlığı (Təqidi – ləfzi)
7. Man dolaşıqlığı (Təqidi – mənəvi)
8. Yorucu izafət zənciri (Tətəbiül – izafə)
Бядии ифадя васитяляри вя
образлары (поетик гялибляр)
Ядяби тянгид вя
ядябиййатшцнаслыг
Фясащят Бялаьятин ясас
шяртляри
Сюз вя мяна
вящдяти
Бялаьятин тяркиб
щиссяляри
Мяани
Бядии
Бяйан
Фясащяти позан амилляр
58
9. Lüzumsuz təkrarlar (Kstərül – təkrar)
10. Xoşagəlməyən sözlər (Kirahə)
1. Xəbər
2. Müsnəd ideya
3. Müsnəd
4. Məqə əliqati – fel
5. Həsr və qəsr
6. İnşa
7. Vəsl və fəsl
8. İcad, itnab, musavat
1. Təşbeh
2. İstiarə
3. Məcaz
4. Kinayə
1. İqtibas
Мяани тяркиб
щиссяляри
Бяйан тяркиб
щиссяляри
Бяди вя онун
бюлмяляри
Мяняви (мяна)
эюзялликляр
Ляфзи (сюз)
эюзялликляри
Гуран бялаьятиндян
файдаланма цсуллары
59
2. Təlmih
3. Təzmin
4. Həll
Müsəlman xalqlarının, o cümlədən Azərbaycan klassik
poetikasının nəzəri əsasları bəlağət təlimindən qaynaqlanır. Ədəbi-
mədəni prosesdə bəlağət elmi ədəbi tənqid, bədii üslub, poetika,
ədəbiyyat nəzəriyyəsi və bədii-estetik vasitələr sistemi kimi geniş
bölmələri əhatə edir.
Ümumiyyətlə, ədəbiyyatşünaslıq və poetikanın nəzəri əsasları
bəlağət elminin mühüm tərkib hissələrində irəli sürülmüşdür.
İslamdan öncə anadilli poetikamızın özünəməxsus xüsusiyyətləri
formalaşmış və həmin ənənələr islamdan sonrakı klassik yazılı ədəbiy-
yatımızda da davam etdirilmişdir.
Ərəb-müsəlman ictimai-mədəni və elmi mühitində dilçilik,
lüğətçilik, filologiya elmləri Quranı öyrənmək zərurətindən yaranmış,
hətta Quranın təsvirində dilçilik metodundan geniş istifadə edilmişdir.
İslam dünyasından poetika və bəlağət elmi də Quranın məna
incəliklərini öyrənmək istəyindən yaranmış, lakin sonrakı tarixi inkişaf
dövründə müstəqil elm sahəsi kimi seçilmişdir. Quran bəlağəti, Quran
mətninin yüksək bədii-estetik dəyəri araşdırıcıların, təfsirçilərin, kəlam
mütəxəssislərinin, filoloqların diqqətini həmişə cəlb etmiş, həmin
maraq zəminində bəlağət elminin əsasları qoyulmuşdur.
Ədiblər və söz sərrafları Quran bəlağətini bir örnək kimi qəbul
edərək öz istedad və məharətini sınamağa girişmişlər. Quranın
yaratdığı bəlağət məktəbi tədricən söz sənətinə yol açmış, sonralar isə
bədii düşüncə tərzinin cilalanmasına, zənginləşməsinə və inkişafına
səbəb olmuşdur.
60
Hələ orta çağlarda bədii söz sənətinin özəlliklərini
dəyərləndirmək üçün iki məktəb fəaliyyət göstərmişdir:
1. Ədəb məktəbi
2. Məntiq məktəbi.
Bir sıra ortaq cəhətlərə baxmayaraq, bədii söz sənəti üçün ilkin
məktəb daha münasib, daha düzgün sayılmışdır.
Çağdaş araşdırıcılar (Qabrieli, Qryunebauli, Kraçkovski) da bədii
söz sənətinin təhlilində hər bir xalqın yerli-milli ədəbi ənənələrinin
əhəmiyyətini xüsusi vurğulamışlar. Təəssüflər olsun ki, Azərbaycanda
ədəbi tənqid, ədəbiyyatşünaslıq və ədəbiyyat nəzəriyyəsi özəlliklə
sovet-rus məktəbinə əsaslanmış, nəinki çağdaş elmi proseslərdən,
hətta öz nəzəri qaynaqlarından uzaq düşmüş, klassiklərin
yaradıcılığında işlənən zəngin və çeşidli bədii vasitələr, söz və məna
üzərində qurulan poetik kateqoriyalar sovet ədəbi məktəbinin irəli
sürdüyü beş-on yarımçıq qəliblə məhdudlaşdırılmışdır.
Antik poetika daha çox bənzətmə və istiarə üzərində dayanaraq
bədii təfəkkür üçün bu iki kateqoriya əsasında yaranan bədii ifadə
vasitələrini irəli sürdü. Lakin islam bəlağətçiləri dil, ədəbi ənənə,
mədəni mühit və düşüncə tərzi kimi zəruri amillərdən çıxış edərək
təxəyyülün geniş ifadə üfüqlərini açdılar və bunun üçün ən mötəbər və
zəngin qaynaq kimi Qurani-Kərimi seçdilər. Həmin qaynaq söz
sərraflarını yarışa dəvət edir, onlardan Quran ayələri kimi fəsahətli söz
söyləməyi tələb edirdi. Çağdaş elmi baxımdan bədii təfəkkür
gerçəkliyin çeşidli hadisə və predmetlərini dərindən qavramaq, onlar
arasındakı oxşar və fərqli cəhətləri dəqiqliklə ayırd etmək üçün analoq
metodundan faydalanır. Bəzən ilk baxışda belə bir təsəvvür yaranır ki,
bəşər təxəyyülü analoq gətirməklə iki predmet və hadisə arasında
bənzərlik əlaqəsi bərpa etmək istəyir. Lakin analoq axtarışı düşüncə
tərzinin üfüqlərini genişləndirir, haqqında bəhs edilən anlam haqqında
61
daha bütöv və dolğun təsəvvür yaradır, yəni analoq qurmaq subyektiv
bir düşüncə üsuludur.
Beləliklə, poetik təxəyyülün bədii dildə gerçəkləşməsi üçün
işlənən bədii təsvir sistemi əsasən aşağıdakı münasibətlərə uyğun
tənzimlənir:
1.Hadisə, predmet və anlamlar arasında yaxın və oxşar cəhətlərə
görə analoq qurmaq münasibəti. Bu yöndə əsasən bənzətmə (təşbeh)
münasibətləri qurulur, istiarə də bənzətmə prinsipi əsasında
formalaşır.
2. Hadisə, predmet və anlamlar arasında məna keçidi əsasında
qurulan münasibətlər. Bir mənadan başqa mənaya keçid əsasən
aşağıdakı kateqoriyalara aid edilə bilər:
- məcaz, eyham, kinayə, istiarə, təşxis.
3. Hadisə, predmet və anlamlar arasında qarşılaşdırma münasi-
bətləri:
- təzad, paradoks, qarşılaşma, mübaliğə.
Həmin münasibətlərin bir sıra önəmli məqamlarını isə belə
ümumiləşdirmək olar:
Müqayisə sadə bənzətmə yaratmaq üçün deyil, predmet, anlam
və hadisələri daha dəqiq tanımaq və ayırd etmək məqsədilə aparılır.
Oxşar sifətlər və artıq cəhətlər isə şərti xarakter daşıyır. Onlar nə
qədər çox olarsa, müqayisə daha mükəmməl sayılır.1
Bu sayaq qarşılaşmada bir mühakimə başqa bir mühakimənin
doğruluğunu vurğulamaq üçün dəlil kimi gətirilir.2 Bədəviyə görə, İbn
Mübərrəd daha çox Quranda işlənən təşbihləri araşdırıb. Əl-Əsgəri də
bu yöndə maraqlı faktlar ortaya çıxarıb. Məsələn, «Qurani-kərim»də
kafirlərin əməlləri (hisslərlə bəlli olmayan) ilğımla (hisslərlə bəlli olan),
adi anlam qeyri-adi ilə, aydın olmayan aydınla, zəif qüvvətli ilə
1 Ибн-Гцтейбя. Я*********** сящ. 12
2 Ял-Бяйан. ъ. 1, сящ. 99-107
62
müqayisə edilir. Bunlar isə deyilən mətləbi qabarıq anlatmaq üçün
işlənir. Bədəvi belə bir nəticəyə gəlir ki, ən gözəl təşbih odur ki, təzadlı
və müxtəlif sifətlər çox olsun, şair isə həssaslıqla zərif cəhəti tapa
bilsin.1 Burada əsas məsələ oxucu və dinləyicidə estetik duyğu
oyatmaqdır.
Həqiqi və xəyali sifətlər arasında müqayisə isə daha güclü təsirə
qabildir.2
Tusi müqayisəyə fəlsəfi yolla yanaşır, təşbih və istiarəni söz
təqlidi adlandırır; onun nəzərincə, belə müqayisələr substansiya və
atributlar əsasında qurulur.3 Rummani təşbihin yığcamlaşaraq istiarəyə
keçməsini psixikanın çevikliyi hesab edir.4
Əbdülqadir Cürcani isə məsələnin daha mükəmməl izahını verir.
O, xəyali (əqli) bənzətmə sifətlərinin qarşılıqlı əlaqəsi üzərində qurulan
mürəkkəb təşbihin incəliklərini Quran ayələri üzərində açıqlayır və
göstərir ki, müqayisə sənəti hər şeyin əzəmət və gözəlliyini qabarıq
ifadə etmək məqsədilə işlənir. Onun qayəsi zərif təxəyyül lövhəsi və
zəngin bədii təsvir yaraqmaqdır. Bunun üçün hətta əks və təzadlı
məzmunlar arasında qarşılaşdırma aparmaqla daha zəngin bədii
obrazlar yaratmaq olar.5 O, çağdaş elmi baxzımdan mühüm bir cəhətə
toxunur: oxucu Yer və Göy aləmində, insan və təbiətdə bu sayaq
paralelləri iç intuisiya ilə hiss edir. Bəşər təzadlı məqamların (məs.
gecə və gündüz, həyat və ölüm) qarşılaşmasından daha çox mətləb
anlayır. Belə qarşılaşdırma onda heyrət və zövq oyadır. Onun təxəyyül
gücü məğrib və məşriq arasındakı fasilələri azaldır, cansız təbiəti dilə
və hərəkətə gətirir, ölüm və həyat, acı və şirinlik arasında dialektik bir
körpü yaradır. Müqayisə sifəti gerçəklikdən uzaq olduqca onun estetik
1 Ябцл-Аббас. Ял-Камил. ъ. 3, сящ. 818
2 Ял-Бяби. сящ. 58
3 Нягдцш-Шир. сящ. 7
4 Нягдцш-Шир. сящ. 35
5 Ял-Бялаьят. сящ. 160
63
təsiri güclənir.1 Nəsirəddin Tusi məsələni daha da dərinləşdirir, yəni
təxəyyül obrazları müəyyən bir məntiqdə seçilir. Bədii təsvirdə düzgün
və uğurlu seçim olduqca önəmlidir. Rəssam atı pəncə, şiri dırnaqlı
çəkə bilmədiyi kimi, şair də bənzətmə və təqliddə səhvə yol verə
bilməz.2 Ona görə də Şərq bəlağətçiləri uğursuz təşbihləri «qısır»
(əqim) adlandırmışlar.3
Mükəmməl bədii təsvir o zaman yaranır ki, həm söz seçimi, həm
məna uzlaşması, həm musiqi biçimi, həm də deyim üslubu bir-birini
tamamlayaraq bütöv bir estetik lövhə yaratsın:
Bu necə nərgizdir, bu necə gözdür?!
Bu necə lalədir, bu necə üzdür?!
Bu necə şəkərdir, bu necə sözdür?!
Nə belə ləl olur, nə belə gövhər!
(Nəbati)
Burada verilən qoşa bənzətmə – istiarə sənəti (nərgiz və göz,
lalə və üz, şəkər və söz) öz üslubi deyim tərzi baxımından şeirə xüsusi
bir bədii naxış vurur. Sadəcə olaraq «gözü nərgizdir» və ya «üzü
lalədir» kimi deyimlər işlənsə idi, sözün emosional təsiri az olardı. Söz
düzümü, musiqi biçimi və bənzətmənin uğurlu seçimi kimi amillər isə
birlikdə gözəl poetik mənzərə yaradır.
Hilalə döndü qəmər qaşların hilalindən,
Boyandı qanə qızılgül yanağın alindən.
(Nəsimi)
İlk baxışda burada işlənən bənzətmə aşkar deyil, şair hüsni-təlil
sənəti ilə iki bənzətmə işlətmişdir (hilal ilə qaş, yanaq ilə qızılgül), hər
ikisi üstün təşbihdir.
Klassik qaynaqlar bənzətmənin təmsil qolundan bəhs edərkən bu
poetik fiquru fərdi söz və məna vəhdətinə nümunə kimi göstərmişlər.
1 Ял-Бялаьят. сящ. 271
2 Мятлуб. Бялаья. сящ. 101
3 Ибн Нялликан. Вяфайятцл-яйан ЫЫ щисся сящ. 108
64
Burada mənaya işarə edilir, lakin başqa bir məna nəzərdə tutulur.
İstiarə ilə yaxın olan bədii təmsil poetik təxəyyülün məna oyunu üzrə
manevri sayılır.1
Füzuli saqiyə xitabən yazır:
Sənsən xurşidü mən siyah, xan,
Ver atəşivü al və vahiri-pak.
Saqi ilə günəş, şərab ilə atəş arasında gizli və uzaq istiarə
əlaqəsi qurulub. Şair öz varlığını qara torpağa bənzədir, günəşin şöləsi
torpağa saçılaraq qara daşı parladır və nəhayət, onu qiymətli gövhərə
çevirir. Buna uyğun saqinin, yəni mənəvi mürşidin verdiyi zövq və
ilham varlığı torpaqla bərabər tutulan şairin qəlbində məna gövhəri –
söz inciləri yetişdirir. Burada günəşə (xurşid) uyğun atəş, torpağa (xan)
uyğun cəvahir anlamı ilə yanaşı işlənən zərif xəyali təşbihin sözdə
yaratdığı bədii estetik dəyər çox önəmlidir.
Mən şairi-Musayi-kəlaməm
Sahirlərə möcizi təmaməm.
Ulu Füzuli və onun qələmdaşlarının poetik ənənəsi və ruhi tufani
XX əsrin başlanğıc dönəmində Məhəmməd Hadinin:
Mən solmalıyam, ta ki açılsın da baharım,
Mən sönməliyəm nəşələnsin də naharım
və ya Millət işıq olsun, məni udsun bu siyəh xan,
Ancaq dilərəm qövmim ola sahibi-idrak
Deyimləri ilə öz yaşamını davam edən bəlağətli sənət son
mükəmməl poetik ifadəsini Cavid yaradıcılığında tapdı. Nizami, Yunus
Əmrə, Nəsimi, Nəbati, Füzuli kimi dahiləri düşündürən ümumbəşəri
1 Мятлуб. Бялаья. сящ. 101
65
qlobal sorğular və çağdaş dünyanın doğurduğu ruhi-mənəvi sarsıntılar
Cavid əfəndinin söz işığında aydınlaşdı:
İblis nədir?
- Cümlə xəyanətlərə bais olan insan.
Ya hər kəsə xain olan insan nədir?
- İblis.
MÜASİR ƏDƏBİYYATDA YENİ BƏND NÖVLƏRİ
Müasir şeir klassik poeziyanın və şifahi xalq ədəbiyyatının təcrü-
bəsini və ənənələrini davam etdirərək istər mənzum dramlarda,
poemalarda, süjetli şeirlərdə, istərsə siyasi-ictimai və fəlsəfi
parçalarda, istərsə də lirikada Azərbaycan şeirinin bütün əsas
şəkillərindən – üçlük, dördlük, beşlik, qoşma, bayatı, rübai, müxəmməs
(altılıq), müsəddəs, qəzəl, tərkibbənd, müstəzad, türki, nəğmə, şərqi
və s. növlərdən çox müvəffəqiyyətlə və yaradıcı şəkildə istifadə
etmişdir. Şeirin bəndlər halında qurulması ona kompozisiya bütövlüyü,
daxili mövzu bitkinliyi və vəzn vəhdəti verir. Mənzum əsərin
arxitektonik bədii forması olması etibarilə bənd şeirin çox ifadəli, təsirli
olmasına və onun daxili məzmununun açılmasına kömək edir.
Dünya xalqlarının ədəbiyyatında çox yayılmış müstəzad,
müxəmməs, terset, tersina, katren, oktava, kansona, onegin bəndi,
sonet, fransız balladası və bir sıra başqa şeir formalarından hərəsinin
özünəməxsus bəndləri vardır. Dünya poeziyasında misralarının sayı,
ölçüsü və qafiyələnmə tərzi tamamilə eyni bəndlərdən ibarət əsərlərlə
bərabər misralarının sayı, ölçüsü və qafiyələnmə tərzi müxtəlif olan
bəndlər, hətta əsərlər də çoxdur.
Bu və ya başqa bəndlər sistemi məzmun və formaca daim
dəyişilməkdə də olsa, çox vaxt özünün spesifik qafiyələnmə tərzini və
intonasiya sintaktik xüsusiyyətlərini qoruyub saxlayır.
66
Azərbaycan poeziyasında qoşma əsrlər boyu ənənəvi bəndlər
sistemi kimi yaşamaqdadır. Eyni sözü iki misralıq məsnəvi forması
haqqında da demək olar. Yeni bənd növlərinin (aa, bb, vv, qq, dd, aa,
ba, va, qa, da) məzmunu, ifadə və təsvir üsulları müasirliyi, təsirinin
əhatəliliyi ilə fərqlənir…
Həm ikiliklər, həm də üçlüklər sadə və kiçik, fərqli bənd növləridir.
Məsələn, dahi Hüseyn Cavid «Məsud və Şəfiqə», «İlk bahar», «Hərb
və fəlakət», «Qız məktəbində», «Məzlumlar üçün», «Bir xatirə»,
«Qadın» və s. həsbi-hal şəklində yazılmış liro-epik şeirlərini məsnəvi
şəklində yazmışdır. Eyni zamanda «Dəniz pərisi», «Son baharda»,
«Kiçik sərsəri», «Öksüz Ənvər», «Hər yer səfalı», «Sevinmə, gülmə,
quzum!», «Vərəmli qız», «Mən istərəm ki» və bir sıra başqa şeirlərini
də dördlük şəklində yazmışdır. Eyni zamanda böyük sənətkar mənzum
dramlarında, mükalimələrində dördlükdən müvəffəqiyyətlə istifadə edir.
Məsələn, «Səyavuş»dakı aşağıdakı mükalimələr dördlükdür:
Yurdumuzu çeynəyən
Sayğısız hər kim olsa,
İnan ki, çox sürmədən
Diz çökəcək qarşımda.
Bizdə dəmir biləklər,
Çəlik qollar az deyil
Sarsıdıcı hünərlər,
Mərd oğullar az deyil.
Dördlüyün mürəbbe növünün, beşliyin müxəmməs və təxmis kimi
janrlarının ənənəsi əski dövrlərdən yaranmışdır. Lakin müasir ədəbiy-
yatda nə müxəmməsdən, nə də təxmisdən istifadə olunmur. Beşlik
inkişaf edir, dinamikləşir, orijinal təşbehlərlə, ritmik istiarələrlə, bədii
sual və nidalarla zənginləşir:
El bilir ki, sən mənimsən,
67
Yurdum, yuvam, məskənimsən!
Anam, doğma vətənimsən!
Ayrılarmı könül candan?!
Azərbaycan, Azərbaycan!..
(Səməd Vurğun)
Əsərdə əks etdirilən hadisənin mahiyyətindən və ifadə üsulundan
asılı olaraq şair ya sadə, ya da mürəkkəb quruluşlu bəndlər yaradır.
Adətən poemalarda mürəkkəb bəndlərdən (yeddilik, səkkizlik,
doqquzluq və s.) lirik şeirlərdə isə nisbətən sadə bəndlərdən (dördlük,
beşlik) istifadə olunur. Azərbaycan poeziyasında altılıq bənd növü 10-
dan artıq formada təzahür edir. Müəyyən mənada altılıq müstəqil janr
deyildir. Bu bənd növündə rübai, ya mürəbbe qəzəl beyti, ya üç
məsnəvi beyti, ya da iki üçlük bir-birilə birləşir, vahid səs və musiqi
vəhdəti, ahəng bütövlüyü – altılıq yaranır, birləşmə bədii niyyətlə,
forma əlvanlığına uyğun aparılır, şeir şəkillərinə belə yaradıcı
münasibət şeir dilini zənginləşdirir, ahəngdarlığı artırır və lazım gələn
yerdə şəkillə bağlı olan sünilikdən xilas edir.
Orta əsrlər Şərq ədəbiyyatında altılıq şeir bənd növü
«müsəddəs» adı ilə mövcud idi. Müsəddəs lirik şeir forması olub, çox
zaman gözəllik və məhəbbət mövzusunda yazılırdı. Hər biri altı
misradan ibarət olan 4-10 bəndlik bu şeir növündə son bəndin
misralarından birində müəllifin təxəllüsü verilirdi.
Qafiyə quruluşu: aaaa aa, vvvv aa, ssss aa, dddd aa və s.
Xoş ol zaman ki, yar mənə həmzəban idi,
Bəzmim cəmali-yar ilə rəşki-cinan idi,
Sultan idim ki, hər yana hökmüm rəvan idi,
Dövlət qulam idi mənə, bəxtim cavan idi.
Cani-həzinə həmdəmü arami-can idi,
Dəmlər o dəmlər idi, zaman ol zaman idi
(S.Ə.Şirvani)
68
Müasir şeirdə altılığın müxtəlif bənd növlərinə təsadüf olunur:
a) Dördlük və ikilik bəndlərindən ibarət olan altılıqlar. b) İki üçlük
bəndinin birləşməsindən ibarət olan altılıqlar. c) Üç qəzəl beytindən
ibarət olan altılıqlar. ç) Üç məsnəvi beytindən ibarət olan altılıqlar.
d)Beşlik bəndinin və bir misranın birləşsindən ibarət olan altılıqlar. Bu
bənd növləri özləri də müxtəlif variantlara malikdir.
Klassik ədəbiyyatda hər bindi yeddi misradan ibarət olan şeir
forması – müsəbbe mövcud idi. Lakin müsəbbe çox az işlənən şeir
forması idi.
Klassiklərimiz mövzu və mündəricə etibarilə qəzələ və qəsidəyə
çox yaxın olan «müstəzad»dan geniş şəkildə istifadə etmişlər.
Qəzəl ya qəsidənin forma xüsusiyyətlərini özündə saxlayan
müstəzadlarda ölçüsü etibarilə misralardan biri uzun, digəri qısa, sonra
yenə uzun, yenə qısa olur. Müstəzad formasına Nəvai, Nədim, Vaqif,
Vidadi, Zakir, Nəbati, Sabir, Cavid və b. şairlər müraciət etmişlər.
Müstəzad fikri daha qüvvətli, daha sərrast ifadə etmək ritmini, ahəngini
qüvvətləndirmək üçün son dərəcə münasib bir şəkildir:
Gənc ömrümü atəşli tikanlar
gəmirərkən
Üsyan edirəm varlığa birdən.
Üsyan, ulu adət və təriqətlərə üsyan,
Yıldızlı həqiqətlərə üsyan.
yaxud:
Yıprandı xürafat ilə başlarda
beyinlər
Sənsən buna rəhbər.
Xırsızlara olduq kölə, yetməzmi
səfalət,
Yetməzmi bu zillət?!
(Hüseyn Cavid)
69
Şifahi xalq şeirində müstəzada «yedəkləmə» deyilir. Bütün başqa
şeir formaları kimi, müstəzad da müəllifdən sənətkarlıq, böyük diqqət
tələb edir, yoxsa lazım oldu olmadı, məna düz gəldi gəlmədi, hər bütöv
misraya qısa – misra («artırma», «ziyadə») əlavə etməklə müstəzad
əmələ gəlmir.
Sərbəst şeirdəki qısa və yaxud bir-iki sözdən ibarət misraların
işlənməsi əsəri «müstəzad» adlandırmağa haqq vermir, çünki məlum
olduğu kimi, bu vəzndə yazılan şeirlərdə bütöv misradan sonra çox
vaxt qısa bir-iki sözlük misranın bir neçəsi dalbadal gəlib, əsərə tamam
başqa quruluş verir.
Müasir şeirdə yeddilik formasından da geniş istifadə olunur.
Lakin bu klassik ədəbiyyatda işlənən müsəbbeyə bənzəmir.
Yalvararam torpağa,
Göyə, aya, günəşə.
Bürüyərəm dünyanı
Mən alova, atəşə
Saralan çiçəyimə,
Gülümə yalvararam,
Mən sənə yalvarmaram
Quruyaram ağactək
Gözünün qabağında.
Sınmaram, şax duraram
Ən kədərli çağımda,
Gəl onu unut deyə
Könlümə yalvararam,
Mən sənə yalvarmaram
İndi uşaq deyiləm,
İndi yaşım otuzdu.
70
Gör nələrə çatmadım,
Gör nələri uduzdum,
Hədər keçən ayıma
İlimə yalvararam,
Mən sənə yalvarmaram
(Musa Ələkbərli)
Səkkizlik bənd növləri klassik ədəbiyyatda olmamış, müasir
ədəbiyyatda abvbvaa, aabvvbqq, abvqdsq, abvqdqvb, abavvqqs,
vbaabqqb, abvbqbqd və aabavad qafiyə quruluşdu şeir şəkilləri
yaranmışdır. Ümumiyyətlə, müasir şeir siqlətli ideya ilə, fikir vüsəti və
miqyası ilə yanaşı, bədii forma mədəniyyətinin yüksəkliyi və zənginliyi
ilə də diqqəti cəlb edir. Yeni poetik lüğət, bədii sintaksis, vəzn və ritm
mürəkkəbliyi, sənətkarlıqda poetik novatorluğun əlamətləri, söz mate-
rialının məharətlə seçilməsi, orijinal – qafiyə, bənzətmə və ifadə
sistemi bütün bunlar yeni üslubda, sözün enerjisini, onun bədii zərbə
qüvvəsini, təsir və sirayət gücünü artıran yüksək dərəcədə yığcamlıq,
təbiilik və səmimiyyət, poetik nitqin canlılığı, vüsətli və çevik, dinamik
bir düşüncə tərzi ilə fərqlənir. Müasir səkkizlik bənd növü dörd məsnəvi
bəndinin (aabbvvqq) qoşma bəndi ilə yarımçarpaz dördlüyün
(ababvvqv) birləşməsindən əmələ gəlir. Bədii yaradıcılıqda bu
birləşmələrdən həm eyni dərəcədə istifadə olunmur, həm də onlara
müxtəlif meyar və üsullarla yanaşılır. Ona görə də ayrı-ayrı
yaradıcılıqda səkkizliyin bənd növləri bir-birinə bənzəmir. Bəzən eyni
bənddə misralar müxtəlif ölçülü olur. Ümumiyyətlə, hər şeyi
canlandırmaq, əyaniləşdirmək, bədii detala, rəmzə çevirib təsvir etmək
bədii yaradıcılığın səkkizlik bənd növündə daha çox özünü büruzə
verir:
Mən dibçəkdə əkilib evlərdə bəslənmədim,
Dibçək gülü olmağa heç vaxt həvəslənmədim.
Üstümdən qarlı qış da, əlvan bahar da keçdi,
71
Acı payız yelləri, gur yağışlar da keçdi,
Al qönçələr yetirdim yazda budaqlarımda,
Sübhün şehi parladı yaşıl yarpaqlarımda,
Könlüm ana torpaqda, gözüm buludlardadır
Söylə, a dibçək gülü, sənin kökün hardadır?
(Mirvarid Dilbazi)
Müasir Azərbaycan şeiri mütərəqqi klassik Şərq şeirinin
ənənələrini yaradıcı şəkildə davam etdirərək bütün poetik formalardan,
eyni zamanda bənd növlərindən çox geniş və müvəffəqiyyətlə istifadə
etmişdir. Şübhəsiz ki, bütün vəznlərə bələd olmadan birbaşa yeni vəzn
yaratmaq, siftəni sərbəstdən başlamaq olmaz. Bütün ənənələrə kamil
yiyələnmədən yeni ənənə yaratmaq mümkün deyil. Yalnız üsluba və
texnikaya aid forma problemindən daha geniş mənada – bütünlükdə
xalqın mənəvi mədəniyyətini, bədii inkişafının tarixinə fərdi əlavə
məzmununda başa düşülən novatorluq yeniliyi ənənədən kənarda
axtarmır, özü də ənənəyə təslim olmağı yox, onu inkişaf etdirməyi
nəzərdə tutur.
POEMA
Poema – ədəbiyyatın lirik-epik təsviri növlərindən biri kimi süjetli
mənzum hekayə, yaxud mənzum povestdir. Poema iri həcmli nəzm
əsəridir. Burda təsvir olunan hadisələrin gedişində iştirak edən
obrazlarla – qəhrəmanlarla yanaşı, lirik qəhrəman (şairin özü) aydın
nəzərə çarpır. Poemada qəhrəmanın hərəkəti və həyəcanları, onun
iştirak etdiyi hadisələr təsvir olunmaqla bərabər, həyat hadisələrinin
şairdə doğurduğu hiss və duyğular da ifadə olunur. Şair bu hiss və
duyğuları əsas süjetlə bağlı lirik haşiyələr vasitəsilə ifadə edir.
Beləliklə, poemada əhvalatın iştirakçısı olan qəhrəmanlarla yanaşı
«lirik qəhrəman» adı daşıyan spesifik bir surət də olur.
72
Qədim Yunanıstanda xalqın yaratdığı o epik əsərlərə poema adı
verilirdi ki, orada əfsanəvi qəhrəmanların, yaxud «tanrılar»ın
həyatından və şücaətindən bəhs olunsun. Xalq fantaziyasının
məhsulu olan bu surətlər Qədim Yunanıstandakı xalq həyatının mühüm
cəhətlərini əks etdirirdi. Homerin «İliada» və «Odisseya» əsərlərinin
əsas qəhrəmanı xalqdır: bu kimi əsərlərin mifologiya və xalq əfsanəsi
formasında ifadə olunan məzmunu əsas etibarilə xalqın həyat və
mübarizəsindən ibarətdir. Rus poemaları da belədir.
Yazılı ədəbiyyat yaranandan sonra poema ən çox yayılmış
növlərdən biri olur. Tarixi şəraitin dəyişilməsi ilə əlaqədar poemanın
məzmun və forması dəyişmir. Yusif Balasaqunlunun yazdığı «Qutadqu
bilik» (Xoşbəxtliyə aparan elm, 1069/1070) ilk türkdilli poemalardandır.
Əruz vəznində yazılmış bu əsərdə müəllifin fəlsəfi düşüncələri, dövlət,
təbabət, riyaziyyat, astronomiya və s. haqqında fikirləri ifadəsini
tapmışdır.
Poemanın çiçəklənməsi romantizm dövrü ilə bağlıdır, bu zaman
poemada subyektiv – lirik cəhətlər ən parlaq ifadəsini tapmış və
poemada qəhrəman surəti yaranmışdır. Dahi Füzulinin «Leyli və
Məcnun» poeması bütün bəşər övladının, insanda olan ən yüksək və
humanist sifətləri (Leyli və Məcnunun timsalında) özündə təcəssüm
etdirən dünya ədəbiyyatının ən şah əsərlərindən biridir.
Məlumdur ki, poeziya öz iri addımlarını poema ilə atır. Şeirin
müasir prosesini şərtləndirən obyektiv amillər, bugünkü poemanın da
taleyinə təsirsiz qalmamışdır. Lirik poema, poema-sənəd, poema-
reportaj, poema-müraciət assosiativ kompozisiya əsasında qurulan
poema-monoloq və s. bu kimi formalar son dövrlərin Azərbaycan
poemaları üçün səciyyəvidir. XX əsrin əvvəllərində Nizami, Füzuli
ənənələrindən bəhrələnən Abbas Səhhət «Şair», «Şeir pərisi»,
«Şəhərli», «Əhmədin qeyrəti» və s. kimi əsərlər yazmışdır.
73
XX əsrin ikinci yarısında Azərbaycan poeması öz yeni təşəkkül,
formalaşma axtarışlarını davam etdirdi. «Partizan Aliyə» (M.Dilbazi),
«Memarın məhəbbəti» (A. Babayev), «Zəfər dastanı» (H.Hüseynzadə),
«Apardı sellər Saranı» (M.Gülgün), «Həsrət», «Məhəbbət»
(N.Həsənzadə), «Ürək əfsanəsi» (S.Tahir), «Müqəddəs kədər»
(Məmməd İsmayıl), «Sevgi günü» (Ş.Aslan) «Toyda» (D.Nəsib),
«Dörd yaşında fikir çəkdim» (Ayaz Vəfalı), «Oğlumun babasına»
(G.Fəzli), «Ad» (M.Yaqub), «Sular qızı» (M.İsgəndərzadə) bu
axtarışları əks etdirirdi.
Epik və lirik poemanın üzvi qaynaqlarını klassik poemanın bütün
tarixində və təcrübəsində Bayronun, M.Hadinin, H.Cavidin, S.Vurğunun
əsərlərində izləmək olar.
Azərbaycan, eləcə də Şərq ədəbi-bədii fikir tarixində əhəmiyyətli
yer tutan, yeni yaradıcılıq ənənələrinə və zəngin bədii irsə sahib olan
Seyid Məhəmmədhüseyn Şəhriyarın (1906-1988) «Heydərbabaya
salam» poeması Azərbaycanın məlum regionunun tarixi salnaməsidir.
Ustad sənətkar poemada varlığı əsas predmet kimi götürmüş, xalqın
həyat və yaşayış tərzini, məişətini özünəməxsus ümumiləşdirmə yolu
ilə, olduqca əlvan boyalarla əks etdirmişdir.
Heydərbaba dağ adıdır. «Heydərbabaya salam» isə möhtəşəm
bir sənət dağıdır. Ustad Şəhriyar «tarixin bütün hadisələrini gözü ilə
görmüş və onu sinəsinə zəbt etmiş» Heydərbaba dağından bir tribuna
kimi istifadə edərək öz arzu və istəklərini dünyaya bəyan etmişdir.
Şəhriyar «Heydərbabaya salam» əsəri ilə «Azərbaycan türkünün milli
həyatını bütün cəhətləri ilə göstərməyə müvəffəq ola bilmişdir».1
Nümunə üçün əsərdən bir epizodu nəzərdən keçirək.
Heydərbaba, səni vətən bilmişdim,
Vətən deyib, baş götürüb gəlmişdim,
Səni görüb göz yaşımı silmişdim,
1 Ящмяд Ъяфяроьлу. Шаир Шящрийар «Тцрк културу арашдырмалары» дярэиси, Анкара 1964 №1
74
Halbuki lap qəmli qürbət səndəymiş,
Qara zindan, acı şərbət səndəymiş.
«Heydərbabaya salam» poeması vahid Azərbaycan ideyası,
zülmə, əsarətə və köləliyə qarşı etiraz motivləri əsasında, ata-baba
qaydalarına, el-adət və ənənələrinə rəğbətlə, el oyunlarının və
bayramlarının təsviri ilə, xalq ruhunun bədii ifadəsi və vətən tarixinin
bir salnaməsi kimi yaradılmışdır.
Poema sözün əsl mənasında şeirin avanqardıdır, poetik fikrin
dərinlik, vüsət və əzəmət ölçülərini ağır çəkidə təmsil edən bir janrdır.
Müasir poema yalnız xalis müasir mövzu ilə kifayətlənmir, tarixə
və tarixi şəxsiyyətlərə tez-tez müraciət edir. Lakin son illərin məlum
hadisələri bir sıra sənətkarlarımızı daha dərindən düşündürmüş və
onlar bu ictimai-siyasi hadisələri ən bitkin epik lövhələrlə təhlil etmək
üçün poemanın imkanlarından olduqca peşəkarlıqla istifadə etmişlər.
Belə sənətkarlardan birinin – vətənpərvərlik mövzusu bütün
əsərlərində qırmızı xətt kimi keçən Bəxtiyar Vahabzadənin 1990-cı ilin
20 yanvarında azğınlaşmış rus sovet qoşunlarından vətəni, torpağı
qorumaq üçün yalın əlləriylə düşmən qarşısına çıxıb, sinələrini quduz
neofaşistlərin gülləsi qabağına verən və uca Allahın yanında böyük
şərəfə nail olaraq şəhidlik zirvəsinə qalxan şəhidlərimizə həsr etdiyi
«Şəhidlər» poeması tarixi bir salnamə, ədəbi bir kitabə, möhtəşəm bir
qəhrəmanlıq dastanıdır.
Şəhidlərin ölməz ruhunu əziz tutan şair, onların vətən torpaq
sevgisini, yalın əllə ana yurdu, vətənin paytaxtı gözəl Bakını qorumaq
üçün düşmənlə mübarizə misilsiz qəhrəmanlıqlarını belə tərənnüm edir
(poemadan bir parça)!
Qatil gülləsinə qurban gedirkən
Gözünü sabaha dikdi şəhidlər.
Üç rəngli bayrağı öz qanlarıyla
Vətən göylərinə çəkdi şəhidlər.
75
Müasir poema yalnız ideya-fikir sahəsində yox, klassik
poeziyanın ənənə, bəhr, üslub, forma sərvəti ilə yaradıcı şəkildə
bəhrələnməyin parlaq nümunəsidir. Eyni zamanda fitri, təbii, coşğun
ilhamın, həqiqi şair zəhmətinin məhsuludur.
Azərbaycan şeirində vəzn
Heca vəzni. Azərbaycan şeirində əsasən iki cür vəzn vardır: əruz
vəzni, heca vəzni. Heca vəzni yalnız türkdilli xalqların deyil, fransız,
italyan, ispan, polyak, yapon, monqol və s. xalqların da ədəbiyyatı
üçün orta əsrlərdən başlamış indiyədək ən işlək əbədi vəzndir. Heca
vəzni təkcə yazılı ədəbiyyatın yox, şifahi ədəbiyyatın da yaradıcılıq
təcrübəsində sınaqdan çıxmışdır. Heca vəzni haqqında Ə.Abid,
M.Cəfər, A.Axundov, M.Əliyev, Ə.Cəfər, M.Xamrayev, İ.Stebleva,
T.Kovalski və b. alimlər dərin tədqiqatlar aparmışlar. Məxəzlərdə belə
hesab edilir ki, əruz vəzninin geniş yayılmasına baxmayaraq, heca
vəzni turkdilli poeziyada hələ Ə.Yaləvi, Y.Əmrə, Xətai, M.Əmani və b.
sənətkarların yaradıcılığında çox, özü də ustalıqla istifadə edilmişdir.
Akademik H.Arella, professor M.Təhmasib heca vəzninin xüsusilə
M.P.Vaqif, Q.Zakir və xalq şeiri üslubunda yazan şairlərin
yaradıcılığında kamil hal aldığını, S.Ə.Şirvani, Ə.Nəbati, M.Ə.Sabir,
M.Hadi və b. məharətlə işlətdiyi vəzn olduğunu yazmışlar. Heca vəzni
Azərbaycan şeirinin də əsas vəznidir.
Azərbaycan şeirində heca vəzninin 3-4 hecalıqdan tutmuş 15-16
hecalığa qədər müxtəlif formaları işlənmişdir ki, bunlarda 60-a yaxın
durğu (bölgü) növü özünü göstərir. Əruz vəznindəki təqtilərdən və
vəzndə fərqli olaraq, bu vəzndə durğular sözləri müxtəlif parçalara
ayırmır, bir durğuda bir və ya bir neçə durğu növü, variantı var.
Məsələn, 11 hecalığın 4+4+3, 3+4+4, 7+4 (4+7), 6+5 və s. durğu
növləri, variantları mövcuddur.
76
Doqquz yüz il bundan qabaq Mahmud Kaşğari tərəfindən
yazılmış «Divani-lüğət it-türk» kitabında heca vəznində yazılmış əski
türk şeirlərindən nümunələr vardır. Bunlardan Alp Artunqa (Əfrasiyab)
mərsiyəsi üçün söylənilmiş matəm şeiri (sağu) çox maraqlıdır. Bu sağu
miladdan 700 il əvvəl yaşamış türklərin tarixi qəhrəmanı Əfrasiyab
üçün xalq şairləri tərəfindən qoşulmuş və əsrlər boyu dildən-dilə,
ağızdan-ağıza keçərək yaşamışdır. Bu sağudan bir parçanı nümunə
üçün nəzərdən keçirək:
Alp Artunqa öldimi?
İssiz acun qaldimi?
Ödlən öcin aldimi?
İmdi ürək yırtılur
Ödlək yarıq gözətti
Oğri tuzaq uzatdı
Biglər bigin azıtdi
qurtulur.
Bu mənzumə bayatılar kimi yeddi hecalı vəzndə söylənmiş əski
türk şeiri şəklindədir, yəni dördlüklər məcmuəsindən (bəndlərdən)
əmələ gəlmişdir.
Bu dördlüklərdə qafiyə belə olmuşdur: birinci bənddə I və III
misralarda qafiyə azaddır, II və IV misralar bir-birilə həmqafiyədir. O
biri bəndlərin hamısında ilk üç misra öz aralarında həmqafiyədir,
dördüncü misra ilk bəndin ikinci-dördüncü misralarıyla həmqafiyədir.
XX əsrin əvvəllərində heca vəzninin inkişafı, təkmilləşməsində
Hüseyn Cavidin çox böyük rolu olmuşdur. Bu rol ondan ibarətdir ki,
Cavidə qədər şeirdə hecanın on iki, on dörd, on beş, on altılıq kimi
şəkilləri çox az işlənmişdir. Cavid bu şəkillərdə gözəl sənət əsərləri
yaratmaqla on ikilik, on dördlük, on beşlik, on altılıq kimi şəkilləri də
başqa şəkillər kimi qanuniləşdirmişdi. İkinci tərəfdən, heca vəznində
yalnız aşiqanə, lirik şeirlər, şərqilər yaratmaqla kifayətlənməyib, bu
77
vəznin müxtəlif şəkillərində mənzum dramlar, fəlsəfi və ictimai məzmun
daşıyan lirik, epik əsərlər yaratdı. Azərbaycan heca vəzninin bu
şəkillərini o dövrün gənc şairləri daha təkmilləşdirib, büllurlaşdırdılar.
H.Cavidin heca vəznində müxtəlif şəkillərdə yazdığı bir neçə parçanı
nəzərdən keçirək:
(yeddi hecalı bölgü)
Yeni zindanlar yuvamız,
Fəlakət aşinamız.
Ordular udan qurşun
Olmuş bizim qidamız.
(səkkiz hecalı bölgü)
Dün bir quş gördüm yaralı
Uçmuş yurdundan aralı.
Dişlərdi köksünü çala,
Söylədi sanki hər hala
vəhşi qartal qıydı bana,
Vətən, ah sevgili ana!
Mənim könlüm hər qulbəyə
Nəşə səpən atəş deyil
Mənim eşqim hər kölgəyə
Gülümsəyən günəş deyil.
Ağ yelkənlər qanad açar
Süzülüb naz ilə uçar.
(on bir hecalı bölgülər)
Mən səndən öyrəndim qəhrəmanlığı
Yenilsəm də yoxdur peşmançılığı.
Və yaxud:
Altun, altun – o hər dərdin dərmanı
Altun pəncəsindən qurtulan hanı?
Və yaxud:
78
Bahar, bahar gəlmiş, yenə ilk bahar
Güllər-çiçəklər gülüb, quşlar oynar.
Xalq şairi Səməd Vurğunun yaradıcılığında heca vəzni daha
yüksək mövqe tutmuş, yeni keyfiyyətlər qazanmışdır. Bütün lirik
əsərlərində xəlqilik, el üslubu, oynaq və axıcı ifadə tərzi olan heca
vəznində yazdığı bütün əsərləri olduqca musiqili bir şəkildə, ritmi,
avazı ilə seçilir. Şairin poeziyasında Azərbaycan şeirinin demək olar ki,
bütün poetik şəkilləri var. S.Vurğunun 11 hecalı şeirindən bir parçanı
nəzərdən keçirək:
Şair, bu yerləri yaxından tanı!
Təbiət quranda Azərbaycanı!
Onu sığallamış qüdrətin əli,
Bir böyük ürəkli qüvvətin əli.
İstər Hüseyn Cavidin, istər Səməd Vurğunun, istərsə də başqa
şairlərimizin heca vəznində olan bütün əsrlərinə diqqət yetirsək görərik
ki, hamı bir nəfər kimi şeir ölçüsünə ancaq qrafik (yazı) cəhətdən deyil,
tələffüz nöqteyi-nəzərindən yanaşmışlar. Say etibarilə bəzən misranın
birində heca əskik də ola bilər. Lakin tələffüzdə həmin əskiklik qətiyyən
duyulmur. Onu da qeyd etmək lazımdır ki, heca vəznində yazılmış
şeirdə ancaq 1-2 heca fərqli ola bilər. Məsələn:
Şeir yazmaq şərəf oldu,
Şeir inci, sədəf oldu,
Durna kimi səf-səf oldu
Sinəmizin söz qatarı.
(S.Vurğun)
Bu parçanın iki əvvəlinci misrasının hər birində 7, qalan iki
misrasında 5 heca var. Lakin əvvəlki misraları da tələffüz edərkən 8
heca alınır.
79
Heca vəzninin ikinci əsas tələbi bölgü prinsipi ilə əlaqədardır.
Yuxarıda qeyd olunan kimi bölgü şeirin ahəngini tənzimləyən amildir.
Lakin ayrı-ayrı vəznlərdə bölgü prinsipi bir-birindən fərqlənir. Heca
vəznində bölgü söz prinsipinə əsaslanır. Bu o deməkdir ki, misra
daxilində fasilə verilərkən bir söz ayrı-ayrı hissələrə parçalana bilməz.
Söz bütövlükdə bu və ya digər bölümə daxl olmalıdır. Məsələn:
Ömrüm həlak etdim / dəhrin peşində
Yüz min acu vardır / hər bir işində.
Hicran ocağında, / eşq atəşində
Cigər kabab oldum, / gör necə yandım.
Bu 11 hecalı dördlükdə bölgü 6+5-dir.
Xalq ədəbiyyatımızda bayatılar 7 hecalı, gəraylılar 8 və qoşmalar
11 hecalıdır.
Heca vəzninin əsas prinsiplərindən biri budur ki, misralarda
hecaların sayı bərabər olduğu kimi, ayrı-ayrı misralardakı bölümlər də
hecaların sayı etibarilə bir-birinə bərabər olmalıdır:
Nədəndir sözümə cavab vermədən
Həm camal gizləyib üz göstərmədən,
Gecələr gözlərim görməmək
Ol siyah nərgisi məstanədəndir.
(M.P.Vaqif)
Bu şeirdə bütün misralarda birinci bölüm (fasilənin birinci tərəfi) 6
hecadan, ikinci bölüm (fasilənin ikinci tərəfi) 5 hecadan ibarətdir.
Yuxarıdakı qoşmada isə hər misra fasilə nəticəsində dörd hissəyə
bölünür, hər bölümə 4 heca düşür ki, bu da şeirin ahəngini nizama
salır. Müasir şeirşünaslıq öz nəzəriyyəsini daha çox şeirin təbiəti, dil
və şeir dili problemləri əsasında yaradır. Şeirşünaslardan K.Paustovski
vəznin mənşəyindən danışarkən Homeri xüsusi qiymətləndirir. Guya
Homer ilk dəfə «İliada» əsərində vəzndən istifadə etmişdir. Onun
fikrincə, bu vəzn, başqa sözlə, «İliada»nın ölçüsü hekzimetrdir.
80
Hekzimetrlə misralar doqquz qısa, beş uzun hecaların birlşməsi
əsasında yaranır. K.Paustovskinin iddiasına görə, Homer dəniz
kənarında oturaraq şeir qoşmuş və onun ölçülərini sahilə çırpan
dalğaların səsinə tabe etmişdir. Homer guya dalğanın fasiləsi
arxasınca gedərək özünün şeir ölçüsünü yaratmışdır. Paustovskinin
fikrincə, Homer hekzimetri dənizdən götürür. V.A.Nikopov özünün
«Şeir və dil» məqaləsində (Problemı Vostoçnoqo stixoslojeniə, 1973)
K.Paustovskinin bu fikrini əfsanə adlandıraraq yazır ki, «İliada»nın
hekzimetri qoşulanda şeir artıq uzun bir inkişaf yolu keçmişdi. Ona
görə də həmin şeir ölçüsünün yaranması dəniz dalğalarına təqlidlə
əlaqədar deyil, şeirin uzun əsrlərdən bəri inkişafının nəticəsidir.
V.A.Nikopova görə, Paustovski daktili (bir uzun, iki qısa hecalı təqti)
hekzimetrlə qarışdırmışdır. Ümumiyyətlə, şeirşünaslar vəzn
sistemlərini iki mühüm qrupa ayırırlar.1 Birincisi, kəmiyyt üzrə təyin
olunan vəznlər; ikincisi, keyfiyyət üzrə təyin olunan vəznlər. Kəmiyyət
üzrə təyin olunan vəznlərdə misranın ölçüsünü təşkil edən amil
hecaların sayı və onların uzun və qısa tələffüzüdür. Keyfiyyət üzrə
təyin olunan vəzndə ölçü vurğulu hecaların növbələşməsinə əsaslanır.
Bu bölgülər adətən üç şeir sistemində təmsil olunur. Birinci şeir sistemi
sillabik şeir sistemi adlanır. Adından göründüyü kimi, bu sistemdə vəzn
hecaların sayına əsaslanır. İkincisi, sillabik-tonik şeir sistemidir. Bu
sistemdə vəzn sillabik və tonik xüsusiyyətləri özündə birləşdirir.
Burada hecaların sayından əlavə tonik keyfiyyətlər də mühüm rol
oynayır. Başqa sözlə, heca və vurğu vəznin ölçüsünü təşkil edir.
Üçüncüsü, tonik şeir sistemidir. Bu sistemdə toniklik- -vurğuluq vəznin
başlıca xüsusiyyətidir. Burada ölçü vurğulu hecaların növbələşməsinə
əsaslanır.
Göründüyü kimi, hər üç sistem kəmiyyət və keyfiyyətinə görə
təyin olunan vəznlərlə bilavasitə bağlıdır. Bu daha çox son iki sistemə
1 Бах: М.Ряфили. Ядябиййат нязяриййясиня эириш. Б. 1958.
81
aiddir. Məsələn, vaxtilə «məktəb» və yaxud «barmaq» vəzni adlanan
heca vəzni sillabik şeir sisteminin modeli ilə «səsləşirdi». Lakin bu
uyğunluq zahiri xarakter daşıyır. Məsələn, məlumdur ki, Azərbaycan
dili iltisaqi dillər qrupuna aiddir. Bu dilin xüsusiyyəti söz vurğusu ilə
bağlıdır. Başqa sözlə, bu tipli dillərdə vurğu bir qayda olaraq sözün
son hecasına düşür. Lakin şeir dilində, o cümlədən, Azərbaycan
şeirində ritmik imkan bir sıra xüsusiyətlərlə zənginləşdirilir. Əvvəla,
milli dil və daxili imkanlar hesabına zənginləşdirilir, eyni zamanda dildə
yeni sözlər yaradılır. İkincisi, filektiv dillərdən bir çox sözlər dilimizə
daxil olur ki, onlar şeirin ahəngində keyfiyyət dəyişmələri əmələ gətirir.
Bir çox sözlərdə, məsələn, alim, asudə, mənsumə və s. vurğu yerləri
müxtəlifdir. Halbuki bu tipli sözlər dilimizdə çoxdur və onlar şeirdə
işləndikdə vurğu imkanlarını artırırlar və vəzndə tonik xüsusiyyətə
yüksəlir. Şeir təcrübəsi göstərir ki, heca vəzninin aşağı ölçülərində
(beş, altı, yeddi, səkkiz, on hecalı) tonik xüsusiyyət daha qabarıq
şəkildə olur. Akademik M.Cəfərin fikrincə, hələ lap qədimlərdə də heca
vəzninin müəyyən formaları tonik xüsusiyyətə malik olmuşdur.
Məsələn, Avestanın tədqiqatçıları heca vəzninin müxtəlifliyini və tonik
xüsusiyyətlərini nəzərə almadıqlarına görə Zərdüştün bəzi şeirlərinin
heca vəznində deyil, əruz vəznində, başqa sözlə, ölçülü (metrik)
vəzndə yazıldığını qeyd etmişlər. Yəni Zərdüşt həm əruzun təqarub
bəhrində (fəul, fəulin, fəul, fəulin), eləcə də heca vəzninin beş və altı
hecalı bölgüsündə şeirlər yazmışdır. Bu baxımdan aşağıdakı şeir
diqqəti cəlb edir:
Güli-bahari,
Buti-tatari,
Nəbizi-dari,
Şerri-nəyari.
Fars dilində olan bu şeiri təbiidir ki, təqarubün fəul, fəulin
təfiləsində tələffüz etmək tələb olunur. Diqqətlə yanaşdıqda bu bizim
82
beşlik ölçümüzə də uyğundur. Burada təqtilər 2+3 şəklində
bölünmüşdür. Lakin üçüncü misrada təqti xüsusiyyəti dəyişilmişdir. İlk
baxışda bunu əruzun tələbi kimi də qiymətləndirmək olar. Bu «qeyri-
sabitliyi janr xüsusiyyəti kimi qiymətləndirmək olar. Xüsusilə bayatı
formasında yazılan şeirlərdə üçüncü misrada heca sayının az olması
şifahi xalq ədəbiyyatı tərzi ilə əlaqələndirilir. Azərbaycan şeirində heca
vəzninin imkanları daha geniş olmuşdur. Bu vəzndə bizim milli
şeirimizin mühüm bir tarixi dövrü təmsil olunmuşdur.
Heca vəznində xalqımızın şair oğulları öz bədii düşüncələrini çox
ilhamla sənət dilinə çevirə bilmişlər. Bu vəzn xalqımızın hiss və fikrinin
poetik şəkildə ifadəsi üçün çox münasibdir. Xalqımızın poetik duyğuları
hecalı və qafiyəli vəznə həddən artıq yaxın olmuşdur.1
Müasir poeziyada beş hecalı, altı hecalı, yeddi hecalı, səkkiz
hecalı, doqquz hecalı, on hecalı və on bir hecalı şeirdə hər daxili
bölgünün ənənə və təcrübəsi qorunub saxlanılır, həm də onları bədiilik
və estetikliyin tələbləri ilə yanaşılır. Çünki misralararası bölgü heca
vəznində ölçü qədər önəmli şərtdir, türkdilli poeziyada ifadəlilikdir, ölçü
ilə bərabər ahəngi, avazı və daxili ritmi yaratmaq üçün işlədilən
üsuldur. Təqti, yaxud bölgü misraların daxilində aparılır:
Yenə yüksəlirik / uca göylərə
eləyirik / anamız yerə
Hələ uzaqdadır / bulud dağları
Görünür sevimli / Bakı bağları.
(M.Rahim)
Bu parçada bölgü sistemi 6+5-dir. Bölgü – fasilə həm şeirin
texniki üsullarına, həm də bədiiliyin tələblərinə görə aparılır.
Vəzn, ümumiyyətlə şeir ritm anlayışı ilə bağlıdır. Ritm şeirin
keyfiyyət ölçüsüdür. O, söz, kəlmə, durğu və nitqin başqa ünsürlərinin
1 ------ Гасымов. Бядиилийин мейары. Б-1990, сящ.30.
83
düzgün əvəzlənməsi kimi emosionallığı yüksəldir və şeirə xüsusi
ifadəlilik verir.
Ritm yunan sözü olub, tarazlıq, uyğunluq bildirir. O, müqayisə
edilən hadisələrin zaman və məkan daxilində ardıcıl əvəzlənməsi və
«təkrarıdır».
Şeirin əsl ritmik vahidi misradır. Şeir dilində ritm müxtəlif
vasitələrlə əldə edilir. Məntiqi vurğu cümlənin və ya onun müəyyən bir
hissəsinin qurtardığını bildirirsə, misra vurğusu ritm-intonasiya mənası
daşıyaraq bir misranı digərindən ritmə görə ayırır. Əgər ritm vurğusu
məntiqi vurğu ilə eyni yerə düşmürsə və ritm bir misranı o birisindən
ayırırsa, məntiqi baxımdan onları ayırmaq olmaz.
Ritmdən əlavə qafiyə də şeirin mühüm əlamətidir. Qafiyə
misranın sonundakı axırıncı heca vurğusundan başlayan səs təkrarına
deyilir. Qafiyə ritmik mənaya malikdir. Qafiyənin həm də məna
əhəmiyyəti vardır. Vurğu altına düşən və misranın sonunda olan
(qafiyələnən) söz özünə diqqəti xüsusilə cəlb edir. Qafiyə həm səs və
intonasiya ilə, həm vəznlə, həm leksika və sintaksislə, həm də şeirin
bəndləri ilə bağlıdır. Bəzi hallarda şeirin misralarındakı ilk sözlər də
həmqafiyə olur.
Şərq şeirində qafiyə problemi ilə bir çox şeirşünas alimlər məşğul
olmuşlar. Bu barədə Xətib Təbrizi, Nəsirəddin Tusi, Şəmsi Fəxri, Vəhid
Təbrizi, Əbdürrəhman Cami və başqalarının əsərləri məlumdur. Onlar
«qafiyə elmi» (elmi-qafiyə) deyilən xüsusi bir elm yaratmışlar. Həmin
elm qafiyənin mahiyyəti, şeir yaradıcılığında əhəmiyyəti, növləri, vəzn,
intonasiya, leksika, fonetika və sintaksislə münasibətləri kimi çox
müxtəlif poetika məsələlərinin elmi izahını vermişdir. Qafiyəşünaslıqda
qafiyənin son hərfinə «rəvi» deyilir. «Əql ilə qələm bil ki, əkizdir bu
cahanda. Əqlin yanılırsa, gedəcək ahu fəğan da» beytində misraların
axırındakı «a» səsi rəvidir.
84
Şərq poetikasında qafiyə ilə əlaqədar təcil, rədif, dəxil, qeyd və s.
terminlər vardır.
Səslənmə dərəcəsinə, səciyyəsinə və işlənmə məqamına görə
qafiyə bir neçə cür olur: qüvvətli və zəif, dürüst və təxmin, göz qafiyəsi,
qulaq qafiyəsi, daxili qafiyə, tam və yarım qafiyə. Böyük söz ustadları
adətən şeirlərində qüvvətli, tam, kamil qafiyələr yaratmağa müvəffəq
olmuşlar. Bununla bərabər, qafiyə yaratmaqda sərbəstlik tərəfdarı olan
şairlər də az deyil. Hərfləri bir-birinin ya tam eyni, ya da əsas etibarilə
eyni olan göz qafiyəsi kimi, səslənmə zamanı sözləri, hərfləri
həmahəng qulaq qafiyəsi də şeir üçün məqbul sayılır. Misal üçün
məşhur türk klassik şairi Mahmud Əkrəm Rəcinzadəyə görə, «qafiyə
göz üçün deyil, qulaq üçündür», yəni misraların sonundakı sözlər eyni
ahəngdə səslənirsə, deməli, bu sözlər həmqafiyədir.
Azərbaycan şeirində rəngarəng, tam qüvvətli qafiyə yaratmaqda
məharət göstərmiş sənətkarlar çoxdur. Bu siyahını klassiklərimizdən
tutmuş ta indiki dövrə qədər bir çox şairlərə şamil etmək olar. Lakin
vəzni, ölçüləri, ritmi, eyni zamanda qafiyəsi olduqca gözəl qurulmuş
dahi H.Cavidin «Azər» əsərindən bir parçanı nəzərdən keçirək:
Hər günəşə vardım, ləkəli gördüm,
Hər vicdana girdim, kölgəli gördüm.
Parlaq imanları şübhəli gördüm
Məgərsə hər cilvə bir xülya imiş.
Hər günəşə vardım çiçəklər güldü,
Sevdalı bülbüllər salama gəldi.
Hər bəzmə uğradım, meylər töküldü,
Qədəhlər öpüşüb xurama gəldi.
Bu parçanın birinci bəndində ləkəli, kölgəli, şübhəli; ikinci
bəndində isə güldü, gəldi, töküldü, eyni zamanda salama, xurama
sözləri qafiyədir.
85
ƏRUZ VƏZNİ
Əruz ərəb sözü olaraq, lüğəti mənası çadırın ortasına taxılan
uzun paya, dirək, cəhət, geniş yol, bulud, Məkkə şəhərinin adlarından
biri, nahiyə, bir ölkənin hissəsi, kinli, inadlı dişi dəvə və s. deməkdir.
Terminoloji mənası isə şeirin vəznlərindən bəhs edən elm, şeirin
vəznlərindən biri – əruz vəzni şeirdə beytin birinci misrasının son
bölümü, yaxud vəzn qəlibinin son təfiləsi deməkdir. Əruz elminin banisi
VIII əsrdə yaşamış məşhur ərəb filoloqu Əbu Əbdürrəhman Xəlil ibn
Əhməd əl-Bəsiri əl Fərahididir. Bəsrədən Məkkəyə Həcc ziyarətinə
gələrkən bu elm ona ilham olunduğu, onu Məkkədə yvaratdığı və
Məkkənin də adlarından birinin əruz oüçün, o bunu əruz
adlandırmışdır.
Əruzun tarixi
Ərəblər tarixi səhnəyə islamiyyətlə çıxdılarsa da, əsr yarım əvvəl
ərəb ictimai mühitində yeni siyasi və fikri hərəkat başlanmışdı. O dövr
ərəb dünyasında poeziyanın güclü inkişaf dövrü idi. Lakin bu dövrdə
poeziya şifahi şəkildə yayılırdı. Bu ,VIII əsrin ortalarında daha
gücləndi. Həmin dövrdə Xəlil ibn Əhmədin şagirdi Siləhveyv tərəfindən
ərəb qrammatikası, özünün tərəfindən isə əruz elmi yaradılmağa
başladı. Mənbələrə görə, Xəlil ibn Əhməd əruz elminin binasını 150-ci
(miladi 767) ildə qoymuşdur. Bu tarix haqqında iki müəllifin fikri ilə
kifayətlənmək olar. Məhəmməd Fəhmi Müfrizadə yazır: «Əruz elminin
əsasını Abbasilər dövrünün əvvəllərində hicri 150-ci (miladi 767) ildə
Xəlil ibn Əhməd qoymuşdur».
86
M.F.Köprülüzadə isə Xəlil ibn Əhmədin əruz vəzni haqqında tam
bir sistem yaratdığını göstərir. Sonralar poetikanın bu probleminə İbn
Sina, Əbdürrəhman Cami, Nəsirəddin Tusi çoxlu elmi əsər həsr
etmişdir. Əruz vəznini IX əsrdən farslar, XI əsrdən isə türk xalqları
işlətmişlər.
Türkdilli poeziyada əruz vəznində ilk əsər Yusif Xas Hacib
Balasuqunlunun XI əsrdə Kaşqar şəhərində yazdığı «Kutadqu bilik»
(Xoşbəxtliyə aparan elm) poemasıdır. Əruzun çox mürəkkəb bir şeir
sistemi vardır. Burada əsas şərt misralarda hecaların sayca bərabər
olması yox, uzun və qısa hecaların müəyyən qayda ilə düzülməsidir.
İlk dəfə Xəlil ibn Əhməd Fərahidi əruz vəzninin 15 bəhrini
müəyyənləşdirmişdir. Sonradan əruzun daha 4 bəhri müəyyən edilərək
19-a çatdırılmışdır. Bu bəhrlərin saysız-hesabsız formaları (həcəz
bəhrinin 30-a qədər forması vardır) vardır.
Ərəb fonetikasında hər bir sait səsin uzun, orta, qısa olmaqla üç
tələffüz vəziyyəti vardır. Bu xüsusiyyət əruzun bəhrlərində öz əksini
tapmışdır. Təcrübə göstərir ki, şagirdlərimiz əruzun həzəc və rəməl
bəhrlərindən geniş istifadə etmişlər. Bu ona görədir ki, həmin bəhrlər
milli şeir dilimizlə bilavasitə səsləşir. Hətta diqqət yetirilsə, bu
bəhrlərdə yazılan şeirlərdə sözlərin qəliblərə parçalanması azdır. Heca
vəznində sözlər təqtilərə bütöv bölündüyü halda, əruzun bir çox
bəhrlərində qəliblər sözlərin parçalanmasını, hecaların uzanmasını və
qısalmasını tələb edir. Lakin buna baxmayaraq, çox az misralarda
hecaların sayı qeyri-bərabər olur ki, burada da vurğu vəzni
bərabərləşdirir.
Əruz elmində beytin birinci misrasının ilk cüzvünə sədr, son
cüzvünə əruz, ikinci misranın ilk cüzvünə ibtida, son cüzvünə dərb,
ortada qalan cüzvlərə isə hətv deyilir. Əruz vəznində yazılan şeirlər
misraların ölçüsündən, sözlərin ifadə üsulundan və hecaların düzülüş
qaydasından asılı olaraq müxtəlif şəkillər alır ki, bir-birindən seçilən
87
belə şəkillərə bəhr deyilir. Bəhr sözünün bir neçə mənası vardır: dəniz
(bəhri – Xəzər), nəhr, böyük çay və s. Eyni zamanda bəhr sözü ərəb
dilində yarmaq, yırtmaq mənalarını verir. Dənizə, böyük çaylara bəhr
deyilməsinin səbəbi də onların yeri, torpağı yardıqları və yırtdıqları
üçündür. Məcazi mənada bəhrli adam elmdə çox geniş məlumata,
hərtərəfli biliyə malik olan adama deyilir. Aristotel bir bəhr, Əbu Əli ibn
Sina da bir bəhrdir. Bəhr sözü əruzda bir termin kimi şeir vəznini
bildirir. Bu onun terminoloji mənasıdır. Məsələn. həzəc bəhri, rəməl
bəhri, səri bəhri və s. Azərbaycan əruzunun bəhrləri 12-dir. Cədid,
qərib və s. bəhrlər ərəb şeirində işlədilmişdir. Farsdilli şairlər isə təvid,
mədid, bəsit, kamil və s. bəhrlərə nadir hallarda müraciət etmişlər.
Azərbaycan əruzunun bəhrləri bunlardır: 1.Həzəc; 2.Rəməl;
3.Müklərik; 4.Rəcəz; 5.Müzare; 6.Müctəs; 7.Xəfif; 8.Mütədarik;
9.Mütəqarib; 10.Kamil; 11.Səri; 12.Müctəzəb.
Həzəc bəhri
Tərtib sırasına görə həzəc bəhri Azərbaycan əruzunun birinci
bəhrini təşkil edir. Həzəc bəhri bütün bəhrlərdən növlərinin sayına görə
ən zəngin bəhrdir. Onun 15 növü vardır. Azərbaycan türkdilli şeirimizin
ilk əsəri olan Həsənoğlunun «Apardı könlümü bir xoş qəmərüz canfəza
dilbər» qəzəli bu bəhrin birinci növünün ölçüsündə yazılmışdır. Bir sıra
klassiklərimizin – Nizami Gəncəvinin «Xosrov və Şirin», «Leyli və
Məcnun», Xaqaninin «Töhfətül-İraqeyn», Xətayinin «Dəhnamə»,
M.Füzulinin «Leyli və Məcnun», Məsihinin «Vərqa və Gülşa» və s.
əsərləri bu bəhrdə yazılmışdır. Əruz vəznindən istifadə etmiş yüzlərlə
şairlərimiz öz əsərlərində həzəc bəhrindən istifadə etmişlər.
Azərbaycan həzəcinin bütün növləri, variantları isə 15 təfilə üzərində
88
qurulmuşdur. Həzəcin bu 15 növü tərkiblərindəki təfilələrin kəmiyyəti
üzrə 3 qrupa bölünür:
1. Dördtəfiləli növlər.
2. Üçtəfiləli növlər.
3. İkitəfiləli növlər.
«Həzəc» bəhrinin dördtəfiləli növü yeddidir. Bura aşağıdakılar
daxildir:
I növ
məfaülün
Apardı kön
məfaülün
lümü bir xoş
məfaülün
qəməruz can
məfaülün
fəza dilbər
II növ
məfailin
Payız çağın
məfailin
da hər səhər
məfailin
soyuq-soyuq
məfailin
külək əsər
III növ
məfaülü
Dilbər di
məfaülü
lə dil dilbə
məfaülü
ri-fəttanə
fəulin
münasib
IV növ
məfuli
Nitqim tu
məfailin
tulur görcək
məfaüli
hərdəm sö
məfaülin
z arasında
V növ
məfailin
Dava dərdi
fəulin
mə qılma
məfailin
ki, dərdimi xoş
fəülin
davadır
VI növ
89
məfüli
Sevda i
məfailin
lə əqlimdir
məfuli
bir tac i
fəəl
lə sər
VII növ
failin
Söylədi
məfailin
gəlim qoy bir
failin
şurə mən
məfailin
də bülbül tək
«Həzəc» bəhrinin üçtəfiləli növü üçdür. Həmin növlər bunlardır:
məfailin məfailin
böyük bir sər
fəülin
vət olmaz
məfüli
Neft olma
məfailin
sa işlərmi
fəülin
zavodlar
məfüli
Parlarmı
məfaili
ocaqlarda
fəülin
ki odlar
«Həzəc» bəhrinin ikitəfiləli növü beşdir. Bu növün təfilələri
bunlardır:
1. Məfaülin, məfaülin
2. Məfailin, məfailin
3. Məfa üli, məfa ilin
4. Məfailin, fəülin
5. Məfaüli, fəülin
Bu təfilələrdən birinə nümunə:
90
məfailin
Baharın öz
məfailin
gə hüsnü var
AZƏRBAYCAN ƏRUZUNDA RƏMƏL BƏHRİ
«Rəməl» sözünün lüğətlərdə bir sıra mənası var. Yağışın az
yağması, vəhşi inəyin ayağında öz rəngində olmayan xətlər və s.
Bundan başqa, «rəməl» sözü ləngərləmək, dalğalanmaq, ağır-ağır
yerimək mənasını da bildirir. Buna görə də, «rəməl» sözünü ərəbcə
dəvənin sürətlə yerişinə bənzədirlər. Çünki bu bəhrin ahəngində dəvə
yerişini xatırladan bir ləngərli ritm vardır.
Azərbaycan əruzunda sıralanmasına görə rəməl bəhri ikincidir.
Çünki bu bəhr növlərinin sayına görə həzəcdən sonra ən zəngin bəhr
olaraq 13 növdədir.
Bəzi klassik şairlərimiz rəməl bəhrindən daha çox istifadə
etmişlər. Məsələn, Nəsiminin divanında həzəc bəhrində 70, rəməl
bəhrində isə 96 şeir vardır. Azərbaycan əruzunun rəməl bəhrini təşkil
edən 13 növ kəmiyyətə görədir, əslində rəməl bəhri 3 qrupa bölünür:
1. dördtəfiləli
2. üçtəfiləli
3. ikitəfiləli
Dördtəfiləli rəməl bəhrinin 5 növü vardır. Həmin növlər bunlardır:
I növ
failatün
Şövqi vüslət
failatün
əldən aldı
failatün
taqəti səb
failatün
ri qərarım
91
II növ
failatün
İstəsən kön
failatün
lüm kimi zül
failatün
fün pərişan
faülün
olmasın
III növ
fə ilatün
Gecə keçmiş
fə ilatün
yarıdan gəl
fəilatün
mədin ey nvz
fəilatün
lı sənəm
IV növ
fəilatü
Nə soxulmu
failatün
san arayə
fəilatü
a başı bə
failatün
lalı fələ
«Rəməl» bəhrinin Azərbaycan əruzunda üçbölümlü növü üçdür.
FAiLAtün
Ey üzü gül
FAiLAtün
ləbləri tər
FAiLün
canımız
Üçbölümlü qısa «rəməl» yaxud «həddad» rəməli, ərəbcə bu söz
dəmirçi deməkdir.
fəilATün
Mən ölümlə
fəilATün
ayı mən göy
fəilATün
də qapardım
Üçbölümlü qısa incə «Rəməl»
FəilAtün
Çevirib lay
fəilAtün
laya «can» kəl
fəilün
məsini
İkitəfiləli «rəməl» növləri. Məşhur Azərbaycan alimi Əkrəm
Cəfərin tədqiqatlarına görə, «rəməl» bəhrinin 13 növü, 75 variantı
92
vardır. Bu təfiləli rəməlin nümunələrinə Ü.Hacıbəyov, S.Rüstəm və b.
sənətkarların əsərlərində təsadüf olunur.
IV növ – ikibölümlü «rəməl»
FAilAtün
Gündə bir baş
FAilAtün
Gündə bir qan
IX növ – ikibölümlü «rəməl»
FəilAtün
Sənə alqış
FəilAtün
Deyir ümmət
X növ – ikibölümlü qısa incə rəməl
FəilAtün
Sənə coşmaq
fəilün
yaraşır
XI növ – ikibölümlü «Rəməl»
FəilAtü
Hələ ləng(i)
fAilAtün
ləng(i) ləngəm
XII növ – ikibölümlü «Rəməl»
FəilAtün
Gözəlim ya
fəilün
r gözəlim
Azərbaycan əruzunun «Münsərih» bəhri
«Münsərih» sözünün lüğətlərdə cəld, çevik, axıcı, azad, sərbəst
kimi mənalar bildirməsini söyləyirlər. Terminoloji baxımdan isə bu,
əruzun bəhrlərindən birinin adıdır.
I növ «Münsərih»
93
müftəilün fAilün müftəilün fAilün
Kimsədə rux
Aşiqi ol
sarına
durdu şövq
taqəti-nəz
bir nəzərə
zirə yox
çarə yox
Əruzun «Müstərih» bəhrinin birinci növündə 5 variantda
yazılmasına təsadüf olunur. Bunlar aşağıdakılardır:
1. MəfAilin fAilin məfAilin fAilin
2. müftəilin fAilin məfAilin fAilin
3. məfAilin fAilin müftəilin fAilin
4. Müftəilin fAilin müftəilin fAilin
«Münsərih» bəhrinin ikinci növü ikitəfiləlidir. Bunun da üç variantı
vardır.
II növ «münsərih» bəhri
məfAilin fAilin
Çəkdi niqa bın günəş
Bu növün variantları bunlardır:
1. MəfAilin fAilin
2. müftəilin fAilAn
3. MəfAilin fAilAn
«Münsərih» bəhrinin üçüncü növü
müftəilin fAilin məfAilin fAilAn
Halımı bil ey səba etməyə ca nanə ərz
«Münsərih» bəhrinin dördüncü növü
Müftəilin fAilAtü müftəilin fə
Dağa-fıra qına ehti mal(i)nə mum kün
94
«Münsərih» bəhrinin beşinci növü
Müftəilin fəülin
Çox yatma, a tənbəl
Azərbaycan əruzunda «rəcəz» bəhri
«Rəcəz» sözü iztirab və surət mənasındadır. Bu bəhr ərəblərin
müharibə apardıqları zaman üz-üzə durub biri digərinə sürət və
iztirabla meydan oxumaları ilə əlaqədar yaranmışdır.
Azərbaycan poeziyasında «rəcəz» bəhrinin dörd növü
işlənmişdir. Lakin Azərbaycan əruzunda rəcəzin 7 növü vardır. Bunlar
üç qrupa bölünür:
1. dördtəfiləli
2. üçtəfiləli
3. ikitəfiləli
I növ 4 bölümlü «rəcəz» bəhri
müstəfilün müstəfilün müstəfilün müstəfilün
Axır zama nın fitnəsi ol gözləri şəhla imiş
III növ 4 bölümlü qısa «rəcəz» bəhri
müftəilün məfailün müftəilün məfailün
Arif odur
Sahibi-əq
ki dəhrdə
lü mərifət
əhli-əda
kimi-səxa
lət olmasın
vət olmasın
VI növ 3 bölümlü «rəcəz» bəhri
müftəilün müftəilün müftəilAtün
Köhnə fikir tazə libas geysə cəhalət
II növ 2 bölümlü «rəcəz» bəhri
müstəfilün müstəfilün
95
Dünya qəmin
Ömrün həmi
Şad günlərin
Ey xoş təra
Gəlmə fəqa
az çək, könül
şəlik deyil
qədrini bil
nə bülbülüm
nə bülbülüm
IV növ 2 bölümlü «rəcəz» bəhri
müftəilün məfailün
Başdan iki bədənsə bir
V növ 2 bölümlü «rəcəz» bəhri
məfailün müftəilün
Koroğlunun bir atı var
VII növ 2 bölümlü «rəcəz» bəhri
müfailatün müfailatün
Üzün görəydim çıxaydı canım
Azərbaycan əruzunda müzare bəhri
«Müzare» sözünün lüğəti mənası «bənzəyən», «oxşarlıq»
deməkdir. Bu söz Azərbaycan dilində qrammatik bir istilah kimi işlənir.
Bəziləri buna yaxın gələcək zaman bildirən, bəziləri isə qeyri-müəyyən
gələcək zaman mənasını verən fel forması kimi baxır.
Əruzun bu bəhri Azərbaycan poeziyasında az istifadə
olunmuşdur. Müzare bəhrinin növləri dördbölümlü və ikibölümlüdür.
I növ I variant dördbölümlü «müzare»
məfulü fAilAtün müfAilü fAilün
Ey gün da ğıtma sünbü li zülfün ü zarına
96
Ahəstə
Yüzlərcə
Mümkün de
şahə çək ki
xəlq içində
yil ki, sən ki
tökülsün kə
əgər əhli
mi bir sərvi
narına
naz ola
naz ola
II növ dördbölümlü «müzare» bəhri
məfulü fAilAtü məfAilü fAilAn
Bədxahım olsa cümlə cahan çəkmə rəm məlan
III növ dördbölümlü «müzare»bəhri
məfulü fAilAtün məfulü fAilAtün
Könlüm o
Oldum o
lubdu mail
nun qəmindən
ol yarə
biçarə
neyləyim mən?
neyləyim mən?
IV növ dördbölümlü «müzare» bəhri
məfulü fAilatün məfUlü fAiLAtAn
Əbr ağla yırsa əlbət xəndan o bir çəmənzar
«Müzare» bəhrinin ikibölümlü növü də vardır. Bunlar
aşağıdakılardır:
V növ ikibölümlü «müzare bəhri»
MəfUli fAilAtün
Açmış bə növşə, sünbül
VII növ ikibölümlü «müzare bəhri»
məfUli fAilün
Bir çarə Tapmışam
Azərbaycan əruzunda «müctəs» bəhri
97
«Müctəs» sözünün lüğəti mənası «kökündən qoparılmış»
deməkdir. Bəzi mənbələrdə bu bəhr «xəfif» bəhrindən qoparıldığı üçün
belə adlandırılmışdır. Terminoloji mənada isə «müctəs» əruz vəzninin
bəhrlərindən birinin adıdır. Azərbaycan əruzunun bu bəhri yeddinci
yerdə durur.
Əruzun bu bəhri 4 növ, 14 variant olmaqla 18 qəlibdədir.
I növ dördbölümlü «müctəs» bəhri
məfAilün fəilAtün məfAilün fəilAtün
Nə eşq olay
Nə xalq oley
dı nə aşiq
dı nə xaliq
nə nazlı dil
nə kəşki həs
bər olaydı
rət olaydı
Bu bəhrin salim forması isə belədir: müstəfilün FAilAtün
müstəfilün FAilAtün. Salim formasının yalnız son bölümündə dəyişiklik
aparmaqla yeni variantlar yaranır. Son bölüm Fəilün, fəilü, fəilAn,
fəlün, fəlü, fəlAn şəkillərində işlənir. Ə.Vahid müctəs bəhrinin yuxarıda
göstərdiyimiz birinci və dördüncü variantlarından çox istifadə edib.
Lakin klassik şeirimizdə olduğu kimi, Vahid şeirində də ikinci variant
üstünlük təşkil edir.
İkinci varianta misal
məfAilün fəilAtün məfAilün fəilü
Yalnız dil
Yenə qəmin
bərilik e
çəkərəm qəm
tibarlı ol
küsarlı ol
masa da
masa da
Azərbaycan əruzunda «Xəfif» bəhri
«Xəfif» sözünün lüğəti mənası yüngül, oynaq, sürətli hərəkət
edən deməkdir. Terminoloji mənası isə əruz vəzninin bəhrlərindən
98
birinin adıdır. Bu bəhr əruz bəhrinin ən yüngülü olduğu üçün «xəfif»
adlandırılmışdır.
Azərbaycan əruzunda «xəfif» bəhrinin iki növü vardır. «Xəfif»
bəhrinin birinci növü 8 variantdır. Birinci növ «xəfif» üçbölümlüdür.
I növ üçbölümlü «xəfif» bəhri I variant
FəilAtün məfAülin fəilin
Səni kimdir
Sənə mən a
sevən bica
şiqi sevda
qərənfil
qərənfil
II növ – II variant «xəfif»
FəilAtün məfAilün fəilün
Əbədiyyət mənim məza rımdır
I növ III variant «xəfif»
FailAtün məfAilün fəilün
Sabirim, yox
ən böyük
qəh
sən ölmədin
rəmanların
dirisən
birisən
I növ IV variant «xəfif»
FailAtün məfAilün fəlün
Yüksələn məhv olar fəqət enməz
I növ V variant «xəfif»
FəilAtün məfAilün fəilAn
Sübh salıb
Çıx ki təma
mahi-rühun
maya çıxa
dən kitab
afitab
99
I növ VI variant «xəfif»
FəilAtün məfAilün fəilan
Ey oğul bil ki adəmi bikar
I növ VII variant «xəfif»
FailAtün məfAilün fəilAn
Əsmə, dur,
əs
mə, ey nəsi mi bahar
I növ VIII variant «xəfif»
fAilAtün məfAilün fəlAn
Bəzmi eşq iç rə süz mənə bir cam
Azərbaycan əruzunda «xəfif» bəhrinin ikinci növünün iki variantı
vardır:
FəilAtün məfAilün fəilAtün
FAilAtün məfAilün fəilAtün
Azərbaycan əruzunda «mütədarik» bəhri
«Mütədarik» sözünün lüğəti mənası təbarük edən, hazırlayan,
yetişən, çatan deməkdir. Bu bəhri XIX əsrdə ərəb alimi Əbülhəsən
Əxfəm tərtib edib. Xəlil ibn Əhmədin tərtib etdiyi 15 bəhrə əlavə etdiyi
üçün buna mütədarik (sonradan gəlib yetişən) adlandırmışlar.
Azərbaycan əruzunda bu bəhrin 9 növü göstərilmişdir. «Mütədarik»
bəhrinin dörd bölümlü, ikibölümlü, altıbölümlü və səkkizbölümlü növləri
vardır.
I növ – dördbölümlü bütöv qısa «mütədarik»
FAilün fəil FAilün fəil
Hu nəva sının yaxşı sey rin et
100
Heydəki nəva həq nəva sıdır
II növ dördbölümlü «mütədarik»
FAilün FAiLün FAiLün fə
Elm ilə əqli tək mil edək biz
«Mütədarik» bəhrinin qalan növləri aşağıda göstərilən təfilələr
əsasında qurulmuşdur:
III növ
FAilün FAiLün FAiLün fil
IV növ
FAilün fəil
V növ
FAiLün fəil
VI növ
FAiLün Fəil FAiLün fəil FAilün Fəil
VII növ
FAilün fəil FAiLün fəil FAilün fəil FAilün fəil
VIII növ
FəiLün FəiLün FəiLün fə
IX növ
Fəün Fəün fəün fəLün
101
Azərbaycan əruzunda «Mütəqarib» bəhri
«Təqarüb» sözü ərəbcə yaxınlıq mənasını bildirir.
Bu bəhrin 4 növü vardır. Hər növ də variantlardan ibarətdir.
I növ «mütəqarib»
FəUlün FəULün FəULün FəULün
Cahan iç
Ona sər
rə hər fit
vi qəddin
nə kim ol
dir əlbət
sa hadis
tə bais
I növ açıqlı variantı
FəUlün fəUlün fəUlün fəUlü
II növ II variant
FəUlün fəUlün fəUlün fəUlAn
II növ
FəUlün fəUlün fəUlün fəül
Qəzəl bil dirir şa irin qüd rətin
III növ dördbölümlü bütöv «mütəqarib»
Fəlün fəULün fəLün fəULün
Ahu Baxışlı bir naz lı dilbər
IV növ ikibölümlü «mütəqarib»
FəLün fəULün
Hər şey sənindir
Azərbaycan şeirində «mütəqarib» bəhrinin 4 növündən istifadə
olunmuşdur. Nəsimi və Füzuli bu bəhrin yalnız iki növündən, Hüseyn
102
Cavid isə bir növündən istifadə etmişdir. Firdovsi özünün məşhur
«Şahnamə» əsərini bu bəhrdə yazmışdır.
Azərbaycan əruzunda «Kamil» bəhri
«Kamil» sözünün bir neçə lüğəti mənası vardır: mükəmməl,
nöqsansız, kamallı, təcrübəli və s.
Bu bəhr Azərbaycan şeiriyyətində az işlənmişdir və cəmi üç təfilə
üzərində qurulmuşdur. Bəhrin iki növü vardır. Bu növlər dördbölümlü
və ikibölümlü qəliblər əsasında tərtib edilmişdir.
I növ dördbölümlü «kamil» bəhri
mütəfAilün mütəfAilün mütəfAilün mütəfAilün
Yetər ey
fələk
Məhi-tələti
bu cəfa yetir
nə münəvvər et
məni zarə sər
güli dideyi
vi rəvanımı
nigaranımı
Bu növün qalan variantları aşağıdakılardır:
mütəfAilün mütəfAilün mütəfAilün mütəfAilü
mütəfAilün mütəfAilün mütəfAilün mütəfAilAn
I növ ikibölümlü «kamil» bəhri
MütəfAilün mütəfAiLün
Məni axırı bu qəm öldürür
Qalan variantları belədir
MütəfAilün mütəfAiLü
MütəfAiLün mütəfAiLan
103
Azərbaycan əruzunda «Səri» bəhri
«Səri» sözünün lüğəti mənası sürətli, cəld, tez deməkdir.
Bu bəhr ahənginin tezliyinə görə qəzəl üçün müvafiq deyil,
poema, mənzum hekayə və satirik şeirlər üçün daha münasibdir.
«Səri» bəhrinin iki növü və bunların altı variantı vardır.
Müftəilün Müftəilün fAilün
Ta gəlirik
Məhzəri ür
biz də bir az
fanda vurur
anlayaq
tək səbir
Birinci növ «Səri»nin iki variantı vardır. I variant:
müftəilün müftəilün fAiLü
müftəilün müftəilün fAiLan
«Səri» bəhrinin II növü ikibölümlüdür. Bunun bir variantı vardır.
Müftəilün müftəiLü
İndiki par
Mil düzünün
laq işinə
keçmişinə
Azərbaycan əruzunda «Müqtəzəb» bəhri
«Müqtəzəb» sözünün lüğəti mənası hazırlıqsız düzəldilmiş,
birinci dəfə deyilmiş deməkdir.
Azərbaycan əruzunda ancaq bir növünə təsadüf edilir.
FAilAtü məfUlün fAilAtü məfUlün
Zülfün olsa aşüftə bağrıma kə bab eylər
Əruzun vəzni və onun bəhrləri haqqında məlumat və nümunələri
ədəbiyyatşünas-alim Əkrəm Cəfərin «Əruzun nəzəri əsasları və
Azərbaycan əruzu» kitabından istifadə edərək tərtib etmişik.
104
SƏRBƏST VƏZN
Sərbəst vəzn hələ qədim dövrlərdən mövcud olmuşdur. Ayrı-ayrı
misralarda müxtəlif saylı hecalardan istifadə qaydalarından və
romalılar mütəşəkkil şəkildə istifadə edir və «Algey beyti»
adlandırırdılar. «Algey beyti»ndə misranın biri səkkiz, digəri doqquz,
bir başqası isə on, on bir, ya da on iki hecalı olurdu. Məlumdur ki,
Azərbaycan şifahi xalq ədəbiyyatı nümunələri heca vəznində, yazılı
ədəbiyyat nümunələri isə əsasən əruz, bəzi hallarda isə heca vəznində
yaradılmışdır. Qədim türk abidələri olan «Orxon-Yenisey» və
«Gültəkin» abidələrində sərbəst vəznin ilk rüşeymlərinə rast olunsa da,
lakin bütün Yaxın Şərq xalqları ədəbiyyatı kimi, Azərbaycan
ədəbiyyatında da sərbəst vəzndə XX əsrə qədər şeir yazılmamışdır.
Ümumiyyətlə, Avorpada sərbəst vəznə geniş maraq XIX əsrin sonu,
XX əsrin əvvəllərindən başladığına görə, bir müddət sonra Azərbaycan
sənətkarlarından S.Vurğun, R.Rza, M.Müşfiq və Ə.B.Fövzi bu vəzndən
olduqca məharətlə istifadə etmiş, sonra isə bu ənənəni O.Sarıvəlli,
Ə.Kərim, İ.İsmayılzadə, F.Qoca, F.Sadıq, Ə.Salahzadə,
A.Abdullazadə, V.Səmədoğlu və b. davam etdirmişdir.
Şübhəsiz ki, sərbəst vəzn misraları necə gəldi qafiyələndirmək,
daha doğrusu, qafiyəsiz düzmək, qırmaq, səpələmək demək deyil.
Sərbəstlik vəznin poetik imkanlarına yaradıcı şəkildə, sənətkarlıqla
yanaşmağı tələb edir. Sərbəst vəznin özünün ahəngi, ritmi, tempi,
harmoniyası vardır. Sərbəst şeirdə hər misra, hər söz, hər bədii sual
və nida, hətta bağlayıcı təzə fikrə keçiddir. Sərbəst şeirdə hər sözün
bədii təsiri vardır. Sərbəst vəzn məzmunun hərtərəfli açılması üçün
geniş imkanlar yaradan, onu dərindən mənalandırmağa imkan verən
bir vəzndir.
105
Sərbəst vəzndə yazılan şeirlər heca vəzninin bölgü ahənginə,
qafiyə quruluşunun isə çarpaz şəkildə qafiyələnməsinə uyğun gəlir.
Sərbəst vəznlə yazılan şeirləri oxuyarkən ahəngin yaranmasını təmin
edən cəhətləri nəzərə almaq lazımdır.
Ramiz Rövşənin «Qapı» silsiləsindən bir parçanı nəzərdən
keçirək:
O ilin paltarı uzun
Dörd il idi biçən yoxdu,
Uzanmışdı boyları
O ilin qızları uzun
dörd il idi çalınmırdı toyları
uzanmışdı, uzanmışdı boyları.
O dörd il yollara boylanmaqdan
qoca-qoca qarılar da
bəlkə boy atmışdılar,
Şahxanım nənənin oğlu
davadan qayıdanda
ha uzatdı əlini
Qapının cəftəsinə
əli çatmadı, çatmadı.
Ancaq qapı elə həmin qapıydı,
Qapı bir damcı da boy atmamışdı.
Şeirdəki misraları nəzərdən keçirəndə aydın olur ki, misralar ölçü
etibarı ilə bir-birinə bərabər deyil. Buna baxmayaraq, şair heca
vəzninin tələblərinə ciddi şəkildə əməl etmişdir. Misraların standart
ölçüdən kənara çıxmasına baxmayaraq, ahəngdəki tarazlıq saxlanılır.
Burda eyni zamanda nitqdə ifadəsini tapan daxili həyəcanlar vurğu,
intonasiya vasitəsilə düzəlir. Burada yüksüz söz, rəng artığı, təsvir
israfçılığı yoxdur. Şair rəsm etmir, o, yalnız obraza açılan pərdənin
ucunu qaldırır, işarə ilə, detalla, ştrixlə dramatik lövhə, bədii mənzərə
106
yaradır. Gözəl ahəngə malik olan bu lirik şeir parçası ilk baxışdan
sərbəst təsiri bağışlayır. Lakin sərbəst vəzndə yazan bir çox
sənətkarlarımışzın əsərlərində olduğu kimi, burada da misralar şeir
vahidləri baxımından olduqca məntiqli bir nizamla düzülmüşdür.
Azərbaycan snətkarları sərbəst vəzndə əsasən liro-epik, fəlsəfi-
romantik əsərlər yazmışlar.
107
LİRİKA
Lirika qədim yunanların çalğı aləti olan «liria» sözündəndir. Lirika
haqqındakı ilk məlumata Aristotelin «Poetika»sında rast gəlirik. Avropa
ədəbiyyatşünaslarından Jan Pol Rixterin və böyük rus tədqiqçisi
V.Q.Belinskinin ədəbi irsində də lirika haqqında qiymətli fikirlər vardır.
Jan Pol Rixter lirikanı «şeirin əsas ünsürü» kimi qəbul etmiş və onu
«bədəndə dövran edən qana» bənzətmişdir.
Xalq həyatının ictimai-siyasi, tarixi hadisələri, fəlsəfi düşüncələri,
vətənpərvərlik hissləri, sevgi, dostluq, təbiət lövhələri lirik əsərlərin
məzmununu təşkil etdiyi üçün lirikanın bölgüsü mövzuya görə
aşağıdakı kimi qruplaşdırılır:
1.Fəlsəfi lirika; 2.Aşiqanə-məhəbbət lirikası; 3.Siyasi muşka;
4.Təbiət lirikası.
Lirikanın mahiyyətindəki bu müxtəliflik şairin həyata
münasibətindən, konkret şəraitin xarakterindən irəli gəlir. Lirik
əsərlərdən hər şeydən əvvəl şairi ilhama gətirən real həyat haqqında,
ictimai amillər barəsində təsəvvür əldə edirik.
Şairin fərdi duyğuları, onun ruhu və qəlbi ilə birləşməyən əsər
sənət əsəri deyildir. Belə əsər insan qəlbində həyəcan, riqqət doğura
bilməz, saxta və sönük olduğu üçün tez ölüb gedər. V.Q.Belinski xalis
lirik əsərdən başqa, epik və dramatik növlərdə yazılan əsərlərdə də
lirik ünsürlərin olduğunu qeyd edir. Belə əsərlərdə lirik ünsürlər nə
qədər çox olarsa, əsər də bir o qədər təsirli olar.
Lirika insanlarda yüksək bədii zövq oyadır, onlara ədəbiyyat,
incəsənət, kino, teatr, musiqi, rəsm əsərlərini dərk etməyə imkan verir.
Lirik əsərlər oxucunun mənəvi hiss və həyəcanları ilə bağlıdır. Məhz
elə buna görə də lirik əsər daha geniş yayılır.
108
V.Q.Belinski göstərir ki, lirika «lal duyğulara həyat verir».1
Lirika qədim fars və Azərbaycan poeziyasında çox inkişaf
etmişdir. Bu poeziyanın fars ədəbiyyatında Ömər Xəyyam, Sədi Şirazi,
Rudəki, Hafiz Şirazi, Azərbaycanda Xaqani, Nizami, Füzuli kimi
nümayəndələrini göstərmək olar. Yeni dövrün lirikası intibah dövründə
çiçəklənməyə başlamış və XVIII-XIX əsrlərdə xüsusi inkişaf pilləsinə
gəlib çatmışdır. İntibah dövründən başlayaraq XIX əsrə qədərki
müddət ərzində Avorpa ədəbiyyatında Şekspir, Şiller, Bayron, Viktor
Hüqo, Kornel, Rasin, rus ədəbiyyatında Puşkin, Azərbaycan
ədəbiyyatında isə M.P.Vaqif, Q.Zakir, Ə.Nəbati, X.B.Natəvan və
S.Ə.Şirvani lirikanın ən görkəmli nümayəndələri olmuşlar. V.Q.Belinski
«Ədəbiyyatın janrlara və növlərə bölünməsi» adlı məqaləsində lirikanın
klassik tərifini vermişdir. Bu tərif indi də əhəmiyyətini itirməmişdir.
Belinski yazırdı: Lirikada şairin şəxsiyyəti birinci planda durur, biz
ancaq onun vasitəsilə hər şeyi qəbul edib anlayırıq.2
LİRİK FOLKLOR
Azərbaycan şifahi xalq dəbiyyatının lirik növü xalqımızın böyük
və zəngin mənəvi sərvətidir. Folklorun bu janrının zəhmətkeş xalqın
həyatında böyük iərbiyəvi əhəmiyyəti vardır. Xalqın həyat və məişətini,
əsrlər boyu zülm və işgəncələrdən xilas olmaq uğrunda apardığı
mübarizə tarixini, vətən məhəbbətini, istək və arzularını əks etdirən
qoşmalar, bayatılar, mahnılar, sayaçı sözlər, holovarlar, ağılar,
oxşamalar və s. lirik folklora daxildir. Bu janrların müəllifləri xalq
içərisindən çıxmış el şairləridir. Həmin nümunələr şifahi şəkildə
1 В.Г.Белински. Собрание сочинении в трех томах, т. Государственное Издательство Художественной летературы.
М.1948, 67 ст.
2 В.Г.Белински. Собрание сочинении в трех томах, т. Государственное Издательство Художественной летературы.
М.1948, 67 ст.
109
ağızdan-ağıza, nəsildən-nəslə keçərək, zəmanəmizə qədər gəlib
çatmışdır.
Bitkin və dərin mənalı bu nümunələrə xalqımızın keçmiş tarixi,
fəlsəfəsi, inamı, əqidəsi, inancı, əxlaqı, adət və ənənələri, sevinc və
arzuları, kədər və həsrətləri əks olunmuşdur.
Folklorun lirik janrı həmişə yazılı ədəbiyyatla sıx əlaqədə
olmuşdur. Xalq yaradıcılığı tükənməz, məhsuldar bir xəzinədir. Lirik
folklor milyonlarla istedadlı və yaradıcı adamların geniş zəkasının
məhsuludur. Folklorun lirik janrı həyatın zəngin aləmini dolğun şəkildə,
yüksək emosiyalı və bədii təsvir vasitələrilə əks etdirmək qüdrətinə
malikdir. Folklor əsərləri xalq ruhunu ifadə edib əsl sənət əsərlərinin
klassik nümunələri sayılır.
Folklorun lirik janrına daxil olan əmək mahnıları – holavarlar,
sayaçı sözlər, laylalar və s.-ni kişilər yer şumlayanda, ev tikəndə, ağır
yük qaldıranda, ümumiyyətlə, kollektiv iş görəndə, qadınlar qoyun,
keçi, inək, camış sağanda, xalça, palaz toxuyanda, körpələrini oxşayıb
yatıranda gördükləri işin ahənginə uyğun olaraq mahnı oxuyardılar.
Kəndli xış və kotan dəstəyi arxasında ağır yük çəkən öküz və kəlin
ahəstə yerişlərinin ahənginə müvafiq holavarlar deyərmiş.
Dağların enişi var,
Diki var, enişi var,
Cütə gedən öküzün
Özünün yerişi var.
Folklorun epik janrında xalqın ifadə etdiyi duyğular, bir çox
hallarda əfsanələrdə birləşdiyi halda, lirik janrda, o cümlədən
bayatılarda tamamilə əksinə, açıq-aydın, real şəkildə verilir.
Bayatılar xalqımızın zəngin bədii yaradıcılıq nümunələrinin gözəl
lirik inciləri hesab olunur. Bunlardakı dərin məzmunluq, oxucuya
yüksək bədii zövq verməsi, müxtəsərlik, kəsərlilik, ahəngdarlıq,
110
musiqilik, həyata məhəbbət xalqın öz təbiətindən irəli gələn
xüsusiyyətdir.
Məlumdur ki, xalq şeiri heca vəznində olub, bu vəznin bütün
tələblərini həssaslıqla özündə əks etdirir:
İşim düşdü divana,
Axır gəldim mən cana.
Heç vaxtı bel bağlama
Bir ilana, bir xana.
Bayatıların qısa, yığcam olması, oynaq bir vəzn və sadə, səmimi
sözlərlə ifadə olunması onu folklorun başqa janrlarından daha kütləvi
etmişdir. «Bayatı janrı insanın beşikdən qəbrə qədər davam edən
həyatının bütün dövrlərini əhatə edir. Onun körpəlik dövrünü laylalar,
cavanlıq dövrünü mahnılar və şikəstələr, həyati təcrübələrini, fəlsəfi
düşüncələrini bayatılar, nəhayət həyatdan məhrum olduğu dövrü ağılar
əks və ifadə edir».1
Bir qisim bayatılar təbii insan duyğuları, həyat eşqi, gözəl arzular,
nəşə və sevinc ilə doludur:
Güləm, gülü neylərəm,
Gülə xidmət eylərəm,
Öz gülümü versələr,
Özgə gülü neylərəm?
Bu bayatıda saflıq və təravət rəmzi olan gül xalq tərəfindən həm
həqiqi mənada, həm də sevilən, gözəl bir qızın rəmzi kimi işlənmişdir.
Bu da bir həqiqətdir ki, lirik folklor şifahi xalq ədəbiyyatının ən qüvvətli
və coşğun qollarından biridir. Bu janr poetik gözəlliyi, dərin mənası,
kamil bədii forması, nəcib insani sifətləri əks etdirməsi və tükənməz
təsir gücü ilə oxucunu və ya dinləyicini heyran edir.
1 Я.Гарабаьлы. Азярбайъан ядябиййатынын тядриси методикасы. Бакы, «Маариф», 1968, сящ.192.
111
Vətən məhəbbətinin ifadəsi bayatımızda geniş şəkildə ifadə
edilmişdir. Məlumdur ki, xalqımız tarix boyu vətəni sevməyi, onun
torpağında yaşamağı hər şeydən üstün tutmuşdur:
Əzizim vətən yaxşı,
Geyməyə kətan yaxşı,
Qürbət yer cənnət olsa,
Yenə də vətən yaxşı.
«Bəziləri bayatıların birinci hissəsinin mənasız, bunun yalnız
poetik hazırlıq məqsədi daşıdığını söyləmişlər. Digər tədqiqatçılar isə
birinci hissənin də, xüsusilə qədim zamanlarda çox dərin məna
bildirdiyini, sonralar bu mənaların az-çox təhrif edildiyini
göstərmişlər».1
Başqa sözlə, əgər təsvir təbiət lövhəsi ilə başlanırsa:
Bu dağlar ulu dağlar,
Çeşməli, sulu dağlar.
onunla yanaşı sonrakı iki misrada insan həyatından bir lövhə verilir –
Burda bir qərib ölüb (insan)
Göy kişnər, bulud ağlar.
Burada işlədilən gözəl təşbehlər, istixarələr, təzadlar ifadə edilən
fikrin daha qüvvətli və təsirli əks olunmasına kömək edir. Bayatıların
hər birində müstəqil fikir irəli sürülür və nəticə axırıncı misralarda
oxucuya çatdırılır. Bütün bu əlamətlər bir də onu sübut edir ki,
bayatılar yazılı ədəbiyyatdakı rübailərin ilk nümunəsidir.
Bayatıların əksəriyyəti məhəbbət mövzusunda olur. Belə
bayatıları səmimiyyət, ailə, vətən məhəbbəti, vətən sevgisi mənasında
da başa düşmək olar:
Əzizim, neylim sənə,
Qonubdur meylim sənə,
1 Азярбайъан бядии дилинин цслубиййаты. Бакы, «Елм», 1970, сящ.191.
112
Mən dönsəm üzüm dönsün
Sən dönsən, neylim sənə?
Həyatımızın və məişətimizin birər aynası olan bayatılar
qəlbimizin ən dərin guşələrində ən incə hissləri belə oyatmağa
qadirdir:
Əzizinəm, baş əyər
Barlı budaq baş əyər.
Qiyamət o gün qopar
Mərd namərdə baş əyər.
Ağalar da bayatı şəklindədir, lakin onlar ağır insan itkisindən
doğan kədəri, həsrəti ifadə edir. Ağılara el arasında edilər də deyirlər.
Ağı, adətən, böyük itki vermiş qohum-əqrəba dilindən deyilir. Məsələn:
Eləmi düşən yeri,
Atlanıb düşən yeri.
Göz yaşım oda dönüb,
Yandırır düşən yeri.
Əzizim gələr keçər,
Ahular mələr keçər,
Oğulsuz anaların
Qəlbindən nələr keçər.
Əzizim tikə-tikə,
Döğrandım tikə-tikə,
Anan saçını yolur,
Kəfənin tikə-tikə.
Laylalar da bayatı şəklindədir. Lakin laylalar bilavasitə ananın öz
körpəsinə intəhasız sevgisindən, məhəbbətindən yaranan olduqca
həzin nümunələrdir. Laylalarda ananın övladı haqqında arzu və
113
istəkləri, eyni zamanda, onu xoşbəxt, vətənpərvər, qeyrətli, namuslu,
mərd, cəsur görmək diləyi ifadə olunur:
Laylay, balam, a laylay,
Qadan allam, a laylay,
Gün gələr qazi olar
İgid balam, a laylay.
AŞIQ YARADICILIĞI
Aşıq yaradıcılığında əsas yeri qoşmalar, gəraylılar,
müxəmməslər, təcnislər, ustadnamələr, bağlamalar, divanilər, qəzəllər,
dodaqdəyməzlər tutur. Aşıqlar qoşma, gəraylı və xüsusən təcnislərdə
Azərbaycan dilinin zəngin söz ehtiyatından, bədii təsvir və
vasitələrdən, sinonim, antonim, metafora, təşbeh və bədii nidalardan
məharətlə istifadə edib, onları yerli-yerində işlədərək şeirə min bir zinət
vurmuşlar:
Gəl sınıq könlümü sarı, dur gedək!
Tərlansan, ovlatma sarı dur gedək!
Ələsgərəm, bizə sarı dur gedək
Bir qədrimi eyləyibsən, Narın, yüz!
Bu təcnis Azərbaycanın olduqca müqtədir, ustad aşığı Aşıq
Ələsgərə məxsusdur. Azərbaycan canlı dilinin tükənməz xəzinəsindən
istifadə edən aşıq burada omonim və omoform sözlərdən bacarıqla
istifadə etmişdir.
Bəndin 1-2-3-cü misralarında rədifdən (dur gedək) əvvəl gələn
«sarı» sözü birinci misrada sarımaq nitq hissəsinə görə fel, ikinci
 Дцшмяня зяфяр чалан ъянэавяр.
114
misrada yırtıcı quş (sar) adı kimi nitq hissəsinə görə ümumi isim,
üçüncü misrada tərəf nitq hissəsinə görə qoşma mənasında
işlənmişdir. Dördüncü misranın sonundakı «Narın, yüz» əvvəlki
bəndlərdə təkrar olunan «narın üz» sözləri ilə cinasdır.
Bu təcnis sübut edir ki, Aşıq Ələsgərin dili sadə, zəngin,
rəngarəng, obrazlı və emosionaldır. Aşıq Ələsgər eyni zamanda öz
fikrini təsirli vermək üçün antonimlərdən istifadə etmişdir.
Azərbaycan aşıq ədəbiyyatında Aşıq Alı, Abbas Tufarqanlı, Aşıq
Hüseyn Şəmkirli, Aşıq Ələsgər misilsiz ədəbi bir irs yaradaraq aşıq
poeziyasını yaradıcı surətdə inkişaf etdirmiş, ədəbi dilin Azərbaycan
xalq dilinə yaxınlaşmasına, saflaşmasına, büllurlaşmasına böyük təsir
göstərmişlər. Onların leksikasında olan bütün sözlər, ifadələr, hətta
cümlələr sanki mahir bir nəqqaşın zərif nəqşlərindən yaranmış
miniaturlərdir.
Xalq ədəbiyyatının böyük bir qolu – aşıq şeiri artıq müasir
aşıqların yaradıcılığı ilə daha da zənginləşir, yeni-yeni nümunələr,
janrlar yaradılır.
115
YAZILI ƏDƏBİYYATDA ŞEİRİN JANRLARI
Estetik aləmin mənəvi həyatımıza daha dərindən nüfuzu
şəxsiyyətin daxili aləminə, ideya və arzularına, düşüncəsinə, əxlaqi və
mənəvi cəhətdən kamilləşməsinə tarix boyu təkan vermişdir. Bunun da
başlıca səbəbkarı yazılı ədəbiyyatdır. Yazılı ədəbiyyat tarix boyu
fasiləsiz inkişaf edərək məzmun və formasını, bədii təsvir və ifadə
üsullarını zaman-zaman dəyişmiş, şəkildən-həklə düşmüş, ədəbi
inkişafın bütün mərhələlərində yeni janrlar yaratmışdır.
Qəzəl. Mənbələr yekdilliklə qəzəli qədim ərəb poeziyası ilə
bağlayır və bu ədəbiyyatda məhəbbət mövzusunda lirik nümunələr
olduğunu göstərirlər. Elə qəzəl sözünün lüğəti mənası da ərəbcə
«eşqbazlıq», «məşuqə» mənalarına uyğun gəlir. Orta əsrlərin
ədəbiyyat nəzəriyyəsinə dair kitablar içərisində ilk dəfə qəzəlin tərifinə
IX-X yüzilliklərdə yaşayıb-yaratmış Qüdamə ibn Cəfərin «Nəqd-əş-
şeir» əsərində təsadüf edirik: «Qəzəl… bu məhz məhəbbət deməkdir,
qadınlara olan çılğın sevgi haqqında hekayətdir». Qüdamə qəzəli
məna baxımından səciyyələndirir və onun qəzələ verdiyi bu şərhi az
fərqlərlə çox əsrlər Yaxın Şərqdə poetikaya aid kitablar təkrar edir.
Qüdamədən 400 il sonra XIII əsrin məşhur ədəbiyyatşünası Şəms
Qeys Razidə oxuyuruq: «Bir çox şairlər sevgilinin gözəlliyinin təsvirini,
məhəbbəti və eşq vəziyyətini qəzəl adlandırırlar… Qəzəldə məqsəd
ruhun təskinliyi və xoş əhval oyatmaqdır. Ona görə də qəzəl ahəngdar
vəzndə, aydın və gözəl sözlərlə yazılmalı, nəcib fikirlər ifadə
etməlidir».
Qəzəl X əsrdən etibarən farsdilli poeziyada təşəkkül tapmışdır. XI
əsrdən etibarən Azərbaycanda yayılmışdır. O vaxt Azərbaycanda
poeziya dili fars-dəri dili olduğu üçün Azərbaycan şairləri öz əsərlərini
bu dildə yazırdılar. Bu dildə Azərbaycan ədəbiyyatında ilk qəzəl-
nəsiblər Qətran Təbriziyə məxsusdur. Lakin o dövrdə «qəsidə» Yaxın
116
Şərq ədəbiyyatının aparıcı lirik növü idi. Ona görə də şairlər çox
zaman ilk variantda müstəqil əsər kimi nəzmə çəkdikləri qəzəllərini
qəsidələrə nəsib şəklində təqdim edirdilər. Lakin qəzəlin sonunda öz
təxəllüslərini yazmırdılar. Bu, təxminən XII əsrə qədər davam etmişdir.
Lakin artıq XII əsrdə Azərbaycan ədəbiyatında qəzəl həm də müstəqil
janr kimi öz kamil nümunələrini verir. Bunu biz Fələki Şirvani,
Mücirəddin Beyləqani, Xaqani, Nizaminin yaradıcılığında görürük.
Azərbaycanda XII əsr qəzəlin inkişaf dövrüdür. Ümumiyyətlə, XII
əsrdə Azərbaycanın xarici ölkələrlə əlaqəsi getdikcə qüvvətləndiyinə
görə, Azərbaycan ziyalıları, alimləri, şairləri Yaxın Şərqin elm və
mədəniyyət xadimləri ilə yaradıcılıq mübadilələri aparırdılar. Ədəbiyyat
geniş oxucu və dinləyici auditoriyasına daxil olmağa can atırdı. Qəzələ
olan sürəkli maraq da bu meylin əks-sədalarından biri idi. Qəzəlin
bəşəri məzmunu, yığcam, lakonik forması, ahəng və ritmi onu şəhər
ədəbiyyatının mühüm janrlarına çevirirdi. Qəzəl xalq kütlələrinin
müxtəlif təbəqələrini özünə cəlb edir, asan qavranılıb əzbərlənir,
avazla oxunur, musiqi məclislərində ud, tənur, kanon və digər çalğı
alətlərinin müşayətilə səslənirdi. Ali malikanələrdə şənliklər zamanı
məşhur xanəndələrin repertuarında ifadə edilmək üçün qəzəlin
imkanları böyük idi. Nizami Gəncəvinin «Xosrov və şirin» əsərində
Atabəy Qızıl Arslanla Gəncənin 30 ağaclığındakı düşərgədə baş
vermiş görüş səhnəsini təsvir edən misraları xatırlayaq. Şairi təntənə
ilə şahın hüzuruna gətirirlər və Nizami burada musiqi sədaları altında
özünün yazdığı qəzəllərin ifa edildiyinin şahidi olur (gözəllər Nizami
qəzəllərini cəngin iniltili nəvası altında oxuyurdular). Bu dövrdə daha
çox dəbdə olan qəsidə-mədhiyyələrlə yanaşı, qəzələ marağın
səbəblərindən biri də bəlkə bu baxımdandır. Xaqani Şirvaninin vüsətli
lirik irsində qəsidələrlə yanaşı, qəzəl də əsas yer tuturdu. Türk
ədəbiyyatşünası Əhməd Atəş XII əsrdə bütün Yaxın Şərq
117
ədəbiyyatında «qəzələ son şəklini verən Xaqani Şirvani olmuşdur»1
deməkdə heç də yanılmamışdır.
Təbii, insani hisslərin rəngarəng təzahürlərini sənət ecazlarına
çevirməkdə Xaqani heyrətamizdir. Yüksək bədii obrazlılığı ilə də onun
qəzəlləri diqqəti cəlb edir. Hər bir beyt poetik fiqurlarla zəngindir, həm
də şair poetik fiqurun əlvan məna çalarlarından məharətlə istifadə
etmişdir. Nüktə – zərif, gözəl və iti fikir daşıyıcısı olan plastik vasitə
qəzəlin estetik ölçü vahidinə çevrilmişdir. Xaqaninin işlətdiyi qafiyələr
onun coşğun təbi, yüksək zövqündən xəbər verir. Əksər qəzəlləri
rədiflidir. Şeir nitqin, demək olar ki, bütün hissələrindən rədif ala bilir,
bəzən rədif Xaqani qəzəllərində misranın az qala yarısını təşkil edir.
Lakin bu şeirin məna gözəlliyinə heç də xələl gətirmir, əksinə, qafiyə
ilə vəhdətlə onun ritminə bir axıcılıq, ahənginə bir səlislik verir.
Tanrının yetkin mərhələsi üçün səciyyəvi olan məqtə – son beytdə
təxəllüs işlətmək ilk dəfə olaraq Xaqanidə sabitləşmişdir:
Özü məni rüsvay edib, özü mənə deyir ki,
Ey Xaqani, sus ki, deyil şikayətin zamanı.
İnsani gözəllik vəslinə və gözəlliyə tapınmaq həsrətilə çırpınan,
həyəcanlar keçirib narahat olan «mən»in – lirik qəhrəmanın qəlbinə
hakim böhranlı halların təsvirinə həsr edlmiş, əslində isə həyatın
təsdiqi mahiyyətini daşıyan bu növ qəzəllər Xaqani «Divan»ında
saysız-hesabsızdır. XII əsr Yaxın Şərq poeziyasında fars dilli
qəzəllərin mükəmməl, dolğun nümunələri arasında haqlı və şərəfli yer
tutur. XIII-XIV əsrlərdə fars dilində yazılmış qəzəllərin ən böyük
ustadlarından sayılan Sədi və Hafizdən hələ xeyli əvvəl qəzəl janrı
Azərbaycan şairlərinin yaradıcılığında öz inkişaf formasını tapmışdı.
Nəinki Xaqani, onun digər müasirləri – Fələki Şirvani, Mücirəddin
Beyləqani, Qivami Mütərrizi sənətində də qəzəl bir janr kimi bitkindir.
1 Ащмет Атеш Щакан. Ириам ансиклопедиси еилт. В. Сящ.95.
118
XIII əsrdən başlayaraq bütün Yaxın Şərq bədii fikirində olduğu
kimi, Azərbaycan ədəbiyyatında da qəzəl bir janr kimi öz tam təsdiqini
tapdı. Həm də maraqlıdır ki, ənənəvi orta əsr ədəbi-nəzəri
traktatlarında qəzəlin qarşısında qoyulan tələblrdən fərqli olaraq,
poetik təcrübədə janrın mövzu dairəsi daha geniş vüsət və əhatəlilik
kəsb edir.
XIII əsrdə Azərbaycan qəzəli əsasən fars dilində yaradılırdı.
Dövrün Seyid Zülfüqar Şirvani, Əvhədi Marağayi kimi görkəmli
səntkarlarının yaradıcılığında qəzəl janrı tutumludur və mövzu – süjet
baxımından çoxçalarlıdır. Seyid Zülfüqar ədəbi irsində eşqin sevinc və
kədərindən bəhs edən qəzəllərlə yanaşı, müharibə dəhşətləri,
ədalətsizlik və zülm aktları əleyhinə çevrilmiş, habelə sufi görüşlərin
tərənnümünə həsr edilmiş qəzəllər var. İnsanın – aşiqin qəlbini
çulğayan, onun əhvali-ruhiyyəsini tənzimləyən zərif, kövrək naxışlar
da, təlatüm, həyəcan, böhran anları da rəngarəng psixoloji nüanslarla
Əvhədi qəzəllərində öz bədii təzahürünü tapır. Lakin onun bütövlükdə
peyzaj qəzəl-etüdləri, əxlaqi-tərbiyəvi mövzuda qəzəlləri də çoxdur.
Azərbaycant dilində hələlik dövrümüzə qədər gəlib çatmış ilk qəzəl XIII
əsrin sonları, XIV əsrin əvvəllərində yazıb-yaratmış Həsənoğlunun
məşhur «Anardı könlümü bir xoş qəmərüz, canfəza dilbər» mətləli
qəzəlidir.
Azərbaycan dilində qəzəl xüsusən XIV əsrdən öz çiçəklənmə
dövrünə qədəm qoydu. Bu yüzillikdə doğma dildə gözəl ecazları
yaradan sənətkarlarımızdan biri Qazi Bürhanəddindir.
İstedadlı şair və görkəmli ictimai xadim Qazi Bürhanəddin ana
dilində mükəmməl toplu şəklində əsərləri hifz edilib saxlanılmış ilk söz
ustasıdır. Onun Britaniya muzeyində 4126 nömrə altında qorunan 608
səhifəlik, 17 min misradan ibarət (şairin öz sağlığında – 1393-cü ildə
üzü köçürülmüş), hələlik elm aləminə məlum yeganə «Divan»ında
1500-ə yaxın qəzəl vardır. Bu nümunələr XIV əsrdə Azərbaycan dilində
119
qəzəlin inkişaf tarixini, onun estetik meyarını, ideya-mövzu, janr
ölçülərini, folklor əlaqələri, ənənə-varislik problemini, eləcə də həmin
dövr Azərbaycan ədəbi dilinin təkamül qanunauyğunluqlarını
işıqlandırmaq üçün dolğun faktik material verir. Qəzəllər təxəllüsüzdür
və əksəri məhəbbət mövzusuna həsr edilmişdir. Şair ara-sıra ictimai-
siyasi-əxlaqi səciyyə daşıyan nümunələr qələmə alsa da, məhəbbətin
tərənnümünü şeirin özəyi kimi qəbul etmiş, yaradıcılığını başlıca
olaraq ənənəvi yönümdə istiqamətləndirmişdir. Dahi sələfləri – Rudəki,
Xaqani, Nizami lirikasından, XIV əsrin Xacu Kirmani, xüsusən Hafiz
kimi müqtədir qəzəl ustalarının sənətlərindən ruh və qida alan Qazi
Bürhanəddin məhəbbətin sevincini-acısını, qəlbin fərəhini və
hıçqırıqlarını səmimi poetik lövhələrlə əks etdirir:
Cəfasını çəkərəm, mən vəfa üçün ölürəm,
Bu dərd oduna yanıb, kimya üçün ölürəm
Saçından zülmətə bağlamışam özüm-özümü
Bil, yüzi günəşində səfa üçün ölürəm.
* *
*
Bir dilbəri biqərarə düşdüm
Keysun siyahkarə düşdüm.
Gülşən yükünün gülün dərirkən,
Gül dərmədimü xarə düşdüm.
Lakin XIV əsrdə Azərbaycan dilində qəzəl öz yüksək inkişaf
mərhələsini İmadəddin Nəsimi yaradıcılığında tapdı. Yalnız öz
dövrünün deyil, bütün dövrlərin görkəmli sənətkarı, mütəfəkkir-şair
Nəsimi Azərbaycan dilində qəzələ yeni ruh, yeni məna, yeni siqlət
verdi. Nəsimi istedadı ilə Azərbaycan dilində qəzəl daha da cilalandı.
Nəsimi yaradıcılığı ilə bir daha təsdiq olundu ki, qəzəl ədəbiyyatı orta
əsrlər nəzəriyyə kitablarında üst-üstə irəli sürüldüyü kimi (hətta
Nəsimidən sonra qələmə alınanlar da bura daxildir), yalnız gözəlin
120
tərifi və aşiqin sevgi iztirablarının bədii təqdimi deyil, bu janrda çox
fikirlər poetik predmetə çevrilə bilər. Hələ XIII əsrdə məşhur məsnəvi
müəllifi I Cəlaləddin Rumi öz mürşidi və mənəvi şeyxi Şəms Təbrizinin
adına yazdığı qəzəllərində, «Büstan və Gülüstan» müəllif Sədi
qəzəllərində, XIII əsrin axırları, XIV əsrin əvvəlində yaşayıb, türk
dilində olduqca qiymətli sufi-fəlsəfi şeir nümunələri yaratmış Yunus
Əmrə qəzəllərində, Nəsiminin müasiri, «Şiraz bülbülü» Hafizin qəzəlləri
içərisində ictimai-fəlsəfi, xüsusən sufi-panteist fikrin təbliğinə həsr
edilmişləri mövcud idi. Azrbaycan ədəbiyyatında isə qəzəlin mövzu
çərçivəsinə yeni bucaqdan müdaxilə daha irəlidəki əsrdə, onun
ümumiyyətlə Şərq ədəbiyyatında bir janr kimi təsdiqi dövründə Xaqani
yaradıcılığı ilə bağlı olmuş, Zülfüqar Şirvani, Əvhədi sənəti ilə əsr (XIII)
daha geniş vüsət almışdır. Nəsimi qəzəli XIV əsr Yaxın Şərq ictimai-
fəlsəfi fikrində güclü hərəkat olub, zamanın əslində islam şəriətinin
əleyhinə hökmlər verən, hakim qüvvələri ilə müxalifət təşkil edən silaha
çevrildi. Sovetlər birliyi dönəmində hürufizmi, şübhəsiz, mövcud
sosializm quruluşunun sərt qanunlarından ehtiyat edrək, bir sıra
tədqiqatçılar Azərbaycanda ateizmin bünövrəsi kimi qələmə verilir və
Nəsiminin insanı guya Allah hesab etdiyini, Allahı məkansızlıqda və
zamansızlıqda deyil, təbiətdə, yerdə, kamil insanın mənəviyyatında
axtarmaq lazım olduğunu iddia etdiyini söyləyirdilər. Daima da
Nəsiminin «Məndə sığar iki cahan, mən bu cahana sığmazam»
qəzəlini buna misal gətirirdilər. Əslində iki cahana – yaşadığımız
maddi aləmə və dünyamızı dəyişərkən ruhlar aləminə «sığmayan»
Nəsimi sufizmin bir qolu olan, Nəsiminin mürşidi Nəimi tərəfindən
yaradılmış hürufi ideyaları ilə insanın Allah deyil, sadəcə olaraq Allahın
insanı ən kamil varlıq yaratdığını və insan Allahın buyurduğu kimi öz
mənəviyyatını pak və təmiz saxlayarsa, Yaradanın göstərdiyi yolla
gedərsə, məkrli şeytana uymazsa, onda insan həqiqətən də kamillik
dərcəsinə yüksələr, bəsarət gözü açılar və çox elmlərdən və sirlərdən
121
agah olar, çıxış edərdi. Nəsiminin faciəvi surətdə Suriyada qətlə
yetirilməyinin səbəbi isə onun tədqiqatçıların yazdıqları kimi, «dinsiz»
olduğuna görə yox, seyyidi şühəda həzrəti-Hüseynə və ümumiyyətlə
peyğəmbər nəslinə olan sonsuz məhəbbəti idi.
Nəsiminin ustadı-hürufi təriqətinin əsasını qoyan Nəimi dərin
düşüncəsi, elmi və biliyinə görə Mövlanə dərəcəsinə yüksəlmişdi, onun
«Cavidani-Kəbir» və «Cavidani-Səcir» əsərləri islam aləmində,
xüsusilə də şiə məzhəbli müsəlmanlar arasında çox məşhur idi. Bütün
fəlsəfi görüşləri Yaradanın təkliyinə və intəhasız böyüklüyünə həsr
olunmuş Nəiminin canişini və naibi Nəsimi onun yolunu şərəflə davam
etdirmiş və ömrünün axırına qədər öz möhtəşəm əsərləri ilə hürufiliyi
təbliğ etmişdir:
Sirri ənəl-həqq söylərəm, aləmdə pünhan gəlmişəm
Həm həq derəm, həq məndədir, həm xətmi-insan
gəlmişəm.
Şübhəsiz ki, Nəsimi burada «Sirri ənəl-həqq söylərəm» dedikdə,
yəni «mən haqqı söylərəm, həqiqəti elan edərəm, daha doğrusu,
Allahın haqq olduğunu, həqiqət icraçısı olduğunu, eyni zamanda məni
bu sirrə vaqif etdiyini bəyan edərəm» demək istəyir. Və yaxud mənim
bəsarət gözüm açıldığı, mən ilahiyyat elmlərinə daha dərindən bələd
olduqca Allah mənim ruhumda hülul edir və mən Allahın sevgi, lütf,
inayət, rəməl, mərhəmət, ülvilik, paklıq nürüna bürünürəm:
Çün məni bəzmi-əzəldə eylədi ol yar məst
Ol cəhətdən görülür bu çeşmimə dəyyar məst.
Eşqi-sübhani meyindən valeh oldu şöylə bil,
Ərş məstü, fərş məstü, kövnəbi-səyyar məst.
Əlbiyavü övliyavü əsfiyavü ətqiya
Oldular həc məclisində şöylə bihuşyar məst
Könlümüz nuri-təcəlla, cismimizdir nuri-Tur
Canımız didara qarşı oldu Musavar məst.
122
Ey Nəsimi, sirri-həqqin məhrəmi sənsən bu gün,
Söylədin qüdrət dililə məliyi əsrir məst.
Nəsimi bu qəzəldə mövcudatın, ilk növbədə peyğəmbərlərin,
övliyaların, saleh bəndələrin ilahi eşq ilə məst olduqlarını söyləyir.
Nəsimi insanın vücudunu «Tur» dağına, könlünü isə «mur»a bənzədir.
İlahi nurun təcəllası qarşısında Həzrəti Musa kimi özündən gedəndə
də insandakı ilahi nurdur. Yəni böyük Yaradan insanı öz nuruna qərq
edərsə, insan haqqın bir çox sirrinin məhrəminə çevrilər. Nəsimi
qəzəllərinin bədii-emosional imkanları hüdudsuzdur. Şair Azərbaycan
dilində qəzələ zəngin üslub çalarları gətirmişdir. Şairin milli şeir
qarşısında ən böyük xidməti xalq üslubunda yaratdığı qəzəllərdir.
Onlar Nəsimi ədəbi irsində çoxluq təşkil edir, əksəriyəti əruzun oynaq
bəhrlərində yazılmış, səlis, koloritli nümunələrdir və ürəyəyatımlı
ahəngləri ilə nəğmə-təranə məqamındadır:
Mehri rühün tabinə düşdü könül, yanədir?
Şəmə düşən narinə yansa gərək ya nədir?
Ey məhi-bədrin üzü mehri-rüxündən xəcil
Şəminə gör canımı kim necə pərvanədir…
Nəsimi qəzəllərinin çoxunu rəməl, rəcəz, həzəc, münsərih,
müzare, münsərih, xəfif, mütədarik və s. bəhrində yazmışdır.
Ümumiyətlə, əruzun sirlərinə mükəmməl surətdə yiyələnən şairin
qəzəlləri əlvan məcazlar silsiləsi ilə də zinətlidir. Şair ənənələrdən
gəlmə və sistem halına düşmüş bədii fiqurlardan yaradıcı şəkildə
istifadə etməklə, özü də doğma xalqın lüğət fondundan bu silsiləni
dolğunlaşdırır, kamilləşdirir. Azərbaycan qəzəl ədəbiyyatında Qazi
Bürhanəddin yaradıcılığı ilə istiqamətlənən bu yönüm Nəsimi şeirində
davam və inkişaf etdirilir, dahi Füzuli poeziyasında daha yüksək
zirvələrə çatır.
Qəzəl dövrün ədəbiyyatında başlıca, aparıcı janr məqamında idi.
XV-XVI əsrlər Kişvəri, Həbibi, Sururi, Bəsiri, Hilali, Hamidi, Süsəni,
123
Xəlili, Xəzani, Şahi kimi qəzəl ustadları ilə məşhurdur. Görkəmli ictimai
xadim, şah, şücaətli sərkərdə və nəfis əsərlər yaradan şair Şah İsmayıl
Xətai şeirin digər növləri ilə yanaşı, gözəl qəzəl müəllifi kimi də şöhrət
qazanmışdır. Azərbaycan dilində qəzəlin tacidarı, dünya şöhrətli Füzuli
də bu dövrün yetirməsidir.
Qəzəlin mövzusu, əsasən, məhəbbətdir. Həyati, dünyəvi
məhəbbət və onun rəngarəng təzahürlərinin bədii-romantik təqdimi XV-
XVI əsr şeirlərini daha çox maraqlandırır. Lakin bununla yanaşı İlahi
eşqin, sufiyanə görüşlərin tərnnümü bir çox qəzllərin əsas sxemini
təşkil edir. Bir çox qəzəlxanlar ülvi, saf, pak eşqi dərin fəlsəfi mənada
şərh edərək, onu Yaradanın intəhasız insiyətinin təcəllası kimi, üzdən
romantik görünən, əslində olduqca real bir ünvanda müəyyənləşdirirlər:
Ya Rəbb, müdam inayətin et pişva mənə
Zövqü vüsalın eyləginən aşina mənə.
Könlüm evində səndən əgər qeyri-varisə,
Qəhrinlə eyləgil sən o fikri bəla mənə.
Yüz dərd əgər bu dövri-fənadə çəkər könül,
Bir əbr rəhmətin yetirər min dəva mənə.
Qəmdən bu xəstə canım olubdur bəla evi,
Vergil xəzaneyi-kərəmindən şəfa mənə.
Dərgahına bu bəndədə şayəstə yox əməl.
Aləmlərincə lütfünü gördün rəva mənə.
Yolunda sabit eylə mənim etiqadımı,
Şul yolda Murtuzana elə pişva mənə
Etmə zəif canımı duzəx şərirəsi,
Nuri-ədalətlə yetirgil səfa mənə.
(Murtuza Quluxan Zəfər1)
1 ХВЫЫ ясрдя йашамыш, ЫЫ Шащ Аббас заманында вязирлик рцтбясиня йцксялмиш, Ярдябилдя Шейх Сяфияддин
мягбярясинин мцтяввяллиси олмушдур.
124
Azrbaycan ədəbiyyatı tarixi ilə tanış olarkən Azərbaycanda qəzəl
ustalarının hələ XX əsrə qədərki dövrlərdə minlərlə olduğunu söyləmək
olar. Təssüflər olsun ki, sovetlər birliyi dönəmində yazılmış ədəbiyyat
tariximizdə bunların əksəriyyətinin adı gizlədilmiş və onların bədii irsi
haqqında heç bir məlumat verilməmişdir.
Azərbaycanda qəzəl ədəbiyyatının metodoloji əsaslarda dərindən
tədqiqi ədəbiyyatşünas alimlərimizin müştərək səyi ilə öz hərtərəfli –
kompleks həllini gözləyən ən mühüm, fundamental elmi-nəzəri və
metodoloji problemlərdən biridir. İnanırıq ki, son vaxtlar Azərbaycan
ədəbiyyatşünaslığında qəzəl janrına artan intensiv maraq hmin
problemin həlli istiqamətində səmərəli səylərə çevrilə biləcəkdir.
Qəsidə. Azərbaycan sovet ədəbiyyatşünaslığında qəsidəyə
olduqca ögey münasibət bəslənmiş, onun guya klassik ədəbiyyatda
çox yayılmadığını, kütləviləşmədiyini, bu janrda dəbdəbəli, təntənəli
üslubun təmtəraqlı danışığın əsas yer tutduğunu göstərmk istəmişlər.
Həm də qəsidənin guya ən çox rəsmi dairələrdə, saray adamları
arasında yayılan şeir şəkli olduğunu yazmışlar.
Məsələ burasındadır ki, orta əsrlərdə bütün klassiklər öz
əsərlərini qəsidə növü olan minacatla başlamış, sonra isə nətlə davam
etdirmişlər. Çoxuna məlumlur ki, minact Allahın təkliyini və izzəti-
cəlalını, nət əsasən sevgili peyğəmbərimiz Həzrəti Məhəmməd
əleyhissalamı, əhli-beyti, eyni zamanda peyğəmbərin nəslini –
övliyaları mədh etməyi bildirir. Lakin bununla belə qəsidə ancaq mədh
və yaxud tərifdən ibarət olmamışdır. Xaqani, Nizami, Nəsimi, Qazi
Bürhanəddin, Füzuli, Saib Təbrizi və başqalarının qəsidələrinin bir
qismi fəlsəfi, əxlaqi-didaktik və ictimai-siyasi məzmun daşıyır.
Qəsidə qəzəldən çox öncə yaranmış bir janrdır. Mənbələrə görə,
qəsidənin iki mindən artıq yaşı vardır. Ərəbistnda hələ islam dini
meydana gəlməmişdən bir xeyli öncə, cahilliyyət dövründə «tayfa və
qəbilə» qəsidələri yaranmışdır. Məlumdur ki, ərəblər hələ çox qədim
125
dövrlərdən şeiriyyətə çox böyük maraq göstərmişlər, qəsidə isə qədim
ərəb poeziyasında aparıcı rol oynamışdır. İslam dini meydana
gələndən sonra qəsidə daha çox inkişaf etmiş və bir müddət sonra
əsasən əruzun bəhrlərində yazılmağa başlamış və Azərbaycanda da
artıq İslam dini yayıldığı üçün Azərbaycan sənətkarlarının
yaradıcılığına öz təsirini göstərmişdir.
Qəsidə bəzi ədəbi formaların başlanğıcını özündə cəmləşdirən
sinkretik bir janr olduğu üçün şairlər bu janra tez-tez müracit etmiş və
öz yaradıcı imkanlarının geniş şəkildə açılması üçün minacat, nət,
mədhiyyə, fəxriyyə, qitə və mərsiyə kimi növlərdən istifadə etmişlər.
Azərbaycanda gözəl qəsidələr ustası kimi Əfzələddin Xaqani
tanınmışdır. Çoxmətləli qəsidələrindən «Həhzətül-əpvah və Hüzhətül-
əşbah» («Ruhlar üçün yaxşı fürsət və şəbəhlər üçün gəzişmə»),
«Töhvətül-hərəmeyi və tuffahətüs səqəleyi» («İki hərəmin töhfəsi və
peyğəmbərin gətirdiyi dinin və ailəsinin meyvəsi»), «Baxurətül-əsfar
məzkurətül-əzhir» («Səhər vaxtı danışılan ilk səfərlərin səmərəsi»),
«Kənzur-rikiz» («Qızıl-gümüş xəzinəsi») və «Hirzül-hicaz»ı («Hicaz
qalası») Xaqani Məkkəyə və iki dəfə Mədinəyə etdiyi ziyarətlər zamanı
nəzmə çəkmişdir. Yazdığı şiniyyə və raiyyə qəsidələri onun nəzm
sahəsində ən böyük müvəffəqiyyətlərindən hesab edilmişdir. Bəzi
məşhur söz ustaları onun şiniyyə qəsidəsinə nəzirə yazmışdır. Xaqani
raiyyə qəsidəsini Sənainin raiyyə qəsidəsinə nəzirə yazmışdır. Bu
qəsidə iki yüz beytdən ibarət və çox mətləlidir. Xaqani qəsidədə
müqəddimədən sonra iki şəxsi mədh edir. Onlardan birincisi Xoy
şəhərində olan məşhur Dünbülilərdən Əmir Cəfər Əmir İsa oğludur ki,
öz elminə və fəzilətinə görə o dövrün xəlifəsindən Şəmsülmülk ləqəbini
almışdır. Xaqani Şirvanşahlar tərəfindən bir neçə dəfə onun yanına
göndərilmişdir. O, bu əmirin onun sülaləsinin, onların əqidə və
təriqətlərinin haqqında bir neçə qəsidə qoşmuşdur. Bu qəsidələrin
birində deyir:
126
Bu qəsidə yeddiliklər sırasında səkkizinci şeirim, yüksək
əyarımdır.
Kəbənin qapısında alınırsa o,
Kəbə mükafatına ən yararlıdır.
Zərbə endirmişdir söz ustalarına
İmrəülqeysə hətta o, çox karlıdır.
Qəsidənin ölçüsü və qafiyə quruluşu dəyişmir, qəzəl kimi
qafiyələnir: birinci beytin misraları öz aralarında qafiyələnir. Sonrakı
beytlərin ilk misraları sərbəst buraxılır, ikinci misraları isə ilk beytin
ikinci misrası ilə hmqafiyə (aa, ba, qa, da, ca….) olur.
Dahi şair Füzulinin olduqca zəngin bədii irsinin bir qolunu da
qəsidələr təşkil edir. Onun azərbaycanca divanının əvvəlində
azərbaycanca, farsca və ərəbcə zinətləndirilmiş məşhur bir
müqəddimə vardır. Müqəddimədə şairin şeir barəsində görüş, düşüncə
və xatirələrini bəyan etməsi rəğbətəlayiqdir. Müqəddimədən sonra
alimanə bir bahar vəsfi ilə başlayan bir tövhid qəsidəsi və ondan sonra
Həzrəti Məhəmməd əleyhəssəlamın mədhinə söylədiyi qəsidələr
vardır. Həzrəti peyğəmbər əleyhəssəlam barəsində yazdığı şeirlərin ən
gözəli «Su» qəsidəsidir:
Saçma ey göz, əşkdən könlümdən odlara su
Kim, bu dəklü tutuşan odlarə qılmaz çarə su
Abxundur gündəbi-dəvvar rəngi bilməzəm,
Ya mühit olmuş gözümdən gündəbi-dəvvarə su.
Zövqi-tiğindən, əcəb yox, olsa könlüm qat-qat
Kim, mürur ilə buraxır rəxnələr divarə su.
Mərsiyə. Mərsiyənin özünün xüsusi forması yoxdur, əsasən
qəsidə və məsnəvi, bəzi hallarda qəzəl formasında yazılır. Təməli
Füzuli və Şah İsmayıl Xətai tərəfindən qoyulmuş mərsiyələr bilavasitə
Kərbəla səhrasında faciəvi surətdə və vəhşicəsinə qətlə yetirilən
Seyyidi-Şühəda Həzrəti Hüseyn əleyəssəlamla və bütün Kərbəla
127
şəhidlərilə bağlıdır. Vaxtilə Dəxil, Raci, Qumri, Pürcəm və Sərrif
təxəllüslü şairlərimiz mərsiyədə misilsiz məharət nümayiş etdirmişlər.
Xalqımızın sevimli şairləri Qasım bəy Zakir, Seyid Əzim Şirvani,
M.Ə.Sabir, Xurşudbanu Natəvan, Ə.Vahid kimi sənətkarlarımız da bu
mövzuda gözəl nümunələr yaratmışlar. Lakin ədəbi fikrin bütün
formalarında əvəzolunmaz nümunələr yaradan Füzuli bütün lövhə və
mərsiyələrində Kərbəla vaqiəsini bir kino lenti kimi göz önünə gətirir:
Ey dərd pərvəri-ələmi-Kərbəla Hüseyn
Vey Kərbəla bəlilərinə mübtəla Hüseyn
Qəm pirə-pirə bağrını yandırdı dic ilə,
Ey lileyi –hədireyi-Ali-əba Hüseyn.
Taci-cəfa ilə bədənin oldu çak-çak,
Ey bustani-səbzeyi-tici-cəfa Hüseyn.
Yaxdı vücudunu cəmi-zülmət sərayi-dəhr,
Ey şəmi-bəzmi-bargəhi-Kibriya Hüseyn.
Dövri-fələk içirdi sənə kisə-kisə qan
Ey təşneyi-hərarəti-bərqi-bəla Hüseyn.
Yad et, Füzuli, Ali-əba halın, eylə ah
Kim bərqi-ah ilə yıxılır xərmani-günah.1
1 Дащилярин эюз йашы. Мярсийяляр. АЕА Ялйазмалар Институту. Бакы, Елм, 1990. Тяртиб едянляр: М.Ялийев,
.Рамазанов.
128
EPİK NÖV
Epik epos sözündəndir. Ədəbiyyat nəzəriyyəsi baxımından janr
mənasında işlədilən epos ədəbi-tarixi mənada xalq dastanlarını bildirir.
Yunanca epos danışmaq, söyləmək, nağıl etmək mənasını verir.
Aərbaycan ədəbiyyatında buna təhkiyə də deyirlər. Əgər həyat
hadisələri kiminsə tərəfindən nəql edilirsə, artıq bu epik janra aiddir.
Şifahi xalq ədəbiyyatının təmsil, nağıl, dastan, əsatir, əfsanə kimi
növləri epik janra daxildir. Təmsil yazılı ədəbiyyata daxil olan
növlərdən olsa da, heyvanlar haqqında olan nağılları xatırladır.
Heyvanlar haqqında olan nağıllar şəxsləndirildiyi üçün onları
təmsillərin əcdadı hesab etmək olar.
Epik əsərin məzmununu həyatdan götürülmüş hadisə təşkil edir.
Belə əsərlərdə yazıçı tərəfindən yaradılan surət, lövhə həyatdakı
hadisələri, təbiət lövhələrini, insan xarakterlərini oxucunun nəzərinə
çatdırmağa, onun vasitəsilə ətraf mühitin, varlığın, tarixi hadisənin dərk
olunmasına xidmət edir. Epik janrlar yazıçıya həyat hadisələrini, insan
xarakterlərini daha qabarıq göstərməyə imkan verir. Epik əsərlərdə
yazıçı hadisələri obyekt kimi seçir və onu bədii şəklə salıb təhkiyə yolu
ilə danışır.
Şifahi xalq ədəbiyyatında epik janrlar
Nağıl. Nağılların çox qədim tarixi vardır. Bir çox nağılların
məzmunu və mövzusu uzaq keçmişimizin mənzərələrini, adət-
ənənələrini gözümüz önündə canlandırır. Nağılların məzmunu, ictimai
məna və əhəmiyyəti, öz epik əlamətləri və əcdadlarımızın özündə
yüksək mənəvi ideyaları əks etdirən düşüncəsi ilə meşşanlığa, daxili
129
miskinliyə, riyakarlığa, zülmə, bədxahlığa, şər qüvvələrə qarşı
mübarizə aparmaq üsullarını ifadə edir.
Bir çox nağıllarda əxlaq normaları, davranış qaydaları, insan və
mənəvi borc məsələlərindən bəhs edilir. Yalanın, riyanın, zülmkarlığın
mənəvi saflıq və ucalıq qarşısında nə qədər miskin, aciz və iyrənc
olduğunu nağıllar olduqca sadə bir dildə bizə nəql edir.
Azərbaycan nağılları öz məzmun, mövzu və formasına görə
aşağıdakı qruplara bölünür: sehrli nağıllar, heyvanlar haqqında
nağıllar, məişət nağılları və tarixi nağıllar.
Sehrli nağıllarda əsasən müxtəlif əfsanəvi personajlardan – uçan
xalça, sehrli çıraq, üzük, çarıq, çubuq, başmaqlardan söhbt açılır,
adətən bu sehrli qüvvələr nağıl qəhrəmanının ən yaxın köməkçisinə
çevrilir.
Məişət nağıllarında xalqın məişəti öz əksini tapır. Sadə xalqın
istismarçı, meşan ağalara, qəddar hökmdarlara, xəyanətkar və yalançı
kübarlara qarşı apardığı mübarizə məişət nağıllarının əsas ideyasını
əhatə edir. Məzmun və mövzu cəhətdən məişət nağılları sehrli
nağıllara və heyvanlar haqqında nağıllara nisbətən daha real xarakter
daşıyır. Hətta bəzi məişət nağılları (məsələn, «Daşdəmirin nağılı»)
mövzusuna və bədii səviyyəsinin yüksəkliyinə görə nağıldan çox
macəralarla dolu novellanı xatırladır.
Tarixi nağıllar bilavasitə tarixi şəxsiyyətlərin adı ilə bağlı olur.
Xalq tərəfindən sevilmiş, ideala çevrilmiş, dilə-ağıza düşmüş insanlar
bu nağılların qəhrəmanlarına çevrilir. Azərbaycan nağıllarının bir çoxu
soyu-kökü azərbaycanlı olan İran şahı Şah Abbas haqqındadır.
Nağıllar tarix boyu bədii fikir sahiblərinin təxəyyülündə,
fantaziyasında böyük rol oynamışdır. Uşaq vaxtı nənəsindən,
babasından və valideynlərindən saysız-hesabsız nağıl eşidən sənətkar
oradakı personajları, macəra ilə dolu hadisələri yaddaşına həkk etmiş
və bu da onun gələcək bədii yaradıcılığına yol açmışdır. Azərbaycanda
130
nağılları bədii şəklə salıb gözəl-gözəl nümunələr yaradan sənətkarlar
vardır. Belə sənətkarlardan Firuidin bəy Köçərlini, Abdulla Şaiqi, son
dövrlərdə isə Zahid Xəlili, Əzizə Cəfərzadəni və başqalarını göstərmək
olar. 1950-ci illərin axırlarında C.Cabbarlı adına kinostudiya
M.Təhmasibin «Çiçəkli dağ» nağılı əsasında «Bir qalanın sirri» adlı
misilsiz bir bədii film istehsal etmişdir. Bu nağıl-film Azərbaycan
kinosunun ən yaxşı nümunələrindən sayılır.
Dastan. Epik növə daxil olan janrlardan həcm etibarı ilə ən
böyüyü və əhatə dairəsi ən geniş olanı dastanlardır. Əvvəllər nağıl,
oğuznamə, hekayət, boy, qol, səfər və s. adlandırılan dastanlar sonrakı
mərhələlərdə geniş əhatə darəsinə görə «epos» adlandırılmışdır.
Dastanlarda nəsrin və şeirin vəhdəti nəticəsində bütöv bir süjet
əmələ gəlir. Dastanın ümumi məzmunu nəsrlə, obrazların düşüncələri,
arzu və istəkləri daha emosional təsir gücünə malik olan nəzmlə ifadə
olunur. Şeir dastanın mövzusunun bədii qüvvəsini, təsir və sirayət
gücünü artırır.
Yüksək dərəcədə təbii, vüsətli və dinamik süjet dastanlar üçün
çox xarakterikdir. Dastanlar öz məzmun və mündəricatına görə iki növə
bölünür: məhəbbət dastanları və qəhrəmanlıq dastanları.
Məhəbbət dastanları sözün əsl mənasında məhəbbt romanlarıdır.
Burada ülvi eşq, mənəvi saflıq, məhəbbət uğrunda göstərilən
fədəkarlıq əsas yer tutur. Məhəbbət dastanarının qəhrəmanları əsasən
iki nəfərdən – röyada buta verilmiş qızın vüsalına yetmək üçün
«aşiq»ə çevrilmiş dastan qəhrəmanının düşdüyü əziyyətlərdən, çəkdiyi
iztirablardan, apardığı mübarizədən və onun sonsuz məhəbbətlə
sevdiyi məşuqədən ibarət olur. Müasir dövrdə dilimizə düşmüş «aşıq»
sözü əslində məhəbbət dastanlarının qəhrəmanları ilə bağlı olub,
«aşiq» deməkdir. Bundan görüənür ki, aşıq yaradıcılığı bilavasitə
dastanlarla əlaqəlidir. Çünki dastanlar da bilavasitə aşıq yaradıcılığının
məhsuludur. Məhəbbət dastanları ustadnamələrlə başlayır. Hər bir
131
dastanın əvvəlində üç ustadnamə vardır. Ustadnamələr olduqca
nəsihətamiz sözlərdən ibart olur. Eyni zamanda dastan söyləyən aşıq
öz ustadını yad eləyir, onu sazın, sözün vasitəsilə yada salır:
Fürsət əldə ikən yaxşılıq elə,
Həmişə əlində ixtiyar olmaz.
Gəl güvənmə dövlətinə, malına
Mala, mülkə, ömrə etibar olmaz.1
Xalq romanlarında bəzən xeyir və şər qüvvələrin iştirakına da
rast gəlinir. Xeyir qüvvələr əsasən peyğəmbərlərdən, övliyalardan
ibarət olur. «Aşıq Qərib» dastanında Həzrəti Xızr əleyhəssalam üç
günə Qəribi vətənə gətirir, halbuki bü yol qırx günlük yol idi. Şah
İsmayılın, Aşıq Abbasın, Qurbaninin xeyirxah qüvvələr tərəfindən xilas
edilməsi, Kərəmin, Əslinin riyakar erməni keşişi tərəfindən tilsimlənib
yandırılması və s. buna aydın misaldır.
Məhəbbət dastanları duvaqqapma ilə tamamlanır. Duvaqqapma
şən, şux, ürəyəyatımlı bir məzmuna malik olub, aşıqlar tərəfindən
oxunan müxəmməslərdir.
Məhəbbət dastanlarından xalq arasında ən çox yayılanı «Leyli və
Məcnun», «Aşıq Qərib», «Qurbani», «Əsli və Kərəm», «Şah İsmayıl»,
«Abbas və Gülgəz», «Alı xan və Pəri xanım» dastanlarıdır.
Qəhrəmanlıq dastanlarından xalqın müxtəlif dövrlərdə azadlıq
uğrunda, vətən, torpaq uğrunda, haqq-ədalət uğrunda mübarizəsi əks
olunur. Qəhrəmanlıq dastanlarında əsasən xalq içindən çıxmış
qəhrəmanın torpağı, vətəni qorumaq üçün yadelli işğalçılarla, eyni
zamnda zülmə, istismara, ədalətsizliyə qarşı apardığı mübarizəsi təsvir
olunur. Məsələn, «Dədə Qorqud» dastanında Salur Qazanın və onun
köməkçilərinin milliyyətcə erməni olan xain, riyakar, eyni zamanda
qəddar və işğalçı Şöklü Məliyə və onun ordusuna qarşı apardığı
mübarizə təsvir olunur. Nəhayət, mübarizə oğuzların parlaq qələbəsi
1 Азярбайъан шифащи халг ядябиййаты. Бакы, 1981, сящ.276
132
ilə bitir, Şöklü Məlik və onun bütün ordusu cəsur və şücaətli oğuzlar
tərəfindən məhv edilir.
Qəhrəmanlıq dastanlarında eyni zamanda xalqın həyatı, ailə və
məişəti, sevinci-kədəri geniş bədii lövhələrlə əks olunur. «Kitabi-Dədə
Qorqud», «Koroğlu», «Molla Nur», «Qaçaq Nəbi», «Qaçaq Kərəm»,
«Səttarxan» qəhrəmanlıq dastanlarının ən geniş yayılanlarındandır.
Yazılı ədəbiyyatda epik növ
Epik növə təmsil, hekayə, povest, roman daxildir.
Təmsil. Təmsil epik janrın ən qədim növüdür. Təmsil şifahi xalq
ədəbiyyatında geniş yayılan heyvanlar haqqında nağılları xatırladır.
Odur ki, təmsili həm şifahi xalq ədəbiyyatının, həm də yazılı
ədəbiyyatın epik janrı kimi qəbul etmək olar.
Qədim yunan ədəbiyyatında Ezonun təmsilləri bütün dünya
xalqlarının ədəbiyyatına təsir göstərmiş, hətta bəzən bu təmsillərdən
aforizm kimi də istifadə olunmuşdur. Təmsillərin çox qədim fəlsəfi və
hikmətli mənası vardır. Azərbaycanda ilk təmsil nümunələrinin
yaradıcısı dahi Nizami Gəncəvidir. Nizami öz yaradıcılığında
«Xəmsə»nin inciləri içərisində təmsillərə geniş yer vermişdir. Onun
«Sirlər xəzinəsi» poemasında «Ovçu, it və tülkü dastanı», «Bülbül və
qızılquşun dastanı», «Xosrov və Şirin» poemasında «Aslanla iki öküz»,
«İlan və qırğı», «Balıq və xərçəng», «Şir və dovşan», «Çaqqal, qurd və
qarğa», «Kəsəyən və qarğa», «Eşşək və tülkü» və s. təmsillərində
heyvanların, quşların və b. personajların dilindən ricətlər vasitəsilə,
mənəvi puçluq, ictimai eybəcərlik güclü tənqid atəşinə tutulur və
məsxərəyə qoyulur. Bu mənada «Bülbül və qızılquşun hekayəti»ndə
bülbüllə qızılquşun arasındakı dialoq xüsusi əhəmiyyət kəsb edir.
«Mən cəh-cəh vuraraq həzin bir nəğmə oxuyuram, sənin kimi hörmətim
yoxdur» - deyən bülbülə qızılquş cavab verir:
Dinlə, bacar susmağı.
133
Susmağımı görərək
İnlə, bacar susmağı.
Zirəklikdən almaram heç bir
sirri dilimə,
Yüz iş görsəm yenə də, biri
gəlməz dilimə.
Şair burada bülbülün timsalında əlindən heç bir iş gəlməyən,
tüfeyli həyat sürən, boşboğazlıqdan başqa bir şey bacarmayan, fəqət
xoşbəxtpərəstlik xəstəliyinə tutulmuş cılız insanları, qızılquşun
timsalında isə zirək, bacarıqlı, cəsur, zəhmətkeş, lakin sirrini kimsəyə
verməyən polad iradəli insanları ümumiləşdirmişdir. Burda Nizami hər
zaman ilə səsləşən, hər dövr üçün aktual olan sosial problemi ortaya
qoymuşdur. Nizami Gəncəvidən sonra Azərbaycan sənətkarları
sırasında orta əsrlərdə M.Füzuli bir çox əsərlərində təmsili mənalardan
istifadə etmişdir. Ümumiyyətlə, Füzuli irsində alleqoriya, parlaq bədii-
poetik forma kimi, dövrə və zamana canlı maraq və müdaxilənin
yaratdığını əks etdirir. Antik dövrün və qədim Şərqin ədəbiyyatına
dərindən bələd olan şair dərəbəyliyin, fanatizmin meydan suladığı bir
şəraitdə öz mütərəqqi, humanist görüşlərini ifadə etmək üçün
alleqoriyanın misilsiz üstünlüklərini bədii yaradıcılığında mühüm bir
vasitə kimi qiymətləndirmişdir. Füzuli alleqoriyası mahiyyətcə ikili
səciyyə ilə seçilir. Burada alleqorik obrazlar yalnız şərti simvolik məna
daşımır, şair onlardan təmsili mənada istifadə edir. Belə əsərlərdə
«Bəngü-Badə»ni, «İt və pişik» qitəsini, «Meyvələrin söhbəti»
(«Söhbətül-əsmar») təmsilini misal gətirmək olar.
«İt və pişik» qitəsində Füzuli xeyirxahlıqla bədxahlığın daim
yanaşı yaşadığını göstərməkdən ötrü, şərti olaraq iki heyvanı
qarşılaşdırır. Bir evdə yaşayan köpəklə pişiyin söhbətindən məlum olur
ki, köpək daim sahibinin mal-dövlətini qorumasına baxmayaraq, nəsibi
134
yalnız sür-sümükdür. Pişik isə həmişə məclislər başında, sahibkarın
yatağında güzəran keçirir, yeməklərin də yaxşısı ona çatır. İt söyləyir
ki, mənim nə günahım var ki, xalq məni mundar, səni isə fəzilət əhli
üçün əziz və pak bilir. Pişik bunun səbəbini itin gəlib-gedənə,
qonaqlara qarşı amansız və hörmətsiz olması ilə, vəhşi xislətinin
olması ilə izah edir və belə nəticəy gəlir ki, pis xasiyyətlə, bədxahlıqla
ağ günə çıxmaq, xalqın istəklisinə çevrilmək mümkün deyil.
Klassik Azərbaycan ədəbiyyatında A.Bakıxanov, Q.Zakir,
S.Ə.Şirvani öz yaradıcılıqlarında təmsildən də istifadə etmişlər. Müasir
ədəbiyyatımızda isə Hikmət Ziya bilavasitə təmsil ustası kimi
tanınmışdır.
Təmsil əxlaqi, nəsihətamiz səciyyə daşıyır. Yazıçı cəmiyyətdəki
nöqsanları ifşa etməklə yanaşı, özünün ibrətamiz fikirlərini irəli sürür.
Hekayə. Hekayə çox qədim dövrlərdən geniş yayılmış bir janrdır.
Qədim dövrlərdə hekayə həm nəsr, həm də nəzmlə yazılmışdır. Nəzm
formasında yazılmış hekayəyə mənzum hekayə deyilir ki, Q.Zakirin,
S.Ə.Şirvaninin və başqalarının yaradıcılığında mənzum hekayələr
diqqəti cəlb edir.
Azərbaycanda bir çox yazıçılar hekayə janrına müraciət etmişdir.
C.Məmmədquluzadə, Ə.Haqverdiyev, Y.V.Çəmənzəminli, M.İbrahimov,
Mir Cəlal, Ə.Məmmədxanlı, İ.Əfəndiyev və b. hekayə janrında
möhtəşəm əsərlər yaratmışlar.
Ə.Məmmədxanlının böyük vətən müharibəsi dövründə qələmə
aldığı «Buz heykəl» hekayəsi ana müqəddəsliyini romantik boyalarla
işıqlandıran möhtəşəm bir əsərdir.
Doğma yurdunu tərk edən ana körpəsini bağrına basaraq şaxtalı
bir gecədə Şərqə tərəf qaçır. O, nəyin bahasına olursa-olsun körpəsini,
ilk yadigarını xilas etməlidir. Şaxta ananın iliyinə işlədikcə bütün
paltarlarını bir-bir cıxararaq çağasını bürüyür. Özü isə çılpaq qalır.
«İndi onun yarıçılpaq vücuduna amansız qış gecəsi başqa bir don biçir,
135
başqa bir örtük geyindirir, şaxtanın buz barmaqları ona ulduzlu
naxışlardan zərif bir libas toxuyur».
Səhər döyüşçülər buz heykələ yaxınlaşarkən məlum olur ki, ana
öz həyatı bahasına körpəni xilas etmişdir. Bu dəhşətli mənzərə
döyüşçülərin düşmənə nifrətini artırmaya bilməzdi. Buz heykəl artıq
onların qəlbində buzdan deyil, intiqama, qisasa çağıran əbədi bir
abidədir. Bu, adi hekayə deyil. Başdan-ayağa müharibəyə nifrət, anaya
dərin məhəbbət fəlsəfəsidir. Müharibə təkcə ananı baladan ayırmır,
atanı oğuldan, sevgilləri bir-birindən didərgin salır, çox arzuları
ürəklərdə, çox diləkləri gözlərdə qoyur. Burada həyatın sərt, amansız
həqiqətlərilə, necə deyərlər, realist-romantika üzvi şəkildə sənətkar
tərəfindən məharətlə birləşdirilmişdir. Ədib təhkiyəni elə sağlam, bədii
məntiqlə qura bilir ki, hadisəyə hökmən inanmalı olursan.1
Hekayədə hadisələr olduqca dinamik formada, süjeti olduqca
yığcam, hadisələr ümumiləşdirici, dili sadə olur. Hekayədə surətlərin
sayı az olur. Obrazların həyatından bir əhvalat götürülür. Bu isə onların
bütün həyatı, fəaliyyəti haqqında dolğun təsəvvür yaradır, oxucuda
obrazların xarakterləri haqqında geniş təsəvvür oyanır, ideya
müdaxiləsiz, süjetin inkişafı zamanı açılır. Məzmununa, xarakterinə
görə hekayələr fərqli olur. Bəzən tarixi, fəlsəfi, ictimai-siyasi, bəzən
aşiqanə, əhvalat və ailə-məişət, bəzən də xatirə, mükalimə, sərgüzəşt
və tərcümeyi-hal hekayələri yazılır.
Povest. Povest sözü də danışmaq, təhkiyə, nağıl etmək
deməkdir. Povestlə hekayə arasında təsvir üsulu baxımından oxşar
cəhətlər çox olduğuna görə ədəbiyyatşünaslıqda povestə bir çox
hallarda böyük hekayə deyilir. Lakin povestdə obrazların sayı
hekayədəki surətlərin sayından xeyli artıq, hadisələrin əhatə dairəsi
geniş, personajların təsviri daha dolğun və təfsilatlı olur. Bu baxımdan
S.Qədirzadənin «Bığ» hekayəsi ilə «46 bənövşə» povestini müqayisə
1 Азярбайъан совет ядябиййаты. Али мяктябляр цчцн дярслик, Бакы, «Маариф», 1988, сящ.517.
136
edək. «Bığ» hekayəsində təhkiyəni dəlləyin bilməyərəkdən qırxdığı
bığın ucbatından başı bəlalar çəkən, yersiz qısqanclıqdan ömür-gün
yoldaşı tərəfindən günü göy əskiyə bükülən kişi, «46 bənövşə»də isə
baş qəhrəmanın könül aləmindəki acı xatirələri, onun küskün
məhəbbəti yazıçı tərəfindən obrazın dili ilə – təhkiyə yolu ilə təqdim
olunur.
Ləyaqətli sevgilisi, nişanlısı, hətta arvadı olan heykəltəraş Dərya
yazıçının kəskin, ifşaedici hədəfidir. Dərya maşınına qoyub apardığı
qızların gözünə qara gözlük taxır ki, görüb tanıyan olmasın. Şübhəsiz
ki, burda gözlük rəmzi məna daşıyır. Bu, əslində Dəryanın öz çirkin
hərəkətləri ilə cəmiyyət arasında, insanlar arasında tutmaq istədiyi
qara bir pərdədir. Sonradan məlum olur ki, Könüllə evlənməsinin özü
də Dəryaya başqalarının gözündən pərdə asmaq üçün lazımmış.
«Mənim adım, sənətim, şöhrətim var… Subay gəzərəm, fikirləşərlər ki,
bu, şarlatanın biridir».
Dərya müəyyən bir mövqeyə çatdıqdan sonra əyyaşlığa qurşanır,
«naturşitsa» adı ilə emalatxanaya gətirdiyi yüngül xasiyyətli qızlarla
əylənir, evinə, ailəsinə, cəmiyyətə yad bir adama çevrilir və təbiidir ki,
ciddi mənəvi iflasa uğrayır. Burada yazıçı Dəryanın xarakterini iki xətt
üzrə oxucuya çatdırır. Bunlardan biri Dərya-Könül xətti, digəri isə
Dərya-gəzəyən qızlar, əyyaşlıq, xəyanət xəttidir. Lakin hər iki xətt
əsərin süjetinin tərkib hissəsidir. Daha doğrusu, onu tamamlayır.
Azərbaycanda povest bir janr kimi XX əsrin ikinci yarısında
formalaşmışdır.
Roman. XII-XIII əsrlərdə Avropanın bir sıra ölkələrində təhkiyə
üsulu ilə yazılan bütün əsərlər roman adlandırılırdı. Lakin zaman
keçdikcə romanın əhatə dairəsi daha da genişlənmiş, roman anlayışı
yeni məzmun kəsb etmiş, başqa epik janrlardan fərqli olaraq həyat
hadisələri çoxistiqamətli, dolğun təsvir edilmiş, ziddiyyətlər
genişlənmiş, mürəkkəb əlaqə və münasibətlər, onlarla lövhə və
137
mənzərə bir bədii mərkəzdə cəmləşmişdir. Roman janrı Avropada
inkişaf etmiş, sonralar isə bütün dünyada ayaq tutub yerimişdir.
Avropada təxminən XII-XIII əsrlərdə yazılan romanlar əsasən bir qayda
olaraq tarixi mahiyyət daşıyırdı. Buna görə də İspaniya, İngiltərə,
İtaliyada və başqa ölkələrdə roman «roman» deyil, «tarix» və ya
«həyatın tarixi» adlandırılırdı. Lakin bu o demək deyildi ki, roman
bilavasitə tarixdə baş verən ictimai-siyasi hadisələrdən və yaxud
müharibələrdən bəhs edir. O vaxtın romanları sehrli, fantastik,
nağılvari təhkiyə idi. XVI-XVIII əsrlərdə isə yeni tarixi şərait, ictimai-
siyasi mühit, estetik ölçü və meyarların təzə yönə düşməsi Avropanın
bir çox ölkələrində bədii ədəbiyyatı hərtərəfli inkişaf etdirmişdir. Bu
dövrdə İspaniyada Servantesin «Don Kixot», Alemanın «Lasarionun
tarixi» və «Qusman» romanları Avropa bədii fikrində əhəmiyyətli bir
hadisəyə çevrilmişdir. Odur ki, Avropanın başqa ölkələrində də roman
janrına böyük maraq oyanmış, Fildinq, Cek, Qrim, Tomas Deloni,
Russo, Stern, Höte, Şarl Sorel, Tevara, Fyürter, Neş, Antuan Prevo,
Riçirdson, Mopassan, Balzak və b. roman ustalarına çevrilmişlər.
XX əsrin əvvəllərində isə C.Bayron və V.Hüqo kimi nəhəng
yazıçılar roman janrına müraciət etmiş və olduqca möhtəşəm əsərlər
yaratmışlar. Müxtəlif üslublu sənətkarlar – Z.Sand, O.Balzak,
F.Stendal, E.Zolya, F.Kuper, A.S.Puşkin, T.Flober, V.Sxot, C.Dikkens,
P.Merime, Ş.Bronte, V.V.Tekkerey, L.N.Tolstoy, A.Frans, T.Mann,
U.Folkler, Z.Marağayi, C.Bayron, V.Hüqo və b. bütün dünya estetik
fikrinə öz romanları ilə olduqca müsbət təsir göstərmişlər.
Azərbaycanda roman janrı əsasən XX əsrin 20-ci illərində
meydana gəlmişdir. Bir çox hallarda sosializm ideologiyasını təbliğ
etməyə məcbur olan sənətkarlarımız bütün bu çərçivələrə
baxmayaraq, öz istedadlarının geniş imkanlarından istifadə edərək, bir
çox hallarda milli dəyərlərə əsaslanmış, sözaltı mənalarla, dərin
psixoloji məntiqlə gözəl sənət əsərləri yaratmışlar. Şübhəsiz ki, bu
138
sənətkarlar sosializm ideologiyasına deyil, azad düşüncələrinə
əsaslansaydılar, daha möhtəşəm, daha bəşəri, daha dəyərli əsərlər
yaradardılar. Lakin bəzi yazıçılar sosializm ideologiyasını ifrat
dərəcədə təbliğ etmək üçün və rəhbərliyin etimadını qazanmaq üçün
Azərbaycanın tarixini təhrif edərək, ona ləkə yaxaraq bir sıra cılız
əsərlər yazmışlar. Bu yazıçılardan biri də Qılman İlkindir.
Qılman İlkinin «Şimal küləyi» romanında hadisələr elə təsvir
olunur ki, guya 1918-ci ildə türk-islam ordusu zrbaycan xalqına
soyqırım tətbiq etməyə gəlmiş, Azərbaycan xalqı isə öz erməni
«qardaşları» ilə birləşib müsəlman türklərini Qafqazdan qovmuşlar.
Azərbaycan oxucusunda yanlış təsəvvürlər oyadan, ona
düşmənini dost kimi, dostunu isə düşmən kimi göstərən, uydurma və
cəfəngiyyatla dolu bu cür romanlar geniş oxucu kütləsi tərəfindən o
qədər uğur qazana bilməsələr də, qəddar və işğalçı ermənilərin
dəyirmanına su tökmüş və onlar üçün Azərbaycan xalqının tarixinə,
keçmişinə və bu gününə böhtanlar atmağa zəmin yaratmışdır.
Roman məzmununa və həsr olunduğu mövzuya görə müxtəlif
səpgili olur. Buna görə də tarixi roman, məhəbbət romanı, psixoloji
roman və s. terminlər işlədilir.
Azərbaycan tarixi romanının ən gözəl nümunələrini
M.S.Ordubadi, Mir Cəlal, Ə.Sadıq, Ə.Əbülhəsən, Ə.Vəliyev,
H.Babayev, İ.Şıxlı, F.Kərimzadə, Ə.Cəfərzadə və b. yaratmışlar.
XX əsrin son onilliklərində İsmayıl Şıxlının «Dəli Kür», İlyas
Əfəndiyevin «Sarıköynəklə Valehin nağılı», V.Babanlının «Vicdan
susanda», F.Kərimzadənin «Xudafərin körpüsü», «Çaldıran döyüşü»,
Ə.Hacızadənin «İtkin gəlin», «Əfsanəsiz illər», «Ayrılığın sonu
yoxmuş», H.Seyidbəylinin «Cəbhədən cəbhəyə» əsərləri bütün
dolğunluğu ilə realist bədii inikası üçün bir janr kimi romanın tükənməz
imkanlarını nümayiş etdirməyə xidmət göstərmişdir.
139
Həcmcə böyük olduğuna baxmayaraq, kompozisiya cəhətdən
yığcam təsir bağışlayan V.Babanlının «Vicdan susanda» romanı rəvan,
obrazlı bir dillə yazılmışdır. Surətlərin dili onların xarakterlərinə, həyat
təcrübəsinə müvafiq olaraq fərdiləşdirilmişdir. Azərbaycan torpağının
əlvan təbiəti, aran yerlərinin özünəməxsus gözəllikləri, Bakının,
Abşeron bağlarının yayı, payızı məhəbbətlə çəkilmiş lövhələrdə əsərin
bütün təhkiyəsinə xas olan daxili bir ahəngdarlıqla canlanır.
Təmiz vicdan ən obyektiv meyardır, hər bir fakt və hadisənin,
insan əməlinin əsl qiymətini verən universal məhək daşıdır. Vicdanın
güclü səsini öz varlığında həmişə eşidənlər yüksək ictimai məsuliyyət
hissinə malik olurlar. Belələri cəmiyyət qarşısında alnıaçıq və
vüqarlıdır. Əsl vətəndaş hər cür subyektivizmdən yüksək durub,
cəmiyyətdə fəal həyat mövqeyi tutmalı, insan taleyinə münasibətdə
vicdanın susmasına yol verməməlidir. V.Babanlının «Vicdan susanda»
romanında oxuculara aşılamaq istədiyi başlıca qənaət də bundan
ibarətdir.
Bədii yaradıcılıq ümumiyyətlə epik, lirik və dramatik növdə inkişaf
edir. Epik və dramatik növün janrlarında yazılan bədii əsərlərdə
obrazlar mühüm yer tutur. Burada əsas bədii məqsəd obrazları
aydınlaşdırmaq, müəyyənləşdirmək, tipikləşdirmək və onları bir küll, bir
vəhdət şəklində yaratmaq, lirik yaradıcılıq ilə ideya və duyğular
aləminə dalmaqdır. Lirizmin əsas xarakteri fərdi və ictimai duyğuların
tərcümanı olmaqdır. Lirika obyektiv varlığın subyektiv şəkildə
ifadəsidir. XXI əsr yeni ədəbiyyatın yaranması, təzə təsvir və ifadə
vasitələri axtarışları ilə irəliləyir.
140
ƏDƏBİ METOD VƏ CƏRƏYANLAR
Klassizm. Fransız mütləqiyyətinin inkişafı tarixən mütərəqqi rol
oynadığı bir dövrdə bərqərar olan klassizm rasionalist dünyagörüşü
əsasında harmonik təbiətə humanist inamı bərpa edərək insanın şəxsi
mənafeyinin ağıl və əxlaqi borcun hökmləri ilə tam birliyini tələb
etmişdir.
Klassinus latınca seçmək mənasını verir. Klassizm məktəbi
Aristotel və Dekartın fikirlərinə dayanırdı. Ədəbiyyat və incəsənət
xadimləri dövlət haqqında ideal təsəvvürü rəhbər tutaraq dövlət
mənafelərinin hər hansı şəxsiyyətin mənafelərindən üstünlüyünü təsdiq
edir və bunu şəxsiyyətin borcu, onun cəmiyyət qarşısında mənəvi
məsuliyyəti sayırdılar. Bu klassizmdə ictimai, qəhrəmanlıq,
vətənpərvərlik motivlərinin üstünlük qazanmasını şərtləndirirdi. Zahirən
klassizm antik (klassik) sənətin nümunələrini təqlid edirdi. Əslində isə
həm Qərbi Avropa ədəbiyyatında (Rasin, Kornel, Bualo, Molyer), həm
də rus ədəbiyyatında (Sumarkov, Knyajnin, Trednanovski) klassizmin
nümayəndələri çox vaxt öz dövrlərinin həyatını əks etdirirdilər, həyatın
bir çox mühüm məsələlərini irəli sürürdülər və bədii yaradıcılıqda həyat
həqiqəti prinsipini müdafiə edərək, bəzi cəhətlərdə «realizm» üçün
zəmin hazırlayırdılar. Zaman, məkan və hərəkət vəhdəti klassizmin
əsas tələblərindən idi. Fransız klassizminin ilk görkəmli simalarından
olan Nikola Bualo (1636-1711) bədii və ədəbi-nəzəri sahələrdəki
fəaliyyətində bu metodun ardıcıl tərəfdarı idi. Onun ən mühüm əsəri
«Poeziya sənəti»ndə (1674) fransız klassizminin elmi prinsipləri şərh
olunmuşdur. Bualonun estetikası rasionalizmə əsaslanırdı. Təbiəti
bədii yaradıcılığın əsas prinsipi hesab edən Bualo həyata fərdi,
subyektiv münasibətin əleyhinə çıxırdı. O, eyni zamanda xalq
poeziyasına mənfi münasibət bəsləmiş, onu «bayağı», «qaba» sənət
adlandırmışdır. Bualodan fərqli olaraq, onun italyan sələfi, məşhur
141
filosof, şair və alim «Nuhun gəmisi» poemasının, fəlsəfi sonetlərin,
«Şamdan» komediyasının müəllifi Cordano Bruno (1548-1600)
klassizmin əleyhədarı olmuşdur.
Klassizm məktəbi yazıçıları həyatı olduğu kimi yox, sarayın
hakim təbəqəsinin istədiyi kimi təsvir etməli idilər. Zaman, məkan və
hərəkət vəhdətində fəaliyyət göstərən klassizmin məhdud qaydaları
vardır. Zaman vəhdətinə görə əsərdə baş verən hadisələr müddət
baxımından 24 saatı keçməməli idi. Məkan vəhdətinə görə, əsərdə
təsvir olunan hadisələr ancaq bir məkanda olmalı idi. Bunun
nəticəsində də yazıçı geniş süjet, mövzular üzərində işləyə bilməzdi.
Hadisə və hərəkət (mövzu) vəhdəti tələbinə görə əsərdə yalnız
bir mövzu, hadisələr xətti olmalı, bir-birindən doğan hadisələr bir
xəttdən kənara çıxmamalı idi. Zaman və mövzuda vəhdət qaydası
Aristotel təlimlərindən biri idi və dram əsərlərində uzun zaman hakim
olmuşdur. Klassizim çox ziddiyyətli cərəyan idi. Rusiya və Qərb
klassizminin ən yaxşı nümayəndələri öz dövrlərinin bu və ya digər
cəhətlərini gözəl əks etdirən əsərlər yazırdılar (Molyerin komediyaları,
Sumarkovun komediya və təmsilləri) böyük ictimai və psixoloji
məsələləri işvqlandırmağa çalışırdılar (Rasinin, Sumarkovun faciələri).
Lakin bu yazıçıların bir çoxu, eyni zamanda dövrlərinin silki əqidələrinə
və geridə qalmış fikirlərinə uyaraq ayrı-ayrı hallarda həyat həqiqətini
təhrif edir, qeyri-həyati və sxematik xarakterlər yaradır, xalq tərəfindən
yaxşı anlaşılmayan dildə yazırdılar. Fransa və Rusiyada yaranıb bağlı
olduqları ictimai zəminlər arasındakı oxşarlıq nəticəsində ümumi
cəhətlərə malik olsalar da, bu ölkələrdə klassizm müstəqil, milli
xüsusiyyətləri olan ədəbi cərəyan idi.
İlk dəfə Şekspir əsərlərində klassizmin 3 vəhdət qaydasını
pozmuşdur. XIX əsrdə artıq klassizm Rusiyada realizmin inkişafına
mane olurdu. A.S.Puşkin, A.S.Qriboyedov, V.Q.Belinski klassizmin bir
çox cəhətlərini tənqid etmişlər.
142
Sentimentalizm. Bu cərəyan XVIII əsrin II yarısında Avropa və
Amerika ədəbiyyatı və incəsənətində yaranmışdır. İlk dəfə İngiltərədə
meydana çıxmışdır, sonra mütləqiyyət hakimiyyəti ilə mübarizənin
səciyyəvi olduğu digər Avropa ölkələrində klassizmi əvəz etmişdir.
Görkəmli nümayəndələri İngiltərədə S.Riçardson, D.Tomson, E.Yunq,
T.Qrey, L.Stern («sentimentalizm» cərəyanının adı da onun
«Sentimental səyahət» romanının adından götürmüşdür). Fransada
J.J.Russo, Almaniyada Jan Pol, İ.V.Göte və gənc F.Şiller rasionalizmin
və klassizmin dövlət ideyası pafosunun əksinə olaraq,
sentimentalizmdə şəxsi, intim həyat məsələlərini, insan
münasibətlərinin sadəliyini, səmimiliyini ön plana çəkmişdilər.
Sentimentalizmdə pozğun zadəgan aristokratiyası əxlaqına etiraz
edilir, sənətkarların, tacirlərin, kəndlilərin həyatı buna qarşı qoyulurdu.
Bu cərəyana mənsub olan yazıçılar feodal zülmü və təhqirinə məruz
qalanlara rəğbət bəsləyirdilər. Bir ədəbi cərəyan olaraq,
sentimentalizm klassizmə məxsus mücərrədliyə və quru, cansız
mühakimə üstünlüyünə qarşı çıxırdı. İnsan psixologiyasını əks
etdirmək cəhdləri sentimentalizmin səciyyəvi xüsusiyyətidir, lakin
sentimentalistlərin əsərlərində insan hissiyyatı şişirdilmiş bir şəkildə
təsvir olunur. XVIII əsr rus ədəbiyyatında sentimentalizm başqa bir
ictimai zəmində və özünəməxsus xüsusiyyətlərlə meydana çıxmışdır.
N.M.Karamzin, İ.F.Boqdanoviç və b. bu cərəyanın əsas
nümayəndələridir. Kəndli həyatı və təhkimçilik üsulunun idealizə
edilməsi rus sentimentalizminə məxsus səciyyəvi cəhətlərdən
olmuşdur. Bununla bərabər sentimentalistlərin insan psixologiyasına
xüsusi diqqət yetirmələri ədəbiyyatın inkişafında müsbət rol
oynamışdır. Sentimentalizm janr, süjet və bədii vasitələrin yeni dairəsi
kimi səciyyələnir. Məsələn, burada psixoloji roman, insanın xüsusi,
şəxsi, ailə ziddiyyətləri üzərində qurulan kədərli komediya geniş
yayılmışdır.
143
Azərbaycan ədəbiyyatında sentimentalizm adında müstəqil bir
cərəyan olmamışdır. Lakin istər orta əsrlərdə, istərsə də XIX-XX
əsrlərdə yazıb-yaratmış İ.Qutqaşınlı, X.Natəvan, M.Hadi, A.Səhhət,
H.Cavid, A.Divanbəyoğlu kimi Azərbaycan yazıçılarında
sentimentalizmin bu və ya digər xüsusiyyətləri nəzərə çarpır. Abbas
Səhhətin bir sıra məqalə və şeirləri buna səciyyəvi misal ola bilər.
1905-ci ildə çap etdirdiyi «Təzə şeir necə olmalı» sərlövhəli
məqaləsində A.Səhhət müasir şairləri əsərlərində hissi cəhətə xüsusi
fikir verməyə çağırdığı zaman sentimentalizm cəbhəsindən çıxış
etmişdi. Klassik türk şeirində sentimentalizm motivləri çox güclü idi
(T.Fikrət, Ə.Hamid, Rza Tofiq, C.Şəhabəddin və b.). Yaradıcılığında
sentimentalizmə, hiss və həyəcana böyük yer verən Cənab
Şəhabəddin «Mənim qəlbim» şeirində yazır:
Öylə təqdir edir ki, Rəbi-qədir
Əbədi kəsdədir dili-şair.
Qüdrətli Allah şair qəlbini əbədi xəstə yaratmışdır; yəni şairin
qəlbi xəstəlik dərəcəsinə çatacaq səviyyədə həssas olur, o, hər şeydən
təsirlənir, həyəcanlanır.
Romantizm. XVIII əsrin sonu-XIX əsrin birinci yarısında Avropa
və Amerika mədəniyyətində ideya-bədii cərəyan kimi meydana gələn
bu cərəyanın ilk anlayışını 1752-1802-ci illərdə Almaniyada Şlegel
qardaşları, F.Novami, L.Tik kimi yazıçı və nəzəriyyçilər vermişlər.
Bəşər bədii fikri tarixində xüsusi, cazibəli hadisə olan romantizm
sonralar dünya ölkələrinin bir çoxunun ədəbiyyatında təzahür etdi.
Romantizmin qədim mənası xəyali, şairanə, möhtəşəm və cəzbedicidir.
Romantizmin meydana gəlməsinə səbəb olan alimlərin başında mühit
və hakim olan təbəqəyə etiraz əlaməti olaraq ziyalıların və ümumxalq
narazılığı olmuşdur. XVIII əsrin I yarısında hakim təbəqə və aristokrat
cəmiyyət, əxlaqsızlığa və meşşanlığa aludə olub yavaş-yavaş öz nüfuz
və etibarlarını əldən verirdilər. Bir tərəfdən də iqtisadi vəziyyət get-
144
gedə pozulmaqda və ağırlaşmaqda idi. Bu şəraitdə xalqın düşüncəsi
ilə klassizm cərəyanı yazıçılarının istədikləri bir-birinə uyğun gəlmirdi.
Klassizm sarayı və aristokratları təmsil edirdisə, romantizm ona qarşı
olan azadlıq, demokratiya həvəsi və istəyindən doğmuşdu.
Romantizmin meydana gəlməsi eyni zamanda burjuyların hakimiyyətə
gəlməsi ilə əlaqədardır. Romantizmin dayandığı mütəfəkkir və filosoflar
Monteskyö, Volter, Jan Jak Russo XVIII əsrin çağının
nümayəndələridir. Onlar din, dövlət, əxlaq və hüquq məsəllərini ön
plana çəkir, başqa ölkələrdəki və xalqlardakı yaxşı xüsusiyyətləri
nümunə göstərirdilər. İnsanın həyat, şərəf, mülkiyyət və azadlıq haqları
üzərində qurulan yeniAmerika dövləti bəyənilir, fərdiyyətçilik müdafiə
edilir və quldarlıq ənənəsi ifşa edilirdi.
Romantizm yeni düşüncə və ədəbiyyat çağının başlanğıcı hesab
edilir. O, insan haqlarını müdafiəyə və inqilabçıların hazırlanmasına yol
açmış və onlarla bərabər inkişaf etmişdir. İngiltərədə Lord Bayron
(1788-1824), Şelli (1792-1822) və Con Gits (1795-1822) kimi şairlər
üsyançı ruhları, azad ilhamları, ehtiraslı qadın və təbiət eşqlərilə
romantizm cərəyanını gücləndirirdilər. Şekspir (1564-1616) romantik
dram əsərləri yazmaqla və Volter Snat (1771-1832) tarixi romanları ilə
romantizmə zəmin hazırladılar.
Alman şairlərindən Göte (1749-1832), Şiller (1769-1805) və
Bernato (1781-1842) romantizmin, xüsusilə millətçilik, vətənpərvərlik
və xalq qaynaqlarına dayanmağın əsasını qoydular. Fransız qabaqcıl
romantiklərindən Jan Jak Russo (1712-1778), Lamartin (1790-1869) və
Viktor Hüqo (1802-1885) duyğu, xəyal, dərinlik və eşq ünsürləri ilə
romantizmə yeni-yeni üfüqlər açdılar.
Tarixi şəraitdən asılı olaraq romantizm hər dövrün, hər
ədəbiyyatın özünəmüvafiq olaraq tarixi münasibət və izahat tələb edir.
V.Hüqonun romantizmi, M.Hadinin romantizmi tarixi baxımdan müxtəlif
dövrlərin və ayrı-ayrı milli ədəbiyyatların məhsulu olduğu kimi,
145
mahiyyətcə də bir-birindən seçilmirlər. Bununla bərabər, romantizmin
inkişafında milli yolların bütün mürəkkəbliyinə və müxtəlif yazıçıların
mövqelərindəki fərqlərə baxmayaraq, romantizm müəyyən estetik
vəhdətə malikdir.
Azərbaycanda romantizmin kökləri orta əsrlərdən başlayır. Daha
doğrusu, Şərq klassik romantizminin zaman və təbiət, insan və tale,
eşq və gözəllik qarşısında ədəbi-estetik fikrin irəli sürdüyü bütün
suallara geniş fəlsəfi mənada İlahi bir eşqlə və qüsursuz cavab verən
Füzuli ilə başlayır, klassik romantizmin, bütün orta əsrlər Azərbaycan
lirikasının estetik devizi kimi Füzuli deyirdi: «Mən aşiqəm, həmişə
sözüm aşiqanədir». Sufi bir şair olan Füzuli «aşiqəm» deyərkən
məqsədə və mərama Allahın aşiqi, Allahını sevən, Allahına qovuşmaq
istəyən, onunla vəhdətdə olmaq – ali mükəmməlliyin, dəruni həzz və
nəşənin, ədəbi harmoniyanın bir parçasına çevrilməyin yeganə son
mərhələsi və mərtəbəsinə yetişməyi məhz İlahi eşqdir:
Vəqa mülkün dilərsək, fani et varini dünya tək,
Ətək çək gördüklərindən afitabi-aləmara tək,
Fəqr eşq içrə Füzuli izzü cahimdir mənim
Dərgahi təcrid ixtiyar et, kim diyari eşqdə,
Fərq bazarinə əsbabi-fənadəndir rəvac.
Əlbəttə, sufizmin ondan bir neçə əsr sonra ədəbi bir cərəyan kimi
meydana gələn romantizmlə bağlılığını izah etməyin hansı dəlillərə
əsaslanacağını söyləmək üçün istər sufi sənətkarların, istər romantik
yazarların elmi-fəlsəfi traktatlarda, dini-tarixi mövzularda (istər Avorpa,
istər Şərq) bədii əsərlər yaradarkən bədii təsvir və ifadə vasitələrinin,
məcazın, hissiyyatın, ruhi-poetik an və məqamların, bir-birinə
bənzərliyi istər sufi, istərsə də romantik sənətkarların daxili və mənəvi
aləmlərinin zənginliyinə ramən bütün bəşər övladını Yaradanın
qoyduğu qanunlara riayət etmələrini görmək istəmələri, eyni zamanda,
ilahi-səmavi müddəalar, yaxşılıqlar və pisliklər, xeyirxahlıq-bədxahlıq,
146
sülh-müharibə, təvazökarlıq-lovğalıq, dünyaya meydan oxuyan,
bəşəriyyətin taleyi ilə oynayan, xalqa bədbəxtlik, ölüm gətirən şərti-
metaforik obrazlar, qlobal fəlsəfi, ictimai problemlər məntiqi ünvan
səviyyəsinə qaldırılaraq ümumiləşir.
XX əsrin əvvəllərində Azərbaycanda romantizm ədəbi cərəyanı
formalaşdı. M.Hadi, A.Səhhət, H.Cavid, A.Şaiq, Səid Səlman,
A.Divanbəyoğlu istər orta əsrlərin Şərq romantizmindən, istər də
romantizmin klassik Avropa tipindən bəhrələnsələr də, orijinal bədii-
fəlsəfi, estetik romantizmin əsasını qoydular. Ümumiyyətlə, XX əsrin
ilkin iki onilliyinin fəlsəfi lirikası bizim klassik milli şeirin təbii davamı
olmaqla bərabər həm də yeni mərhələsi idi. Həm M.Ə.Sabirin, həm də
M.Hadinin şeir büllurunda yenidən parlayan Füzuli ənənəsi H.Cavidlə
öz təkrarsız, bənzərsiz bədii ədalı və fəlsəfi mənası ilə meydana çıxır.
Zamanın bədii-ideoloji hərəkatda, mövcud əxlaqi-tərbiyəvi sistemdə
hər şeyi müairliyin qlobal problemləri səviyyəsinə qaldırmaq, tarixi də,
keçmişi də məhz müasir bədii düşüncə və oxucu təfəkkürü üçün
konkret xeyri olan əsərlər yaratmaq bu sənətkarların qarşısında birinci
dərəcəli vəzifə kimi dururdu. İdeya-vətəndaşlıq və məfkurə zənginliyi
ilə yanaşı poetik təfəkkürə, ehtiraslı dil, fəlsəfi hikmətə əsaslanan bu
sənətkarların yaratdıqları əsərlərdə zülm və ədalətsizliyə qarşı çıxır,
xoşbəxt, işıqlı gələcək arzulayır, azad məhəbbəti tərənnüm edir, dini
gözdən salan mövhumatı, xurafatı, fanatizmi pisləyirdilər.
Əsrimizin ilk rübündə Azərbaycan romantizm ədəbi məktəbinin ən
görkəmli nümayəndələrindən biri Məhəmməd Hadi idi. O, coşğun,
alovlu, hərarətli təb sahibi, müasir ictimai hadisələrə vaxtında səs
verməyi bacaran bir şair idi. Hadi dil, təsvir və ifadə vasitələri, şeirin
quruluşu etibarilə qədim klassik poeziyaya daha çox bağlı idi. Onun
yaradıcılığında romantik-fəlsəfi şeirlər xüsusilə diqqəti cəlb edirdi.
Mürəkkəb ictimai hadisələr, çarpışmalar və mübarizələrlə dolu olan
yeni XX əsr şairin qarşısında bir məktəbli qarşısında Yer kürəsi duran
147
kimi dururdu. Onun «Kitabi-həyat», «Mənaziri-təbiət», «Dünya saheyi-
cəmdir», «Təraneyi-qəmpərvinə», «Bieayi-təbiət», «İnsanların tarixi
faciələri», «Tövsiyeyi-mürğ» və s. əsərləri başdan ayağa romantik-
fəlsəfi məzmundadır. Azərbaycan rus əsatirindən, istibdadından,
zülmündən xilas olub azadlığa, müstəqilliyə, hürriyyətə qovuşması
üçün çalışan fyüzatçılarla əməkdaşlıq edən M.Hadinin istibdada, zülmə
nifrəti, istismar dünyasının məhv olacağına inamı olduqca güclü, həqiqi
və həyati idi. Hadinin guya sinfi mübarizə aparan, lakin bundan istifadə
edib yenidən müsəlmanların torpaqlarını işğal etmək, mədəniyyətlərini
məhv etmək, dinini əlindən almaq, tarixini ləkələmək arzusunda olan
bolşevizmin əleyhinə idi. O, bolşeviklərə nifrət edir, onlarla əməkdaşlıq
edən yerli yaltaqları vətən xaini adlandırırdı.
XX əsrdə Azərbaycanda romantizm cərəyanının formalaşması ilə
Azərbaycan ədəbiyyatında M.Hadi fenomeni, H.Cavid dramaturgiyası,
A.Səhhət və A.Şaiq poeziyası meydana gəldmiş və bu cərəyan nəinki
onların yaradıcılığındakı ideyaların, həm də bədii sənətkarlığın dünya
standartlarına uyğunlaşmasına təkan vermişdir. Qeyd etmək lazımdır
ki, bu sənətkarların yetişməsində, püxtələşməsində və möhtəşəm
fəlsəfi-romantik əsərlər yaratmasında Əli bəy Hüseynzadənin başçılıq
etdiyi «Füyüzat ədəbi məktəbi»nin müstəsna rolu və xidmətləri
olmuşdur. Füyüzatçıların sistemli və ardıcıl axtarışlarından doğan bədii
üslub çeşidliyi, mövzu və məzmun müxtəlifliyi Azərbaycan ədəbi
mühitini əsaslı şəkildə yeniləşdirməyə və zənginləşdirməyə yönəldirdi.
Onların yaratdıqları əsərlər bədii sənətkarlıq keyfiyyətlərinə, ideya-
fəlsəfi dəyərinə görə könüllü şəkildə başqalarından seçilir, çağdaş
həyatın istəklərinə tam cavab verir, habelə müstəmləkə rejimində
yaşayan xalqın milli hiss, duyğu və düşüncə kompleksinin bütövlüyünü
göstərirdi. «Gülüstan» və «Türkmənçay» müqavilələrindən sonrakı
dövrün ümumxalq psixologiyası, sosial həyat şəraitindən doğan
ictimai-siyasi fikir yönü, millətin azad, demokratik dövlət uğrunda
148
çarpışma ehtirası həmin əsərlərdə üsyankar bir ruh, romantik bir dillə
öz poetik əksini tapırdı.
«Türkləşmk, islamlaşmaq, müasirləşmək» kimi üçlü prinsipə əməl
edən fyüzatçıların müasirləşmək – avropalaşmaq fikri Anadoluda
meydana gəlmiş «ədəbiyyatçı-cədid»çilərin ideyası ilə üst-üstə
düşdüyündən Azərbaycan ədəbi-ictimai fikri üçün bu prinsip həm də
Avropaya açılan pəncərə demək idi. Qazandıqları yaradıcılıq ustalığı
və intellektual potensiala arxalanaraq ümumtürk ədəbiyyatı və
mədəniyyəti qayğıları ilə yaşayan milli tarixi keçmişin və çağdaş
dövrün sosial-siyasi, etno-psixoloji problemlərini açıqlamağa çalışan
H.Cavidin tarixə dramatik ekskursiyalarlı, M.Hadinin milli tarixi keçmişi
və bu günlə bağlı hərarətli saçmaları, A.Səhhətin milli düşüncə yükü
daşıyan lirik-romantik şeirləri, A.Şaiqin «müzqərib», kədərli ruhla təsvir
etdiyi milli-tarixi mənzərələr və üzüntülü ictimai həqiqətlərdən doğan
əsərləri buna parlaq misaldır.
Azərbaycan Xalq Cümhuriyyəti dövründə sistemli şəkildə
yürüdülən osmanlı-türk ədəbiyyatı ilə mədəni-mənəvi birlik, bütövlük
ideyasının əsasını füyüzatçılar qoysa da, həmin düşüncə meyli bu vaxt
konkret ədəbi məktəb hüdudlarını keçmiş və artıq ümumxalq təfəkkür
tərzinə çevrilmişdi. Elə buna görədir ki, türk-islam ordusu (başda
Ənvər paşa və Nuru paşa olmaqla) Azərbaycanı erməni irticası və
bolşevizm təcavüzündən xilas etmək üçün həmin vaxt Qafqaza gələrək
milli tariximizdə parlaq iz qoydu. 1917-1929-ci illərdə fəaliyyət göstərən
füyüzatçılar milli ictimai-tarixi taleyimizi düşünərkən «irəlisi işıq və
çətinlik» (Ə.Hüseynzadə) olan gəlcəyin aydın mənzərəsini canlandırır,
çar Rusiyası imperatorluğundan qurtuluşun yolunu açıqlayırdılar. Bu
baxımdan Azərbaycan füyüzatçılarının mövqeyi osmanlı
imperatorluğundan demokratik Türkiyəyə keçidin zəminini hazırlayan
və onu başa çatdıran Anadolu-türk ədiblərinin mövqeyi ilə uyğun
gəlirdi. Hər iki tərəf bütün türklük dünyasında geniş yayılmış «dildə,
149
fikirdə, işdə birlik» (İ.Qasparlı) məntiqini bədii yaradıcılığın metodoloji
əsası sayır, qurtuluş və istiqlal savaşının önündə getməyi vətəndaşlıq
borcu bilirdi. Bu əsasda da dövrün ədəbiyyatında mədəni-mənəvi
vəhdət, turançılıq ideyası «Füyüzat»çı müəlliflərin əsərlərində qabarıq
şəkildə ortaya çıxarılır, romantik üsyankarlıqla ictimai əməl və əqidə
uzlaşdırılırdı. Çağdaş Azərbaycan romantizminin uzaqlıq, yüksəklik,
tənhalıq prinsiplərindən çıxış edən H.Cavid məsləkdaşlarının bədii
təfəkkür tərzində aparıcı meyl kimi formalaşan azad cəmiyyət (cənnət
– yaşıl ada) ideyasını ifadə edərək «Mən istərəm ki» şeirində olduqca
dahiyanə söyləyirdi:
Mən istərəm ki, gözəllər, bütün gözəlliklər,
Uzaq, uzaq, pək uzaq bir üfüqdə əylənsin.
Uzaq və incə təbəssümlərilə şamü-səhər,
Həyata nuri-səfa səpərək çiçəklənsin.
…Əlbət, uzaqda səadət var, eşqə hörmət var,
Yaxın zəhərlidir, amma uzaqda cənnət var
Uzaqda var əbədiyyət ki, başqa nemətdir,
Fəqət sədaqəti, aldanma, pək müvəqqətdir!1
Azərbaycanda romantizmin dünya standartlarına uyğun
gəlməsində və ən mütəşəkkil şəkildə ədəbi bir cərəyan kimi
parlamasında Ə.Hüseynzadənin xidmətlərini xüsusilə qeyd etmək
lazımdır. Fyüzatçıların yaradıcılığında vətən və vətəndaş simvolları
romantik sənətin bütün başqa kateqoriyalarının, eləcə də tənhalıq,
yüksəklik və uzaqlıq anlayışlarının bədii həlli zamanı da ön planda
dayanırdı. M.Hadinin «M.M. imzalı məktub sahibinə cavab»da
söylədiyi:
İnsanları pək sevirəm, lakin uzaqdan,
Olduqda yaxın qalmayır əvvəlki məhəbbət.1
1 Щ.Ъвид. Сечилмиш ясярляри (3 ъилддя, Ы ъилд). Бакы, Азярбайъан Дювлят няшриййаты, 1068, сящ.79.
150
misralarının bədii sənət keyfiyyəti və romantik düşüncə tərzi məhz
həmin planda aparılan uğurlu axtarışın nəticəsi idi. Buna oxşar
romantik materiallarla ədəbiyyatımızın zənginləşməsində
Ə.Hüseynzadənin «Faust»dan etdiyi tərcümənin də (xüsusilə «Səhni-
tamaşada müqəddimə» və «səhni-asimanda müqəddimə»nin)
əhəmiyyəti olmuşdur. V.Hüqonun «Kromvel dramına müqəddimə»də və
bir sıra elmi-nəzəri məqaləsində şərh etdiyi romantik şair tipi
«Faust»un həmin ilk tərcüməsində Ə.Hüseynzadə tərəindən
Azərbaycana gətirilir və milli ədəbiyyatımızdakı klassik-romantik
tiplərlə (xüsusilə yazılı ədəbiyyatdakı Məcnun və Füzulinin başqa
əsərlərindən dəlillər və s. ilə) mənəvi vəhdəti sayəsində yeni
fenomenin – çağdaş milli romantik qəhrəmanın uzaqlıq, tənhalıq,
yüksəklik (Məcnunun hüdudsuz səhranı seçməsi) duyğuları ilə, yeni
sənətkarlıq statusu ilə ədəbiyyat səhnəsinə çıxmasına yol açırdı.
Azərbaycan ədəbiyyatında bunu Ə.Hüseynzadə, M.Hadi, H.Cavid,
A.Şaiq, S.Səlmasi, A.Sur ifadə edir, milli-bədii düşüncəmizin yeni
kodlaşma qaydasını təkmilləşdirirdilər. Yeni romantik sənət düşüncələri
azad cəmiyyət, müstəqil dövlət, sərbəst insan idealı ilə bir müstəvidə
çatdırılır, sənətkar şəxsiyyəti və zaman probleminin doğurduğu
təzadların bədii həllinə əsaslı imkanlar yaradırdı.
Azərbaycan romantiklərinin bir çox əsərlərindəki qəhrəmanların
xarakterində aşiqlik keyfiyyəti üstünlük təşkil edir. Amma bunlar gül-
bülbül, mey-məhbub aşiqliyi deyildir. Bu eşq və aşiqlik dövrün sosial-
siyasi təzadlarından, ictimai gerçəkliyin cansıxıcı mühitindən doğan
əzab-iztirablara, cəfakeşliyə dözmək qüdrəti, milli müstəqillik yolunda,
mədəni-mənəvi intibah uğrunda sürgünlərə, terror və həbslərə tab
gətirmək hünəridir. Bu, klassik ədəbiyyatıiızdakı, ən çox da Füzuli
1 М.Щади. М.М. имзалы мяктуб сащибиня ъаваб. «Игбал»  гязети, 30 август, №703.
 Гейд: Мяънун бир сыра щалларда классик дцшцнъяйя эюря Фцзулинин юзц иля ейниляшдирилир. Буна онун «Мяндян
Мяънундан фцзун ашиглик истедады вар / Ашиги-садиг мяням, Мяънунун анъаг ады вар» мисралары ясас верир.
«Лейли вя Мяънун»да Мяънунун шеирляр йазмасы барядя фикрин сюйлянилмяси дя диггятялайиг мягамдыр.
151
sənətindəki «qafiləsari-karivani-qəm»in yeni formada görüntüsü,
müstəmləkəçilik məngənəsinə sıxılan, istismar olunan bir millətin yeni
bədii ədəbiyyat qəhrəmanları düşərgəsinin yaradılması nəticələniridi.
Bu həm də bir tərəfdən klassik lirik romantik qəhrəman tipinin çağdaş
üsyankar şair, mücadiləçi ilə əvəz olunması, digər tərəfdən isə bədii
təfəkkür imkanlarının daha da genişləndirilməsi idi. Azərbaycan
romantikləri müxtəlif janrlarda yazdıqları orijinal qələm məhsulları ilə,
habelə tərcümələrlə bədii sənətkarlıq emalatxanasına dünya
ədəbiyyatının Promotey, Faust, Bonivar, Çayl Harold, Karl Moor,
Hamlet, Otello, Janna Dark, Mefistofel, Robinzon Kruzo, Don Kixot,
Gavə, Rüstəm Zal, Səyavuş kimi müxtəlif xarakterli surətlər gətirir,
ədəbi mühitdə yeni qəhrəmanların yaranmasına və mənəvi dəyərlərin
formalaşmasına çalışırdılar. Romantizmin klassik qərb tarixinə sadəcə
milli mübarizlik pafosu deyil, həm də nikbin ruh (dözüm, sədaqət, vəfa,
inam), ideal gələcək barədə çoxsaylı rasional düşüncələr və H.Cavidin
«Hərb və fəlakət» (1916) şeirindən götürülən aşağıdakı misralar
fikrimizi təsdiqləyir:
Bütün bəşər nə hüquq istiyorsa həp alacaq,
Qəvi zəif ilə bir yerdə kamiran olacaq!
Demək ki, qalmayacaq zülmdən cahanda nişan?
Aman, nə dadlı bir əfsanə, həm də süslü yalan!
Əvət, bu nəşəli, həm şairanə bir xülya,
Xəyala, hissə pək uyğun sevimli bir röya…1
1920-1937-ci illər Füyuzat ədəbi məktəbinin əleyhinə yönələn
tərəddüdlərlə dolu ideoloji təzyiq və təsirlərlə səciyyəvidir. Bolşeviklər
Azərbaycanı işğal edərək Azərbaycan Demokratik Cümhuriyyətini
devirəndən sonra totalitar rejim, bolşevik ruhu, kommunist düşüncəsi
getdikcə ədəbi mühitə hakim kəsilir, sosialistlərin çekist məntiqi ilə
ədəbiyyata qiymət verilir, ədəbiyyatı bütövlükdə kommunizm idealına
1 Щ.Ъавид. сечилмиш ясярляри (3 ъилддя, Ы ъилд). Бакы, Азярбайъан Дювлят няшриййаты, 1968, сящ.62.
152
tabe tutmaq istəyən yeni nəslin əksəriyyəti marksist-leninçi
metodologiyaya əsaslanaraq füyüzatçı-romantiklərə qarşı hücuma
keçdilər. Bu, xəyanətkar və satqın, eyni zamanda riyakar insanların
romantiklərimizə qarşı mübarizələrinin şiddətlənməsini şərtləndirən
digər amillər sırasında onların türkçülüyü və islamçı görüşləri idi.
Füyuzatçıların – romantiklərin birmənalı şəkildə pantürkist, panislamist,
mühafizəkar, mürtəce, millətçi və s. epitetlərlə siyasi cəhətdən
damğalanması həmin mərhələyə aiddir. Lakin İ.V.Stalinin vəfatından
sonra SSRİ miqyasında ictimai-siyasi mühitdə olduğu kimi, ədəbi-elmi
və bədii düşüncədə də müəyyən dəyişikliklər başladı. Xüsusilə 1937-ci
ildə repressiya qurbanı olanlara bəraət verilməsi həmin işi
sürətləndirdi. Bu, Azərbaycanda da öz əks-sədasını tapdı və normal
ədəbi-bədii yaradıcılıq iqliminin durulaşmasına müəyyən təsir göstərdi.
M.Cəfərov, M.Cəlal, K.Talıbzadə, Ə.Mirəhmədov, B.Nəbiyev,
Q.Qarayev, F.Hüseynov, M.Əlioğlu, Ə.Saraclı, V.Osmanlı, R.Zəka və
onlarca başqaları milli romantiklərimiz haqqında ciddi elmi mülahizələr
söyləyir, onların yaradıcılıq nümunələrini əvvəlki dövrdən fərqli olaraq,
ictimai-siyasi prinsiplərlə yox, bədii-estetik tələblərlə təhlilə cəlb edir,
sənətkarlıq məsələlərinə üstünlük verirdilər. Romantiklərimizin obraz
və ideyalar aləmi, bədii sənət orijinallığı milli ədəbiyyatşünaslığın
predmetinə çevrilirdi. Ədəbi-elmi fikirdə və nəzəri-estetik təhlildə
tədricən ənənəvi marksist-leninçi görüşlər deformasiyaya uğrayır,
tarixə (o sıradan ədəbiyyat tarixinə) siniflərin ictimai-siyasi mübarizələr
səhnəsi kimi baxanların ateist ruhlu, materialist məntiqli monoton
mülahizələrinin yerini polifonik təhlil üsulu tutmağa başlayırdı.
Lakin Azərbaycan romantiklərinin bədii yaradıcılıq irsi təkcə
füyuzatçılıqla tükənmir. Məhşur alim və tədqiqatçı Əziz Mirəhmədovun
M.Hadi haqqında dediklərini ümumiləşdirsək, bunu bütünlüklə
romantizm mədəniyyətimizin tarixi və təcrübəsinə aid etmək olar:
«Xalq mövzusu Hadidə digr mövzularla – Vətən və azadlıqla bağlıdır.
153
Əslində şairin bütün poeziyası bu üç mövzu ətrafında səpələnmişdir.
Çünki onun fikrincə, azadlıq olmayan yerdə nə azad vətən, nə də
asudə nəfəs alan xalq, nə onun tərəqqisi, nə azad vicdan, azad söz,
nə də ümumi xoşbəxtlik ola bilər».1
Bədii ədəbiyyatın milli dəyər, mənəvi vicdan, əxlaqi yaddaş,
tərbiyəvi təsir rolunda əyaniləşən, fərdiyyətə, cəmiyyətə və xalqa əməli
xidmət göstərən, fəlsəfi dünyagörüşünün ölçüləri ilə bədii əsərin
ideoloji və tərbiyəvi təsir gücünü şərtləndirən, fərdi və əxlaqi mövqe
fəallığının – vətəndaşlığın təsdiqinə və təsbitinə gətirib çıxaran,
mənəvi axtarışlarla zəngin, bir-birindən gözəl və möhtəşəm əsərlər
yaradan Azərbaycan romantiklərinin əsl xəlqilik və ideyalılıq
səviyyəsində həqiqi yazıçı vicdanının narahatlığı səviyyəsində ucadan
səslənən yaradıcılığa indi də şəxsi səadətin tamlığını, ictimai-mənəvi
bütövlüyünü, xalqın və Vətənin taleyini mühafizə etməyə qadirdir. Daim
əsərlərində həqiqət, gözəllik, işıqlı gələcək, xoşbəxtlik arayan Hüseyn
Cavid sanki Azərbaycanın bu gününü görürmüş kimi bunu poetik
tablolarda belə təsvir edirdi:
…Hər günəşə vardım, çiçəklər güldü
Sevdalı bülbüllər səlama gəldi.
Hər bəzmə uğradım meylər töküldü,
Qədəhlər öpüşüb xurama gəldi.
Realizm. Dünya ədəbiyyatının mərkəzi istiqamətlərindən biri olan
realizm burjua dövründə özünün ən kamil, ən yetkin formasına
çatmışdı. Bu, əsrlər boyu davam edib gələn böyük, zəngin ədəbi
ənənələr zəminində mümkün olmuşdur. Realizmin diqqət mərkəzində
məhz həyatdakı qanunauyğunluqlar dayanır ki, bu da ona həmin
qanunauyğunluqlara obyektiv surətdə xas cəhətləri ən dolğun şəkildə
seçib götürmək imkanı verir. Bu imkan xüsusilə sənətin qarşısında
1 Я.мирящмядов. Азярбайъан романтизминин эюркямли нцмайяндяси М.Щади. Бах: М.Щади. Сечилмиш ясярляри,
2 ъилддя, Ы ъ., Бакы, «Елм», 1978, сящ.12.
154
duran idrak vəzifəsini həyata keçirmək üçün, sənəti həyat həqiqətinə
və bu yolda bədii həqiqətə yaxınlaşdırmaq üçün əlverişli şərait yaradır.
Bu, realizmi bir tərəfdən varlığın hələ bərqərar olmamış
qanunauyğunluqlarını sezib başa düşmək cəhdi ilə varlığı yenidən
qura biləcək surətlərə müraciət edən romantizmdən, digər tərəfdən
həyatın ayrı-ayrı cəhətlərinin onları idarə edən qanunauyğunluqlar
xaricində empirikcəsinə göstərən naturalizmdən fərqləndirir. Amma
aydındır ki, realizmdəki ümumiləşdirmə xüsusiyyəti sənətkarın estetik
idealını nəinki rədd edir, əksinə, onun tərəqqisini tələb edir. Tipik cəhət
– ən həqiqi, ən səciyyəvi cəhətdir, həyatın qanunauyğunluğunu əks
etdirir. Buna görə, çox təbii olaraq, realist yazıçının əsəri həyatın özü
kimi həqiqi, canlı və inandırıcı olur, burada həyatın təsadüfi,
əhəmiyyətsiz hadisələri deyil, başlıca zərurtdən doğmuş, aparıcı
hadisələri, məğzi əks etdirilir. Lakin realist əsərdə fərdiləşdirmə heç bir
vəchlə gerçəkliyin bilavasitə inikası olmayıb, eyni zamanda bədii
təxəyyülün nəticəsi kimi meydana çıxır. Həyat hadisələrini seçmək,
qiymətləndirmək və tipik hadisələr kimi təqdim etmək sənətkarın həmin
hadisələrə hansı nöqteyi-nəzərdən yanaşmasından dünyagörüşündən,
dövrün qabaqcıl meyllərini görmək və anlamaq qabiliyyətindən asılıdır.
Realizm həyat hadisələrini inkişafda, onların aparıcı meylləri ilə,
tarixi perspektivdə təsvir etməyi tələb edir. Realizmin bir bədii metod
kimi özünəməxsusluğu burada, ilk növbədə, onda təzahür edir ki, bu
təsvir real zəmindən əlaqəsini kəsmir, yəni realizmin özünəməxsusluğu
yazıçıya obyektiv surətdə tarixi prosesin özündə verilmiş həyat
materiallarından obrazlı səhnələrin qurulma üsulundadır. Buradan belə
bir təbii nəticə çıxır ki, realizm konkret xüsusiyyətləri ilə, hər şeydən
əvvəl, sənətin inkişaf etdiyi tarixi şəraitdən asılıdır. Məsələ yalnız bu və
ya başqa yazıçının yaradıcılığını realizmə daxil etməkdə deyildir, onun
realizminin konkret səciyyəsini təyin etməkdədir; çünki realizm onun bu
və ya başqa növünü yaradan milli və sosial şəraitdən, qarşılıqlı ədəbi-
155
tarixi hərəkatdan asılı olaraq müxtəlif ictimai-tarixi mühitdə rəngarəng
şəkildə meydana çıxır. Realist meyllər müxtəlif təzahürləri ilə bütün
ədəbiyyat tarixinə nüfuz etmiş olsa da, hətta müstəqil bitktn realist
metoddan və realizmin vahid tarixi inkişafından danışmağa haqq
vermir.
Realizm tarixinin ilk dövrü barədə müxtəlif fikirlər irəli
sürülmüşdür. Alimlərin fikrincə, realizmin meydana çıxması üçün zəruri
ədəbi-tarixi şərait hələ antik dövrdə hazırlanmağa başlarmışdır.
Məsələn, Qədim Yunanıstan, Hindistan və digər ölkələrin miflərə
əsaslanan ədəbi əsərləri təbiət və insan haqqında təsəvvürləri
ümumiləşdirən bədii surətlərlə zəngindir. Erkən orta əsrlərdə realizm
xüsusiyyətləri olduğunu yazanlar da yox deyildir. Orta əsrlər
ədəbiyyatında ümumiləşdirmə qüvvəsi hələ dərin olmasa da, Qərb və
Şərqin bir çox xalqlarında ardıcıl surətdə demokratikləşdirilir və
müxtəlif zümrələrin məişətini düzgün təsvir etmək meyli artmağa
başlayır. Qərb ədəbiyyatında realizmin baniləri İntibah dövrünün böyük
sənətkarları Şekspir və Servantes hesab olunur.
Sonrakı əsrlərdə tarixi inkişafla əlaqədar olaraq, realizm müxtəlif
dövrlərdə, müxtəlif xalqların ədəbiyyatında yeni-yeni keyfiyyətlər kəsb
etmişdir. Müasir ədəbiyyatşünaslıqda onun maarifçi realizm, tənqidi
realizm və sosialist realizmindən ibarət üç əsas tipi olduğu göstərilir.
Klassizmdən sonra XVIII əsrdə yaranıb bərqərar olan maarifçi
realizm ideya-fəlsəfi cəhətdən rasionalizmlə çox bağlı idi. Bu realizmin
nümayəndələrindən bir çoxu (Volter, Didro, Russo və b.) dövrünün
mütəfəkkir yazıçısı, marifçilik ideyalarının təbliğatçısı idi. Feodal
mütləqiyyətinə, orta əsr geriçiliyinə qarşı yeni həyat tərzi, yeni əxlaq
normaları uğrunda mübarizə, ağlı, elmi, maarifi təbliğ onların
əsərlərinin leytmotivi idi. Maarifçi-realizm ədəbiyyatda yeni ədəbi
formaların, xüsusilə roman və dramın, satira janrının daha da inkişaf
etmsində mühüm rol oynadı. D.Defo məşhur «Robinzon Kruzo» əsəri
156
ilə ingilis realist romanının bünövrəsini qoydu. Onun işini Fildinq
davam etdirdi. Maarifçi realistlər poeziya sahəsində də dönüm
yaratdılar.
Keçən əsrin 30-40-cı illərindən etibarən Qərbi Avropa
ölkələrində, məsələn, Fransa və İngiltərədə qələbə çalan tənqidi
realizm insan xarakterini sosial və sinfi amillərlə bağlı halda olmaqla
«insan və mühit» problemini yeni şəkildə həll edir. Realist yazıçılar
ictimai şəraiti dərindn dərk və təhlil edib göstərirlər. Məsələn, Balzak
fransız cəmiyyətinin bədii tarixini yaradır, ingilis realistləri mütəxəssis
siyasətçilərin, publisistlərin və əxlaq nəzəriyyəçilərinin hamısından
daha artıq sosial və siyasi həqiqətlər açıb deyirdi. Həyat həqiqəti
prinsipi, həyat prosesindəki tipikliyin, qanunauyğunluğun axtarılması
və zamanın mütərəqqi ideyaları ilə bağlı olduqda, təbiidir ki, özünün
daha dolğun ifadəsini tapır. Məsələn, XIX əsrdə Rusiyada azadlıq
hərəkatının yüksəlməsi tənqidi realizmin inkişafı ilə əlaqədardır.
Realizmin inkişafı bütünlüklə mövcud tarixi dövrün irəli sürdüyü
imkanlara və tələblərə uyğunlaşan dünya bədii fikrinin inkişaf prosesi
ilə qırılmaz surətdə bağlıdır. Müəyyən tarixi dövrlərdə, məsələn,
sənətkarlardan özünün subyektiv mövqelərini daha kəskin formalarda
ifadə etməyi tələb edən, onu simvolikaya, alqorizmə müraciət etməyə
təhrik edən şərait meydana gəlir. Məsələn, gənc M.Qorki Dankonun
romantik surətini yaradarkən qarşısına qoyduğu vəzifələri
İ.A.Tanqarovun təsvir üsulu ilə həll edilə bilməzdi.
Azərbaycan tənqidi realistləri də əsas etibarilə həyatdakı mənfi
halları düzgün və dərindən göstərməklə oxucularda bu mənfiliklərə
qarşı nifrət və etiraz oyatmaq məqsədi izləyirdilər. Həyatdakı
mənfilikləri təsvir edən bu yazıçılar, eyni zamanda ideallarını və
idealların həqiqətə çevrilməsi yolundakı maneələri nəzərə çatdırır,
oxuculara həyatın yaramaz tərəflərinə qarşı mübarizə əzmi və bacarığı
tərbiyə etmək istəyirdilər. Vətənpərvərlik, istismar olunan xalq
157
kütllərinə rəğbət, həyatda müsbət qəhrəman axtarışları tənqidi
realizmin ən əsas xüsusiyyətlərindən idi.
Azərbaycanda maarifçi realist ədəbiyyat ilk mərhələlərdə hələ öz
böyük romanını, öz «böyük nəsr» janrlarını yaratmır. XIX əsrin
ortalarının realist-maarifçi ədəbi fikri M.F.Axundovun altı komediyası,
povesti, tənqidi və fəlsəfi-publisist əsərləri ilə təmsil olunur. Böyük
mütəfəkkir «Təmsilat»da ifadə və təbliğ etdiyi maarifçi idealları
«Aldanmış kəvakib»də və «Kəmalüddövlə məktubları»nda davam və
inkişaf etdirir. Axundov maarifçiliyi öz ideya-məfkurə zirvələrinə bu
əsərlərlə yüksəlir. Hər yerdə olduğu kimi, Azərbaycanda da maarifçi-
realist və maarifçi-publisist nəsr maarifçilik hərəkatının inkişafında
xüsusilə böyük rol oynayır. Maarifçiliyin növbəti – ikinci tarixi
mərhələsinə məxsus bir sıra yeni tendensiyalar öz başlanğıcını məhz
bu iki əsərdən alır.
Axundov realizmin imkanlarını geniş təsəvvür edirdi. Tənqidçi
belə bir fikri sübuta çalışır ki, əsl poeziyada təsvirin real həyat
həqiqətinə əks getməməsi prinsipi heç də sənətkarı müəyyən məqsəd
üçün şərtiliklərdn, mövhumi qüvvələrdən istifadə səlahiyyətindən
məhrum etməməlidir. Əgər realist əsərdə mövhumi qüvvələr insan ağlı
və anlayışı çərçivəsində təsvir olunursa, real həyata uyğunlaşırsa və
bu təsvir insan hüdudlarında dolaşırsa, bu, realist sənət yoluna zidd
deyildir. Hekayət və şikayət isə gərək həqiqətə müvafiq olsun və
məzmunda mövcud olmayan (qeyri-obyektiv) hadisədən bəhs
edilməsin. Bəlkə bütün izahlar gərək bəşər cinsinin adətinə,
təbiətlərinə, hərəkət və xəyallarına, yaxud nəbatat, cəmadat və
ölkələrin vəziyyətlərinə uyğun olsun. Demək, hər hansı şeirin
məzmunu bu şərtlərə müxalifdirsə, yəni onun məzmunu real həyat
həqiqətini əks etdirirsə və burada obyektiv gerçəklik yoxdursa, bu, şeir
deyildir və onu poeziya adlandırmaq olmaz. Axundovun fikrincə,
bilavasitə həyatdan ilhamlanan sənətkar həm də xüsusi yaradıcılıq
158
istedadına malik olmalıdır. Yalnız əsl istedad sahibi həyatı sənət
səviyyəsinə yüksəldə bilər. Əks halda isə təsvir sadəcə olaraq,
«məzmun doğruluğu» ilə fərqlənir; şeirin şərtlərini öyrənib nəzm
yazmaq hər savadlı adama müyəssər olan qabiliyyətdir: «Ancaq
sənətkarlardır ki, əlfaz hifz edib şüruti-nəzmə müvafiq əlfazı rişteyi-
nəzmə düzürlər və hərgiz nəzmlərində bir təsir yoxdur; bəlkə ksərinin
nəzmlərində heç məzmuni-səhih dəxi tapılmaz və bu sənət bir asan
zaddır ki, hər bir məktəbdən çıxan kimsənələrin əksəri fürs arasında
bir az məşq etməklə əlfazı nəzmə düzməyə qadir olur və belə
kimsənələrə şair demək qələtdir. Füzuli şair deyil… ancaq nazimi-
ustaddır».
Əlbəttə, Axundovun burada dahi Füzuliyə qarşı bu qədər
ədalətsizlik və haqsızlıq etməsi, şübhəsiz ki, onun ateist olmasından
irəli gəlirdi. Füzuli sufi bir sənətkar olaraq, bütün varlığı ilə Yaradana
bağlı olduğuna görə onun sufi görüşləri materialist Axundovu qane
etmirdi. Füzuli şeirinin dərin həyati, fəlsəfi qüdrətinə, məna
zənginliyinə, sənətkarlığına, emosional qüvvəsinə belə münasibt haqlı
olaraq mütəxəsisslər tərəfindən tənqid olunmuşdur.
159
ƏDƏBİYYATDA İSLAM DİNİNİN ROLU VƏ MÖVQEYİ
Orta əsrlər islam mədəniyətinin bütün müsəlman xalqlarının, o
cümlədən Azərbaycan xalqının ədəbiyyatına təsiri barədə bu kitabda
yeri gəldikcə danışılmışdır. Həm də bu xalqların, o cümlədən
Azərbaycan xalqının ədəbi irsinin toplanılması, öyrənilməsi və təbliği
sahəsində son zamanlar az iş görməmişdir. Xüsusilə son dövrdə
Azərbaycan ədəbiyyatşünaslığı diqqətəlayiq nailiyyətlər əldə etmişdir.
Xaqani, Nizami, Nəsimi, Füzuli və başqa söz ustadlarının əsərlərinin
obyektiv təhlili və öyrənilməsinə ayrı-ayrı tədqiqat əsərləri həsr
olunmuşdur. Odur ki, biz bu bölmədə ədəbiyyatın dinlə bağlılığından
müfəssəl söhbət açmağı qarşımıza məqsəd qoymamışıq. Lakin bu
mövzuya müraciət etməyimizin bir səbəbi vardır: müasir
ədəbiyyatşünaslığımızda müsəlman orta əsrlərində söz sənəti
ustalarının dinə münasibəti məsələsində məqbul sayılan müddəalara
dair bəzi fikirlər söyləməyə ehtiyac duyulur.
Zövq sahibləri sözün qüdrətindən vəcdə gəlmiş, dil şirinliyindən
və axarlılığından təsirlənmiş, sənətkarın bədii ustalığından, yaradıcılıq
ilhamından mənən qidalanmış, daxilən saflaşmış, gözllik anlamını
zənginləşdirmişlər. Lakin elə həmin dövrlərdə daha bir meyar da əsas
götürülmüşdür – sənətkarın dünyabaxışı meyarı. Ancaq o sənətkarlara
yüksək qiymət verilmişdir ki, onların bədii ustalığı mütərəqqi dini,
fəlsəfi, siyasi, əxlaqi baxışları ilə ahəngdar olsun, biri digərini
tamamlasın. Məhz bu meyarın təsiri altında islam qədim yunan
fəlsəfəsini, elmini öz dünyaduyumu süzgəcindən keçirdib mənimsəyə
bildiyi halda, sənətkarlıq baxımından güclü, ancaq bütpərəstlik əsatir
və əfsanələri əsasında təşəkkül tapmış yunan ədəbiyyatını qəbul
160
etməmişdir. Bu meyarlar, əgər «xalis sənət», «sənət sənət üçündür»
nəzəriyyəsi havadarlarını çıxsaq, bu gün də dəyişilməmişdir və müasir
ədəbiyyatşünaslıqda sənətdə xəlqilik, ümumbəşərilik, insanpərvərlik
meyarları ilə yanaşı əsas kimi götürülür. Lakin bir cəhət diqqəti cəlb
edir: ədəbi irsimizə sənətkarın dünyabaxışı meyarı əsasında qiymət
verərkən nədənsə bu və ya digər söz ustadının dinə münasibəti
məsələsi ya məqsədyönlü şəkildə unudulur, ya da onun islam
dünyaduyumuna, dəyərlərinə, rəmzlərinə, yenə də sovetlər
dönəmindəki kimi «tənqidi» münasibətinə dair «dəlillər» axtarılır və bu
dəlillərin əsası oldu-olmadı, daha bariz şəkildə göstərilməsinə səy
edilir. Tutaq ki, təməli Füzuli tərəindən qoyulmuş «mərsiyə»
ədəbiyyatının, bir neç əsr Azərbaycan ədəbiyyatına guya bəsit bir
forma gətirdiyini iddia edərək M.F.Axundovun dahi Füzulini «nizami-
ustad» adlandırmasına indinin özündə də haqq qazandırırlar. Sovetlər
dönəmində böyük Füzulinin guya dönə-dönə «dinə qarşı mübarizəsi»
məsələsini qaldıranlar indi onu «tilsim» adlandıraraq, onun qəzəl,
qəsidə, mərsiyə yaradıcılığını cadulanmış gediş hesab edir və bu
qırılmaz tilsimi qıranın ilk dəfə M.F.Axundov olduğunu söyləyirlər.
Hətta indinin özündə də Xaqani dini baxışları daha çox təbliğ etdiyi
üçün onun yaradıcılığı Nizami yaradıcılığına nisbətən gericil sayılır.
Unudulur ki, Nizamiyə çağdaşları ehtiram əlaməti olaraq «şeyx»,
Füzuliyə isə «mövlana» deyə müraciət edirdilər. Məsələ burasındadır
ki, bu dahi insanların böyüklüyü islam dəyərlərindən bəhrələnərək
yaratdıqları bədii cəhətdən mükəmməl, yüksək məramlı əsərlərdir. Bu
dəyərlər onların söz seçmək, söz ləzzətini duymaq və bu ləzzəti
başqalarına da çatdırmaq ustalığına sirayət etmiş, yeni bədii məzmun
kəsb edərək sənətsevərlərin şüuruna hakim kəsilmişdir. Nizami bütün
əsərlərində dünyabaxışı məsələlərini islam dəyərləri əsasında
nəzərdən keçirmiş və bu barədə öz mütəfəkkir sözünü demişdir.
Məhəmməd Füzulinin imam Hüseyn ibn Əli əl-Mürtəza mübarizəsinə
161
həsr etdiyi «Həqiqət-əs-süəda» («Xoşbəxtlər bağçası») əsəri öz
bəlağəti, təsirliliyi və ifadəliliyi baxımından bu dəyərlərin bədii
inikasının ən gözəl nümunələrindəndir. Mərhum Firudin bəy Köçərli bu
barədə belə yazmışdır: «Əgərçi Həqiqət-əs-süəda» nəsr ilə təhrir
olunubdur və bəzi məqamlarda münasibi-hal və müvafiqi-məqal gözəl
şeirlər vasitəsilə şərhi-məna qılınıbdır ki və lakin bu nəsrdə Füzuli o
qədər məharət və fəsahət göstərmiş ki, və əhvali keyfiyyəti-şühədanı
elə bir gözəl və şirin dil ilə yazmış ki, əhli-zövq və ərbabi mərifət indi
də onun dərəcə və mənziləti çox nəzmlərdən artıqdır. Bu vaxta kimi
füsəhayi-türk və əcəmdən bir kəs belə bir xoş ibarəli və şirin ləhcəli və
gözəl şivəli əsər vücuda gətirməyibdir – desək, shv etməmiş olarıq».1
Bəzi ədəbiyyatçılar Nizamini öz poemalarının müqəddimə
hissəsində islam təliminə dair baxışlarını şərh etdiyinə görə
«ənənəçilikdə» günahlandırırlar. Digərləri guya Nizamini belə yersiz
ittihamlardan qorumaq mqsədilə sübut etmyə çalışırlar ki, hətta din
məsələlərinə müraciət edərkən belə şair ağıl və zəka mövqeyindən
çıxış edirmiş. Başqaları isə dahi sənətkarın azad fikirliyini
əsaslandırmaq üçün onun «elmi-fəlsəfəni dinə tabe etmək cəhdi»ni ön
xəttə çəkir. Nizaminin «dindarlığı»nı yalnız və ən əvvəl onun mənəvi-
əxlaqi baxışlarına müncər edirlər. Nizami dövrünün qabaqcıl düşünən
şəxsiyytlərindən olmuş, öz mütərəqqi çağdaşları kimi zülmü, əsarəti
görmüş və ictimai bəlalardan yaxa qurtarmaq yolunu axtarmışdır. Bu
yolu Nizami də orta əsrlərin bir çox başqa mütəfəkkirləri kimi, islamın
ilkin qayələrini, fəcnülislam dövrünün qaydalarını bərpa etməkdə
görürdü. Demək olar ki, Nizami bütün əsərlərinin müqəddimə
hissəsində öz dini baxışlarını izah edrkən islam islahatçısı mövqeyi
tutur. Nizaminin bu cəhdi islam ənənələrinə əsaslanırdı: islam tarixində
ən mütərəqqi fikir cərəyanları ilkin islam dəyərlərini dirçəltmək, həyata
qaytarmaq çağırışı ilə çıxış etmişdir. Bu, mühafizəkarlıq deyildi. Dini
1 Фиридун бяй Кючярли. Азярбайъан ядябиййаты. Бакы, Ы ъилд, сящ.89-90.
162
şüurun hökmran olduğu bir cəmiyyətdə qabaqcıl fikirlər də ilkin islam
təməli üzərində qurulurdu. Mütəzilələr də, Səfa qardaşları da öz
təlimlərini bu əsas üzərində qurmuşlar. Bəlkə də Füzulinin imam
Hüseyn Əleyhissəlamın mübarizə tarixinə müraciət etməsinin başlıca
səbəbi ilkin islam dəyrlərini bərpa etmək cəhdi olmuşdur. Çünki
əsrlərlə istər Əməvilərin, istərsə də Abbasilərin hakimiyyəti dövründə
islam dəyərləri şəkildən-şəklə salınmış, peyğəmbərin qoyduğu
qanunlara subyektiv münasibət bəslənmiş, həqiqət xalqdan
gizlədilmişdir.
Məsələ burasındadır ki, istər Nizaminin, Xaqaninin, Nəsiminin,
Füzulinin, istərsə də başqa klassik sənətkarlarımızın yaradıcılığının
ilham mənbəyi Qurani-Kərim və islam elmləri idi. Şübhəsiz ki, o vaxt
nə materialist fikirlər, nə də uydurma sosialist realizmi yox idi. Bu
böyük sənətkarların bütün yaradıcılığının məntiqi nəticəsi müqəddəs
Quranın müqəddəs ayələrinə, islam elmləri – fiqhə, fəlsəfə-hikmətə –
işraqiliyə, sufizmə, peripatetizmə dayanır. Bundan əlavə, bu
mütəfəkkirlər nücum elmini, riyaziyyatı, tibb elmini, coğrafiyanı,
incəsənəti, eyni zamanda bütün dünya tarixini çox mükəmməl surətdə
bilirdilər.
Sovetlər birliyi dönəmində dahi şair Məhəmməd Füzulini ateizm
təbliğatçısı kimi qələmə verməkdən ötrü onun dinsiz, Allahsız
adamlara müraciətlə və tənqidi məqsədlə yazdığı «Könül, səccadəyə
basma ayaq…» qəzəlini ədəbiyyat dərsliklərinə salır və şairin ideya-
bədii funksiyasının tamamilə əksinə olaraq, guya Füzulinin şəriət
xadimlərinin «mənfur sifətləri»ni ifşa etdiyini – azadlıq sevən insanla
əsarət və istismar üzərində qurulmuş cəmiyyət arasındakı uçurumu
ifadə etməsini təbliğ edirdilər. Mövzu Füzuliyə aid olurdusa, elə yerli-
yersiz bu qəzəli sitat gətirir, şagirdlərin, tələbələrin beynini ateizm
təbliğatı ilə zəhərləməkdən ötrü dəridən-qabıqdan çıxırdılar. Tarixi
həqiqətlər və mənbələr sübut edir ki, dahi şair Allaha və islam dininə
163
bağlılığı ilə kamillik zirvəsinə, övliyalıq dərəcəsinə yüksəlmiş, bəsirət
gözü açılmış və hüsnü-mütləqə qovuşmaqdan ötrü bütün həyatını
ibadətlə məşğul olmuşdur. Bütün əsərləri ilahiyyat fəlsəfəsinə
söykənən şair, eyni zamanda seyidi-şühəda Həzrəti-Hüseyn
əleyhəssalamın ziyarətgahı üstündə otuz il təmənnasız və pulsuz
gülab paylamışdır.
«Könül, səccadəyə basma ayaq, təsbihə əl vurma» qəzəlinin
həqiqi mənası mürtəd adamların, əyyaşların, zinakarların, əxlaqsızların
ifşasıdır:
Könül, səccadəyə basma ayaq, təsbihə əl vurma
Namaz əhlinə uyma, onlar ilə oturma, durma.
Əkilib səcdəyə salma, farağat tacını başdan
Yüzudən su səpib, rahət yuxusun gözdən uçurma.
İmamın sanma aqil, ixtiyarın ona tapşırma.
Dinsiz mürtədin ruhi vəziyyəti, mənəvi-əxlaqi (eyni zamanda
ictimai) gerçəkliyin tragik şərhi, ifşası Füzuli epitetinin əyani təsəvvürə
sığmayan fəlsəfi mənası burada təşbeh və məcazlar sistemində deyil,
əks qəhrəmanın puç mənəvi almində özünü büruzə verir.
Azərbaycan ədəbiyyatı hər quruluşun başlıca mərhələlərində
aktual yaradıcılıq problemi sayılan ənənə və novatorluq prinsiplərinə
əsaslanmışdır.
Novatorluq artıq «sosialist realizmi» prinsipləriylə deyil, yeni
üslubla, daha geniş, daha bəşəri, daha geniş axtarışlarla inkişaf edir.
Artıq ədəbiyyatın vəzifəsi marksist estetik fikri yox, müxtəlif
istiqamətlərdə səmərəli axtarışlar yolu ilə, yeni dövrün ab-havasını,
mürkkəb ictimai və intellektual təcrübəsini əks etdirə bilən forma və
janrlardan faydalanmaq yolu ilə əks etdirməkdir.
164
Ə D Ə B İ Y Y A T
1. Aristotel. Poetika. Bakı, 1974.
2. Axundov A. Şeir sənəti və dil. Bakı, «Yazıçı» nəşriyyatı, 1980.
3. Azərbaycan folkloru antologiyası. I kitab, Bakı, «Azərbaycan Elmlər
Akademiyası» nəşriyyatı, 1968.
4. Azərbaycan ədəbiyyatı tarixi. I c., B.1990.
5. Azərbaycan bədii dilinin üslubiyyatı, Bakı, «Elm», 1970.
6. Azərbaycan şifahi xalq ədəbiyyatı. Bakı, 1981.
7. Ahmet Ateş Hakan. İslam ensiklopedisi eilt.
8. Bualo. Poeziya sənəti. Bakı, 1969.
9. Belinski V.Q. Sobranie soçinenie v trex tomax. Qosudarstvennoe
izdatelğstə xudejestvennoy literatura. M., 1948.
10. Qarabağlı Ə. Azərbaycan ədəbiyyatının tədrisi metodikası. Bakı,
«Maarif», 1968.
11. Quliyev E. Şəhriyar poeziyası və milli təkamül. Bakı, «Elm», 2004.
12. Qasımov H. Bədiiliyin meyarı. Bakı, 1990.
13. Qasımlı M. Aşıq sənəti. Bakı, 1996.
14. Dəmirçizadə Ə. Azərbaycan ədəbi dilinin tarixi. Bakı, 1979.
15. Dobrolyubov N.A. Seçilmiş əsərləri. Bakı, 1952.
16. «Dahilərin göz yaşları» «Mərsiyələr». Bakı, «Elm», 1990.
17. Əhməd Cəfəroğlu. Şair Şəhriyar
18. «Türk kulturu araşdırmaları dərgisi». Ankara, 1964.
19. Əkrəm Cəfər. Əruzun nəzəri əsasları və Azərbaycan əruzu. Bakı,
1977.
20. Əlizadə Lalə. «Füzulinin gizli sözü». Bakı, «Yazıçı», 1989.
21. Məhəmməd Hadi. Seçilmiş əsərləri. 2 cilddə, I c., Bakı, «Elm»,
1978.
22. Mir Cəlal, Xəlilov P. Ədəbiyyatşünaslığın əsasları. Bakı, 1988.
165
23. Məmmədəli Tərbiyət. Danişməndam Azərbaycan. Görkəmli elm və
sənət adamları. Azərbaycan Dövlət nəşriyyatı, Bakı, 1987.
24. Mahirə Həmid qızı Quliyeva. Klassik Şərq bəlağəti və Azərbaycan
ədəbiyyatı.
25. Vəliyev Ş. Füyuzat ədəbi məktəbi. B., «Elm», 1999.
26. Nəbiyev B. Azərbaycanın görkəmli adamları F.Köçərli. «Gənclik»,
Bakı, 1984.
27. Rəfili M. Ədəbiyyat nəzəriyyəsinə giriş. Bakı, 1958.
28. Rüstəmova A. Klassik Azərbaycan ədəbiyyatında qəzəl. Bakı,
1990.
29. Talıbzadə K. Seçilmiş əsərləri. II c., Bakı, Azərnəşr, 1994.
30. Hacıyev A.M. Ədəbiyyatşünaslığın əsasları. 1988.
31. Hacıyev A.M. Ədəbiyyatşünaslığın əsasları. 1999.
32. Çernışevski N.Q. Sənətin varlığa estetik münasibətləri. Bakı,
1956.
33. H.Cavid. Seçilmiş əsərləri. 3 cilddə, I c., Bakı, Azərbaycan Dövlət
nəşriyyatı, 1968.
34. İ.Orucəliyev. Cavidi xatırlarkən. Gənclik, Bakı, 1982.
35. Cavid Heyət. Azərbaycan ədəbiyyatına bir baxış. Bakı. «Yazıçı»,
1993.
36. Cəfər Xəndan. Ədəbiyyatımızın dünəni və bu günü. Bakı,
«Yazıçı», 1980.
37. Cəfər Xəndan. Uğurlu yol. Bakı, «Azərnəşr», 1987.
38. Cəfərov N. Türk dünyası. Xaos və Kosmos. Bakı, «Bakı
Universiteti» nəşriyyatı, 1998.
39. Cənubi Azərbaycan ədəbiyyatı antologiyası, I c., Bakı, «Elm»,
1981.
40. Cənubi Azərbaycan ədəbiyyatı antologiyası, II c., Bakı, «Elm»,
1983.
41. Cavad Heyət. Ədəbiyyatşünaslıq. Bakı, 1992.
166
MÜNDƏRİCAT
Ön söz ………………………………………………………………………….. 4-
5
Müqəddimə …………………………………………………………………….. 6-
7
Ədəbiyyatşünaslığın bölmələri …………………………………………………
8-9
Ədəbi-nəzəri fikrin inkişafı və mərhələləri ………………………………… 20-
26
Yaxın şərq xalqlarına məxsus spesifik müstəqil bir maarifçilik hərəkatı
ilə yanaşı, müstəqil bir intibah mədəniyyəti ……………………………...
26-33
Azərbaycan ədəbiyyatında ilahiyyat fəlsəfəsinin rolu ………………. 34-
42
Məzmun və forma ………………………………………………………. 43-
46
Bədii kompozisiya və süjet ……………………………………………... 47-
50
Şeirşünaslığın əsas problemləri …………………………………………….
51
Bəlağət elmi ……………………………………………………………... 52-
61
Müasir ədəbiyyatda yeni bənd növləri ………………………………… 61-
67
Poema ………………………………………………………………….… 67-
70
167
Azərbaycan şeirində vəzn ………………………………………………. 71-
80
Əruz vəzni ……………………………………………………………….. 80-
98
Sərbəst vəzn ……………………………………………………………. 98-
100
Lirika ………………………………………………………………….. 101-106
Aşıq yaradıcılığı ……………………………………………………… 107-
108
Yazılı ədəbiyyatda şeirin janrları ………………………………… 109-
120
Epik növ …………………………………………………...………….. 121-
132
Ədəbi metod və cərəyanlar ………………………...……………… 133-
150
Ədəbiyyatda islam dininin rolu və mövqeyi ..………………….. 151-
155
Ədəbiyyat ……………………………………………………………... 156-
157
