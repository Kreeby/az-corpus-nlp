       
 
 
 
 
ABĠD  TAHĠRLĠ 
 
 
  
 
 
ĠDRAK  ĠġIĞINDA 
 
 
 
 
 
 
 
 
 
 
 
 
 
 
 
 
 
 
 2 
Abid Həmid oğlu Tahirli 
 
Ġdrak iĢığında (ədəbi-tənqidi, elmi-publisistik məqalələr toplusu),  
Bakı, «Ozan» nəĢriyyatı, 2010 
 
 
 Filologiya elmləri doktoru Abid Tahirlinin ayrı-ayrı illərdə qələmə aldığı və ölkə 
mətbuatında dərc etdirdiyi bəzi ədəbi-tənqidi, elmi-publisistik məqalələrin bir qismi ilk dəfə 
kitab şəklində oxuculara təqdim olunur. Əvvəlki  9  kitabında (Azərbaycan mühacirəti. Bakı, 
«Tural-Ə» nəşriyyatı, 2001, Sözlə yarananlar, sözü yaşadanlar. Bakı, «Əbilov, Zeynalov və 
oğulları» nəşriyyatı, 2001, Azərbaycan mühacirət mətbuatı. I hissə, Bakı, «Qapp-Poliqraf» 
nəşriyyatı, 2002, II hissə, Bakı, «Ozan» nəşriyyatı, 2003, Deyilən söz yadigardır. Bakı, 
«Azərbaycan» nəşriyyatı, 2003, Azərbaycan mühacirət mətbuatında publisistika (1921-1991)». 
Bakı, «Ozan» nəşriyyatı,  İlyas Əfəndiyevin publisistikası. Bakı, «Elm» nəşriyyatı, 2005, 
Fırtınalar qoynunda. Bakı, «Ozan» nəşriyyatı, 2006, Mühacirət mətbuatı (məlumat-soraq 
kitabı). Bakı, «Çinar-çap» nəşriyyatı, 2007) olduğu kimi, bu topludakı əsərlərində də müəllif 
öz yazı üslubuna və prinsiplərinə sadiqdir: ədəbi-mədəni-tarixi irsimizin, o cümlədən 
Azərbaycan istiqlalçılarının mücadilə yolunun, mühacirət mətbuatı problemlərinin daha 
dərindən və müasir tələblər baxımından tədqiqi, milli-mənəvi-dini dəyərlərimizin, adət-
ənənələrimizin layiqincə təbliği. Toplu geniş oxucu kütləsi və sahənin mütəxəssisləri üçün 
nəzərdə tutulmuşdur. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 




 3 
     • İsmayıl bəy Qutqaşınlı   
 
 
Bir səfərin ədəbi və əbədi sədası 
 
«Rəşid bəy və Səadət xanım» hekayəsi ilə Azərbaycan ədəbiyyatına ideya, 
mövzu və forma baxımından yenilik gətirən, «Səfərnamə» əsəri ilə publisistikanın 
səyahət oçerkinin əsasını qoyan İsmayıl bəy Qutqaşınlının (1809-1861) həyat yolu 
kimi ədəbi taleyi də çox maraqlı, eyni zamanda mükəddər və mürəkkəb olmuşdur. 
Ədəbiyyatşünaslığın İ.Qutqaşınlı irsinə laqeyd qaldığını söyləmək insafsızlıq 
olardı, amma İsmayıl bəyin həyat və yaradıcılığının tam araşdırıldığını, 
dəyərləndirildiyini də iddia etmək olmaz. 
Azərbaycan əlyazmalarının toplanılması, mühafizəsi və  tədqiqi sahəsində 
xüsusi xidmətləri olan prof.Cahangir Qəhrəmanovun təbirincə desək, bir Simurq 
quşu – Salman Mümtaz ədəbiyyatımızın saysız-hesabsız nəhənglərini zülmət 
dünyadan işıqlı dünyaya çıxarmışdır ki, bu azmanların cərgəsində general İsmayıl 
bəy Qutqaşınlının da adı var. S.Mümtaz onun «Rəşid bəy və Səadət xanım» adlı 
hekayəsini üzə çıxarmış, əsər və müəllif haqqında apardığı tədqiqatlarla bağlı 
dəyərli məqalələr yazmışdır (S.Mümtaz. Yüz il bundan əvvəl Azərbaycan nasiri. 
Hekayənin əldə edilməsi tarixçəsi. «Ədəbiyyat qəzetəsi», 11, 24 mart 1936, № 5, 
6; «Rəşid bəy və Səadət xanım» hekayəsi mühərriri Qutqaşınlı İsmayıl bəyin 
həyatı. «Ədəbiyyat qəzetəsi», 8 iyun 1936, № 14).  Hekayə «Ədəbiyyat 
qəzetə»sinin 12, 24 iyul, 2 avqust 1939-cu il tarixli 24, 25, 26-cı nömrələrində dərc 
edilmişdir. Əsər kitab şəklində 1956-cı ildə nəşr olunmuşdur.  
Sonralar Mikayıl Rəfili, Feyzulla Qasımzadə, Hidayət Əfəndiyev kimi 
görkəmli alimlər İ.Qutqaşınlının həyat və yaradıcılığı ilə bağlı bir sıra dəyərli 
məqalələr yazmışlar. Prof. Əziz Mirəhmədovun tapıntıları İ.Qutqaşınlı irsinin 
araşdırılmasında növbəti mərhələdir. O, ədibin «Səfərnamə» əsərinin bir parçasını 
üzə  çıxarmış və «Rəşid bəy və Səadət xanım» adlı hekayəsi ilə birlikdə nəşr 
etdirmişdir (İsmayıl bəy Qutqaşınlı. Əsərləri. Azərbaycan SSR Elmlər 
Akademiyası Nəşriyyatı. Bakı, 1967. Redaktə, müqəddimə və qeydlər Əziz 
Mirəhmədovundur). Prof. Ə.Mirəhmədovun müqəddimə əvəzinə kitaba yazdığı 
«Qəribə tale» adlı sanballı, irihəcmli məqaləsində «həyatı, ədəbi irsi və ictimai 
fəaliyyəti başdan-ayağa dumana bürünmüş» (Ə.Mirəhmədov) İsmayıl bəyin 
tərcümeyi-halı və yaradıcılığı ilə bağlı bir sıra  suallara cavab tapılmışdır.  
Bundan sonrakı illərdə Ənvər Əhmədov, Nadir Məmmədov, Nərmin 
Tahirzadə, Kərəm Kərəmov, Yaşar Qarayev, Polşa alimləri Bohdan Baranovski, 
Ancey Xodubski və digərləri İsmayıl bəy Qutqaşınlının həyatı və irsinə müraciət 
etmiş, məqalələr yazmış, ədibin həyat və fəaliyyəti ilə bağlı müəyyən mülahizələr 
yürütmüşlər. Salman Mümtaz və Əziz Mirəhmədovdan sonra üçüncü Simurq – 
Ədalət Tahirzadə «qaranlıq dünyadan», pir və ocaqların daş-divarları arasından 
«Səfərnamə»nin yeni, bu vaxta kimi məlum olmayan parçalarını üzə çıxardı, 
uzunmüddətli və fədakar araşdırmaların nəticəsi kimi «Səfərnamə»nin yeni 
variantını tərtib etdi. Bu zaman istedadlı alim əsərin əlyazmasını Ə.Mirəhmədov 
 4 
nəşri ilə tutuşdurmuş, ehtiyac olduqca müəyyən düzəlişlər də etmişdir. 1967-ci 
ildən – «Səfərnamə»nin ilk nəşrindən 20 il (!) sonra əsərin nəzərdə tutulan təkmil 
və təkrar çapı da baş tutmamışdır. F.e.n. Ədalət Tahirzadənin gərgin, tükənməyən 
səyi sayəsində İ.Qutqaşınlının əsərləri, o cümlədən «Səfərnamə»nin son variantı 
yalnız 2003-cü ildə yenidən işıq üzü görmüşdür. (Hacı İsmayıl bəy Qutqaşınlı. 
Əsərləri. «Kür» nəşriyyatı, Bakı, 2003, tərtibçi və elmi redaktor Ədalət 
Tahirzadədir). Çox çətinliklə ərsəyə gəlmiş bu kitabda İ.Qutqaşınlının «Rəşid bəy 
və Səadət xanım», «Səfərnamə» əsərləri, prof.C.Qəhrəmanovun «Ön söz»ü, Ədalət 
Tahirzadənin «H.İ.Qutqaşınlıdan bilmədiklərimiz» adlı məqaləsi, eləcə də  Salman 
Mümtazın «İ.B.Qutqaşınlıya dair sorğu», «Avropa təsirində yazılmış ilk 
hekayəmiz», «Rəşid bəy və Səadət xanım» hekayəsi mühərriri Qutqaşınlı İsmayıl 
bəyin həyatı» adlı yazıları, tarixi sənədlər, məktublar toplanmış, bir sıra 
qutqaşınşünas alimlərin fotoları verilmişdir. Maraqlı və təqdirəlayiqdir ki, adı 
çəkilən məqalədə Ə.Tahirzadə İ.Qutqaşınlının həyatının, irsinin tədqiqi tarixi 
barədə ətraflı bəhs etmiş, ədibin əsərlərindəki tarix, şəxs, yer adları ilə bağlı 
müvafiq qeydlər, şərhlər, izahlar vermişdir. 
Bununla belə, İ.B.Qutqaşınlının tərcümeyi halı və yaradıcılığı ilə bağlı bütün 
məsələlərə aydınlıq gətirildiyini söyləmək olmur…  
Bu mənada Azərbaycan realist-maarifçi nəsrinin banisi, Azərbaycanın ilk 
generalı, ilk general yazıçı-publisisti, Rusiya İmperator Coğrafiya Cəmiyyəti 
Qafqaz bölməsinin və Qafqaz Kənd Təsərrüfatı Cəmiyyətinin ilk həqiqi üzvü Hacı 
İsmayıl bəy Qutqaşınlının (1809-1861) birinci Məkkə səfərindən sonra qələmə 
aldığı «Səfərnamə» adlı səyahət oçerkinin araşdırılması, dəyərləndirilməsi 
zəruridir və müstəsna əhəmiyyət kəsb edir. Ən əvvəl, bədii publisistikanın səyahət 
oçerki janrının ilk və klassik nümunəsi «Səfərnamə»nin taleyi və tədqiqi tarixi 
haqqında danışaq. Görkəmli alim, filologiya elmləri doktoru, prof.Cahangir 
Qəhrəmanov 1980-ci illərin ikinci yarısında nəşri nəzərdə tutulan İ.Qutqaşınlının 
«Əsərləri» üçün qələmə aldığı «Ön söz»də yazırdı: «Öz zamanında adı dillərdə 
dolaşan, sözləri ağızdan-ağıza gəzən İsmayıl bəyin cismani ölümü onun yazılı 
irsinin də ölümünə çevrildi. Əsərlərinin çapına çalışmayan bu yazıçıdan, şairdən 
uzun illər boyu bir kimsə danışmadı, bir kimsə onu anmadı… Nəhayət, Salman 
Mümtaz adlı bir Simurq quşu uçub gəldi, ədəbiyyatımızın saysız-hesabsız 
nəhənglərini zülmət dünyadan işıqlı dünyaya çıxardı. Adı artıq hamının yadından 
çıxmış o azmanlardan biri yenə bu gün haqqında qürurla danışdığımız general-
mayor, Avropada ədəbiyyatımızın ilk təmsilçisi olan həmin İ.B.Qutqaşınlıdır». 
Azərbaycan əlyazma irsinin fədaisi prof.C.Qəhrəmanovun bu sətirləri 
yazarkən hansı hissləri keçirdiyini, nə qədər həyəcanlandığını, sevincdən qəlbinin 
necə çırpındığını təsəvvür etmək çətin deyil.  Amma… Bu məqalə qələmə alınan 
tarixin üstündən düz 16 il sonra fədakar və istedadlı tədqiqatçı, fil.e.n. dosent – 
Salman Mümtaz və Əziz Mirəhmədov işinin layiqli davamçısı – Ədalət Tahirzadə 
yazacaq: «İndiki Əlyazmalar İnstitutunun direktoru, görkəmli alim və vətənpərvər 
insan, professor Cahangir Qəhrəmanov (10.2.1927-26.6.1995) «Səfərnamə»ni 
nəşrə hazırlamağı, onun sözlüyünü, adlar göstəricisini və b. yaratmağı 1980-in 
başlanğıcında bizə tövsiyə etdi. Deyilənləri və yazıçının geniş tərcümeyi-halını 
hazırladıq. Cahangir müəllim bizə yardımçı olaraq bunların hamısını, eləcə də 
 5 
«Rəşid bəy və Səadət xanım» hekayəsini (bu əsərin də kitabda verilməsini 
arzulayırdı) makinada çap etdirdi. Kitabçün «Ön söz» də yazdı. Ancaq bir neçə 
nəşriyyat direktoruna ağız açsa da, kitabı nəşr planına saldıra bilmədi (birinci 
makina nüsxəsi hansı nəşriyyatdasa itdi)». Daha sonra əsərin nəşri ilə bağlı hansı 
problemlərlə üzləşdiklərini qeyd edən Ə.Tahirzadə yuxarıda adını çəkdiyimiz 
kitaba daxil etdiyi «Hacı İsmayıl bəy Qutqaşınlıdan bilmədiklərimiz» adlı 
məqaləsində qeyd edir ki, onun adını eşidəndə,  haqqında oxuyanda, yazanda 
ürəyimiz göynəyir, içimiz sızıldayır.  Müəlliflə razılaşmamaq olmur. Ötən əsrin 
30-cu illərində milli-mənəvi sərvətimizin düşmənləri müxtəlif adlar altında ədəbi 
irsimizə də qənim kəsilib: əlyazmalar «təndirlərdə yandırılıb», «araba-araba 
kitablar çaylara axıdılıb», «şəkillər tikə-tikə edilib», «yurd-yuvası özülündən 
dağıdılıb». Cəfər Cabbarlını intihara sürükləyənlər, Cəlil Məmmədquluzadəni öz 
əlyazmaları ilə «isidənlər», Əhməd Cavadı, Mikayıl Müşfiqi, Hacı Kərim Sanılını, 
Salman Mümtazı, Vəli Xuluflunu, Qantəmiri (Qafur Əfəndiyev), Hüseyn Cavidi, 
Müznibi (Əlabbas Əhmədov), Əli Nazimi, Seyid Hüseyni, Hənəfi Zeynallını, 
Məmməd Kazım Ələkbərlini, Yusif Vəzirovu (Çəmənzəminli), Tağı Şahbazini 
(Simurq), Sultan Məcid Əfəndiyevi, Əmin Abidi (Gültəkin), Ömər Faiq 
Nemanzadəni… daha onlarca digər qələm və kəlam sahiblərini güllələnməyə, 
edama, sürgünə yollayanlar əlbəttə ki, Azərbaycan ədəbiyyatı, mədəniyyəti 
qarşısında misilsiz xidmətlər göstərmiş İsmayıl bəy Qutqaşınlının da irsinin məhv 
edilməsində maraqlı olublar…  və yeri gəlmişkən, bir sıra tədqiqatçılar İ.Qutqaşınlı 
irsinin də 1937-ci ildə yoxa çıxdığını, məhv edildiyini iddia edirlər. 
Bu gün qutqaşınlışünaslığın qarşısında duran aşağıdakı vəzifələrin həyata 
keçirilməsi məqsədəmüvafiqdir: 
- həm Azərbaycan, həm də xarici ölkə tədqiqatçılarının qənaətinə görə, 
İsmayıl bəy Qutqaşınlının ədəbi irsi əlimizdə olan əsərlərlə məhdudlanmır, odur ki, 
bu istiqamətdə ciddi, planlı qaydada axtarışların davam etdirilməsi; 
- tərcüməçi Səlimbəy Behbudovun əməyinə və əvəzsiz xidmətinə kölgə 
salmadan Azərbaycan realist-maarifçi nəsrin ilk nümunəsi «Rəşid bəy və Səadət 
xanım» əsərinin tərcüməsinin keyfiyyətinin mütəxəssis qrupu tərəfindən 
dəyərləndirilməsi, ehtiyac olduğu təqdirdə üzərində işlənilməsi, yaxud yenidən 
tərcümə edilməsi; 
- orta və ali məktəb dərsliklərində İsmayıl bəy Qutqaşınlının həyat və 
yaradıcılığının öyrənilməsinə daha geniş yer ayrılması; 
- jurnalistikanın nəzəriyyəsi ilə bağlı dərslik və vəsaitlərdə publisistikanın 
səyahət oçerkinin ilk nümunəsinin – «Səfərnamə»nin bir janr kimi dil, üslub, 
sənətkarlıq keyfiyyətlərinin geniş tədrisinin təmin olunması; 
- Salman Mümtaz adına Azərbaycan Respublikasının Dövlət Ədəbiyyat və 
İncəsənət Arxivində, yaxud AMEA-nın Əlyazmalar İnstitutunda İ.Qutqaşınlı 
irsinə, onunla bağlı materiallara dair ayrıca fondun yaradılması; 
- Moskva, Sankt-Peterburq, Varşava, Tiflis və digər şəhərlərdəki arxiv və 
kitabxanalardan İ.Qutqaşınlının həyat və yaradıcılığına dair materialların surətinin 
toplanılması; 
- İ.Qutqaşınlının həyatı və yaradıcılığı ilə bağlı qeyri-dəqiq, əsası olmayan 
məlumatların ədəbi dövriyyədən çıxarılması, bu cür halların təkrarına yol 
 6 
verilməməsinin qarşısının alınması; (Məs.: Əbdül Hüseynovun «Azerbaydjantsı v 
istorii Rossiyi» adlı əsərində (Moskva, 2006, «Overley» nəşriyyatı) İsmayıl bəy 
Qutqaşınlıya həsr edilmiş məqalədə «Səfərnamə»nin 1867-ci ildə kitab şəklində 
nəşr edildiyi, İ.Qutqaşınlının Şamaxıda orta təhsil aldığı, 1871-ci ildə Şamaxıda 
vəfat etdiyi qeyd olunur, yaxud «Rəşid bəy və Səadət xanım» hekayəsinin bir sıra 
tragik Şərq əfsanələrinin – «Leyli və Məcnun», «Əsli və Kərəm»in təsiri ilə 
yazıldığına dair mülahizələr irəli sürülür. Bu cür mühakimələr İ.Qutqaşınlı 
şəxsiyyəti və irsi ilə bağlı bir sıra məqamlara aydınlıq gətirməkdənsə, məsələni 
daha da mürəkkəbləşdirir); 
- Coğrafiya və Kənd Təsərrüfatı sahəsində İ.Qutqaşınlının xidmətlərini əks 
etdirən materialların hazırlanması, nəşri; 
- Q.Zakirin həbsdən azad olunması, ədibin Şamaxıdakı məmurluq və  
xeyriyyəçilik fəaliyyətinin araşdırılması;  
- İ.Qutqaşınlının xatirəsinin əbədiləşdirilməsi, onun vaxtaşırı anılması üçün 
elmi sessiyaların, mədəni-kütləvi tədbirlərin keçirilməsi; 
- «Rəşid bəy və Səadət xanım» hekayəsinin ekranlaşdırılması; 
- hərb sahəsindəki xidmətlərinə görə onun təltif olunması ilə bağlı sənədlərin 
surətlərinin çıxarılması, adını daşıyan muzeydə «Azərbaycanın ilk generalı» 
guşəsinin yaradılması; 
- İsmayıl bəy Qutqaşınlının fotosunun arxivlərdən, kitabxanalardan, şəxsi 
kolleksiyalardan tapılması (bəlkə yeganə generaldır ki, fotosu tapılmır); 
- «Rəşid bəy və Səadət xanım» hekayəsinin ideya-bədii məzmunu, 
sənətkarlıq xüsusiyyətləri haqqında demək olar ki, bütün müəlliflər əsərin bu 
məziyyətlərini çox yüksək və layiqincə dəyərləndirirlər. Bununla belə, Salman 
Mümtazın bu fikrinin – «Rəşid bəy və Səadət xanım»ın «Avropa üsul və təsirində 
ilk hekayə yazan ədibimiz İsmayıl bəy, … ilk hekayəmiz də «Rəşid bəy Səadət 
xanım» adlı hekayəsidir» - qənaətinin ədəbi mühitdə birmənalı qəbul edilməsi; 
- Podporuçikdən general rütbəsinədək yüksələn İ.Qutqaşınlının hərbi 
fəaliyyətinin ayrıca tədqiq olunması; (Mövzu ilə bağlı Rusiya arxivlərində (Rusiya 
Dövlət Hərbi-Tarix Arxivi (RQVİA), Rusiya Dövlət Tarix Arxivi (RQİA)) kifayət 
qədər material var). 
Digər bir sıra problemlər də var ki, onlar da öz həllini tapmalıdır. Məs.: 
İ.Qutqaşınlının təvəllüdü və vəfatı tarixi müxtəlif mənbələrdə fərqli verilir. 
Maraqlıdır ki, bu zaman bəzən  eyni məxəzə istinad edilir. Ə.Mirəhmədov yazır: 
«…qəbrinin kitabəsində təvəllüd və ölüm tarixi bu cürdür: hicri 1220-1287, səfər 
ayı, yəni miladi tarixlə: 1806-1869, avqust. Ə.Tahirzadə də İ.Qutqaşınlının 
qəbrinin başdaşındakı epitafiyaya istinad edir və yazır ki, yazıçı 1223-cü ilin 
Qurban bayramında, yəni 10 zilhiccədə – miladi tarixlə 27 yanvar 1809-cu ildə 
doğulub». «Kratkaya literaturnaya ensiklopediya»da (Moskva, 1966) 
İ.Qutqaşınlının təvəllüd tarixi 1801-ci il göstərilmişdir (III cild, səh.929-930). 
Qəbələdə dəfn edilən İ.Qutqaşınlının vəfat etdiyi yer bəzi mənbələrdə 
Şamaxı, digərlərində Ağdaş göstərilir. Ədibin vəfatı tarixi ilə bağlı fərqli fikirlərə 
də (1861, 1869, 1871 və s.) bir aydınlıq gətirilməlidir. 
İ.Qutqaşınlının təhsili, rus, polşa, türk, fars, ərəb dillərinə necə və harada 
yiyələnməsi barədə də fikirlər sənədlərdən daha çox ehtimallara əsaslanır. Bəzi 
 7 
müəlliflər onun Moskvada da yaşadığını yazır. Amma neçənci ildə, hansı 
müddətdə o Moskvada yaşayıb? Moskvada yaşayarkən nə işlə məşğul olub? Bu 
suallar da cavab gözləyir. 
İ.Qutqaşınlının tərcümeyi-halının bəzi məqamları «sovet nağılı» formasında 
təqdim olunur: Günlər gəlib keçir, illər dolanır, İsmayıl böyüyür, ancaq o fərsiz 
çıxır, aciz və panpaq olur. Hacı Nəsrulla beş oğlundan birini Sankt-Peterburqa 
girov kimi göndərməli idi. Bu zaman o özünün böyük və görkəmli oğullarını dürlü-
dürlü bəhanələrlə evdə saxlayır, kiçik yaşlı İsmayıldan çar-naçar əl çəkməyə 
məcbur olur. Əlbəttə, tərcümeyi-halın bu şəkildə təqdimi, başqa sözlə Hacı İsmayıl 
bəy Qutqaşınlının «proletarlaşdırılması» yazıçının onsuz da «dumanlı» 
bioqrafiyasına bir qədər də tutqunluq gətirir. Görünür, bəy, sultan şəxsiyyətini, 
ailəsini, onların həyat və düşüncə tərzini tənqid, ifşa etmək, «ağaları» gözdən 
salmaq üçün İsmayıl bəyin tərcümeyi-halına da sinfi münasibət bəslənilmiş və ona 
da ideoloji don geyindirilmişdir. 
Bu təsvir «açıq fikirli, uzaqgörən, tərəqqipərvər Sultan Nəsrullanın» 
şəxsiyyətinə (Hidayət Əfəndiyev. İsmayıl bəy Qutqaşınlının nəşri. Azərbaycan 
bədii nəsrinin tarixindən. Bakı, 1963) kölgə salmaqla, onun İsmayıldan başqa digər 
övladlarının haqqında «harın bəy uşaqları» təəssüratı yaratmaqla yanaşı, 
Peterburqdan gələn nümayəndə maymaq, gicbəsər yerinə qoyulur. Digər 
tərəfdənsə, təbii sual çıxır: 10-12 yaşlı, zəif və xəstə İsmayıl kadet məktəbinə necə 
daxil olur, 13-15 yaşında onu hərbi qulluğa necə qəbul edirlər?!  
İ.Qutqaşınlının həcc ziyarəti bir tərəfdən Allah və bəndə qarşısındakı 
günahlarını yumaq kimi yozulur, digər tərəfdən və eyni zamanda onu – İsmayıl 
bəyi bu günahları törətməyə vadar edən çar – dövlət tərəfindən hərbi kəşfiyyat 
xarakterli məlumat toplamaq barədə tapşırıq verildiyi də ehtimal edilir. Əlbəttə, 
«Qutqaşın tərlanı»nın, «Şəki şahbazı»nın (Qasımbəy Zakir), «dərin düşüncəsi və 
sədaqəti» (Qafqazın baş hakimi baron Rozen) ilə ad-san çıxaran, gecə-gündüz at 
belində Peterburq, Varşava, Dağıstan, Urmiya, Tiflis, Çeçenistan, İrəvan, Gəncə 
kimi şəhərləri «su yoluna döndərən», Rusiya-İran, Rusiya-Türkiyə müharibələrində 
cəbhədən- cəbhəyə atılan  İsmayıl bəyin səhhəti, boyu, fiziki naqisliyi haqda 
danışmaq yersizdir. 
İ.Qutqaşınlının yaradıcılığı ilə bağlı irəli sürülən bir sıra fikirlər də suallar 
doğurur. Qutqaşınlışünasların hamısı bu fikirdədir ki, onun bədii irsi iki əsərlə 
bitmir və Qutqaşınlıya dair monoqrafiyalar yox dərəcəsindədir. Digər tərəfdən 
tanınmış tədqiqatçı Ə.Tahirzadənin «Səfərnamə»nin əldə etdiyi yeni parça ilə 
başlayan tədqiqatı yazıçının öyrənilməsinin son mərhələsi adlandırılır. 
İsmayıl bəy Qutqaşınlının «Səfərnamə»sinin qaralamadan Əli Mücrüm 
Tağızadə tərəfindən köçürməsi ilə bağlı mülahizələr də inandırıcı görünmür. 
Ə.Mücrüm Azərbaycan ədəbiyyatı muzeyinə satdığı 20 vərəqdən ibarət 
«Səfərnamə»nin əlyazmasının birinci səhifəsinə öz xətti ilə yazmışdır: «Əldə etmiş 
Əli Mücrüm Tağızadə…». Əlbəttə, İ.Qutqaşınlının kirillə qələmə aldığı 
«Səfərnamə»nin planındakı xətlə ərəb əlifbası ilə yazılmış mətni müqayisə edib bu 
qənaətə gəlmək fikrimizcə, yuxarıdakı mühakimə üçün əsas ola bilməz. 
«Rəşid bəy və Səadət xanım» hekayəsindən bir parçaya diqqət yetirin: «Ey, 
mənim əziz və mehriban dostum, Siz ki, başıma bu balaca Asiya hekayəsini 
 8 
yazmaq fikrini saldınız, Siz ki, bu qədər lütfkarlıqla mənim sərf-nəhv xətalarımı 
düzəldirsiniz, şübhəsiz, məndən soruşacaqsınız: «Niyə bu qədər müddətdə Rəşid 
bəydən bir xəbər verməyib yalnız Səadətdən danışarsan?». Bu cümlələr çoxlu 
mühakimələr, suallar doğurur. Ən əvvəl, bu parça qəti şəkildə təsdiq edir ki, 
«Rəşid bəy və Səadət xanım» hekayəsi müəllifin ilk qələm təcrubəsi deyil. Heç 
şübhəsiz ki, o artıq yazıçı kimi tanındığından, qələm sahibi kimi səsi-sorağı 
yayıldığından, kimsə ona bu mövzuda yazmağı təklif edir. Amma kim? Bu 
birmənalı şəkildə hörmətli Ədalət müəllimin söylədiyi kimi M.F.Axundzadə deyil. 
Çünki Salman Mümtaz haqlı olaraq, həmin hekayə yazıldığı vaxt 22-23 yaşlı 
M.F.Axundzadənin Gəncədə «mollalığa hazırlandığını» yazır. 
Bu şəxsin kimliyini bilmək üçün, həm də ona aydınlıq gətirmək vacibdir ki, 
İ.Qutqaşınlı hekayəni Azərbaycan, rus, yoxsa fransız dilində qələmə almışdır. 
Böyük ehtimalla bu əsər fransız dilində yazılmışdır. Nəzərə alsaq ki, fransız dili 
həmin dövrdə Rusiyada yüksək təbəqədə çox populyar və hakim, elitar dil 
sayılırdı, eyni zamanda XIX əsrin əvvəllərində yaşayıb-yaratmış şöhrətli rus 
publisistlərinin böyük əksəriyyəti, ya tanınmış hərbçi ailəsindən çıxmışdı, ya da 
hərbçi idi, onlar isə Qafqaz həyatı ilə yaxından maraqlanırdılar. Həmin dövrdə Baş 
Ştabın zabitlərindən heç kim Polşaya getmək istəmirdi, ona görə istefaya çıxanlar 
da çoxluq təşkil edirdi (ətraflı bax: Feliks Kuznetsov. Publisistı 1860-x qodov. 
Moskva, «Molodaya qvardiya», 1981). İsmayıl bəyin cəsarətli addımı ona böyük 
nüfuz, hörmət qazandırmışdı. Odur ki, yaradıcılıqla məşğul olan və bu diyarın 
insanları, onların məişət və həyat tərzi ilə yaxından maraqlanan, Qafqazda xidmət 
edən rus publisistlərinin də bu ideyanı İ.Qutqaşınlıya verməsi ehtimal oluna bilər. 
Səyahətnamələrin rus ədəbi mühitində çox populyar olduğu bir dövrdə 
İ.Qutqaşınlının da forma, üslub baxımından həmin əsərlərə oxşar «Səfərnamə»ni 
qələmə alması ədibin rus publisistlərindən təsirləndiyinə dəlalət edir. Təsadüfi 
deyil ki, prof. Əziz Mirəhmədov da araşdırmalarında bu cəhəti xüsusi 
vurğulamışdır: «Qutqaşınlının bu əsəri keçən əsrin (XIX əsrin – T.A.) 20-30-cu 
illərindən başlayaraq Rusiyanın müxtəlif mətbuat orqanlarında və elmi-bədii 
məcmuələrində tez-tez çap olunan «yol qeydlərini», habelə Yaxın və Orta Şərqdə 
dəbdə olan səfərnamə və ziyarətnamələri xatırladır». (Ə.Mirəhmədov. Qəribə tale. 
İ.Qutqaşınlı. Əsərləri, Bakı, 1967, səh.22). 
XIX əsrin II yarısında öz inkişafının ən yüksək mərhələsinə qədəm qoyan 
rus publisistikası çöldən sərhədlərini genişləndirən, içdən çürüyən «Avropa 
jandarmı»nın – Rusiya imperiyasının bütün problemlərini, təhkimçilik köləliyinin 
və mütləqiyyət zülmünün törətdiyi fəsadları, dərd-sərini, yükünü öz çiynində 
çəkmişdir. Bu missiyanı heç bir bellestrika nümunəsi şübhəsiz ki, daşıya bilməzdi. 
Çar üsul-idarəsini, onunla bağlı cəmiyyətdə mövcud olan bütün eybəcərlikləri 
darmadağın edən, ictimai, inqilabi-demokratik fikri formalaşdıran, ədəbiyyatı 
istiqamətləndirən, publikanın zövqünü tərbiyələndirən tərəqqipərvər qüvvələri 
səfərbər edən rus publisistikasının ən parlaq nümunələri oxucuların hər yeni 
nömrəsini həyəcanla, həsrətlə, səbirsizliklə gözlədikləri «Kolokol», 
«Sovremennik», «Russkoe slovo», «Dela» kimi jurnallarda dərc edilmişdir. 
Fikrimcə, özü barədə «Mən bu dünyada döyüşçüyəm» yazan V.Q.Belinski bir neçə 
sözlə bu dövr mətbuatını çox sərrast xarakterizə etmişdir: «Jurnalistika bizim 
 9 
dövrdə hər şeydir. Jurnal tribunadır» (Feliks Kuznetsov. Publisist 1860-x qodov. 
Jizn zameçatelnıx lyudey. Moskva. «Molodaya qvardiya, 1981, 336 səh.). Rus 
ədəbiyyatının «cəmi 107 il» mövcud olduğu (Belinski rus ədəbiyyatının 
başlanğıcını Lomonosovun 1739-cu ildə yazdığı «Xotinin fəthinə dair» odası hesab 
edirdi) bir dövrdə rus söz sənətinin böyüklüyü, gücü və qüdrətinə inanan Belinski - 
«əzəmətli bir qladiator» - Gertsen onu belə adlandırırdı – yazırdı: «Rusiyanı 1940-
cı ildə görə biləcək nəvələrimizə və nəticələrimizə qibtə edirik, - o zaman Rusiya 
mədəni dünyanın başında duracaq, elmin də, sənətin də qanunlarını verəcək, bütün 
mədəni bəşəriyyətin dərin hörmətini qazanmış olacaqdır». (V.Q.Belinski. Rus 
ədəbiyyatı klassikləri haqqında. Azərbaycan Uşaq və Gənclər Ədəbiyyatı 
Nəşriyyatı. Bakı, 1954, 369 səh.). 
XIX əsrdə rus jurnalistikasının, o cümlədən publisistikasının yarandığı qısa 
vaxt ərzində imperiyanın tarixində oynadığı rolu dəyərləndirmək üçün bir neçə 
fakta diqqət yetirmək kifayətdir. XVIII əsrdən XIX əsrin əvvəlinədək rus 
jurnalistikasının təşəkkül tapdığı dövrdür. Həmin vaxt ərzində çox az tirajla bir 
neçə mətbu orqan (ilk qəzet 17 dekabr 1702-ci ildə, «Vedomosti», 1751-ci ildə ilk 
jurnal «Yejemesyaçnıye soçineniya, k polze i uveseleniyu slujaşiye» adı ilə nəşr 
edilir. Bundan əlavə, M.M.Xeraskovun, D.İ.Fonvizinin, prof.İ.Q.Reyxelin, 
H.İ.Novikovun, E.K.Daşkovun, İ.A.Krılovun, A.İ.Kluşinin və H.M.Karamzinin 
iştirakı, redaktorluğu, naşirliyi ilə bir neçə qəzet və jurnal buraxılmışdır) nəşr 
edilsə də, XIX əsrin əvvəlləri rus jurnalistikasında bir sıçrayış baş verdi. Əlbəttə, 
bu təzahüratı labüd edən dövrün ictimai-siyasi hadisələri, təbəddülatları, 
müharibələri, maarifçi rus ziyalılarının cəmiyyətdə daha fəal mövqe tutmasına 
təkan verirdi. XIX əsrin ilk onilliyində artıq 77 dövri nəşr fəaliyyət göstərirdi. 
V.V.Voroşilovun təbirincə desək, XIX əsrin ikinci yarısı rus jurnalistikasının tam 
formalaşması dövrü idi. Bu vaxt artıq «Russkaya mısl», «Vestnik Yevropı», 
«Russkoe boqatstvo», «Russkiy vestnik», «Mir bojiy», «Jizn», «Naçalo», «Niva», 
«Rodina», «Vokruq sveta», «Polyarnaya zvezda», «Kolokol», «Teleskop», 
«Nedelya» və s. kimi nüfuzlu qəzet və jurnallar buraxılırdı. C.H.Qlink, N.İ.Qreç, 
A.A.Bestujev, V.K.Kjulxelbeker, F.A.Bulqarin, A.İ.Gertsen, N.P.Oqaryev, 
N.L.Dobrolyubov, N.Q.Çernışevski, D.İ.Pisarev, V.Q.Belinski, İ.D.Sıtın, 
A.S.Suvorin kimi naşir, redaktor və publisistlər ən müxtəlif mövzuların rus 
mətbuatında işıqlandırılmasını təmin edirdilər (ətraflı bax: V.V.Voroşilov. 
Jurnalistika. Sankt-Peterburq, 2004). 
 Rus jurnalistikası, o cümlədən publisistikasının yaranması və inkişaf 
tarixinə qısaca nəzər salmağımız təsadüfi deyil. Qaynayan, çalxalanan, ideya və 
cərəyanların coşduğu, toqquşduğu bir məkana, mühitə daxil olan hər kəs şübhəsiz 
ki, proseslərin passiv müşahidəçisi kimi qala bilməzdi, onun həyatında olduğu 
kimi, düşüncə tərzində də ciddi dəyişikliklərin baş verməsi labüd idi. Belə bir 
dövrdə narahat Rusiyanın qəlbi – Sankt-Peterburq gənc İsmayıl bəy Qutqaşınlını 
öz qoynuna aldı və bu mühit onun taleyinə əbədi möhürünü vurdu. Feodal 
münasibətlərinin hakim olduğu Qəbələdən böyük ədəbi, ictimai-siyasi, tarixi 
hadisələrin astanasında (XVIII əsrin sonu XIX əsrin əvvəlləri) dayanan Rusiya 
həyatı Qutqaşınlının maarifçi, realist yazıçı-publisist, xeyriyyəçi kimi 
formalaşmasında həlledici faktor olmuşdur. İstər «Rəşid bəy və Səadət xanım», 
 10 
istərsə «Səfərnamə» ruhu, məzmunu, mövzusu baxımından Şərq məhsuludursa, 
ideya istiqaməti, üslubu, quruluşu, forması, problemə yanaşma tərzi rus  və Qərb 
təmayüllüdür.  
İ.Qutqaşınlının hələ «Səfərnamə»ni qələmə almadan əvvəl müxtəlif 
mövzularda yazdığı məktubları onun istedadlı publisist, dərin müşahidə və məntiq 
sahibi olduğuna dəlalət edir. Varşavada hərbi qulluqda ikən Peterburqa – general-
mayor Aleksey İllarionoviç Filosofova 1875-ci il 21 mart tarixli, Gürcüstan, 
Qafqaz və Zaqafqaziya diyarlarının rəhbəri general baron Qriqori Vladimiroviç 
Rozenə 1837-ci il 14 mart tarixli, Qafqaz canişini, Novorossiysk və Bessarabiya 
general-qubernatoru knyaz Mixail Semyonoviç Vorontsova 1852-ci il 19 mart 
tarixli məktublarının üslubu rəsmi üslubdan xeyli fərqlidir. İ.B.Qutqaşınlı general 
A.İ.Filosofova yazır:  
«Möhtərəm cənab Aleksey İllarionoviç! 
Peterburqdan bura gələn tanışlarımın söhbətlərindən qəlbən çox məmnun 
olaraq bildim ki, Sizin mənə xoş münasibətiniz hələ də xatirinizdədir. Bu, mənim 
xoşbəxt ulduz altında doğulmağımlamı bağlıdır, yoxsa Araz sahillərinə, Ararata, 
Culfa xarabalıqlarına, Təbrizə, Urmiya gölü sahilinə və başqa yerlərə səfərlərinizdə 
Sizinlə yol yoldaşı olduğum o gözəl və parlaq dövr haqqında xatirələrinizləmi – 
deyə bilmərəm. Bəlkə də Siz saqqallı iranlıları, Xaldeyli atanı, Madame La 
Marinieri, Məlik Qasım Mirzənin hərəmxanasını və nəhayət, Xoyda birlikdə 
keçirdiyimiz günləri xatırlayanda həmin adamların arasında hərdənbir mənim 
surətim də təsəvvürünüzə gəlir, lakin necə olursa olsun, hər halda bu həssaslığınıza 
görə, məni andığınıza görə Sizə minnətdarlığımı bildirirəm. 
Bununla bərabər, Sizin mənə və mənim Asiyadan Peterburqa gələn 
həmyerlilərimə (xüsusən Abbasqulu Ağaya) dostcasına münasibətiniz və 
himayədarlığınız mənə cəsarət verir ki, bir xahişimlə sizi narahat edim». 
O, məktubu belə bitirir: «Siz sussanız, mən çox nigaran qalacam; 
fikirləşəcəm ki, Siz mənim bu məktubumu, qarşısına çıxan hər kəsi yalvarış və rica 
məktubları ilə narahat edən bir adamın məktubu kimi qəbul etmisiniz və mən Sizin 
nəzərinizdə belə görünmək istəməzdim». Yazılanlar rəsmi məktubdan daha çox, 
əgər belə demək mümkünsə, bədii müraciətə bənzəyir. 
Əlbəttə, İ.Qutqaşınlının həyatı və irsi ilə bağlı problemlər, mövzular çoxdur 
və onu bir məqaləyə yerləşdirmək mümkün deyil: ailəsi, Peterburqa aparılması, 
təhsili, müharibələrdə iştirakı, Polşa həyatı, Şamaxıdakı fəaliyyəti,.. «Rəşid bəy və 
Səadət xanım» əsərinin ədəbiyyatda yeri… və s. mövzular həm böyük maraq 
doğurur, həm də aktualdır. Bu dəfə isə biz publisistikamızın səyahət oçerki janrının 
ilk və klassik nümunəsi «Səfərnamə» barədə söhbət açacağıq. 
Haqlı olaraq, bir sıra müəlliflər tədqiqatçıların, xüsusi ilə AMEA-nın müxbir 
üzvü prof.Əziz Mirəhmədovun «Səfərnamə»nin ideyası, dili, üslubu, əhəmiyyəti 
haqqında geniş bəhs etdiyini, dəyərli fikirlər söylədiklərini yazırlar. Doğrudan da, 
akademik Fuad Qasımzadənin 1960-cı ildə qələmə aldığı «İsmayıl bəy Qutqaşınlı 
(1806-1861)» adlı məqalədən (XIX əsr Azərbaycan ədəbiyyatı tarixi. Bakı, 1966) 
aydın olur ki, həmin vaxta kimi «Səfərnamə» haqqında ədəbi aləmdə heç bir 
məlumat olmamışdır. Müəllif yazır: «İsmayıl bəy Qutqaşınlının həyat və fəaliyyəti 
ancaq Sovet hakimiyyəti dövründə tədqiq edilmişdir. İnqilaba qədər onun 
 11 
şəxsiyyəti və yaradıcılığından yeganə yadigar qalan «Rəşid bəy və Səadət xanım» 
hekayəsi haqqında heç bir məlumat yox idi» (səh.168). Bir il sonra 1967-ci ildə isə 
görkəmli alim, prof.Ə.Mirəhmədov İsmayıl bəy Qutqaşınlının «Əsərləri»ni özünün 
«Qəribə tale» adlı çox sanballı, irihəcmli məqaləsi və «Qeydlər»i ilə birlikdə nəşr 
etdirir. 
Ədəbi mühitdə hadisəyə çevrilən bu nəşrdən 20 il keçdikdən sonra – 1987-ci 
ildə İ.Qutqaşınlının əsərlərinin yeni tərtibatda çapı fikri yaranır və yuxarıda bəhs 
etdiyimiz kimi baş tutmur. Bu arada iki istiqamətdə – İ.Qutqaşınlının yeni 
əsərlərinin axtarılması və mövcud irsinin araşdırılması istiqamətində müəyyən işlər 
görülür. Qeyd etdiyimiz kimi, birinci istiqamətdə fəal, faydalı və məhsuldar 
fəaliyyəti ilə f.e.n.Ə.Tahirzadə fərqlənir, «Səfərnamə»nin yeni parçalarını tapır. 
İ.Qutqaşınlıdan bəhs edən, onun irsini təhlil edən və dəyərləndirən müəlliflərin 
sırasına yeniləri əlavə edilir. Salman Mümtazdan sonra Mikayıl Rəfili, Feyzulla 
Qasımzadə, Yaşar Qarayev, Hidayət Əfəndiyev, Əziz Mirəhmədov, Cahangir 
Qəhrəmanov, Famil Mehdi, Ənvər Əhmədov, Nadir Məmmədov, Nərmin 
Talıbzadə, Kərəm Kərəmov, Ədalət Tahirzadə, Xalid Əlimirzəyev, Nurəddin 
Kərəmov, Rauf Kərimov, Eldar İsmayılov, Əbdül Hüseynov və bir çox digər 
tədqiqatçıların, eləcə də Polşa alimləri Bohdan Baranovski və Ancey Xodubskinin 
səyi sayəsində prof.Ə.Mirəhmədovun təbirincə desək, «başdan ayağa duman 
bürünmüş», «çox müəmmalı» taleyi olan İ.Qutqaşınlı həyatı və irsinin üzərinə 
xeyli işıq salınmışdır. «Səfərnamə» Azərbaycan publisistika tarixində yalnız 
səyahət oçerki janrının bünövrəsi kimi yox, həm də elmi-ədəbi sanbalına görə 
xüsusi çəkiyə, əhəmiyyətə malikdir. 
İ.Qutqaşınlının Məkkəyə ziyarəti ilə bağlı təmiz, aydın Azərbaycan dilində 
qələmə aldığı əsər şərti olaraq «Səfərnamə» adlandırılmışdır. Doğrudur, bəzi 
müəlliflər əsəri «Yol qeydləri» kimi təqdim və təhlil edirlər. Əsəri «tarixi, mədəni-
ictimai fikrimizin abidəsi» kimi qiymətləndirən görkəmli alim, prof.Yaşar Qarayev 
yazır: «İ.Qutqaşınlının «Yol qeydləri» bu janrda Avropa və Şərq 
«səyahətnamələri»nin ruhunda və məcrasında yazılıb. Doğma ana dilində, müasir, 
peşəkar elmi, ədəbi, nəzəri üslubda qələmə alınmış bu əsər XIX əsrin ortalarında 
elmi-publisist nəsr üslubunun ilk qiymətli, əvəzsiz abidəsidir». (Yaşar Qarayev. 
Azərbaycan ədəbiyyatı: XIX və XX yüzillər (iki min ili tamamlayan iki yüz il – 
XIX və XX yüzillər), Bakı, «Elm», 2002). 
İ.Qutqaşınlı «Rəşid bəy və Səadət xanım»la bədii nəsrimizə Hidayət 
Əfəndiyevin təbirincə desək, yeni mövzu, yeni ideya, yeni forma, yeni üslub, yeni 
ifadə vasitələri gətirdi. Fikrimizcə, «Rəşid bəy və Səadət xanım»la bədii nəsrin 
inkişafında hansı xidməti göstərmişdirsə, «Səfərnamə» ilə də publisistikanın 
formalaşmasında o rolu oynamışdır, bir az da dəqiqləşdirsək, İ.Qutqaşınlı bədii 
publisistikanın, onun ən oxunaqlı, populyar bir qolunun – səyahət oçerki janrının 
bünövrəsini qoymuşdur. 
Əsərin mövzusu, süjeti, kompozisiyası, dil-üslub, sənətkarlıq problemləri, 
aktuallığı, elmi-ədəbi – tarixi-coğrafi – kartoqrafiya və etnoqrafiya, eləcə də 
avtobioqrafiya baxımından əhəmiyyəti əvəzsizdir, heç bir mübaliğəsiz səyahət 
oçerkimizin bu ilk nümunəsini həm də, klassik forması adlandırmaq olar.  
 12 
Mövzu müəllifin yaxınları ilə birlikdə Həcc ziyarətinə həsr olunmuşdur. 
İ.Qutqaşınlı bu əsərlə müqəddəs ziyarəti qeyri-adi yaradıcılığı ilə ikiqat 
zinnətləndirmiş, əslində XIX əsr ədəbi irsimizin özünü obrazlı desək, ziyarətgaha 
çevirməyə müvəffəq olmuşdur. Tədqiqatçılar Şamaxıdan başlanan yolun – 
marşrutun sözlə, cizgi ilə xəritəsini yaratmışlar. «Səfərnamə»ni oxuduqca şəhərləri, 
kəndləri, el-obaları, körpü, qala, liman, çay, dağları (əsərdə 300-dən çox  (!) yer adı 
çəkilir) arxada qoyaraq irəliləyən karvan, dəyişən təbiət mənzərələri, bir-birindən 
fərqli məişət səhnələri, irili-kiçikli yaşayış məskənləri, onların həyat və düşüncə 
tərzi ilə seçilən sakinləri, abad-xaraba maddi-mədəniyyət abidələri kino lenti kimi 
göz önündə canlanır. Təsvirdə mahir fırça ustası, tədqiqdə, təhlildə, 
dəyərləndirmədə elm adamı, insanlarla münasibət, ünsiyyət yaratmaqda peşəkar 
diplomat İ.Qutqaşınlıya həsəd apara bilər. «Səfərnamə»də müəllif 120 nəfərdən 
çox şəxs adı (tarixi, dini, əfsanəsi, rəsmi, hərbi, mülki) çəkir ki, onların əksəriyyəti 
ilə təmasda olar, görüşür, söhbət edir. Publisistin qələminin qüdrəti, gücü karvanın 
hərəkətini daha cazibəli, oçerki daha oxunaqlı edir. 
Əsərin Əziz Mirəhmədov və Ədalət Tahirzadə tərəfindən üzə çıxarılan, 
tərtib edilən, kirill və latın əlifbasına çevrilən, nəşr olunan «Şamaxıdan- 
Qutqaşınadək», «Qutqaşından Trabzonadək», «Qırmızı dəniz sahillərində», 
«Misirdən ta Süveyş», «Süveyşdən ta Ciddə», «Mədineyi-münəvvərədən 
Şamadək», «Şami-şərif», «Şamdan Beyruta qədər», «Qüdsi-şərifdən İzmirədək» 
adlı hissələri gedilən və qayıdılan marşrut haqqında tam təəssürat oyadır. Bu 
hissələrin hər biri təsvir edilən yer və hadisələr barədə kifayət qədər bilgi versə də, 
ümumi mövzunun təqdiminə xidmət edir. Hər bir hekayət haqqında ayrıca bəhs 
etməyə ehtiyac duyulur. 
Səfərin 200-dən də çox gününə aid qeydləri əhatə edən «Səfərnamə» yolüstü 
yaşayış məskənləri, ayrı-ayrı tarixi şəxsiyyətlər haqqında maraqlı məlumatlarla 
zəngindir, eyni zamanda ədibin dünyagörüşü, həyat, düşüncə tərzi, doğma dilə, elə-
obaya məhəbbəti, insanlarla ünsiyyət qurmaq və dərin müşahidə məharəti, hərbi və 
diplomatik səriştəsi haqqında geniş bilgi verir. 
«ġamaxıdan-QutqaĢınadək» adlanan parçada müəllif məqsədini – Allahın 
mərhəməti ilə həcc ziyarətinə yola düşdüyünü bildirir. Məmur kimi Şamaxıda 4 il 
çalışdığı müddətdə böyük nüfuz, hörmət qazanan İ.Qutqaşınlını böyüklü-kiçikli 
şəhər əhalisi iki saatdan da çox müşayiət edir və qonşu rayonun sərhədinə qədər – 
Ağsu çayınadək ötürür. 
Maçaxıda – İsmayıllı rayonunun Tircan dərəsində yerləşən kənddə müəllif 
öz qohumlarının qəbirlərini ziyarət edir. Publisist 2-3 cümlə ilə bu kənd haqqında 
geniş məlumat verir: «Maçaxı gəryəsi Qasanı mahalının bəyləri oturan kənddir. 
Müqəddəm abadan və gur kənd imiş. İndi həştada qədər ev həmin olur. Özünün 
yaxşı bol suları və qabağından cari olan Girdman adlı çay və ətrafında yaxşı 
bulaqları və ziyadə meyvə bağları və çəməngahları  vardır». İ.Qutqaşınlı «kənd və 
ziyarətgahları», «çaylar yarmış dərələrin arasından görünən», «ətəyi qalın meşələr, 
göyçəmən qarlı dağları, məşəqqət qayaları» böyük məhəbbətlə təsvir edir və 
oxucunun diqqətini mərhum Şirvan xanı Mustafa xanın saldığı və indi xarabaya 
çevrilmiş Fit qalası və şəhərinə yönəldir. 
 13 
Bu yerlərin təbiətinin dəyişkən, sərt olduğunu maraqlı epizodla təqdim edir 
və göstərir ki, biz Lahıcda olan gecə dağlar tamam qar ilə örtüldü, isti 
məmləkətlərdə olan üçün bu çox qəribədir ki, novruzdan bir ay keçmiş qar yağır. 
İ.Qutqaşınlı Lahıc əhalisinin sənətkar olduğunu vurğulayır, onların yaxşı tüfəng, 
tapanca düzəldiklərini qeyd edir. 
Qutqaşın sərhədinə xeyli qalmış «tamam Qutqaşın Sultanzadələri səgirən və 
kəbirən və sair alimlər  və hacılar» karvanı qarşılayır. Müəllif ona məxsus 
Məhəmmədağalı, Qalacıq kəndlərini seyr edəndə, bu yerlərdə keçirdiyi günləri 
xəyalına gətirir, nəzəri Dəvədatan dağına sataşanda isə babası Haşı Şəfi sultanın 
burada Nadir şah qoşunu ilə döyüşünü xatırlayır. 
Qutqaşının yaxınlığındakı Nohurqışlaq kəndində istirahət edəndən sonra 
karvan «tamam Qəbələnin əyan və əşxası, alim-üləması» ilə birlikdə Qutqaşına 
daxil olur. 
«QutqaĢından Trabuzonadək» adlı parçada müəllif Qutqaşında keçirdiyi 
günlərlə bağlı həzin və kövrək hisslərini oxucularla bölüşür. «Öz əlim ilə saldığım 
bağda bir gün istirahət edib» təkrar yola çıxdığını yazan Qutqaşınlı bu bölgənin 
Hacallı kəndindən Ərəş mahalına, sonra «Kürün üstündən Mingəçevir yanında 
qurulmuş parom ilə keçib, öz vilayətimizdən ayrılıb Gəncə torpağına ayaq 
basdığı»nı yazır. Bu hissədə Qutqaşınlı həyat yoldaşının adını «zövcəmiz Hacı 
Bikə» - deyə ilk dəfə təqdim edir. 
Gəncə generalın yadına özünün də zabit kimi iştirak etdiyi döyüş səhnələrini 
xatırladır. Müəllifin izaholunmaz hisslərilə qələmə aldığı «…bizi Yaradanın evinin 
ziyarətinə haman məkandan keçirəm» cümləsini həyəcansız oxumaq mümkün 
deyil. 
Qutqaşınlı qələminin gücü, qüdrəti hər sətirdə, hər abzasda görünür. O, 
Nizami Gəncəviyə xitabən yazır: «Ey Şeyx Nizami, qəbrini görüb, rəhmət oxuyub 
ruhundan təvəqqe edirəm: kamalının nöqtə qədərini bizə bəxş edəsən. Rütbətə 
çatmaq mümkün deyil». 
Qədim Gəncənin təsviri də maraqlı və diqqətçəkəndir. Şəmkir, Zəyəm, 
Tovuz, Salahlı, Tiflis, Qori, Suram, Kartskal, Kutaisi, Minqrel, Qulab, Şəfqətil, 
Rizə kimi şəhər, qəsəbə və kəndlərin, çoxlu qala, körpü, çay, dağların təsviri 
yığcam olduğu qədər də maraqlıdır, müəllif gördüklərini elə şəkildə təqdim edir ki, 
oxucu yorulmur, özünü də ziyarətə gedənlərin sırasında hiss edir. 
«Qırmızı dəniz sahillərində» adlı parçanın təəssüf ki, xeyli hissəsi cırılmış, 
mətndə böyük bir hissə yararsız hala düşmüşdür. Bununla belə, burada bədəvi 
ərəblərin məişəti, həyat tərzi, sahilboyu yaşayış məskənlərinin konstruksiyası, 
həddən artıq rütubətli havası barədə müəyyən təəssüratlar yaranır.  
«Misirdən ta SüveyĢ» adlı hissədən məlum olur ki, zəvvarların hərəkəti 
üçün Misir valisi yolboyu çaparxanalar tikdirib,  at və arabalar ziyarətçilərə xidmət 
göstərir. Burada Süveyş şəhərinin təsviri də maraqlıdır. Həcc ziyarəti dövründə 
şəhər izdihamlı olur. Süveyişin özündə su yoxdur, bura at-eşşəklə bir neçə 
kilometrlikdən tamlı quyu suyu gətirilir. Havası gündüzləri isti və gecələr çox 
rütubətlidir. 
«SüveyĢdən ta Ciddə» adlı parçada zəvvarların gəmi ilə hərəkəti təsvir 
olunur. Gəminin Tur limanına yan alması ilə su, xurma, qarğıdalı, üzüm, eləcə də 
 14 
dənizdən yığılmış sədəf, möhrə, xırda satan bədəvilər cəm olur: «Dərya kənarı 
döndü kiçik bazara. Təzə gələn gəmilərin adamları da kənara çıxdılar ki, bir qədər 
nəfəs alsınlar, çün oturduqları gəmilər o qədər izdihamlıdır ki, dolanmağa, yatmağa 
və oturmağa çox zəhmətlə yer tapırlar». 
Həcm, məzmun, hətta dil etibarı ilə «Mədineyi-münəvərədən ġamadək» 
adlı hissə digərlərindən xeyli fərqlidir. Ən iri həcmli bu hissədə həcc ziyarəti 
zamanı rituallar, müxtəlif ölkələrdən bura gələn zəvvarların marşrutları haqqında 
ətraflı bəhs olunur, görüşlər, söhbətlər, elmi, dini ədəbiyyata istinadən şərhlər, 
mülahizələr geniş yer tutur. Mədain haqqında söhbət açarkən Məhəmməd Ədib 
əfəndinin «Mənasük»indən, Səmud gövmündən danışanda «Təsviri-tibyan» 
kitabından gətirdiyi sitatlar bir tərəfdən Qutqaşınlının toxunduğu mövzunu açmağa 
yardım edirsə, digər tərəfdən müəllifin Şərq mədəniyyətinə, o cümlədən dini-
sxolastik cərəyanlara bələdliyinə, Qərb, rus mühitinin təsiri ilə yetişən müəllifin 
dünyagörüşünün nə qədər geniş, zəngin, eyni zamanda təzadlı olduğuna dəlalət 
edir. Prof.Əziz Mirəhmədov «Qəribə tale» adlı məqaləsinin «Səfərnamə» ilə bağlı 
hissəsində bu qənaətində tam haqlıdır ki, İ.Qutqaşınlı bir yazıçı və mütəfəkkir 
olaraq Qərb və rus mədəniyyəti ilə nə qədər bağlı isə, bir o qədər, bəlkə daha artıq, 
Yaxın və Orta Şərq mədəniyyəti ilə bağlıdır; həm də bu mədəniyyətin təkcə 
mütərəqqi cəhətləri ilə, Firdovsi, Nizami və Sədisi ilə deyil, dini-sxolastik cəhətləri 
ilə də bağlıdır. 
«ġami-Ģərif» f.e.n. Ədalət Tahirzadənin sonradan üzə çıxardığı 
parçalardandır. Məkkənin «yandırıcı gününün altında duman, bulud və yağış» 
arzusu ilə yaşayan zəvvarların Şamda bu istəklərinə çatdığını yazan müəllif, 
şəhərdə onları qarşılayan yağışdan da çox əziyyət çəkdiyini təsvir edir. Palçığa 
batan yüklü dəvələrin sürüşdüklərini, ora-bura ləngər vurub yıxıldıqlarını, 
zəvvarların həyəcan və təlaşlarını canlı dillə oxucuya çatdıran İ.Qutqaşınlı 
yaddaqalan səhnələr yaradır. «Müqəddəm Şamın tərifini çox eşitmişdik, lakin bizə 
o qədər xoş görünmədi» - yazan müəllif təəssüratlarında səmimidir, eyni zamanda 
oxucunu da qənaətində inandırmağı unutmur: ev və dükanlar səliqəsiz, küçələr 
palçıqlı, divarları sadə, bəzi yerdə uçub-dağılmış vəziyyətdə. Lakin müşahidələrini 
oxucudan gizlətməyən yazıçı həyət-bacaların, evlərin içərisinin fərqli – gözəl 
görkəmli olduğunu vurğulayır: çarhovuzlu, fəvvarəli həyətlər mərmər və digər 
yonma rəngbərəng daşlarla döşənmişdir, nəqqaşlı, əlvan şüşəli pəncərələr göz 
oxşayır… 
Bu parça digər bir cəhəti ilə də yadda qalır. İ.Qutqaşınlı Şamda bir sıra 
tanınmış insanlarla – Rusiyanın Şamdakı vəkili Leonid Telatenidi, Şamın qaim-
məqamı İshaq Paşa, dəftərdar Xəlil bəy, ordu müşiri Məhəmməd Paşa, Ərəbistan 
ordusu məclisinin rəisi Fərid Davud Paşa, türbədar Şeyx İbrahim əfəndi Fəraqi, 
miralay Həmid bəy Qarslı və digərləri ilə görüşür, ən müxtəlif mövzularda fikir 
mübadiləsi edir. Qədim Şamın tarixi abidələrinə, ziyarətgahlarına tükənməz sevgi 
və maraqla tamaşa edən İ.Qutqaşınlı seyrici, təsvirçi deyil. O, gördüklərinə, 
müşahidə etdiklərinə münasibət bildirir. Yezidin xaraba qalmış imarətini 
«murdarlığa» bənzədən və bura nifrət edən müəllif yazır: «Ata-anasından küsən və 
hərzə gəzən zükur-ünas qumar oynamağa və fəna işlərə cəm olan yerdir və xeyli 
daldalanacaq yerləri dəxi vardır. Biz ordan keçərkən dəxi çox qumar oynayan 
 15 
uşaqlar gördük və  hərzə gəzən övrət və yanlarında kişilər gördük». Şamın mövcud 
vəziyyəti yazıçının ürəyini göynədir, şəhərin keçmiş şan-şöhrətini bərpa etmək 
arzusunu gizlətmir: «Şami-şərif qədim şəhərdir və çox şərafətli məkandır və ziyadə 
iyi kəsləri olmuş, amma şimdi hər xüsusda köhnəlmiş kibi görünür və xalqının 
təbiəti nəfsaniyyətdə ziyadədir. Qüdrəti-ilahidən iyi kəslər və mövsim istər ki, bir 
qədər Şamı oynağa salsın. Və iyi qalası varmış: şimdi xarabadır və özləri 
sərəncamsız…». 
«ġamdan Beyruta qədər» adlı hissə səfərin 3 gününü əhatə edir. 
İ.Qutqaşınlı burada əsasən Beyrutun təsvirinə, şəhərdəki ziyarətgahlara və bir sıra 
rəsmi şəxslərlə görüşə aid təəssüratlara yer ayırıb. 
«Qüdsi-ġərifdən Ġzmirədək» adlı parça «Səfərnamə»nin əldə olan 
nüsxəsinin son, həm də tam olmayan hissəsidir. Burada səfərin təxminən ay 
yarımlıq dövrü qələmə alınıb. Diqqətçəkəndir ki, müəllif rus dilində 
«Yerusəlimdə» adı altında Qüdsə səyahətlə bağlı plan da tutmuşdur. 
Bu hissə İ.Qutqaşınlının təbii gözəlliyə məftunluğunu, vurğuluğunu, təbiətin 
təsvirinə marağını bir daha təsdiqləyir. Hələ Şamaxıdan – səfərin ilk günündən 
oxucu yazıçının çəmənlərə, çaylara, dağlara, dərələrə necə heyranlıqla tamaşa 
etdiyinin və gözəlliyi məhəbbətlə qələmə aldığının şahididir. 
İfadə vasitələrinin şirinliyi, zənginliyi və təbii gözəlliyi təsvir üsulu 
oxucunun gözləri qarşısında təsirli səhnələr yaradır: «Yafədə söhrü qılıb, konsul 
vəkil cənab Mir Əbut hazır edən atlara süvar olub şəhərdən çıxdıq. Bağçalar 
arasıyla və kəndlər kənarından – gözəl çəməngah və laləzar düz ilə dörd saat yol 
edib, axşama Rəmlə qəsəbəsinə çatdıq. Rum monastırına düşdük. Ay işığı və hava 
gözəl olduğuna, dam üstə oturub ətraf cəvanili (tərəfləri – T.A.) seyr etdik. Bizim 
məmləkətdə çillənin otuz beşində kürksüz evdə oturmaq mümkün deyil. Şimdi biz 
böylə, çöldə oturmuşuq». 
Bu parçada müəllifin «dərə arasına düşüb başladıq dağa çıxmağa», «bulaq 
üstə düşüb namaz qıldıq», «Yusifət dərəsindən çıxıb, Turi-Zeyta dağının qiblə 
tərəfindən keçib», «incir və zeytun ağaclarının altında durub seyr etdik», 
«çəməngah və ağacları seyr etdikcə insanın qəlbi müfərrih olur», «Qışın ortasında 
tənəkdə saxlanmış üzüm gördük», «…çeşmədən və həm yağmur suyundan bərgəni 
doldurub…, dağları, təpələri dolandıra-dolandıra», «üzüm və zeytun bağçaları ilə 
gəlib… dağa çıxıb, oradan dərya… və dağın dibindəki köylər və ətrafında 
bağçaları və keçi və mal sürüləri və çəməngahlar qayətdə müfərrih etdi bizi», 
«Gecə külək əsib və bərk yağış yağıb həyətimiz göl kimi oldu və dəryanın 
ləpəsinin sədası bizi əyləndirdi», «bağçaları qəribədir, …ətrafında çəpər yerinə 
firəng incili o qədər sıx əkilibdir ki, arasından keçmək olmaz – xüsusən tikan olan 
vaxt, …bir əncir üstündə 24 ədəd əncir saydım. Portağal və limon, şirin limu və 
narınc və türünc və ağacgavanı qayətdə sıx əkilmiş; sıxlığından dili kölgədir. 
Üstündə hədsiz meyvələri vardı. Bir budaq kəsdim. Üstündə üzüm salxımı kimi on 
yeddi portağal vardı. Bizim yerdə qızıləhmədi alma gətirəndə ona ağacdan dayaq 
vuran kimi burda da vurmuşdular. Və qeysi və ərik və badam ağacları da çoxdur. 
Bəzi badamlar çiçək açmışdı. Özümüz neçə yüz portağal seçib qırdıq», «və bir 
qədər getdikdə dağın dibində və dərya kənarında qədim Dura (şimdi Fantur) və 
Ataliyə xarabaları görünür» kimi ifadələr, cümlələr, mətnlər, lövhələr, təsvirlər bir 
 16 
tərəfdən İ.Qutqaşınlı dilinin zənginliyinə, digər tərəfdən də onun təbiətə 
vurğunluğuna dəlalət edir. Yeri gəlmişkən, buradaca Azərbaycan ədəbi dilinin 
təşəkkülü və inkişafı ilə, eləcə də publisistika tarixi ilə bağlı bəzi tədqiqatlarda, 
İ.Qutqaşınlının «Səfərnamə»sinin xatırlanmadığını, ondan bəhs edilmədiyini 
təəssüf və təəccüblə qarşıladığımızı gizlətməyəcəyik. 
XIX əsrin ortalarında, həm də dil hadisəsi kimi təzahürat edən 
«Səfərnamə»nin bu istiqamətdə – ədəbi-bədii dilimizin keyfiyyət baxımından yeni 
mərhələ kimi geniş araşdırılması və dəyərləndirilməsinin də zəruri olduğunu təkrar 
vurğulayıb mətləbə qayıdırıq. 
Həcmcə ikinci olan «Qüdsi-Şərifdən İzmirədək» olan parçada da ayrı-ayrı 
məntəqələrin, qala, ziyarətgah, məscid, kilsə və monastırların, meydan və 
bazarların, qədim mədəniyyət məskənlərinin rəvan, axıcı, aydın ana dilində  
təsvirinə geniş yer ayrılıb, müsəlman, xristian və musəvilərin cəm olduğu 
müqəddəs dini mərkəzin özünəməxsus xüsusiyyətləri, dindarların ritualları, 
tarixdə, dini kitablarda rast gəlinən hadisə, rəvayətlər şərh edilir. 
İ.Qutqaşınlı bu bölgədə də nüfuzlu insanlarla görüşür, danışıqlar aparır və ən 
müxtəlif mövzularda fikir mübadiləsi aparır. 
Qələmə alındığı dövrdə təmizliyi, zənginliyi, anlaşıqlığı, ifadə imkanlarının 
genişliyi baxımından «Səfərnamə»nin lüğəti bənzərsizdir. Obrazlı desək, XVIII 
əsrdə poeziyada Vaqif ədəbi-bədii dili hansı yüksəkliyə qaldırmışdırsa, XIX əsrdə 
Qutqaşınlı həmin zirvəni nəsrdə fəth etmişdir. Filologiya elmləri doktoru, 
prof.N.Xudiyev dilimizin təşəkkülü və inkişafı mərhələlərini fundamental şəkildə 
araşdırmış və tədqiqatlarını «Azərbaycan ədəbi dili tarixi» adlı sanballı əsərində 
təqdim etmişdir (Ankara, 1997, 491 səh.). Burada müəllif milli dildə elmi üslubun 
formalaşması prosesindən bəhs edərkən yazır: «Tədqiqatçılar çox doğru olaraq 
göstərirlər ki, Azərbaycan dilində əsər yazanlarımız Nəsimi, Füzuli, M.Fətəli 
elmində, səviyyəsində olmamışlar. Onların səviyyəsində olan azərbaycanlılar elmi 
əsərlərini ərəb və fars dilində yazmışlar; XIX əsrdə buraya rus dili  də əlavə 
olunmuşdur, məsələn, A.Bakıxanov, M.Kazım bəy kimi əsrin böyük alimləri elmi 
əsərlərini ana dilində yazmayıblar. Buraya onu əlavə etmək lazımdır ki, XIX əsrdə 
M.Fətəli elmi əsərlərini – traktat və məqalələrini, əsasən Azərbaycan türkcəsində 
yazır və ana dilinin ən müasir elmi mülahizələri, mühakimələri ifadə etməyə qabil 
bir dil olduğunu təsdiqləyir» (səh.379). 
Burada qeyd etmək yerinə düşərdi ki, elmi publisistikada M.Fətəli dilimizin 
nəyə qabil olduğunu təsdiqləmişdirsə, İ.Qutqaşınlı «Səfərnamə» ilə bədii 
publisistikamızın nəyə qadir olduğunu – dilimizin obrazlılığını, oynaqlılığını, 
canlılığını ifadə, təsvir qüdrətini, lüğət zənginliyini göstərmişdir. Elə buna görə də 
prof.N.Xudiyev kimi görkəmli bir tədqiqatçının nəzərindən bədii publisistikamızın 
ən bariz, parlaq nümunələrindən birinin, həm də birincisinin diqqətindən kənarda 
qalması inandırıcı olmasa da… faktdır. Təbii ki, ötən əsrin 70-ci illərində isə 
publisistika barədə yazılan tədqiqatlardan bunu gözləmək, ummaq olmazdı, çünki 
«Səfərnamə»nin əlyazması hələ «yol gəlirdi». 
Beləliklə, Azərbaycan tarixində ədəbi, hərbi, maarifçi və xeyriyyəçi 
fəaliyyəti ilə silinməz, əbədi iz buraxmış İ.Qutqaşınlının bizə məlum olan irsindən 
– xüsusi ilə «Səfərnamə»dən, onun ideya, məzmun, kompozisiya, dil, üslub, 
 17 
sənətkarlıq problemlərindən, əsərin əlyazmasının tapılması və tədqiqi tarixindən, 
aktuallığı və əhəmiyyətindən bəhs etdik. Bununla da, böyük tarixi simanın – xarici 
dildə yazılmış və xarici ölkədə nəşr olunmuş ilk yeni məzmunlu, yeni formalı 
hekayənin müəllifinin - çağdaş bədii nəsrimizin və publisistikanın səyahət oçerki 
janrının banisinin, Qafqazşünasın, Şərqşünasın, coğrafiyaşünasın, Azərbaycanın ilk 
generalının 200 illik yubileyi ərəfəsində ictimaiyyətin və söz sahiblərinin diqqətini 
İ.Qutqaşınlı irsi və şəxsiyyətinə yönəltməyə çalışdıq. 
 
              02.02.08 
      «Ulduz» jurnalı № 3, 2008 
 
 
ƏDƏBĠYYAT  SĠYAHISI 
 
 
1. Mümtaz Salman. «Rəşid bəy və Səadət xanım» hekayəsi mühərriri 
Qutqaşınlı İsmayıl bəyin həyatı. «Ədəbiyyat qəzeti», 8 iyun 1936. 
2. V.Q.Belinski. Rus ədəbiyyatı klassikləri haqqında. Azərbaycan Uşaq və 
Gənclər Ədəbiyyatı Nəşriyyatı, Bakı, 1954. 
3. Əfəndiyev Hidayət. Azərbaycan bədii nəsrinin tarixindən. Azərbaycan 
Dövlət Nəşriyyatı, Bakı, 1963. 
4. Feyzulla Qasımzadə. XIX əsr Azərbaycan ədəbiyyatı tarixi. «Maarif» 
nəşriyyatı, Bakı, 1966. 
5. İsmayıl bəy Qutqaşınlı. Əsərləri. Azərbaycan SSR EA nəşriyyatı, Bakı, 
1967. Redaktə, müqəddimə və qeydlər Əziz Mirəhmədovundur. 
6. Kuznetsov Feliks. Publisistı 1860-x qodov. Moskva, «Molodaya 
qvardiya», 1981. 
7. Mehdi Famil. Bədii publisistika. «Maarif» nəşriyyatı, Bakı, 1982. 
8. Məmmədli Cahangir. Jurnalistikaya giriş. Bakı Universitetinin nəşriyyatı, 
Bakı, 2001. 
9. Qarayev Yaşar. Azərbaycan ədəbiyyatı: XIX və XX yüzillər (iki min ili 
tamamlayan iki yüz il – XIX və XX yüzillər), Bakı, «Elm», 2002. 
10. Qutqaşınlı Hacı İsmayıl bəy. Əsərləri. Tərtibçi və elmi redaktor Ədalət 
Tahirzadədir. 
11. Məmmədov Xalis. İsmayıl bəy Qutqaşınlının xatirə ev-muzeyi. Bakı, 
«Şirvannəşr», 2004. 
12. Voroşilov V.V. Jurnalistika. İzdatelstvo Mixaylova V.A. Sankt-
Peterburq, 2004. 
13. İsmayılov E.E. Georgiyevskiye kavalerı-azerbaydjansı. Moskva, 
«Geroyi Oteçestva», 2005. 
14. Quseynov Abdul. Azerbaydjansı v istoriyi Rosiyi. İzdatelstvo 
«Overley», Moskva, 2006. 
15. Kavkazskiy kalendar na 1861 qod. Tiflis, 1860, səh.24. 
 18 
16. Aktı Kavkazskoy arxeoqrafiçeskoy komissiyi. Tiflis, 1885, 10-cu cild, 
səh.49.  
17. Jan Reycnman. Stosunkı Literackie polsko-azerbeydzanskie w XIX 
wieku. http: www.polska.internet.az/index.php?moc=zasobyxid=28. 
(Məqalə «Przeqlad Humanistyczny» jurnalından (№ 6 (39), 1963) 
götürülmüşdür). 
18. İ.Qutqaşınlının mülkiyyət hüququnu təsdiq edən bəzi sənədlər. ARDTA, 
fond 69, siy.1, iş 71, vər. 16, 17, 18, 19; fond 44, siy.1, iş 590
a
, vər.1. 
19. Kratkaya Literaturnaya Ensiklopediya. III tom, Moskva, 1966. 
 
 
 
Çəkilməyən çən, dağılmayan duman 
 
İsmayıl bəy Qutqaşınlının həyat və yaradıcılığı barədə qələmə aldığımız eyni 
adlı (“525-ci qəzet”, 30 mart 2008) və «Bir səfərin ədəbi və əbədi sədası» 
(«Ulduz» jurnalı, № 3, 2008)  sərlövhəli yazılarda qutqaşınlışünaslığın qarşısında 
duran çox ciddi vəzifələrin bir qismini sadalamışdıq. Onların sırasında generalın 
fotosunun əldə edilməsinin vacibliyi də qeyd olunmuşdu. Məlum olduğu kimi, 
hələlik bu sahədəki təşəbbüslər təəssüf ki, uğurla nəticələnməmişdir. Bununla belə, 
biz də fotonun əldə olunması üçün səylər göstərdik. Generalın əksinin tapılmasının 
bəzi qaranlıq mətləblərə də aydınlıq gətirəcəyinə tam əminik. Ən azı İsmayıl bəyin 
zahiri, fiziki görkəmi, boyu ilə bağlı bir sıra tədqiqatçıların söylədiyi əsassız 
fikirlər dövriyyədən çıxarılacaq. O zaman gənc yaşlarında Peterburq kadet 
məktəbinə daxil olan, hərb sənətinin yüksək inkişaf etdiyi Rusiyada (o vaxtlar 
Rusiya imperiyasını «Avropa jandarmı» adlandırdılar) qısa müddət ərzində hərb 
elminin incəliklərinə yiyələnən, at belində Böyük Qafqazın qarlı, əlçatmaz, 
ünyetməz zirvələrini, gözqaraldan dərələrini, sərt, sıldırım qayalarını aşan, Polşanı 
qarış-qarış qət edən, döyüş zəfərlərinə görə orden-medallarla layiq görülən, az 
vaxtda general rütbəsinədək yüksələn İsmayıl bəy Qutqaşınlının əsl obrazını 
yaratmaq, xarakterizə etmək mümkün olacaqdır… Başqa bir tərəfdən isə, əgər 
İsmayıl bəyin qoşa, yaxud kollektiv arasında olan fotosu tapılarsa, bu zaman da bir 
çox suallara aydınlıq gətiriləcək. Əlbəttə, fotonun nə vaxt, harada, kimlərlə birgə 
və nə münasibətlə çəkildiyi məlum olduqdan sonra, ola bilsin ki, «Rəşid bəy və 
Səadət xanım»ı qələmə almaq ideyasının haradan gəldiyi, yaxud İ.Qutqaşınlının 
Moskvada yaşayıb yaşamadığı və s. kimi çoxsaylı sualların da cavabı tapılsın… 
Bir sıra tədqiqatçıların haqlı olaraq «müəmmalı», yaxud «dumanlı» 
adlandırdıqları İ.Qutqaşınlının tərcümeyi-halının ən böyük sirlərindən biri məhz 
generalın fotosunun tapılmamasıdır. XIX əsrin ortalarında Rusiyada çap 
mədəniyyətinin, kitab və mətbu orqanların geniş inkişaf etdiyi, hərbin, hərbçilərin 
rus cəmiyyətində çox böyük nüfuz qazandığı bir dövrdə rus generalının (!!) 
fotosunun yoxluğu, heç olmazsa kalendarlarda, ensiklopedik nəşrlərdə «ilişib-
qalmaması», hətta kollektiv fotolardan birində olmaması mümkünsüzdür, 
möcüzədir, inanılası deyildir… 
 19 
Yuxarıda qeyd etdiyimiz kimi, biz də imkanlarımız daxilində İ.Qutqaşınlının 
fotosunu ayrı-ayrı adamlardan, arxiv və muzeylərdən soraqladıq. Yazıçı-generalın 
həyatı və irsinə dair bir sıra çox maraqlı materiallar əldə etsək də, təəssüf ki, 
hələlik onun fotosu ilə bağlı nəticə əldə olunmayıb. Polşanın Azərbaycan 
Respublikasındakı Səfirliyi ilə əlaqə saxlamaq və Varşavadakı arxivlərdən nə isə 
öyrənmək cəhdlərimiz nəticəsiz qaldı. İnternet axtarışlarımız da fayda vermədi. 
Moskvada, Peterburqda, Tiflisdə nəşr olunan bəzi kitab – təqvim və mətbu 
orqanlarda da həmin dövrdə və sonralar mövzu ilə az-çox əlaqədar ümidverici 
işarələrə belə rast gəlmədik. Xahişimlə Peterburq arxivlərində axtarış aparan yaxın 
qohumum Zakir Abdullayevi də «bizdə bu ad-familiyaya aid heç nə yoxdur» - 
deyə naümid etmişlər. Hələ bu harasıdır? Xahişimə böyük məmnuniyyətlə razılıq 
verən Milli Arxiv İdarəsinin rəisi Ataxan Paşayev Rusiya Federasiyası Mədəniyyət 
Nazirliyi Federal Arxiv Agentliyinin Rusiya Dövlət Hərbi-Tarix Arxivinə rəsmi 
məktubla müraciət etdi. Həmin arxivin sənədləri arasında İ.Qutqaşınlıya aid çox 
sayda sənədlərin olduğunu dəqiq bildiyim halda, yuxarıda adı çəkilən arxivin 
direktor müavini N.Y.Yeliseyeva Milli Arxiv İdarəsinin rəisi A.Paşayevin 14 
yanvar 2009-cu il tarixli 1/15 nömrəli məktubuna bir cümlə ilə cavab verməklə 
kifayətlənməyi nədənsə, özünə rəva görmüşdür: «Bildiririk ki, arxiv sənədləri 
arasında İsmayıl bəy Qutqaşınlı ilə bağlı heç bir məlumat tapılmamışdır. 3 mart 
2009-cu il». 2010-cu ilin avqust ayında Yesentukidə - sanatoriyada tanış olduğum 
Lomonosov adına Moskva Dövlət Universitetinin dosenti İvan İvanoviç Şevçukla 
ilk söhbətdən sonra onun yazıçı-generalın həyat və yaradıcılığına böyük maraq 
göstərdiyini hiss etdim. Sonda ona dedim: 
- Təəssüf ki, nə bütün həyatını həsr etdiyi Rusiyada, nə də doğma Vətəni 
Azərbaycanda onun irsi, həyatı kifayət qədər araşdırılmayıb. 
Bundan təsirlənən dosent çox təəssüf və təəccüblə başını buladı: 
- Eh, biz, biz… Tariximizin qədrini bilmirik ki, - dedi. 
İ.Şevçukun xoş məramına, mövzu ilə ürəkdən maraqlandığına əmin 
olduğumdan ona rus atalar sözünü xatırlatdım: 
- Luçşe pozdno, çem nikoqda. 
O, dərhal reaksiya verdi: 
- Mənim sahəm deyil, mən filosofam. Amma nə bacarıramsa, əsirgəmərəm. 
Nədən başlayaq? 
- Elə fotosundan! – dedim. 
- Bəyəm, o da problemdir, generalın fotosu yoxdur ki? – həmsöhbətimin 
alnını sual dolu qırışlar bürüdü. 
- Bəli, bəli, yoxdur, varsa da, tapılmır, - dedim. 
- Bax, mən onu tapmağa kömək edərəm, yəqin Moskva arxivlərinin birində 
generalın fotosu mütləq var, - deyə İ.İ.Şevçuk inamla bildirdi. 
Hər dəfə sanatoriyanın həyətində qarşılaşanda İ.İ.Şevçuk mehribanlıqla 
«Mən sizə kömək edəcəyəm» deyirdi. O, ev, mobil, iş telefonlarını mənə verdi. 
Düz 2 ay sonra onun dediyi vaxt – noyabrın 1-də Moskvaya zəng vurdum. İvan 
İvanoviç səsimi dərhal tanıdı. Sağ olsun. Hal-əhvaldan dərhal sonra İ.Qutqaşınlı 
haqqında sənədlərlə, xüsusilə fotosu ilə maraqlandığını, qısa bioqrafiyasından 
başqa hələ heç nə tapmadığını üzrxahlıqla söylədi. Beləliklə, növbəti cəhdlərimin 
 20 
biri də boşa çıxdı. Amma bu o demək deyil ki, ümidlər tükəndi. Növbəti addımı 
atdıq. Bu dəfə Yoşkar-olada fəaliyyət göstərən Azərbaycan Mədəniyyət 
Mərkəzinin rəhbəri, həmvətənimiz Namiq Muradova məqsədimizi bildirdik. O da, 
çox böyük həvəslə bu işə qoşulacağını, Moskvadakı, Rusiyanın digər 
şəhərlərindəki dostlarını da bu işə cəlb edəcəyini bildirdi… 
…Hər dəfə xarici ölkələrdə yaşamış həmvətənlərimizin – bir sıra böyük 
xadimlərimizin irsi, həyat, fəaliyyətləri haqqında düşünəndə onlarla birlikdə Ramiz 
Abutalıbovu da böyük minnətdarlıq hissi ilə xatırlayıram. Bu gün həmin tarixi 
şəxsiyyətlərə Azərbaycanın ictimai-siyasi, ədəbi-mədəni, mətbu həyatında layiq 
olduqları diqqətin göstərilməsində onların arxivlərinin Bakıya gətirilməsi üçün 
fədakarlıq etmiş Ramiz Abutalıbovun xidməti şəksizdir. Həsən Həsənovun yazdığı 
kimi, məhz Ramiz müəllim siyasi mühacirlərimizin məzarları, Fransa və 
Avropanın ali məktəblərində təhsil olan tələbələr, Fransa Müqavimət Hərəkatında 
azərbaycanlıların iştirakı, doğma vətənində unudulmuş heykəltəraş Zeynal Əliyev, 
Parisdəki rus ağ mühacirləri, Fransada Azərbaycan neftinə maraq, «Arşın mal 
alan» operettasının 1925-ci ildə Parisdə səhnəyə qoyulması barədə unikal 
informasiyaları Azərbaycan cəmiyyətinə çatdırmışdır. Ramiz Abutalıbov Parisdə 
Nizami Gəncəvinin «Yeddi gözəl» poemasının 1741-ci ildə türkoloq Klerambol 
tərəfindən fransız dilinə tərcüməsini əldə etmiş və fotosurətini Bakıya ötürmüşdür. 
O, Yusif Vəzir Çəmənzəminlinin kitabını, M.F.Axundovun 1904, 1906-cı illərdə 
Parisdə nəşr olunmuş iki komediyasını, Nəriman Nərimanov haqqında 1925-ci ildə 
Parisdə dərc olunmuş məqaləni, Məmməd Əmin Rəsulzadənin və Ceyhun 
Hacıbəylinin məktublarını, Ə.M.Topçubaşovun Azərbaycanın Avropada 
tanıdılması istiqamətində coşqun fəaliyyətini əks etdirən sənədləri də Azərbaycana 
çatdırmışdır (ətraflı bax: Ramiz Abutalıbov. Parisdə keçən illər və görüşlər (rus 
dilində). Moskva. «SJS Media» nəşriyyatı, 2006, 222 səh. Kitaba ön söz əvəzi. 
Həsən Həsənov. Xoşbəxt taleli insan). Yenicə müstəqilliyə qədəm qoyan 
Azərbaycanı Avropada tanıtmaq üçün  Fransaya – Versal sülh konfransına yola 
düşən nümayəndə heyətinin bu sahədəki işi – xüsusilə nəşri fəaliyyəti, 
Ə.M.Topçubaşının, Y.V.Çəmənzəminlinin, Umm-ül-Banunun, Səlim Turanın, 
C.Hacıbəylinin, M.Ə.Rəsulzadənin, neçə-neçə digər həmvətənimizin həyatına, 
irsinə dair nadir sənədlər Ramiz Abutalıbovun səyi sayəsində üzə çıxarılmışdır.  
Əhməd Ağaoğlu, Səməd Ağaoğlu, Əhməd Cəfəroğlu, Məmməd Sadıq Aran, 
türk ordusunun generalları – Məmməd Nuri və Mahmud Bərköz qardaşları, Nazan 
Ölçər kimi dünya şöhrətli azərbaycanlıların ölkəmizdə tanıdılmasında prof.Vilayət 
Quliyevin səylərini, mübaliğəsiz deyirəm, tarixi xidmət adlandırmaq olar (ətraflı 
bax: Vilayət Quliyev. Son illərin yazıları. Bakı, “Ozan”, 2009, 600 səh.). 
Filologiya elmləri namizədi Asif Rüstəmli adını indicə çəkdiyimiz kitaba ön söz 
kimi yazdığı «Tale yazıları» adlı məqaləsində qədirbilənliklə qeyd edir: 
“V.Quliyevin bir vətəndaş-alim fədakarlığının nəticəsində Türkiyədə yaxşı tanınan 
Azərbaycan əsilli, ədəbiyyatşünas-alim, türkoloq Əhməd Cəfəroğlunun «Seçilmiş 
əsərləri» (2008), görkəmli ictimai-siyasi xadim, modern yazıçı Səməd Ağaoğlunun 
«Hekayələr, memuarlar» (2008), «Behbud Xan Cavanşirin məhkəmə prosesi» 
(2008) və Azərbaycan Xalq Cümhuriyyəti Milli Məclisinin sədri, Paris sülh 
konfransında nümayəndə heyətimizin rəhbəri Əli Mərdan Bəy Topçubaşovun 
 21 
«Azərbaycan Paris sülh konfransında» (2008) kitabları Azərbaycan oxucusuna ilk 
dəfə təqdim edilmişdir. Bu kitabların tərtibi, çapa hazırlanması, onlara geniş 
müqəddimə, izah və şərh yazılması və geniş ədəbi-elmi ictimaiyyətə çatdırılması 
Vilayət müəllimin böyük əzmkarlığı və yorulmaz səyi sayəsində mümkün 
olmuşdur” (səh.5). 
Vaxtı ilə prof.Cahangir Qəhrəmanov İsmayıl bəy Qutqaşınlını, onun irsini 
ilk dəfə Azərbaycan ictimaiyyətinə təqdim edən Salman Mümtazı insanları 
qaranlıqdan işığa çıxaran simurqa bənzətmişdi. 
Ramiz Abutalıbovun, Vilayət Quliyevin və onlar kimi çalışan digərlərinin də 
fəaliyyəti göstərir ki, Salman Mümtaz ənənəsini, fədakarlığını yaşadanlar, simurq 
missiyasını daşıyanlar bu gün də var. Odur ki, hələ İ.Qutqaşınlı ilə bağlı yeni-yeni 
materialların, o cümlədən generalın fotosunun da üzə çıxacağına, 200 illik çənin 
çəkiləcəyinə, dumanın dağılacağına hələ ümid etmək olar... 
                       30.11.2010 
C.Hacıbəylinin publisistikasında xeyriyyəçilik,  
maarifçilik və məktəb problemi 
 
Xeyriyyəçilik xalqımızın yol yoldaşıdır, onun tarixi əsrlərlə ölçülür. 
Folklorumuzda, digər ədəbi nümunələrimizdə xeyriyyəçiliklə bağlı küllü miqdarda 
misallar var. Lakin xeyriyyəçiliyin təşkilatlanma tarixi XIX əsrin əvvəllərindən 
başlayır. 1899-cuilin avqust ayında Şuşada Ə.Haqverdiyevin «Dağılan tifaq» əsəri 
oynalınır və tamaşadan əldə olunan vəsait şəhərin rus-müsəlman məktəbi 
şagirdlərinin təhsil haqlarını ödəməyə sərf olunur. Həmin dövrdə «Şərqi-Rus», 
«Kaspi» qəzetlərində xeyriyyəçiliklə bağlı xəbərlər dərc olunur, xeyriyyə 
cəmiyyətlərinin təşkilinin vacibliyi vurğulanırdı. 
Azərbaycan mətbuatı tarixində silinməz iz buraxmış «Şərqi-Rus» qəzeti 1903-
cü ildə yazırdı ki, Bakıda kasıbların ev-bə-ev, dükan-ba-dükan gəzib 
dilənmələrinin qarşısını almaq üçün xeyriyyə cəmiyyətlərinin təşkili vacibdir. 
«Kaspi» qəzeti həmin ilin aprel ayının3-də xəbər verirdi ki, Bakıda-müsəlman 
qiraətxanasında Novruz bayramı münasibətilə yığılan 833 rubl pul kasıb və 
ehtiyacı olan şagirdlərə paylanmışdır. «İrşad» qəzeti Bakıda xeyriyyəçiliyin 
yayılması, təşkilatlanması sahəsində əvəzedilməz rol oynamışdır. Xalqın 
tərəqqisini maariflənməkdə görən ziyalılar xeyriyyə cəmiyyətlərinin rolunu yüksək 
qiymətləndirir, «millətin diriliyinə səbəbi elmdə görür və xalqa xitab edirdilər: 
«Düşmən qabağına düşmən əlində olan yaraqla çıxarlar. Tüfəng qabağında qılınc, 
elm qabağında nadanlıq, həmiyyət qabağında yalquzluq yaramaz». («İrşad» qəzeti, 
1906-cı il,6 yanvar, № 12). 
Göstərilən səy və təşəbbüslər nəticəsində əsrin əvvəllərində bir-birinin ardınca 
xeyriyyə cəmiyyətləri fəaliyyətə başlayırdı. «Cəmiyyəti-xeyriyyə», «Səadət», 
«Nicat», «Nəşri-maarif» cəmiyyətləri qiraətxana və kitabxanalar, məktəblər açır, 
kitablar nəşr edir, daha istedadlı şagirdləri nüfuzlu məktəblərə göndərir, təcrübəli 
müəllimləri toplayır, ədəbi müsamirələr təşkil edir, tamaşalar göstərir,  əlsiz-
ayaqsızlara, ehtiyacı olanlara yardım edirdi. 
 22 
Əgər H.Z.Tağıyev, İ.Hacıyev, İ.Səfərəliyev, Ə.Əhmədov, A.Aşurov, 
M.Muxtarov, İ.Aşurbəyov, M.Nağıyev, İ.Əsədullayev və başqaları xeyriyyə 
cəmiyyətlərini maliyyələşdirirdilərsə, Ə.Ağayev, H.Zərdabi, S.Qənizadə, Üzeyir və 
Ceyhun Hacıbəyov qardaşları, Ə.Haqverdiyev, H.Vəzirov, N.Nərimanov, 
Ə.Topçübaşov və b. ziyalılar bu cəmiyyətlərin mənəvi dayaqları idilər. 
Şübhəsiz , xeyriyyə cəmiyyətlərinin fəaliyyəti C.Hacıbəylinin daim diqqət 
mərkəzində saxladığı mövzulardandır. C.Hacıbəyli bir tərəfdən xeyriyyə 
cəmiyyətlərinin fəaliyyətində, tədbirlərində yaxından iştirak edirdisə, digər 
tərəfdən bu cür cəmiyyətlərin gördüyü işlərdən, qarşısında duran vəzifələrdən 
yazır, geniş oxucu kütləsinin diqqətini bu sahəyə yönəltməyə səy göstərirdi. Onun 
xeyriyyəçilik mövzusunda yazdığı məqalələr, toxunduğu problemlər bu gün də 
aktual səslənir. Bazar iqtisadiyyatına keçidin çətinlikləri, Ermənistanın 
Azərbaycana təcavüzü bir çox problemlər yaratmışdır. 1988-ci ildə yüz minlərlə 
azərbaycanlı Ermənistandan-ata yurdundan didərgin salınanda, daha sonralar 
Dağlıq Qarabağdan və ona yaxın bölgələrdən həmvətənlərimiz qaçqın düşəndə 
hökumət onların bütün məsələlərini həll etməyə qadir deyildi. Bu zaman ayrı-ayrı 
xeyriyyəçilər, bir qədər sonra xeyriyyə cəmiyyətləri dara düşmüş 
həmvətənlərimizə qayğı göstərir, onları ərzaq və geyimlə təmin edirdilər. XX əsrin 
əvvəllərində də mənzərə acınacaqlı idi. Ağır iqtisadi şərait, I Dünya 
müharibəsindən Bakıya pənah gətirmiş on minlərlə qaçqın xeyriyyəçilik hərəkatını 
zəruri etmişdi. Məhz belə bir vaxtda C.Hacıbəyli qələmi ilə xeyriyyəçiliyin 
inkişafına təkan verir, imkanlıların bu işə səfərbər olunmasına çalışırdı.  
«Baku» qəzeti «Yeni cəmiyyət» (1909-cu il, 29 mart, №70) adlı məqalədə 
xəbər verirdi ki, Çəmbərəkənddə yaşayan bir qrup müsəlman, «Səfa» maarifçi 
cəmiyyəti açmağa təşəbbüs göstərmişdir. Məqsəd yeni məktəb və mədrəsələrin 
açılması, xalq tamaşalarının səhnəyə qoyulması, rus və tatar dillərində kitabların 
nəşri, habelə şagirdlərə yardım göstərilməsidir. Cəmiyyətin Nizamnaməsi 
hazırlanmış və yaxın günlərdə təsdiq ediləcəkdir. 
Ceyhun Hacıbəyli, «1912-ci il müsəlman həyatı» adlı məqaləsində («Kaspi» 
qəzeti, 1913-cü il, 1 yanvar, №1; 3 yanvar, №2; 4 yanvar, №3) göstərirdi ki, yenicə 
yaranmış «Nicat» və «Səfa» cəmiyyətləri fəaliyyətlərini genişləndirmiş, məktəblər 
açmış, səhnəyə yeni tamaşalar qoymuşlar. «Nəşri-maarif»in məktəbləri» («Kaspi» 
qəzeti 1913-cü il, 17iyul, №153) adlı məqalədə C.Hacıbəyli yazırdı ki, hazırda bu 
cəmiyyətin məktəblərində 600 nəfər uşaq təhsil alır. Fərəhləndiricidir ki, son vaxt 
qızların təhsilə yiyələnmələri geniş yayılır. «Nəşri-maarif»in məktəblərində 30 
nəfər qız təhsil alır. Müəllif mövcud vəziyyəti işıqlandırmaqla kifayətlənmir, 
cəmiyyətin vəzifələri haqqında bəhs edir. 
C.Hacıbəyli cəmiyyətdəki tərəqqipərvər qüvvələrin birləşməsi, onlar 
arasındakı fikir ayrılığının ümumi işə ziyan verməməsi naminə var qüvvə ilə 
çalışmışdır. Müəllif həmişə xeyriyyə cəmiyyətlərini əməkdaşlıq etməyə, 
birləşməyə səsləmişdir («Kaspi» qəzeti, 1912-ci il, 21 noyabr №264). Onun 
«Aydın deyil» («Kaspi» qəzeti, 1913-cü il, 14 mart, №106) adlı məqaləsi də bu 
təmiz niyyətə xidmət edir. Müəllif xeyriyyəçilik, xüsusilə maarifçilik sahəsində 
«Səfa» və «Nicat» cəmiyyətlərinin xidmətini təqdir edir. Sonra qeyd edir ki, hər iki 
cəmiyyət eyni məqsədə qulluq edir, eyni vəzifələri həyata keçirir. Onların 
 23 
birləşməsinə nə mane olur? Axı, bu iki qüvvə birləşərsə, birgə hərəkət edərsə, daha 
böyük uğurlar qazanılar. 
Salnaməçi-jurnalist öz ənənəsinə sadiq qalaraq, 1914-cü ildə qələmə aldığı 
«1913-cü ildə müsəlman həyatı» («Kaspi» qəzeti, 1 yanvar, №1; 3 yanvar, №2; 4 
yanvar, №3; 5 yanvar, №5) adlı məqaləsində ədəbiyyat, teatr, incəsənət, 
mədəniyyət və s. sahələrlə yanaşı maarif sahəsindəki nailiyyətlərdən, o cümlədən 
«Nəşri-maarif»in fəaliyyətindən ətraflı bəhs etmişdir. 
«İşığın şüası» adlı məqaləsində («Kaspi» qəzeti, 18 noyabr, №259) müəllif 
mövzu dairəsini bir qədər genişləndirmiş «Cəmiyyəti xeyriyyə», «Səfa», «Nicat», 
«Nəşri-maarif» haqqında sanballı məqalə yazmışdır. Müəllif maarifçiliyi yaymaq, 
məktəblər açmaq sahəsində bu cəmiyyətlərin rolunu yüksək qiymətləndirməklə, 
təqdir etməklə yanaşı daha böyük nəticələrə nail olmaq yollarından söhbət açır. 
«1914-cü il müsəlman həyatı» («»Kaspi» qəzeti, 1915-ci, 1 yanvar, №1; 6 
yanvar, №4; 9 yanvar, №6) adı ilə dərc olunmuş məqaləsində Ceyhun bəy yazırdı 
ki, xalq arasında maarifi və mədəniyyəti yayan maarif cəmiyyət və təşkilatlarının 
sayı artmışdır. «Səadət», «Səfa», «Nicat» cəmiyyətləri xeyli iş görmüşdür. İlk 
qadın xeyriyyə cəmiyyəti yaradılmışdır. 
C.Hacıbəyli «Nəşri-maarif»in məktəbləri» («Kaspi» qəzeti, 1915-ci il, 26 
may, №114; 2 iyun, №120) adlı məqaləsində Cəmiyyətlə Bakı quberniyası və 
Dağıstan vilayəti xalq məktəblərinin direktorluğu arasındakı mübahisə doğuran 
məsələlərdən bəhs edir. Müəllif «Nəşri-maarif»in Bakı və ümumiyyətlə, Qafqazın 
həyatında oynadığı müsbət rolu yüksək qiymətləndirir, göstərir ki, özünün 8 illik 
fəaliyyəti dövründə Cəmiyyət müsəlman kütlələrinin savadlanmasında misilsiz rol 
oynamışdır. Müəllif 5-6 il əvvəlin mənzərəsini təsvir edir, xatırladır ki, həmin vaxt 
«məktəb» adı çəkiləndə onun əleyhdarları  qıcıqlanır, məktəbə, maarifə az qala 
şeytan əməli kimi baxırdılar. «Nəşri-maarif» məhz belə bir şəraitdə fəaliyyətə 
başlamışdı. Böyük səy, işə alovlu məhəbbət maariıfçilər qarşısına çəkilmiş süni, 
təbii maneələri məhv etdi. Onlar ötən illər ərzində parlaq nəticələr qazandılar. 
Fəaliyyətinin ilk dövründə «Nəşri-maarif» təkcə Bakıda iş görürdüsə, sonradan o 
kənddə maarifi yaymağa başladı. «Rus-tatar məktəblərindən başqa şəhərdə elə bir 
məktəb yox idi ki, az, ya çox dərəcədə müsəlman uşaqları sözün müasir mənasında 
təhsilə yiyələnsinlər». Belə bir vəziyyətdə Cəmiyyət  Bakıda üç yerdə – Hacı Banu 
məscidinin yanında, Hacı İmam Əli məscidinin yanında və Hacı İbrahim 
məscidinin yanında məktəblər açdı. 
Məktəbləri əhali böyük rəğbətlə qarşıladı. 1907-11-ci illərdə həmin 
məktəbləri 275 nəfər şagird bitirmişdir. Təqdirəlayiqdir ki, Cəmiyyətin 
məktəblərində təhsil yeni metodla aparılırdı. 
Cəmiyyətin rəhbərləri gözəl bilirdi ki, təhsil işinin düzgün həyata keçirilməsi 
üçün təkcə məktəbin olması kifayət deyil. Hazırlıqlı müəllimlərin olması zəruridir. 
Seminariya və institut təhsilli müəllimlər azlıq edir, onlar da xidmət şərtləri daha 
sərfəli olan dövlət müəssisələrində işləməyi üstün tuturdular. Odur ki, «Nəşri-
maarif» müəllim hazırlığı üçün əməli tədbir görürdü. «Darülmüəllim» 3 illik 
fəaliyyəti dövründə 28 nəfər müəllim buraxmışdı. Həmin müəllimlər «Nəşri-
maarif»in, «Səadət» və başqa cəmiyyətlərin məktəblərində dərs deyirdilər. 
 24 
Kənddə fəaliyyətini genişləndirən «Nəşri-maarif» ilk vaxtlar ciddi 
müqavimətə rast gəldisə də, işin düzgün təşkili, adamlarla yaxın münasibət tezliklə 
öz faydasını verdi. Qısa müddətdə 14 kənddə 16  ibtidai məktəb açıldı ki, bu 
maarif müəssisələrində 1200 nəfər kəndli uşağı təhsil alırdı. Əlamətdar faktdır ki, 
təhsil alanlar arasında qızlar da (130 nəfər) vardı. Elə təkcə  bu faktın özü 
Cəmiyyətin kənddə etibarına, nüfuzuna dəlalət edir. 
«Nəhşri-maarif»in müəllimləri əvvəlcədən xəbərdar edilirdilər ki, onlar təhsil 
məsələlərində yalnız direktorluğa, bütün digər məsələlərdə, o cümlədən maliyyə-
təsərrüfat işində Cəmiyyətə tabedirlər. 
C.Hacıbəyli direktorluq və Cəmiyyət arasındakı ixtilafa işarə vuraraq 
göstərirdi ki, məktəblərin açılması, fəaliyyəti ilə bağlı bütün təşəbbüs və 
məsuliyyət Cəmiyyətin üzərinə düşür. Direktorluğun fəaliyyəti onunla məhdudlaşır 
ki, qanunlar çərçivəsində məktəblərə cüzi maddi yardım göstərir. Həmin vəsait 
Cəmiyyətin büdcəsinə daxil edilir və ehtiyaca uyğun sərf olunur. 
Beləliklə, C.Hacıbəyli özünün güclü məntiqi, ağıllı dəlillərilə direktorluqla 
Cəmiyyət arasındakı münaqişənin mənasız olduğunu, Cəmiyyətin fəaliyyətini 
məhdudlaşdırmağa yönəldilən cəhdlərin işə ziyan gətirdiyini üzə çıxarır. 
Qafqazın ictimai-siyasi, ədəbi-mədəni həyatında misilsiz xidmətləri olan 
xeyriyyə cəmiyyətlərinin fəaliyyəti C.Hacıbəyli publisistikasının aparıcı 
mövzularındandır. Bu baxımdan onun «Xeyriyyəçiliyimizin 10 illiyi» adlı 
məqaləsi («Kaspi», qəzeti, 1915-ci il, 15 noyabr, №256) böyük əhəmiyyət kəsb 
edir. Məqalə bir tərəfdən 10 illk tarixə malik xeyriyyəçilik hərəkatına baxışdırsa, 
digər tərəfdən xeyriyyə cəmiyyətləri qarşısında duran vəzifələri göstərən dəyərli 
mənbədir. 
«Bu gün ehtiyacı olan qardaşlarına təşkilatlanmış qaydada yardım etmək 
istəyən Bakı müsəlmanlarının arzusunun həyata keçməsinin 10 ili tamam olur». 
Ceyhun bəy göstərir ki, müsəlmanlar xeyriyyə cəmiyyətləri yaratmağa dəfələrlə 
cəhd göstərmişlər. Amma buna mane olmuşlar. Erməni, yəhudi, gürcü xeyriyyə 
cəmiyyətlərinin tarixi isə on illərlə ölçülür. İlk dəfə «Cəmiyyəti-xeyriyyə» 
fəaliyyətə başlamışdır. Onun qarşısında kasıb müsəlmanlara yardım etmək, 
həmçinin müsəlman şagirdlərin orta və ali təhsil almasına kömək etmək vəzifələri 
dururdu. 
Cəmiyyətin təsisçiləri həm varlılar, həm də ziyalılar idi: 
1. Kommersiya məsləhətçisi - Hacı Zeynalabdin Tağıyev; 
2. «Əkinçi»nin sabiq redaktoru, «Kaspi» və «Həyat»ın əməkdaşı -Həsənbəy 
Məlikov; 
3. «Həyat» qəzetinin sabiq redaktoru-Əhməd bəy Ağayev; 
4. «Həyat» qəzetinin redaktoru-Əli bəy Hüseynzadə; 
5. İsmayıl bəy Səfərəliyev; 
6. Hacı Aslan Aşurov; 
7. Tacir İsa bəy Hacınski; 
8. Bakı şəhər upravdomunun üzvü-Kamil bəy Səfərəliyev; 
9. Doktor-Abdul Xalıq Axundov; 
10. Doktor-Həsən bəy  Ağayev; 
11. Şəhər Dumasının iclasçısı-Kərbəlayı Nəcəfqulu Sadıqov; 
 25 
12. Şəhər Dumasının iclasçısı-Kərbəlayı İsrafil Hacıyev; 
13. Şəhər Dumasının iclasçısı-Həsən Ağa Həsənov; 
14. Doktor-Məmməd Rza bəy Vəkilov; 
15. Tacir-Mirzə Əsədullayev; 
16. Praporşik-Əsəd bəy Səlimxanov; 
17. Tacir-Ağabala Quliyev; 
18. Şəhər Dumasının iclasçısı-Əsədulla Əhmədov; 
19. Şəhər Dumasının iclasçısı-Hacı Həsən Atamalıyev; 
20. Tacir-Nəcəf Əmiraslanov; 
21. «Kaspi» qəzetinin redaktor-naşiri Əlimərdan bəy Topçubaşov. 
Cəmiyyətin Nizamnaməsi 1905-ci il, oktyabrın 10-da təsdiq edilmiş, təsis 
yığıncağı noyabrın 15-də keçirilmişdir. Tədbirdə 136 nəfər Cəmiyyətə üzv olmaq 
və üzvlük haqqı vermək niyyətində olduğunu bildirmişdir. Təsis yığıncağında 
Cəmiyyətin idarə heyətinin üzvləri (H.Z.Tağıyev (sədr), Kərbalayı İsrafil Hacıyev 
(müavin), Ə.Ağayev (katib), H.Rəsulov (kassir), İsmayıl bəy Səfərəliyev, 
Ə.Əhmədov, Ə.Topçubaşov (üzvlər) seçilmişlər. İdarə heyətinin ilk iclası 1905-ci 
ilin 20 dekabrında olmuşdur. 10 ildə idarə heyətinin cəmi 36 iclası keçirilmişdir. 
İdarə heyətinin tərkibi 3 dəfə dəyişilmişdir. H.Z.Tağıyev 1905-1910-cu illər, 
A.Nağıyev 1911-ci il, Ə.Əsədullayev 1912-ci ildən İdarə Heyətinin sədri 
seçilmişlər. 
«Cəmiyyəti-xeyriyyə»nin 10 illik fəaliyyəti haqqında danışanda heç şübhəsiz, 
onu digər xalqların bu cür təşkilatları ilə eyniləşdirmək  olmaz. Bununla belə, 
«Cəmiyyəti-Xeyriyyə» də xalqın həyatında müəyyən iz qoymuşdur. 1914-cü ildən-
müharibə başlayandan sonra Cəmiyyətin fəaliyyət dairəsi xeyli genişlənmişdir. 
«1915-ci il müsəlman həyatı» («Kaspi» qəzeti, 1 yanvar, № 1; 3 yanvar, № 2;        
8 yanvar, № 5; 9 yanvar, №6; 13 yanvar, № 9; 15 yanvar, №11) adlı məqaləsində 
C.Hacıbəyli həyatın digər sahələri kimi maarifçilikdə, xüsusilə qızların təhsilə cəlb 
olunması sahəsində görülən işləri qiymətləndirir, qeyd edir ki,  bu sahədə fəaliyyət 
gücləndirilməlidir. 
Ceyhun Hacıbəyli xeyriyyə cəmiyyətlərinin mədəni-maarif sahəsindəki 
fəaliyyətləri ilə yanaşı digər tədbirlərindən də müntəzəm yazmışdır. Təəssüflər ki, 
ayrı-ayrı xeyriyyəçilərin və xeyriyyə cəmiyyətlərinin işi heç də həmişə təqdirəlayiq 
olmamışdır. Ceyhun bəy belə hala göz yummamış, həyəcan təbili vurmuş, 
cəmiyyətin diqqətini müşahidə etdiyi nöqsana tərəf yönəltməyə çalışmışdır. 
«Aktyora kömək edin» («Kaspi» qəzeti, 1912-ci il, 31 oktyabr, №246) adlı 
məqalədə şöhrətli komik aktyor Mirzə Ağa Əliyevin böyük maddi köməyə ehtiyacı 
olduğunu yazır və xeyriyyəçiləri yardıma çağırır. «Cəmiyyətin artistə 
«ehtiramı»nda («Kaspi» qəzeti, 1912-ci il, 14 noyabr, №258) müəllif yenidən bu 
mövzuya qayıdır. Kədərlə qeyd edir ki, çağırışlarımıza baxmayaraq, istedadlı 
artistə indiki vəziyyətdə əl tutan yoxdur. Müəllif qəzəblə yazır ki, M.Əliyevə 
yardım niyyəti ilə səhnəyə qoyulan «Nadir şah» tamaşasına da dəvət edilənlərdən 
savayı heç kim gəlməmişdir. C.Hacıbəyli məqaləsini belə bitirir: «Buna nə ad 
vermək olar, diqqətsizlik, yoxsa bundan daha pis?» 
Bundan təxminən bir il sonra C.Hacıbəyli taleyin hökmü ilə yenə bu mövzuya 
toxunmalı olur. Bu dəfə o, vərəm xəstəliyinə tutulan şöhrətli səhnə ustası 
 26 
H.Ərəblinskinin təcili köməyə ehtiyacı olduğunu yazır. Üzünü «Xeyriyyə 
cəmiyyətlərinə, varlılara, gənclərə» tutur, onlara müraciət edir ki, ilk artistimizə 
yardım etsinlər. Sonra gec olar. («Kömək lazımdır», «Kaspi» qəzeti, 1913-cü il, 24 
avqust, №190). Amma bu dəfə də jurnalistin harayına cavab verən tapılmadı. 
«Müsəlman səhnəsinin ilk istedadlı artisti ağır xəstələnib əlini cəmiyyətə 
uzatmışdı. O Cəmiyyətə ki, ona çox əl çalmışdı». Bəs Cəmiyyət artistin 
müraciətinə necə cavab verdi? Biganəliklə, laqeydliklə. Cəmiyyət susdu. Tək-tək 
adamlar kömək əli uzatdı. C.Hacıbəyli üzünü oxuculara tutub təəssüflə soruşur: 
«Belə vəziyyətdə yaşadığımız mühiti cəmiyyət adlandırmaq olarmı?». («Kaspi» 
qəzeti, «Bizdə cəmiyyət varmı?», 1913-cü il, 8 sentyabr, №202). 
Cəmiyyətdə bir qism adamlar var ki, onlar hay-küysüz, səssiz-səmirsiz iş 
görməklə, xalqa fayda verməklə məşğuldurlar. Onlar şan-şöhrət naminə yox, 
xalqın tərəqqisi, maariflənməsi üçün ömür-günlərini şama döndərirlər. 
C.Hacıbəylinin fikrincə, bu cür şəxsiyyətlərdən biri, «xalqın xilaskarı», «xalq 
ziyalısı» İmran Qasımovdur.  («Xalq xadiminin xatirəsi», «Kaspi» qəzeti, 1914-cü 
il, 11 fevral, №34). 
C.Hacıbəylinin qəti qənaətinə görə «… İmran Qasımovun sayəsində ilk 
müsəlman operası işıq üzü görmüşdür». İndi çox populyar olan ziyalılardan biri ilk 
opera haqqında söhbət düşəndə demişdi: «- Cənablar, bir baxın, heç ermənilərin öz 
operası yoxdur, biz onu necə səhnəyə qoya bilərik?». İ.Qasımov çoxları kimi 
«bundan heç nə olmaz» deməmişdi. Əksinə, o, həvəsləndirir, «hər cür süni və təbii 
maneələrə sinə gərirdi». Operanın ilk məşqi də mərhumun mənzilində keçmişdi. 
Məqalənin sonunda C.Hacıbəyli xalq qarşısında böyük xidməti olan belə bir 
şəxsiyyətin adının əbədiləşdirilməsinin zəruri olduğunu söyləyir. 
Mətbuat və mədəniyyət tariximizdə silinməz iz buraxan «Əkinçi» qəzetinin 
redaktoru H.Məlikovun vəfatının beş illiyi münasibətilə C.Hacıbəyli yazırdı ki, hər 
bir jurnalistin borcudur ki, bu əlamətdar tarixi günü qeyd etsin. Bu ictimai və 
mənəvi şüura təsir edir, onu dirçəldir («Həsən bəy Məlikovun xatirəsinə», «Kaspi», 
1912-ci il, 28 noyabr, №269). 
C.Hacıbəyli H.Məlikovu «nəhəng» adlandırır və yazırdı: «O, bizim Cəmiyyəti 
belə xarakterizə edirdi: «Çağırıram-gəlmir, göstərirəm-görmür, deyirəm-eşitmir». 
C.Hacıbəyli öz müəlliminin dedikləri ilə razılaşır və bu qənaətə gəlirdi ki, istəyə 
nail olunanadək çalışmaq lazımdır. Verdiyi sözə sadiq olan Ceyhun bəy böyük 
alim və maarifçi mühərrir Həsən bəy Zərdabinin vəfatının 7 illiyi münasibəti ilə 
yazırdı: «Bü gün müsəlman maarif işinin pioneri sayılan  H.Məlikovun ölümündən 
7 il keçir. Gurultulu nitq və təntənəli mərasimlə dəfn olunan Məlikovun vəfatından 
7 il keçir». («Kaspi» qəzeti, 1914-cü il, 28 noyabr,  №267). Mərasimdən sonra 
H.Məlikova münasibətlə bağlı hansı işlər görüldüyünü araşdırmaq istəyir. Bu 
qənaətə gəlir ki, deyəsən, o çıxışları elə həmin gün külək aparmışdı. 
Böyük xalq xadimi təntənə ilə dəfn olundu, qəzetlər iki-üç gün yazdı, şəkil və 
tərcüməyei-halı dərc edildi. Vəssalam. Müsəlman Cəmiyyəti bu nəhəng şəxsiyyəti 
unutdu. Həsən bəyə abidə qoymadı. Mərhuma baş daşı qoymaq üçün onun 
xanımına yardım belə etmədi. C.Hacıbəyli bu münasibətin təsirilə hiddətlə yazırdı 
ki, vəhşilər belə öz rəhbərlərinin qəbrini abadlaşdırır, bəzəyirlər. Görünür, 
C.Hacıbəyli bir qədər əvvəl «Müsəlmanın qeydləri»ndə («Kaspi» qəzeti, 1914-cü 
 27 
il, 29 yanvar, № 10) Cəmiyyətin diqqətini bu məsələyə yönəldəndə ümid edirdi ki, 
Xeyriyyə cəmiyyətləri onun dediklərindən nəticə çıxaracaq. 
«Bütün həyatını xalqına həsr etmiş, xalq naminə şəxsi səadətdən imtina etmiş, 
bir çox sahələrdə pioner olan bu şəxsə müsəlman cəmiyyətində adi baş daşı 
qoymağa pul tapılmadı». 
Ceyhun bəy böyük satira ustası M.Ə.Sabir və xalqın tərəqqisi, maariflənməsi 
yolunda ömrünü şama döndərən H.Vəzirovun da irsinin toplanması, gələcək nəslə 
çatdırılması, adlarının əbədiləşdirilməsini çox zəruri vəzifə kimi irəli sürürdü. 
(«Bir ölüm ətrafında». «Kaspi» qəzeti, 1913-ci il, 20 aprel, № 87; «Kədərli 
ildönümü», «Kaspi» qəzeti, 1917-ci il,5 fevral, № 29). 
«Bir ölüm ətrafında» adlı məqaləsində Volqaboyu müsəlmanlarının adlı-sanlı 
söz ustası Abdulla Tukayevin vəfatının adamları nə qədər sarsıtdığından bəhs edən 
C.Hacıbəyli göstərir ki, biz istedadlı şair Sabiri ləyaqətlə dəfn edə bilmədik. Onun 
əsərlərinin çapı üçün isə qəpik-qəpik vəsait toplamaq məcburiyyətində qaldıq. 
H.Vəzirovun fəaliyyətini ehtiramla yad edən C.Hacıbəyli təlaşla soruşur: 
«Haşım bəyin adı Qafqaz müsəlmanlarının ictimai-milli dirçəliş tarixinə 
düşəcəkmi?». Cəmiyyətdə hökm sürən etinasızlıq müəllifi kədərləndirir. Müəllif 
H.Vəzirovun əsərlərinin çapını, tərcümeyi-halının tərtib edilməsini, xidmətlərinin 
qələmə alınmasını günün təxirəsalınmaz vəzifəsi hesab edir. 
C.Hacıbəyli xeyriyyə cəmiyyətlərinin təkcə maarifi yaymağa, məktəblər 
açmağa, ziyalılara yardım etməyə yox, həm də kasıblara, müharibə nəticəsində 
Bakıya pənah gətirmiş on minlərlə qaçqına kömək etməyə səsləyirdi. 
«1914-cü ildə müsəlman həyatı»nda («Kaspi» qəzeti, 1 yanvar, №1; 3 yanvar, 
№ 2; 6 yanvar, № 4; 9 yanvar, № 6) Ceyhun bəy göstərir ki, xeyriyyəçilər əvvəlki 
illərə baxanda nisbətən fəallaşmış, müharibədən qaçqın düşən müsəlmanlara 
yardımı artırmışlar. Bununla belə, müəllif göstərir ki, yerlərdə qaçqınlarla məşğul 
olacaq bir təşkilatın yoxluğu ucbatından bu iş yarıtmaz həyata keçirilir. 
Qaçqınların sayı, onların ehtiyacının dərəcəsi məlum deyil. Harada nə qədər qaçqın 
yerləşdirildiyi də bilinmir. Heç kim onlara heç adi məsləhət belə vermir». Bütün 
bunları işıqlandırmamaqda Ceyhun bəy mətbuatı da qınayır. Müəllif müşahidə 
etdiyi bir hadisəni təsvir edir. Qars vilayətindən Bakıya pənah gətirmiş bir neçə 
yüz ailə şəhər rəhbərliyinə müraciət etmişlər. Onlar yardım üçün vəd versələr də, 
hələlik qaçqınlara heç bir yardım göstərilməmişdir. Müəllif bu qənaətə gəlir ki, 
qaçqınlara «geniş ictimai kömək lazımdır». C.Hacıbəyli yazır ki, Bakıda öz 
millətinə yardım məqsədilə ermənilərin, gürcü və polyakların «Qaçqınlara yardım 
komitəsi» yaradılmışdır. Müəllif haqlı olaraq, bəs biz müsəlmanlar nə üçün belə 
komitə yaratmamalıyıq? – sualını verir və ictimaiyyəti tezliklə belə bir təşkilat 
yaratmağa çağırır. 
«Bacarıqsızlıq, yoxsa cinayət» («Kaspi» qəzeti, 1916-cı il, 25 yanvar, №20) 
məqaləsində qaçqınlar probleminə çox kəskin toxunan,  müəllif göstərir ki, 10 
aydan çoxdur ki, Qars qaçqınları bizə pənah gətirmişdir. Ceyhun bəy öz doğma 
yurd-yuvasından, isti ocağından didərgin düşən müsəlmanların son dərəcə ağır 
vəziyətini təsvir edib yazır: «Soruşulur: Biz öz can verən qardaş, bacı, ana və 
arvadlarımızın vəziyyətini yüngülləşdirmək üçün nə etmişik? Bu müddət ərzində 
onların heç olmazsa, acından ölməməsi üçün nə etmişik?» Müəllif sonra soruşur: 
 28 
hanı bizim xeyriyyəçilər? Hanı bizim ziyalılar? Ötən müddətdə biz ətrafda baş 
verən fəlakəti müşahidə etmişik. Fikirləşməmişik ki, ağır xəstənin təcili yardıma 
ehtiyacı olduğu kimi, indiki vəziyyətdə zərərçəkənlərə də dərhal kömək 
göstərilməlidir. Xilas olmaq ümidi ilə öz Vətənini tərk edən neçə-neçə bədbəxt 
burada acından həlak olmuşdur. Ceyhun bəyin fikrincə, bütün bunlarda biz 
günahkarıq. Müəllif biganəliyi, laqeydliyi, etinasızlığı, şəxsi mənfəəti hər şeydən 
üstün tutmağı tənqid edir və sonra bu sualı verir: «Bu nədir, bacarıqsızlıq,  yoxsa 
sadəcə olaraq, cinayət?». 
C.Hacıbəyli publisistikasının səciyyəvi cəhətlərindən biri də budur ki, müəllif 
gördüyü, müşahidə etdiyi hadisəni, problemi qələmə almaqla kifayətlənmir, 
cəmiyyət üçün ləkə sayılan nöqsanların aradan qaldırılması yollarını araşdırır. «Biz 
nə etməliyik» adlı məqalə də («Kaspi» qəzeti, 1915-ci il, 7 fevral, №29) bu 
baxımdan xarakterikdir. Məqalədə göstərilir ki, Bakı müsəlman xeyriyyə 
cəmiyyətləri Qars zərərəçəkənlərinə ianə toplamaq üçün icazə almışlar. İndi iş 
görmək vaxtı çatmışdır. Ac və köməksiz qaçqınların göz yaşını qurutmaq, öz qayğı 
və nəvazişimizlə onların dərdlərini yüngülləşdirmək vaxtı çatmışdır. 
C.Hacıbəyli ianə toplayan komitənin tərkibinin genişləndirilməsinin, buraya 
bütün sinif və təbəqələrin nümayəndələrinin cəlb olunmasının vacibliyini qeyd 
edirdi. Yalnız belə bir tərkiblə faydalı iş görmək, adamlarla ümumi dil tapmaq olar. 
Bu, həm də ona görə zəruridir ki, əhalinin 80-90 faizi qəzet oxumur, 60-70 faiz isə 
ətrafda baş verən hadisələrdən, onun mahiyyətindən xəbərsizdir. Odur ki, ianə 
toplayan komitənin əməkdaşları yerlərdə güclü təbliğat işi görməli, adamlarla 
işləməlidirlər. C.Hacıbəyli bu işdə ziyalıların da üzərinə böyük vəzifə düşdüyünü 
qeyd edir və təəssüflənir ki, ziyalıların böyük əksəriyyəti hadisələrə passiv 
müşahidəçi mövqeyindən yanaşır, bu məsul, milli işdə iştirak etmirlər. Sinfi birlik, 
barışıq naminə qarşılıqlı güzəşt vacibdir. Ambisiyalı ziyalılar unutmamalıdır ki, 
məsul ictimai-milli məsələlərdə «şəxsi münasibətlər» arxa plana çəkilməlidir. «Biz 
nə etməliyik» adlı məqalənin II hissəsində (“Kaspi” qəzeti, 1915-ci il, 13 fevral, 
№34) müəllif göstərir ki, artıq müsəlman qaçqınlara yardım komitəsi yaranmışdır. 
Bundan əlavə Qadın xeyriyyə cəmiyyətləri də Qars zərərçəkənlərinə yardım etmək 
üçün ianə toplamağa icazə almışlar. C.Hacıbəyli bununla kifayətlənmək, 
arxayınlaşmaq «olmaz» deyir. «İanə verən əvvəlcədən bu işə hazırlanmalıdır, o, 
bilməlidir ki, onun pulu hansı məqsədlə toplanır, hara xərclənəcək? Qoy hər kəs bu 
işi şüurlu görsün». C.Hacıbəyli qəti əmindir ki, «belə olmazsa, ianənin miqdarı onu 
toplayana şəxsi münasibətdən asılı olacaqdır». Müəllif hesab edir ki, ianə toplayan 
adamları «divara söykəməməli», «ey filankəs, əlini cibinə sal, deməməlidir». 
Ceyhun bəy qeyd edir ki, bu cür hallara yol verməmək üçün yerlərə getmək, 
adamlarla işləmək, onları başa salmaq, ianəni könüllülük əsasında, şüurlu şəkildə 
yığmaq lazımdır. «Az da olsa, şüurlu verilən ianə, pis niyyətlə verilən böyük 
məbləğli vəsaitdən daha qiymətlidir». 
C.Hacıbəyli Qadın Xeyriyyə cəmiyyətinin də bu işə – zərərçəkənlərə yardım 
kompaniyasına qoşulmalarını alqışlayır, lakin onun qaçqınlara yardım komitəsi ilə 
birgə, əməkdaşlıq şəraitində çalışmasının vacibliyini qeyd edir. «Bu işdə məqsəd 
vacibdir. Ona nail olmaq vasitəsi yox». Qadınların müstəqil fəaliyyəti, ictimai 
hərəkatda iştirakı təqdirəlayiq olsa da, ümummilli mənafe birgə fəaliyyəti tələb 
 29 
edir. «Bizim üçün kimin işləməsi yox, necə işləməsi vacibdir». Bunun üçünsə, 
qüvvələrin birləşdirilməsi, hərəkatın əlaqələndirilməsi, razılaşdırılması zəruridir. 
C.Hacıbəyli zərərçəkənlərə yardımla bağlı daha bir vacib məsələyə toxunur. 
O qeyd edir ki, qaçqınlara yardım yalnız Bakı, Nuxa, Yelizavetpolda toplanır. 
Qafqazın digər iri şəhərlərində hələlik hərəkət yoxdur. Müəllifin fikrincə, eyni 
məqsədə yönələn qüvvələri bölməmək üçün müxtəlif şəhərlərdəki komitələr 
birləşməlidir. Qafqazın digər şəhərlərində  də belə komitələr yaradılmasına nail 
olmaq lazımdır. «Beləliklə, ona çalışmaq lazımdır ki, zərərçəkən qardaşlarımıza 
yardım bütün Qafqazı əhatə etsin. Bu yardım planlı, nizamlı olsun, hisslərdən yox, 
şüurdan yaranan olsun». 
C.Hacıbəylinin irsi,publisistikası həm də ona görə böyük maraq doğurur və 
əhəmiyyətlidir ki, o, toxunduğu problemlərə kompleks yanaşmağı, bütün 
tərəflərdən ona nəzər salmağı bacarır. «Biz nə etməliyik» adlı məqaləsinin üçüncü 
hissəsi («Kaspi» qəzeti, 1915-ci il, 14 fevral, №35). Qars qaçqınlarına yardımla 
bağlı daha bir vacib məsələnin araşdırılmasına həsr olunmuşdur. Bu «yardımın 
zərərçəkənlər arasında bölüşdürülməsi» məsələsidir. Müəllifin qənaətinə görə, 
«zərərçəkənlərə yardımın paylanmasına daha çox diqqət yetirməli  və daha çox 
qüvvə sərf etməliyik» Ceyhun bəy yazır ki, Komitənin yerlərdə komissiyaları 
işləməlidir, onlar ilk növbədə qaçqınların sayını, ehtiyacını öyrənməli, dəqiq, 
müfəssəl məlumat verməlidir. Məhz bundan sonra yardım paylanmalıdır. Əks 
təqdirdə hər cür kömək təsadüfi olacaq, istənilən nəticəni verməyəcək. 
Yazılarında mənəviyyat, tərbiyə məsələlərinə həmişə geniş yer verən 
C.Hacıbəyli bu işdə də maddi yardımla kifayətlənməməyi tövsiyyə edir. Müəllif 
hesab edir ki, zərərçəkənlərə mənəvi cəhətdən mütləq yardım göstərilməlidir. 
Bundan başqa, Ceyhun bəy Qars qaçaqları ilə işin çox mühüm bir hissəsi kimi 
statistika ilə məşğul olmağın vacibliyini qeyd edir. İllər keçəcək, yaralar sağalacaq. 
Lakin tarixin unudulmaması, hadisələrin izinin silinməməsi üçün statistik 
müşahidələr aparmaq zəruridir. 
Böyük publisist adamlara  təsir etmək, onların hisslərinə toxunmaq, onları 
hərəkətə gətirmək üçün sözün qüvvəsindən çox məharətlə istifadə edirdi: «Bizim 
üçün adət və ənənələrimiz nə qədər əziz olsa da, real həyatda baş verən təzahurlərə 
göz yuma bilmərik və göz yummamalıyıq». Bu, Novruz bayramı ərəfəsində 
Ceyhun bəyin qələmə aldığı «Qarşıdan gələn bayram haqqında» («Kaspi» qəzeti, 
1915-ci il, 4 mart, №50) adlı məqaləsindən götürülmüşdür. Məqalənin müəllifi 
yazır ki, öz uşaqlarımız və qonaqlara müxtəlif şirniyyat, bayram hədiyyələri üçün 
xeyli pul xərcləyəndə digər övladlarımızı – şirniyyat üçün yox, bir tikə çörək üçün 
göz yaşı axıdan balalarımızı unuda bilərikmi? Öz ailə üzvlərimizə təzə, təmiz, isti 
paltar geyindirəndə qar və şaxtada çılpaq bədənlərini cındırla belə örtmək 
iqtidarında olmayan arvadları, körpələri unuda bilərikmi? Biz qonaqlarımızı zəngin 
bayram süfrəsi arxasında əyləndirərək rütubətli torpaqda, mağaralarda acından 
ölən, zarıyan, inləyən qardaşlarımızı unuda bilərikmi? Çoxsaylı qadın və uşaq 
harayına, ah-naləsinə biganə qalıb şən müsiqiyə qulaq asa bilərikmi? On minlərlə 
qaçqına yeni ilə çıxmaq nəsib olmayacağı təqdirdə biz qapı-qapı gəzib dost-
tanışlarımızı yeni il münasibəti ilə təbrik etməliyikmi? 
 30 
Ceyhun bəy bu ritork suallarla oxuculara müraciət  edir,  onları Qars 
qaçqınlarına ianə toplanması məqsədilə martın 8-də görüləcək tədbirə çağırır. 
«Aldanılmış gözləmə» məqaləsində («Kaspi» qəzeti, 1915-ci il, 13 mart, №58) 
yenidən bu mövzuya qayıdan müəllif Qars qaçqınlarına yardım niyyəti ilə nəzərdə 
tutulan tədbirə işarə vuraraq təəssüflə yazırdı: «Bizim tədbir baş tutmadı. Bu acı 
həqiqəti etiraf etməliyik». 80 minlik müsəlman əhalisi olan şəhərdə cəmi 5 min 
rubl toplanmışdı. Buraya digər xalqların nümayəndələrinin verdiyi vəsait də 
daxildir. Müəllif yazır ki, istər-istəməz düşünməli olursan: ah-zar edən, əzab-
əziyyət çəkən, fəryad qoparan, acından ölən bizim qardaşlarımız deyilmi? Fayton 
və avtomobillərin səsi, şənlik edən adamların qəhqəhəsi, xoş musiqi sədaları… bir 
sözlə, adi Novruz bayramlarından biri. C.Hacıbəyli bütün bunlardan belə nəticə 
çıxarır: «Bu, ümui iş naminə bizim hazırsızlığımızı, təşkilatlanmağı 
bacarmamağımızı bir daha üzə çıxardı: «Bizim xəbərimiz olmayıb» - belə 
söyləyənlərin dediklərində də bir həqiqət var, axı qəzetlər yazmamış, adamlar 
tədbirə əvvəlcədən hazırlanmamışlar. 
C.Hacıbəylinin toxunduğu mövzuları, onun publisistikasını maraqlı edən 
cəhətlərdən biri də faktları, hadisələri müqayisələrlə təqdim etməsidir. Bu, bir 
tərəfdən yazını oxunaqlı edir, digər tərəfdən oxucunu inandırır. 
«Biz nə etməliyik» adlı məqaləsinin dördüncü hissəsində («Kaspi» qəzeti, 
1915-ci il, 28 mart, №67) Ceyhun Hacıbəyli hiddətlə yazır ki, Qarsın 200 minlik 
müsəlman əhalisinə baş verən faciə rus mətbuatında özünə yer tapmadı, halbuki, 
onlar ermənilərin, polyakların, yunanların, asurların əzablarına böyük canfəşanlıqla 
öz səhifələrində tez-tez yer ayırırlar. 
Digər xalqlar həyatın bütün elementlərini ölçüb-biçir, müəyyən proqramlar 
əsasında hərəkət edir, bizsə, özümüzü həyatın axarına tabe etdiririk. Ətrafda 
möhkəm, dözümlü dayaq tapmadan gözümüzü yumub güclü axına atılırıq. 
Təşkilatlanmaq mədəniyyətimiz aşağıdır. Ceyhun bəyin 80 il bundan əvvəl təsvir 
etdiyi mənzərə bu gün nə qədər aktual səslənir. Elə bil heç nə dəyişməyib! 
İnformasiya blokadası, təklənmək təhlükəsi Ceyhun bəyi elə o vaxtdan narahat 
edirdi. Petroqraddakı və Rusiyanın digər şəhərlərindəki müsəlman ziyalılarını, 
Rusiya Dumasındakı müsəlman fraksiyasının üzvlərini fəal olmağa səsləyirdi. 
C.Hacıbəyli publisistikasını cəsarətlə ideyalar publisistikası adlandırmaq olar. 
Onun qələmə aldığı elə bir mövzu, toxunduğu elə bir problem yoxdur ki, müəllif 
təklifsiz keçinsin. Elə «Biz nə etməliyik» məqaləsinin beşinci hissəsində («Kaspi» 
qəzeti, 1915-ci il, 29 mart, №68) C.Hacıbəyli Petroqradda qəzet nəşr etməyi, 
bununla da müsəlmanların problemlərinin paytaxta çatdırılmasına nail olmağı 
günün tələbi sayırdı. O, qeyd edirdi ki, bu məsələ ziyalılarımızı 1905-ci ildən 
düşündürür. Müəllif paytaxtda müsəlmanların mənafeyini müdafiə edən qəzetin 
nəşrə başlamasının əhəmiyyətini dönə-dönə təkrarlayır və yazırdı: «Təkrar edirəm, 
əgər nə vaxtsa, belə bir qəzetin nəşri yalnız arzu olunurdusa, bu gün, bu, zəruridir». 
C.Hacıbəyli publisistikasında Qars qaçqınları, onlara yardım edilməsi, 
didərginlərin yerləşdirilməsi məsələsi mühüm yer tutur. O, istər dini, istərsə milli 
bayramlar haqqında, yaxud hər hansı bir adət-ənənəmiz barədə yazanda hökmən 
onu Qars qaçqınları ilə əlaqələndirir və adamları zərərçəkənlərə kömək etməyə 
səsləyir. «Müsəlmanlara müraciəti»ndə («Kaspi» qəzeti, 1915-ci il, 8 aprel, №76) 
 31 
C.Hacıbəyli öz din və dil qardaşlarına üz tutur ki, Quranda buyurulanlara əməl 
edin, həlak olmuş qardaşlarımızın balalarını taleyin ixtiyarına buraxmayın, onları 
evinizin bir küncündə yerləşdirin. C.Hacıbəyli «Böyük ehtiyac», «Cəmiyyətlərin 
birləşməsinə dair» adlı məqalələrində  («Kaspi» qəzeti, 1915-ci il, 10 aprel, №78) 
gürcü və müsəlman xeyriyyə cəmiyyətlərinin Qars qaçqınlarına yardım 
məsələsində birləşməsinin əhəmiyyətindən bəhs edir. 
«Qadın qaçqınların məsələsi haqqında» məqaləsi («Kaspi» qəzeti, 1915-ci il, 
18 aprel, №85) müəllifin bu mövzunu nə qədər dərindən mənimsədiyinə, 
qaçqınların problemlərinə nə qədər məsuliyyətlə yanaşdığına parlaq misaldır. 
C.Hacıbəyli qadın qaçqınlara xüsusi diqqətlə yanaşmağı, onların 
yerləşdirilməsində ehtiyatlı tərpənməyin vacibliyini qeyd edir. 
«Qardaş köməyi» («Kaspi» qəzeti, 1915-ci il, 6 may, №99; 9 may, №102 
məqaləsindən məlum olur ki, Bakı müsəlman xeyriyyə cəmiyyəti ilə Qadın 
xeyriyyə cəmiyyətinin «Qardaş köməyi» adı ilə keçirdiyi tədbir uğurlu olmuşdur. 
Bu barədə fərəhlə öz oxucularına məlumat verən C.Hacıbəyli tədbirin ümidləri 
doğrultduğunu yazır. 
«Nəhayət, nə vaxt?» («Kaspi» qəzeti, 1915, 9 may, №102) adlı məqalə isə 
tənqidi ruhda qələmə alınmışdır. Bakı xeyriyyə cəmiyyətlərinin Qars 
zərərçəkənlərinə yardım etmək üçün rəsmi icazə aldığı vaxtdan 2 ay keçir. 
C.Hacıbəyli həmin müddət ərzində görülən işlərə nəzər salır və bu yardımın son 
dərəcə cüzi olduğuna işarə vuraraq yazır: «Təkcə moskvalı ermənilər öz qaçqınları 
üçün 120.000 rubl toplamışlar. Başqa sözlə, bütün Rusiya müsəlmanlarının öz 
zərərçəkənlərinə topladıqlarından 2 dəfə çox!» Müəllif qeyd edir ki, 15 nəfər 
petroqradlı yəhudi öz qaçqınları üçün nə az, nə çox 265.000 rubl toplamışlar. 
Ceyhun bəy bizdəki acınacaqlı vəziyyəti məyus halda bildirir və nə üçün belə 
olduğunu araşdırmağa çalışır. Göstərir ki, bizimkilər «Biz də toplayırıq, 60 min 
rubl  toplamışıq» deyə hay-küy qaldırırlar. Digər millətin nümayəndələri pul 
haqqında yox, düçar olduqları fəlakətdən, bəladan elə kədərlə danışırlar ki, bizim 
heç  mərsiyəxanlarımız belə bacarmazlar. C.Hacıbəyli məqalənin sonunda qeyd 
edir ki, iki aydan çoxdur ki, zərərçəkənlərə yardım üçün hesab açılmışdır. Yardıma 
ehtiyacı olanların gözü hələ yoldadır. Pessimistlər yardımdan əl üzmüşlər, 
optimistlər isə varlıların, xeyriyyəçilərin böhran anında hərəkətə gələcəkləri ümidi 
ilə yaşayırlar. Amma nə vaxtadək? 
Maraqlı və təqdirəlayiqdir ki, C.Hacıbəyli eyni mövzuya nə qədər müraciət 
edir-etsin, oxucunu yormur. Təsvir, ifadə, ona yanaşma tərzi rəngarəng, müxtəlif 
olduğundan məqalə oxucunu cəlb edir. Bu mənada qaçqınlara yardım mövzusuna 
həsr olunmuş «Bu bayramın fitrəsi» («Kaspi» qəzeti, 1915-ci il, 31 iyul, №170) 
istisna deyil. Məlum olur ki, Zaqafqaziya müftisi və şeyxül-islamı bu ilki bayram 
fitrəsini qarslı qaçqınlara verməyi məsləhət bilmişlər. Müəllif bu təşəbbüsü 
alqışlayır və arzu edir ki, təkcə Qafqaz yox, bütün Rusiya müsəlmanları gərək bu 
nəcib işə qoşulaydı. Məqalə belə qurtarır: «Qoy Oruc bayramı günü hər bir 
müsəlman yalnız bir sözü yada salsın: Qars! Sonra vicdanı necə məsləhət bilərsə, o 
cür hərəkət etsin». 
C.Hacıbəylinin publisistikasında ilk baxışda çox adi görünən, diqqətdən 
kənarda qalan mövzu elə təqdim edilir ki, heyrətamiz mənzərə yaranır. «Dəri 
 32 
məsələsi» («Kaspi» qəzeti, 1915-ci il, 4 oktyabr, №220) belə məqalələrdəndir. 
Qurban bayramında qoyun kəsilir, dərisi soyulur. Dərinin qiyməti 50-60 qəpikdir. 
Bu dəri insan taleyini həll edə bilərmi, onu ölümdən qurtara bilərmi? 
C.Hacıbəyliyə görə, bu suala məsələnin mahiyyətinə varmadan «yox» demək olar. 
Lakin … əgər qurban kəsən hər kəs desə ki, 50 qəpik dəyəri olan dəri ehtiyacı olan 
bədbəxtə, qaçqına nə verəcək? Yaxud, hər kəs düşünsə ki, qaçqınlara yardım 
məqsədilə minlərlə dəri toplanacaqsa, mənim verəcəyim bir dəriyə ehtiyac qalırmı? 
Lakin fikirləşmək lazımdır ki, həmin minlər sizin verəcəyiniz birlərdən əmələ 
gəlir. Əgər hamı yuxarıdakı kimi fikirləşsə, onda nəinki min, yüz, heç on da 
düzəlməz. 
C.Hacıbəyli qurbanlıq qoyunların dərisi ilə Qars zərərçəkənlərinə böyük 
miqdarda yardım etmək mümkün olduğunu statistika vasitəsi ilə sübuta yetirir: 
Rusiyada 20-25 milyon nəfər müsəlman yaşayır. Hər ailədə orta hesabla 5 nəfər 
olduğunu nəzərə alsaq, bu 4-5 milyon ailə edər. Tutaq ki, 1 milyon ailənin qurban 
kəsmək imkanı yoxdur. Hər ailədə kəsilən qoyunları hesablasaq,  bu ən azı 3-4 
milyon dəri edər. Elə imkanlı bəy, xan var ki, bir yox, bir neçə qoyun kəsir. 
Kəsilmiş qoyunların dərisini pula çevirəndə bu 1,5 milyon-2 milyon rubl edər. 
Müharibədən zərər çəkənlərə həmin vəsaitin bir hissəsi uzun müddət kifayət edər. 
C.Hacıbəyli bütün bunlardan sonra oxucusuna müraciət edir ki, Qurban bayramı 
günü qoyun kəsəndə bunu unutmasın. 
«Yetimləri unutmayın» («Kaspi» qəzeti, 12915-ci il, 5 oktyabr, №222) 
məqaləsini də böyük publisistin harayı adlandırmaq olar. Siz bu gün (Qurban 
bayramı nəzərdə tutulur – T.A.) şəriətin buyurduğu kimi 10-20 rubl xərcləyir, 
qurbanlıq qoyun alırsınız. O zaman yetimləri yedirməyə 50-60 qəpik xərcləməyə 
də təəssüflənməyin. Axı, belələrinə əl tutmağı da şəriətimiz bizə buyurur. 
C.Hacıbəyli publisistikasında inandırmaq məharəti, dəmir məntiq çox böyük gücə 
malikdir. 
Böyük publisist ehtiyacı olanlara, xüsusilə Qars qaçqınlarına maddi yardımla 
kifayətlənməməyi, onlara mənəvi dayaq olmağı vacib məsələlərdən sayır. Müəllif 
hesab edir ki, əgər müharibədən zərər çəkən uşaqdırsa, o zaman onun mənəvi 
dayağa, tərbiyəyə ehtiyacı iki qat artıqdır. C.Hacıbəylinin «Uşaq evləri» adlı 
məqaləsi («Kaspi» qəzeti, 1915-ci il, 8 oktyabr, №223) bu məsələyə həsr 
olunmuşdur. Qars qaçqınları bizə üz tutduqda onları qəbul etməyə hazır deyildik. 
Mətbuat vasitəsilə bu barədə ictimaiyyət məlumatlandırıldıqdan sonra Qafqazın 
müxtəlif bölgələrindən adamlar yetim uşaqlara yardım etməyə, bəziləri isə 
övladlığa götürməyə hazır olduqlarını bildirirdilər. C.Hacıbəylinin fikrincə, bu 
təqdirəlayiq olsa da, uşaq evləri şəbəkəsini genişləndirmək lazımdır. 
Qafqazda Bakı və Tiflisdən başqa yetim uşaqlara yalnız ailələrdə baxılır. 
Müəllif hesab edir ki, uşaq evləri pansionat funksiyasını yerinə yetirməməlidir: 
yemək, içmək, yatmaq, geyindirməklə kifayətlənməməlidir. Uşaq evləri, həm də 
tərbiyə ocağı olmalıdır. Körpələrə mənəvi qida verməlidir. Ceyhun bəy uşaq 
evlərində böyüməkdə olan nəslin tərbiyəsində ziyalıların böyük rol oynaya 
biləcəklərini qeyd edir. 
«Müvəqqəti Müsəlman Komitəsində» («Kaspi» qəzeti, 1915-ci il, 19 
sentyabr, 208), «Cəmiyyətimizin borcu» («Kaspi» qəzeti, 1915-ci il,  20 noyabr, 
 33 
260). «Kəndə kömək» («Kaspi» qəzeti, 1917-ci il, 5 mart, 51) və b. məqalələrində 
C.Hacıbəyli ehtiyacı olanlara, xüsusilə müsəlman qaçqınlara yardım göstərilməsi 
sahəsindəki nöqsanlardan bəhs edir, xeyriyyəçiləri fəallığa çağırır. 
İstedadlı publisist C.Hacıbəylinin yaradıcılığında əhəmiyyətli  yer tutan 
xeyriyyəçilik mövzusu bu gün də çox aktualdır. Onun bu mövzudakı əsərləri: 
- tariximizi, ənənələrimizi öyrənmək, tədqiq etmək baxımından zəngin, 
maraqlı mənbədir; 
- tariximizin müəyyən bir dövrünün mənzərəsini əks etdirən faktlar 
toplusudur; 
- xeyriyyəçilik mövzusunda yazan jurnalist-publisistlər üçün məktəbdir; 
- indiki dövrdə xeyriyyəçilik hərəkatının güclənməsinə, ona təkan verilməsinə 
təsir edən amil kimi dəyərlidir; 
- iş adamlarını, biznesmenləri müəyyən bir məsələ ətrafında səfərbər edə 
biləcək qüvvədir; 
- böyüməkdə olan nəslin mənəvi tərbiyəsində güclü vasitədir; 
- nəhayət, həyatın ibrət dərsidir. 
 
“Respublika” qəzeti ,27 noyabr 1997 
 
C.Hacıbəylinin publisistikasında mənəviyyat,  
maarif məsələləri 
 
Xalqımızın ictimai fikir tarixində müstəsna iz buraxmış XX əsrin əvvəlləri 
ziddiyyətli, mürəkkəb, həm də çox zəngin ədəbi proseslər  dövrüdür. Əsrin 
əvvəllərində fəaliyyət göstərən «Şərqi-Rus», «Təkamül», Yoldaş», «Dəvət-Qoç», 
«Bakinski raboçi», «Bakinski proletari», «İskra», «Novoye slovo», «Qolos 
raboçeqo», «Ryadovoy», «Qudok», «Prizıv», «Baku», «Proqress», «Molla 
Nəsrəddin», «Zənbur», «Məzəli, «Həyat», «Fyuzat», «Şəlalə», «Dirilik», 
«Qurtuluş», «Kaspi», «Dəbistan», «Rəhbər», «Məktəb», «İrşad», «Yeni İrşad», 
«Açıq söz», «Azərbaycan», «İşıq», «İstiqlal» və s. kimi qəzet, jurnallar müxtəlif 
qüvvə və təbəqələrin cəmiyyətdəki yerini, rolunu, ziyalılar arasında ictimai-siyasi-
ədəbi fikrin istiqamətini, məslək, əqidə mübarizəsini, amal, məramını parlaq əks 
etdirməklə yanaşı tərəqqi, təkamül amili idi. 
Mətbuat cəmiyyətdə gedən proseslərin güzgüsü, həm də təkanverici 
qüvvəsidir. Mətbuatla yanaşı məktəb, maarif müəssisələrinin sayı artır, bir-birinin 
ardınca məktəblər açılır, dünyəvi elmlər tədris edilirdi. Böyüməkdə olan nəslin 
təlim-tərbiyəsi, onların maariflənməsi, tərəqqiyə meyl etməsi hər bir ziyalını 
düşündürürdü. 
Belə bir dövrdə, mühitdə ilk yaradıcılığa başlayan C.Hacıbəyli (1893, Şuşa, 
1962, Paris) xalqın maarifə, mədəniyyətə, tərəqqiyə yiyələnməsi üçün böyük 
sevinc və coşğunluqla mübarizəyə atılır. O, cəhaləti, nadanlığı amansız tənqid 
atəşinə tutur, xilas yolunu maariflənməkdə görürdü. «İncəsənət və müsəlmanlar» 
adlı məqaləsində («Bakı», 1909, 2 sentyabr, №196) gənc qələm sahibi yazırdı: 
«Avropada yalnız güc və qılınc meydan sulayanda, Şərqdə poeziya və incəsənət 
 34 
hakim idi». Sonra müəllif indiki acınacaqlı vəziyyətə son qoymağın vaxtı çatdığını 
və bunun mümkünlüyünü qeyd edir. C.Hacıbəyliyə görə, mövcud cəhalətdən bir 
çıxış yolu var: maariflənmək. O, yazır: «Qələm – qələbənin və təntənənin 
simvoludur». Məqalənin müəllifi təəssüf və kədərlə qeyd edir ki, həkim, 
hüquqşünas, mühəndis, aqronomlarımız olsa da, bir nəfər belə rəssamımız, 
heykəltəraşımız, artistimiz yoxdur. Yazıçı və şairlərimiz çoxdurmu? C.Hacıbəyli 
məqalənin sonunda bu qənaətə gəlir ki, maarifsiz, incəsənətsiz xalq məhvə 
məhkumdur. Odur ki, bu vəziyyətə son qoymaq lazımdır. 
C.Hacıbəyli böyük yanğı və kədər hissi ilə xalqın müəyyən təbəqələrində hiss 
etdiyi, gördüyü passivliyi, durğunluğu, naqis cəhətləri qamçılayır, onları əsrin 
tələbi ilə ayaqlaşmağa dəvət edir, maarifə, mədəniyyətə, xeyriyyəçiliyə səsləyirdi. 
Bu zaman müəllif publisistikanın bütün imkanlarından məharətlə, maksimum 
istifadə edir, oxucunu inandırır, onu silkələyir, ayıldır. «Bizim 
sentimentalizmimiz» adlı məqaləsində («Kaspi» qəzeti, 1912-ci il, 7 aprel, №78) 
müəllif yazır: «Bizim yalançı xeyirxahlığımıza lazımsız sentimentalizmimizi də 
əlavə etmək olar. Mən müsəlmanların (Azərbaycan türkləri nəzərdə tutulur - A.T.) 
sentimentalizm haqqında düşünəndə yadıma çox yayılmış bir lətifə düşür. Bir varlı 
dərddən ağlayan kasıba yardım etmək, onun əlindən tutmaq əvəzinə, bu bədbəxtin 
halına ağlayır. Məsələ burasındadır ki, ağlayanın hər ikisi – kasıb da, varlı da bizim 
xalqın nümayəndəsidir. Hər ikisi kasıbdır. Ağlamaq əvəzinə hər ikisinin mübtəla 
olduqları kasıblıqdan xilas yolu var. Ağlamağa nə var ki… Çıxış yolu isə «mənəvi 
gümrahlıq, cəsarət, fəallıq enerji tələb edir». 
Müəllif varlının mənəvi, lütün maddi kasıblığını üz-üzə qoyur, hər ikisinin 
xalqa, onun tərəqqisinə zərbə olduğunu söyləyir. 
C.Hacıbəyli bir tərəfdən lüt-üryanlara yardım etməyə səsləyirsə, digər 
tərəfdən cəmiyyətin yarasına çevrilmiş bu cəhətin səbəblərini araşdırmağa səy 
göstərir, onu sağaltmaq yollarından bəhs edir. Adı çəkilən məqalədə müəllif 
cəsarətli bir misal çəkir. Göstərir ki, ilk operamız «Leyli və Məcnun»un çox böyük 
uğur qazanması qələm dostum, cənab Avaranın hesab etdiyi kimi, heç də əsərin 
təkmil musiqisində deyil. Məlumdur ki, bu opera gənc bəstəkarın ilk təcrübəsidir 
və musiqi də çox sadədir. Şübhəsiz, bəstəkarın sonrakı əsərləri daha təsirlidir. 
Bəlkə, qələm dostum cənab Qubalının dediyi kimi, Füzulinin operadakı qəzəlləri 
tamaşaçıları riqqətə gətirmişdir? Xeyr! Məlum operada Füzulinin poemasından 
cüzi istifadə edilmişdir. C.Hacıbəyli maraqlı nəticəyə gəlir: qəlbin əbədi matəmi 
bizim tərbiyəmizdədir. O da bizə farslardan keçmişdir. Digər müsəlman 
xalqlarında ərəb, türk və başqalarında bu yoxdur. Farslarda isə bu cəhət ədəbiyyat 
və ruhanilik vasitəsilə formalaşmışdır. Əlbəttə, müəllifin bu qənaəti ilk baxışda 
inandırıcı görünsə də, xeyli mübahisəlidir. 
C.Hacıbəyli fikrini sübuta yetirmək üçün faktlara müraciət edir. İl ərzində 10 
ay ağlamağa məhkum olan müsəlman sentimentalist olmaya bilərmi? Üç ay – 
Məhərrəm, Səfər və Ramazanda ağlayırıq. Üç ay hissə-hissə digər müqəddəs 
günlərə təsadüf edir, yenə ağlayırıq, 4 ay öz ölülərimizə ağlayırıq. Normal 
vəziyyətdə 2 ay oluruq, ondan da öz günümüzə ağlamalıyıq. Müəllif yazır: «Biz 
matəm içində doğulur, matəm içində ölürük. Anamız bizə süd əvəzinə göz yaşı 
əmizdirir». Əlbəttə, müəllifin qəzəbini, hiddətini başa düşmək olar. «Anlamaq 
 35 
dərdi» ona öz oxucusunu C.Məmmədquluzadə, M.Ə.Sabir kimi qamçılamağa sövq 
edirdi. 
Müəllifin toxunduğu mövcud problemlər niyə yaranmışdır? Niyə cəhalət, 
nadanlıq, ağlamaq əhval-ruhiyyəsi maarifi, tərəqqini, mədəniyyəti üstələmişdir? 
C.Hacıbəylinin fikrincə, məktəblərin yoxluğu, mədəni-kütləvi tədbirlərin təşkil 
edilmədiyi bir mühit bu vəziyyətə məhkumdur. 
C.Hacıbəyli yazılarında qonşu xalqlarda maarifin geniş yayıldığını, nəticədə 
onların xeyli tərəqqi etdiyini həsədlə göstərmişdir. Maarifin məqsədyönlü, sistemli, 
daimi olmadığı bir cəmiyyətdə mənəvi şikəstlik üçün zəmin yaranır. Müəllifin 
gəldiyi qənaət budur. C.Hacıbəyli müşahidə etdiyi naqis cəhətləri ört-basdır etmir, 
gizlətmir, əksinə onu cəsarətlə mətbuat səhifəsinə çıxarır və tənqid edir. «Paxıllıq» 
adlı məqaləsində («Kaspi» qəzeti, 1913-cü il, 17 mart, № 62) bu xasiyyəti 
«tərəqqiyə mane olan səciyyəvi cəhətlərimizdən biri» hesab edir, ondan əl 
çəkməyin vacibliyini vurğulayır. 
«Bizim degeneratlarımız» adlı məqalədə («Kaspi», 1912, 8 aprel, №79) 
müəllif göstərir ki, bir nəfər 13 yaşlı qızı qaçırmaq istəyəndə xoşbəxtlikdən hay-
küyə polis gəlir və zorakılıq baş tutmur. Müəllif bu xuliqanlığın arxasında böyük 
ictimai bəlanın durduğunu məharətlə açıqlayır. Məlum olur ki, qızı qaçırmağa cəhd 
göstərən elə qızın öz nişanlısıymış. Kəbin pulunda valideynlər razılaşmırlar və 
oğlan qızı qaçırmağı qərara alır. 
«- Qızınızı mənə verin. 
- Çox gözəl. Kəbinə nə verəcəksiniz? 
- 300. 
- Razı deyiləm. 1000 ver». 
Bu dialoqu verməklə  C.Hacıbəyli acınacaqlı bir səhnə təsvir edir. Burada 
sanki insan taleyindən  yox, mal alverindən danışırlar. Ərə gedənin özünün razı 
olub-olmaması barədə düşünən yoxdur. Buna ehtiyac da yoxdur. Qız ata-anasının 
iradəsini sözsüz qəbul etməlidir. Ceyhun bəy həyatda təsadüf olunan bu cür 
hadisəni təsvir etməklə kifayətlənmir. O, cəmiyyətin və ruhanilərin belə hallara 
münasibətini araşdırır. Dolğun faktlarla sübut edir ki, İslamda qadına qarşı bu cür 
alçaldıcı münasibət yoxdur, bunlar sonradan formalaşmışdır. Cəmiyyət, mövcud 
mühit belə halların baş verməsinə səbəb olur. Nə qədər ki, təhsil, maarif, tərəqqiyə 
biganəlik var, bizim cismani və ruhani pozğunluğu olan adamlarımız-
degeneratlarımız da olacaq. 
C.Hacıbəyli ilk publisistika yaradıcılığında maarif, tərbiyə, mənəviyyat, 
mədəniyyət məsələlərinə geniş yer verirdi. Bu təsadüfi deyildi. Peterburqda, daha 
sonra Parisdə təhsil alan gənc qələm sahibi doğma Vətəndə cəhalətlə barışmaq 
istəmir, ona qarşı mübarizə aparırdı. «Etinasızlığımız» adlı məqalə («Kaspi» 
qəzeti, 1912-ci il, 28 aprel, № 96) bu cəhətdən çox ibrətamizdir. Müəllif təəssüf 
hissi ilə qeyd edir ki, etinasızlığımız, laqeydliyimiz daha çox mənəvi sahədə üzə 
çıxır. O, yazır: «Ədəbiyyatımız var-oxuyarıq, yoxdur-oxumarıq. Rəsmimiz var-
baxarıq, yoxdur-baxmarıq. Musiqimiz var – qulaq asarıq, yoxdur-asmarıq. Təhsilli 
adamlarımız var-lazımdır, yoxdur-lazım deyil». Bu düşüncə tərzi ilə barışmayan 
müəllif kədərlə yazır ki, nəyəsə nail olmağa çalışmaq hissi bizdə yoxdur. Biz ancaq 
hay-küy salmağı bacarırıq. C.Hacıbəyli toxunduğu mövzunu «Ev tərbiyəsi 
 36 
haqqında bəzi qeydlər» məqaləsində («Kaspi» qəzeti, 1912-ci il, 2 may, № 99) bir 
qədər də inkişaf etdirir, etinasızlığın, biganəliyin ailə tərbiyəsi ilə sıx bağlı 
olduğunu göstərir. «Tərbiyə-insan həyatında başlıca amildir» – yazan müəllif qeyd 
edir ki, mədəni xalqlar uşaqların tərbiyəsinə çox erkən başlayırlar. Hələ körpə ikən 
onların gələcək həyatlarının proqramları müəyyənləşdirilir. Biz isə uşağın tərbiyəsi 
ilə o, 7-10 yaşına çatanda – məktəbə gedəndə başlayırıq. Həmin vaxta kimi ailədə 
uşağa «pərəstiş edilən zərif predmet» kimi baxırıq. 7 yaşa qədər uşaq hər şey edə 
bilər. Məktəb yaşından isə onun həyatında kəskin dəyişiklik baş verir. 
«Ata uşağı mədrəsəyə verəndə deyir: 
- Molla, bu uşağı al, özünü pis aparsa, döy, öldür». 
Bəzi hallarda isə valideyn mövqeyini lap kəskinləşdirir: 
« – Al, bu sənin şagirdindir. Əti sənin, sümüyü mənim». 
Şübhəsiz, fallaqaya hər uşaq dözmür və onun tərbiyəsi ilə «küçələr məşğul 
olur». Bu uşaqdan nə olacaq? 
C.Hacıbəyli cəmiyyətdə baş verən cinayət hadisələrini bu cür tərbiyənin 
nəticəsi hesab edir. Məqalənin sonunda müəllif yazır ki, səhv tərbiyənin sonunu 
daim artan cinayət statistikası daha parlaq əks etdirir. 
C.Hacıbəyli uşaqların milli ruhda tərbiyə olunmasının, öz dilinə mükəmməl 
yiyələnməsinin, ədəbiyyatına, mədəniyyətinə sahib olmasının vacibliyi məsələsini 
məqaləsində dəfələrlə qaldırmışdır. Bu mənada onun «Özümüzünkülər» adlı 
məqaləsi («Kaspi», 1912-ci il, 24 aprel, № 92) diqqəti cəlb edir. Müəllif 
Zaqafqaziya şəhərlərinin birində maarifçi-müəllim ailəsində qonaq olur. Ev 
sahibinin körpə qızına tatarca müraciət edən müəllif qızın ona təəccüblə baxdığını 
yazır. Qızcığazın «köməyinə» atası gəlir: «Mənim Hellim tatarca bilmir». Müəllif 
qonaq qıza rusca müraciət edir. O, bülbül kimi ötür. C.Hacıbəyli yazır ki, mən 
ondan nə üçün tatarca bilmədiyini soruşanda qız sifətini turşutdu: 
«- Fu, tatarca istəmirəm, bu ayıbdır. Düzdürmü, ata?» 
C.Hacıbəyli maarifçi-müəllif ailəsində rast gəldiyi bu hadisəni bədii əsər yox, 
fakt adlandırır. Qeyd edir ki, bu cür tərbiyənin nəticəsidir ki, Nigar Şelli olmuşdur. 
Onlar müsəlman teatrına getməyi özlərinə təhqir sayırlar: «Fu, düz-əməlli adam da 
müsəlman teatrına gedər? Bu cür ailə tərbiyəsi alan uşaq böyüdükcə yad təsirlər 
altına düşür, öz mədəniyyətindən, maarifindən xəbərsiz olur. C.Hacıbəyli 
toxunduğu mövzuları, problemi taleyin ixtiyarına buraxmır, ona dönür, ondan bir 
də bəhs edir. Elə bu mövzunun davamı kimi, «Ordan-burdan» adlı məqaləsində 
(«Kaspi» qəzeti, 1913-cü il, 7 aprel, № 79) də müəllif dil və mədəniyyətimizə ögey 
münasibətin acı, ağır nəticələrini göz yaşı ilə qələmə alır. Peterburqda İmperator 
kütləvi kitabxanasının dövri mətbuat şöbəsində bir qafqazlının erməni qəzeti 
oxuduğunu görür. «İqbal» sözü yazılmış vərəqi şöbə müdirinə uzadanda o xeyli 
təəccüb edir: 
«Bu ki, müsəlman qəzetidir! Bizdə müsəlman qəzeti olmur-deyə o, dərhal 
qəzeti qaytardı. 
- Niyə erməni, gürcü, yəhudi, latış, polyak qəzeti olur, lakin…? 
- Çünki, müsəlman qəzetini heç kim soruşmur. Siz birinci adamsınız ki, 
müsəlman qəzeti ilə maraqlanırsınız. Nahaq yerə qəzeti saxlamağın mənası  
nədir?» C.Hacıbəyli yazır ki, kitabxananı acı hisslərlə tərk etdim, iki sual məni 
 37 
rahat buraxmırdı: nə üçün Peterburqda belə mötəbər kitabxanaya müsəlman 
tələbələr gəlmir? Nə üçün onlar doğma dildə oxumurlar? Ümumiyyətlə, tələbələrin 
təhsilə, doğma adət-ənənəyə, mədəniyyətə münasibəti mövzusu C.Hacıbəylinin 
tez-tez üz tutduğu məsələlərdəndir. «Tələbələrimiz barədə» («Kaspi» qəzeti,    
1913-cü il, 23 aprel, №69). «Bir etirazla bağlı» («Kaspi» qəzeti, 1913-cü il, 7 may, 
№ 101) məqaləsində peterburqlu müsəlman tələbələrin həyatından bəhs edilir. 
Birinci məqalədə müəllif göstərir ki, Novruzda tələbələr üçün kiçik məclis 
düzəltmək niyyəti ilə onlara müraciət etdim. Təklifimi hamı ürəkdən bəyənsə də, 
hərə bir bəhanə gətirirdi. C.Hacıbəylinin fikrincə, bu cür mədəni-kütləvi tədbirlərin 
birgə keçirilməməsi də tələbələrin təlim-tərbiyəsinə təsir edən amillərdəndir. 
C.Hacıbəyli daha bir acı faktı qələmə alır. Gimnaziya tələbəsindən hansı 
millətə mənsub olduğunu soruşsan, o, nə isə oğurlayıbmış kimi, qızaracaq, sonra 
cavab verəcək: müsəlman. O, heç vaxt «tatar» deməyəcək. Belə bir ictimai mühit, 
tərbiyə üsulu cəmiyyətin tərəqqisinə nə dərəcədə təkan verər? 
Müəllif sanki bütün bunların nəticəsi kimi sual verir ki, belə bir şəraitdə bir 
ziyalımız ad-san çıxarsa, cəmiyyət onu necə qarşılayar? Daş-qalaqla. Cəmiyyətin 
ziyalıya cinayətkar münasibəti nəticəsində heç bir istedad,  o hətta dahi olmağa 
layiqdirsə belə, inkişaf edə bilməz. 
Ziyalı, maarif, mədəniyyət, sivilizasiya bizə yad olmayanda başqa xalqlarla 
ayaqlaşa biləcəyik. Müəllifin fikrincə, biz geyimimizi avropalılara oxşatmışıq, 
lakin həm də həyatımızı avropalaşdırmalıyıq. 
Dil və məktəb mövzusu C.Hacıbəyli yaradıcılığında xüsusi yer tutur,  müəllif 
bu məsələyə dönə-dönə qayıtmışdır. «Dil və məktəb» məqaləsində («Kaspi» 
qəzeti, 1917-ci il, № 11) müəllif yazırdı ki, son illər yerli xalqların ruslaşdırılması 
sürətlə, maneəsiz həyata keçirilirdi. Lakin xalqların özünüdərk hissi, milli şüuru 
inkişaf etdikcə, bu ziyanlı, zərərli proses ləngiyir. C.Hacıbəyli haqlı olaraq sual 
verir: Nə üçün biz öz doğma dilimizdə danışmamalıyıq? Nə üçün doğma dilimizin 
öyrənilməsinə sədd çəkilməlidir? İnanmaq olmur ki, yerli xalq öz dilini bilərsə, o 
pis vətəndaş kimi yetişəcək. Tutaq ki, yerli xalq süni yolla öz dilini öyrənməkdən 
məhrum edildi, bu o deməkdirmi ki, o, cəmiyyətin bütün qüsurlarına, 
problemlərinə göz yumacaq, kor kimi hər şeyə boyun əyəcək, özününkülərdən 
imtina edəcək? Bu cür ənənə bir dəfə uğur gətirsə də, gec-tez məhvə məhkumdur. 
«Ruslaşdırma» siyasətini müəllif kinayə ilə «müdrik siyasət»- deyə damğalayır. 
Məqalədə müəllif məktəbin qarşısında duran vəzifələrdən bəhs edir. Məktəb 
həyatla ayaqlaşmalı, onun tələbatını ödəmək vasitəsi olmalıdır. Əgər əvvəllər 
məktəb öz üzərinə düşən vəzifənin öhdəsindən gəlmirdisə, buna göz yumulurdu. 
İndi isə bu cəhət edilir və etirazla qarşılanır. C.Hacıbəyli yazırdı ki, Qafqaz 
xalqlarından erməni və gürcülərdə öz dillərini öyrənməyə meyl daha güclüdür. Son 
vaxtların müşahidəsi göstərir ki, müsəlmanlarda da öz dillərini öyrənməyə maraq 
artmışdır. Lakin mövcud təlim-tərbiyə üsulu ilə bu sahədə tezliklə böyük uğur 
qazanılacağına da ümid etmək olmaz. Ana dilinin tədrisində əsaslı islahatlar 
etməklə indiki vəziyyəti düzəltmək olar. 
C.Hacıbəyli yalnız şagirdlərin ev-məktəb tərbiyəsi haqqında yox, həm də 
müəllimlərin təlim-tərbiyə metodundan yazır, onların istək-arzularından, maddi 
çətinliklərindən, dərs vəsaitlərinin olmamasından, yaxud indiki tələblərlə 
 38 
ayaqlaşmamasından da yazırdı. Müəllifin «Müəllimlərin təqdimatı» («Kaspi» 
qəzeti, 1912-ci il, 17 may, № 109), «Tiflisdəki Xeyriyyə Cəmiyyətinin qadın 
gimnaziyası açmasına dair» («Kaspi» qəzeti, 1912-ci il, 4 aprel, № 75), «Şəhər 
ibtidai məktəblərinin müəllimləri haqqında» («Kaspi» qəzeti, 1912-ci il, 23 dekabr, 
№ 290), «Xanımlarımız haqqında» («Kaspi» qəzeti, 1912-ci il, 6 dekabr, № 276), 
«Vacib məsələ» («Kaspi» qəzeti, 1912-ci il, 3 noyabr, № 249) məqalələrində 
maarifin aktual problemlərinə toxunulur, cəmiyyətin və dövlətin diqqətini bu 
sahəyə yönəltməyə səy göstərilir. 
C.Hacıbəyli mənəvi şikəstliyin ayrı-ayrı fərdlərə yox, bütövlükdə cəmiyyətə 
bir zərbə olduğunu deməkdən, yazmaqdan usanmır, maariflənməyi ilə bu bəladan 
xilas olmağı, yeganə düzgün vasitə hesab edir. 
«Sərlövhəsiz» adlı məqaləsində («Kaspi» qəzeti, 1912-ci il, 30 noyabr, 
№271) qeyd edir ki, Bakı kəndlərinin birində toyda cahillik ucbatından mübahisə 
düşmüş, atışma olmuş, nəticədə 9 nəfər ölmüşdür. Nadanlığın, cəhalətin 
nəticəsində bir evdəki şadlıq,  9 ailəyə yas gətirmişdir. 
Mətbuatın cəmiyyətdəki rolunu yüksək qiymətləndirən C.Hacıbəyli qəzet 
mövzusunda tez-tez yazır, maarifin yayılmasında onun xüsusi rolunu qeyd edirdi. 
«Qəzet işi haqqında» adlı məqaləsində («Kaspi» qəzeti, 1912-ci il, 7 oktyabr,       
№ 226) yazırdı: «Əgər xalqın mədəni səviyyəsi onun mətbuat orqanının sayı ilə 
ölçülsəydi, o zaman biz yalnız amerikalı hindularla bəhsə girə bilərdik». O, acı 
təəssüf hissi ilə yazırdı ki, Rusiyada yaşayan 20 milyon müsəlmanın cəmi 8 qəzeti 
və 3 jurnalı var. 2,5 mln. nəfərə 1 jurnal! 
Bu mövzuya həsr etdiyi ikinci məqalədə («Kaspi», 1912-ci il, 12 oktyabr,    
№ 230) müsəlman mətbuatının ağır vəziyyətə düşməsinin səbəblərini araşdıran 
C.Hacıbəyli bu qənaətə gəlir ki, qəzetlərin dilini xalq anlamır. Fikrimizcə, dildə 
dəyişikliyi  qəzet yox, məktəb etməlidir. Elə məktəblər yaradın ki, orada ali 
müsəlman ədəbiyyatı tədris edilsin, sonra da qəzetlər həmin dildə danışsın. Nə 
qədər ki, belə məktəblər yoxdur, qəzetlər kütlə başa düşən dildə yazmalıdır. 
C.Hacıbəyli kinayə ilə qeyd edir ki, bəzi qələm sahibləri beynəlxalq terminləri 
bəyənmir, söz qondarmaqla məşğul olur. «Sosialist», «teleqraf», «telefon» 
sözlərini tərcümə etməyə cəhd göstərmək çox gülüncdür. C.Hacıbəyli israr edir ki, 
jurnalist qəzet etikasına riayət etməlidir, naşir redaksiyasının daxili işinə 
qarışmamalıdır. Məqalədə müəllif «həyat», «İrşad», «Tərəqqi» və s. nəşrlər 
haqqında, onların qüsurları barədə ətraflı bəhs edir. 
Maarifçiliyin, maarifin yayılmasına, tərəqqiyə əngəl olan alimlərdən biri də, 
C.Hacıbəylinin fikrincə, ərəb əlifbasının mövcud vəziyyətidir. Elmi və texniki 
tərəfdən ərəb əlifbası indiki vəziyyətində bir çox çətinliklər törədir. «Mətbəə işinin 
təkmilləşdirilməsi» («Kaspi» qəzeti, 1914-cü il, 21 mart, № 66) məqaləsində 
müəllif göstərir ki, ərəb əlifbasında islahat aparmaq vaxtı çatmışdır və təklif olunan 
bir neçə variantdan biri həyata keçirilməlidir. 
C.Hacıbəyli Azərbaycan mətbuatı tarixində yeganə jurnalistdir ki, 1913-cü 
ildən başlayaraq, 1917-ci ilədək hər ilin başlanğıcında Rusiya müsəlmanlarının 
ictimai-siyasi, mədəni-maarif ədəbi və s. sahələrdəki nailiyyətlərini sadalayır, təhlil 
edir, növbəti ilin vəzifələri haqqında geniş bəhs edir. Bu mənada onun «1912-ci il 
müsəlmanlar həyatı» («Kaspi» qəzeti, 1913-cü il, 1 yanvar, № 1; 3 yanvar, № 2;    
 39 
4 yanvar, №3) və «Yeni ildə vəzifələrimiz» («Kaspi» qəzeti, 1913-cü il, 8 yanvar, 
№ 6, 11 yanvar, № 9) adlı silsilə məqalələri həmin dövrün maarif, təhsil 
sahəsindəki mənzərənin təsəvvür edilməsi üçün əvəzolunmaz mənbədir. 
Bu məqalələrdə müəllif digər sahələrdəki nailiyyətləri qeyd etməklə yanaşı, 
xalq təhsilinin, o cümlədən qadınların təhsilinin kəmiyyət və keyfiyyət etibarilə 
yeni mərhələyə qədəm qoyduğunu, «Səadət» məktəbinin, «Səfa» Xeyriyyə 
Cəmiyyətinin, «Nicat» və «Səfa» Xeyriyyə cəmiyyətləri tərəfindən bir çox 
əsərlərin səhnələşdirildiyini, Ü.Hacıbəyovun iki yeni operasını «Şah Abbas» və 
«Əsli və Kərəm»in yarandığını qələmə alır. 
Maarif sahəsində qarşıda duran vəzifələrdən bəhs edən müəllif göstərir ki, 
ümumiyyətlə, maarif, xüsusilə məktəb işi sahəsində iki vəzifə yerinə yetirilməlidir: 
birinci, məktəblərin sayını artırmaq, ikinci, müsəlman şagirdlərin öz dillərində 
təhsilə yiyələnmələrinə nail olmaq. 
C.Hacıbəyli yazır: «Təhsil müəssisələrinin artırılmasına səy göstərilməsi ilə 
yanaşı, müsəlman şagirdlərin öz dillərini öyrənməsinə diqqəti artırmalıyıq… Ana 
dilinin tədrisi sistemini təkmilləşdirməliyik» («Kaspi» qəzeti, 1913-cü il,             
11 yanvar, № ). Müəllif hər vasitə ilə köhnəlmiş təlim-tərbiyə üsullarından əl 
çəkməyə, xalq müəllimi buraxan öz seminariyalarımızı açmağa səsləyir. 
Maarif işini diqqətlə izləyən, bu sahədəki hər bir yeniliyi alqışlayan 
C.Hacıbəyli böyük xeyriyyəçi H.Z.Tağıyevin Aleksandrinsk qadın uçilişinin 
açılışını maarifçilik tariximizdə «Yeni dövr» kimi dəyərləndirir. («Yeni dövr» 
məqaləsi, «Kaspi» qəzeti, 1913-cü il, 28 fevral, № 47). Təkcə Bakıda yox, digər 
şəhər və kəndlərimizdə məktəb, gimnaziya açılmağın vacibliyini təşviq, təbliğ edən 
C.Hacıbəyli Nuxada gimnaziya açılması məsələsində ortaya çıxan problemlərin 
həlli yollarını göstərir. («Nuxada gimnaziya haqqında», «Kaspi» qəzeti, 1913-cü il, 
3 mart, №50). Müəllif maarif sahəsindəki uğurları alqışlamaqla yanaşı, təhsilin, o 
cümlədən qadınların təhsilinin ehtiyacları haqqında ətraflı yazır: («Qadın təhsilinin 
ehtiyacları», «Kaspi» qəzeti, 1915-ci il, 5 iyun, № 123) «Artıq müsəlman 
qadınlarının təhsil sahəsindəki böyük uğurlarını inkar etmək ağlabatan deyil». 
Aleksandrinsk qadın uçilişindən sonra qısa zamanda 4 rus-tatar qadın məktəbinin 
açıldığını da fərəhlə oxucuya çatdıran C.Hacıbəyli öz sevincini onunla bölüşür. 
C.Hacıbəyli maarif, mənəviyyat, mədəniyyət sahəsindəki qüsurları maarif 
ocaqlarının olmaması ilə əlaqələndirir. «Səhnəmiz haqqında» («Kaspi» qəzeti, 
1913-cü il, 12 avqust, № 181, 23 avqust, № 189) məqaləsində C.Hacıbəyli 
mədəniyyətimizin mühüm bir sahəsi haqqında geniş bəhs edir və bu nəticəyə gəlir: 
«Xüsusi məktəbimiz olmazsa, diplomlu artistlərimiz olmayacaq». Yaxud başqa bir 
misal. «Mətbuat haqqında qanun layihəsi və müsəlman redaktorlar haqqında» 
(«Kaspi» qəzeti, 1914-cü il, 4 aprel, № 77) məqaləsində C.Hacıbəyli çox cəsarətlə 
onu düşündürən məsələni qəzet səhifəsinə çıxarır: «Bir sual ortaya çıxa bilər. Elə 
bir müsəlman orta  təhsil müəssisəsi varmı ki, oranı bitirdikdən sonra məzunun 
redaktor olmaq  hüququ olsun?» Məlum olur ki, yoxdur. Publisist məqalənin 
sonunda bu qənaətə gəlir: «Deməli, qanun layihəsi real həyatdan çox uzaqdır». 
C.Hacıbəylinin publisistikasının səciyyəvi cəhətlərindən biri onun faktlara, 
statistik rəqəmlərə daha çox meyl etməsidir. Bu faktlar o qədər maraqla seçilir ki, o 
oxucunu yormur, əksinə toxunulan mövzu haqqında daha dolğun təsəvvür yaradır, 
 40 
təsvir edilən mənzərə daha qabarıq təqdim olunur. «Qafqaz müsəlmanlarının 
maarifi» («Kaspi» qəzeti, 1914-cü il, 22 aprel, № 89) məqaləsində faktlar 
müddəaları müşayiət edir, odur ki, deyilənlər inandırıcı, əsaslı olur. Adı çəkilən 
məqalə 1908-12-ci illər ərzində Qafqaz müsəlmanlarının təhsilə yiyələnmə 
səviyyəsi göstərilir. Həmin dövrdə 3 milyona yaxın müsəlman əhalisindən vur-tut 
17.725 nəfəri ümumi  təhsil almışdır. O zaman hər 100 rus uşağından 58 nəfəri 
təhsilə yiyələnmişsə, bu rəqəm müsəlmanlarda 7 nəfər olmuşdur. Digər millətlərlə 
müqayisədə təhsilimiz çox geri qalır – müəllifin gəldiyi kədərli nəticə budur. Hələ 
1912-ci ildə isə C.Hacıbəyli yazırdı: «Böyüməkdə olan nəslə isə daha çox məktəb, 
daha çox maarif lazımdır». («Yaralı yerimiz haqqında» («Kaspi» qəzeti, 1912-ci il, 
24 oktyabr, № 240). 
Maarifin yaranmasında məktəblərin rolunu qiymətləndirən C.Hacıbəyli hesab 
edirdi ki, müəllimlərin özlərinin yetişdirilməsi, hazırlanması vacib 
məsələlərdəndir. Bu mənada o, Qori və İrəvan seminariyaların artan tələbatı 
ödəmədiyini dəfələrlə qeyd etmiş, Bakıda seminariya açılmasının zəruriliyini 
göstərmişdir. «Müəllim seminariyası haqqında» («Kaspi» qəzeti, 1915-ci il, aprel, 
№73) məqaləsində müəllif xəbər verir ki, Xalq Təhsili Nazirliyi Bakıda müəllim 
seminariyası yaratmağa icazə vermişdir. Bu faktın əhəmiyyətini şərh edən müəllif 
göstərir ki, son vaxtlar Bakıda məktəblərin sayı artmışdır. Lakin hər il rus-tatar 
məktəbləri üçün 8 müəllim buraxan Qori müəllimlər seminariyası və ildə 2-3 nəfər 
müəllim yetişdirən İrəvan seminariyası indiki  tələbatı ödəmir. Odur ki, vaxtı əldən 
verməmək, Bakıda müəllim seminariyasının açılmasını sürətləndirmək lazımdır. 
Bu mövzuya bir müddət sonra yenidən qayıdan C.Hacıbəyli («Sabunçu 
seminariyası haqqında», «Kaspi» qəzeti, 1915-ci il, 25 oktyabr, № 238) yazırdı: 
«Maariflənmək ehtirası, yanğısı – indiki dövrdə müsəlmanların böyük 
əksəriyyətini əhatə edən əhval-ruhiyyəni dəqiq ifadə üçün bundan başqa söz 
seçmək çətindir… Avropa təhsilinə qarşı çıxmaq dövrü keçmişdir». Görünür, 
kütlədəki yüksək əhval-ruhiyyə müəllifə də sirayət etmişdir. Bir tərəfdən xalqın 
maariflənməyə meyli, digər tərəfdən cəhalət, nadanlıq, zülmət tərəfdarlarının geri 
çəkilməsi C.Hacıbəylini ruhlandırmışdır. O, coşğun ehtirasla yazırdı: «Buna qarşı 
(təhsilə qarşı çıxanlar nəzərdə tutulur – A.T.) çıxan cənablar anlamırlar ki, saman 
çöpü ilə güclü selin qarşısını kəsmək mümkün olmadığı kimi, həyatın tələbindən 
irəli gələn bu təbii prosesin önünə də sədd çəkmək mümkün deyil». 
Müəllif yazır ki, 5-6 il əvvəl Bakı kəndlərində «müəllim» kəlməsini ehtiyatla 
işlədirdik. Bu gün isə kəndlilər məktəb açmağı təkidlə xahiş edir, bu işə maddi 
yardım göstərməyə hazır olduqlarını bildirirlər. «İndi əhali daha irəli baxır. 
Adamlar yalnız özləri haqqında fikirləşmir, qardaş, qonşusu barədə də düşünür, 
onların da maarifə can atmasına çalışır». 
C.Hacıbəyli göstərir ki, bu mənada Sabunçu əhalisi xüsusi fəallıq göstərir. 
Qori və İrəvan müəllimlər seminariyalarının tələbatı ödəmədiyi üçün, yeni 
seminariya haqqında düşünürlər. 
C.Hacıbəyli məktəb, maarif işi sahəsində dövlətin həyata keçirdiyi tədbirlərlə, 
ziyalıların bu sahədəki səy və təşəbbüsləri ilə yanaşı ayrı-ayrı  mesenatların, 
xeyriyyə cəmiyyətlərinin fəaliyyətinə də böyük əhəmiyyət verirdi. Xeyriyyə 
 41 
cəmiyyətlərinin maarif, məktəb sahəsindəki işinə dair C.Hacıbəylinin yaradıcılığı 
haqqında ayrıca bəhs ediləcəkdir. 
 
“Azərbaycan müəllimi” qəzeti, 8 oktyabr 1996 
 
Ceyhun Hacıbəylinin dini görüĢləri 
 
XX əsrin əvvəllərində Azərbaycanın ədəbi-mədəni, ictimai-siyasi həyatında 
baş verən təbədüllatları cəmiyyətdə cərəyan edən proseslərin inikası adlandırmaq 
olar. Bütün sahələrdə həyat sanki qaynayır, çalxalanır, tərəqqi ilə tənəzzülün 
mübarizəsi daha qabarıq forma alır, bəzən toqquşmalarla müşayiət olunurdu. 
Din sahəsində baş verən dəyişikliklər daha aydın şəkildə özünü göstərirdi. 
Əlbəttə, bunun səbəbləri çoxdur. Fikrimizcə, dində baş verən proseslərə təsir edən 
amillər aşağıdakılardır: 
- XX əsrin əvvəllərində Avropada və Rusiyada təhsil görmüş dünyəvi 
ziyalıların yetişməsi; 
- maarifçiliyə meylin artması; 
- qəzet, jurnalların kütləvi nəşri; 
- iqtisadi münasibətlər. Sənayenin inkişafı; 
- sinfi mübarizənin güclənməsi və s. 
Heç şübhəsiz, xalqının tarixinə və taleyinə bütün varlığı ilə bağlı olan 
C.Hacıbəyli ətrafında baş verən proseslərə biganə qala bilməzdi. Təsadüfi deyil ki, 
gənc yaşlarından qələmə sarılan Ceyhun bəyin daha tez-tez toxunduğu 
mövzulardan biri də din idi. Hələ 10-cu illərin əvvəllərindən o, mətbuatda, 
xüsusilə, daha çox əlaqə saxladığı, əməkdaşlıq etdiyi «Kaspi»də dönə –dönə bu 
mövzuya müraciət edir, islamın dəyərləri, qanunları, dini ayinlər haqqında, habelə 
cəmiyyətdə dinin yeri və rolu barədə sanballı məqalələrlə çıxış edirdi. 
«Quranın tərcüməsinə dair» adlı məqaləsində («Kaspi» qəzeti, 1912-ci il,       
12 aprel, № 82) C.Hacıbəyli çox mühüm bir məsələyə toxunur. Müəllifin qəti 
qənaətinə görə, «nöqsanlarımızın bir səbəbi Quranı hərənin bir cür şərh etməsi, 
onun tərcüməsinin olmamasıdır». C.Hacıbəyli haqlı olaraq sual verir ki, əgər 
Quranın tərcüməsi yoxdursa, müsəlman öz müqəddəs kitabının məzmununu necə 
öyrənməlidir? Müəllif kinayə ilə cavab verir ki, bəlkə ərəb dilini bilməyən «qara 
mollalardan?!». Quranın uzun müddət doğma dilə tərcümə edilməməsi cəmiyyətdə 
bir sıra bəlalar yaratmışdır ki, xalq uzun illər ondan əzab çəkmişdir. 
Quranın tərcümə edilməməsi, doğru-düzgün şərh olunmaması bəzən 
bilməyərəkdən islamın özünün əleyhinə çevrilən fikirlər doğurur, digər tərəfdən, 
nadanlıq, cəhalət, fırıldaqçılıq üçün münbit zəmin yaradırdı. C.Hacıbəyli yazırdı: 
«Xalqa öz dilində təqdim olunan Quran, şübhəsiz, tədricən onun dünyagörüşündə 
dəyişiklik edəcək». Çox təəssüflər ki, islamın böyük təəssübkeşi C.Hacıbəylinin bu 
istəyi, arzusu illər uzunu həyata keçirilməmişdir. Xalq, millət. Elə islamın özü də 
bundan ziyan çəkmiş, zərbələr almışdır. 
 42 
İslama edilən yersiz hücumlar, bəsit şərh və təfsirlər də C.Hacıbəylini narahat 
edirdi. Gənc publisistə görə dini hay-küylə müdafiə etmək mənasızdır və əks təsir 
verə bilər. Dinə, onun tarixinə. İslamın qayda, qanunlarına dərindən bələd olmaq. 
Sonra opponentlə hər cür mübahisəyə girişmək olar. Məhz, buna görə C.Hacıbəyli 
tez-tez dini mərasimlər, onların qeyd olunması haqqında maraqlı məqalələr yazırdı. 
Ceyhun bəy cəmiyyətdə hökm sürən cəhalət və cahilliyin, mövhumatın bir 
səbəbini də dini savadsızlıqda görür və İslam ümmətini maarifləndirmək niyyəti ilə 
çoxsaylı məqalələr çap etdirirdi. 
«Mövlud» («Kaspi» qəzeti, 6 noyabr, 1995-ci il, № 248) «Ruhanilərin 
ehtiyacı» («Kaspi» qəzeti, 20 noyabr, № 267; 3 dekabr , № 270; 8 dekabr № 274, 
1915-ci il) adlı məqalələrini, habelə Ramazan, Qurban bayramları haqqında 
yazılarını bu məqsədlə yazmışdır. 
C.Hacıbəyli məhərrəmlik və aşura mövzusuna da dəfələrlə müraciət etmişdir. 
Dövrün nüfuzlu qəzetlərindən sayılan «Kaspi»də dərc olunan «Məhərrəmlik 
yaxınlaşır» (20 oktyabr, №223, 1915), «Aşura» (5 noyabr, №247, 1915), 
«Məhərrəmlik günlərində» (12 noyabr №252, 1915) məqalələri bu gün də 
aktuallığını itirməmişdir. 
Mədrəsə və mollaların kifayət qədər olduğu Azərbaycanda məhərrəmlik və 
aşura barədə dalbadal məqalə yazmağa Ceyhun bəyi nə vadar edirdi? Ən əvvəl 
qeyd olunmalıdır ki, mövhumat və cəhalət tərəfdarları bəzən İslamı əldə bayraq 
edir, ondan özlərinə sərfəli şəkildə yararlanmağa çalışırdılar. 
Digər tərəfdən, bu mövzudan «ilhamlanan» qələm sahibləri, o cümlədən 
«Molla Nəsrəddin» mollalara «hücumu» genişləndirirdi. Avropadan gələn 
səyyahlar, tacirlər, jurnalistlər isə İslama bu ikili münasibətə «mat» qalır, öz 
məqsəd və düşüncə ölçüləri ilə İslama qiymət verirdilər. Məhz belə bir dövrdə 
C.Hacıbəylinin məhərrəmlikdən bəhs edən yazılarla mətbuatda çıxış etməsi çox 
əhəmiyyətli idi. «Məhərrəmlik yaxınlaşır» məqaləsində müəllif məhərrəmliyin 
tarixini oxuculara təqdim edir, azadlıq və qəhrəmanlıq simvolu olan imam 
Hüseynin və onun 72 qohum və silahdaşlarının xatirəsinin anılmasını təqdir edir. 
Lakin Ceyhun bəy bu zaman ifrata varılmasının, özünə işgəncə verərək 
Qurana zidd hərəkətlərin edilməsinin qatı əleyhdarı kimi çıxış edir. O, yazır ki, 
dindarlarımız və ziyalılar bu cür adətlərə qarşı amansız, barışmaz mövqe tutmağı, 
özünə işgəncə verənlərə və onları şirnikləndirənlərə bu zərərli, ziyanlı ənənəyə son 
qoymağın vaxtı çatdığını başa salmalıdırlar. 
C.Hacıbəyli qeyd edir ki, ictimaiyyət mərsiyəxanlara, onların bəzən əks-təsirə, 
əks-təbliğata çevrilən mərsiyələrinin məzmununa da fikir verməlidir. Qoy 
mərsiyəxanlar əsl həqiqətdən, Kərbəla hadisəsinin mahiyyət və məzmunundan 
bəhs etsinlər. Bu faciənin qəsdən şişirdilməsinə ehtiyac yoxdur, faktların 
sadalanması kifayətdir. Əgər mərsiyəxan «gün 74 saat davam etdi», «Fərat öz 
başlanğıcını göylərdən götürdü», yaxud «70.000 qanadı, başı olan əlli mələk» 
deyirsə, bütün bunlar inandırıcı deyil və kiminsə qəlbinə şübhə toxumu səpir. 
Məqalə müəllifinin fikrincə, mərsiyəxan çox böyük məsuliyyət götürüb, 
«günahkar adam belə imamın xatirəsinə gözündən bir gilə yaş tökərsə, onun bütün 
pis əməlləri bağışlanar» deyirsə, bunun nəticəsi çox zərərli ola bilər. 
 43 
«Məhərrəmlik günlərində» məqaləsində müəllif Aşuradan sonra davam edən 
mərasim və adətlər haqqında bəhs edir. Göstərir ki, həmin günlər toy, sünnət və 
digər təntənəli mərasimlərin keçirilməsinə qəti yol verilmir. Məqalədə müəllifin 
maraqlı, həm də mübahisəli fikirləri də var. O, qeyd edir ki, indiki vəziyyətdə uzun 
müddətə mədəni həyatın dondurulması məqsədəuyğun deyil və yaxşı olar ki, 
ikiaylıq məhərrəmlik mərasimi xeyli azaldılsın, daha münasib müddətdə tələblərə 
riayət olunsun. 
C.Hacıbəyli məqalədə əvvəlki illərə nisbətən mərsiyəxanların reallıqlarla 
nisbətən barışdıqları, öz mərsiyələrində fantastik, tamamilə yersiz və artıq, əsassız 
hay-küyə az yer verdiklərini qeyd edir və yazır ki, hər il 70 min qanadlı mələkdən, 
div və cindən bəhs edən mərsiyəxanlar bu il maarifdən peyğəmbərimizin təhsillə 
bağlı dediklərindən,  bəzi müftəxor, tüfeyli dərviş və seyidlərin ikrah doğuran 
hərəkətlərindən danışırlar. «Əsl Peyğəmbər övladı heç vaxt əlini açıb dilənməz» 
yazan C.Hacıbəyli mərsiyəxanların bu mövqeyini təqdir edir. 
Publisist yazır ki, bu il məhərrəmlik daha bir hadisə ilə əlamətdar olmuşdur. 
Mərsiyə gecələrində müharibədən zərərçəkənlər üçün xeyli yardım toplanmışdır. 
Beləliklə, müəllif göstərir ki, bu ilki mərasimdən iki nəticə alınmışdır: birincisi 
odur ki, mərsiyəxanlar yalançı, fantastik hay-küydən əl çəkmiş. İmamı və onun 
silahdaşlarını ləyaqətlə yad etmişlər, ikincisi isə zərərçəkənlər üçün xeyli pul 
toplanmışdır. 
C.Hacıbəyli məqalənin sonunda yazır: «Ümid edirik ki, gələcəkdə bizdə 
imamın təziyyəsini ləyaqətlə saxlamağa nail olmaq üçün bu işlə məşğul olanlar 
böyük həvəs və enerji ilə məhərrəmliyə aid problemi nizama salacaqlar». 
C.Hacıbəylinin «Aşura» adlı məqaləsi bu mərasimin mahiyyət, məna və 
həmçinin tarixini öyrənmək baxımından gözəl mənbə olmaqla yanaşı, həm də 
aşuraya «yamaq vuranlara», əndazəni  aşanlara, eyni zamanda aşura mərasimlərini 
mətbuatda ifşa edənlərə tutarlı, dolğun cavabdır. «Aşura» məqaləsi geniş oxucu 
kütləsi-ictimaiyyət üçün nəzərdə tutulub və təbliğat xarakterlidir. Ceyhun bəy bu 
səpgili məqalələri yazmaqla mövhumat və cəhalət «xəstələrini» məlumatlandırır, 
dindarlar arasında əsl həqiqətin ortaya çıxmasına çalışır. 
Məqalədə müəllif yazır: «Min iki yüz yetmiş bir dəfədir ki, müsəlmanlar 
insanın azadlığı və hüquqları uğrunda əzabla qətlə yetirilmiş imamın xatirəsini 
ehtiramla yad edirlər». C.Hacıbəyli bu tarixin uzun müddət olmasına baxmayaraq, 
adamların bu yası əvvəlki kimi zəifləməyən, azalmayan tərzdə saxlanılmasını  
xüsusi qeyd edir və dərhal da yazır: «Əlbəttə, mən «yas» sözünü əsl mənada qəbul 
edirəm; qəlbin yası, bədənin yox, daxili yas, nümayişkaranə yox!» 
C.Hacıbəyli göstərir ki, imamın və onun 72 yaxınının əzablı ölümünə uzun 
müddət (2 ay) yas saxlanılmasının səbəblərini araşdırmaq lazımdır. Axı, imamların 
əksəriyyəti, elə İmam Hüseynin atası İmam Əli də qətlə yetirilmişdir. Onlara bir-
iki gün yas saxlanılır. Həm də bu zaman ümumxalq kədəri hiss olunmur. Deməli, 
imam Hüseynin qətli ilə bağlı xalqın hafizəsinə və qəlbinə əbədi hakim kəsilmiş 
daha təsirli hisslər hopmuşdur. Müəllif sual verir: «Bu hansı hisslərdir?». Sonra 
yazır: «Bu bütün insanlar üçün həyatın o müqəddəs nemətidir ki, indi də 
milyonlarla insan öz həyatlarını onun yolunda qurban verirlər. 
 44 
Bu, insanın azadlığı, ləyaqət və hüququdur ki, bunların naminə imam Hüseyn 
könüllü olaraq öz həyatını, uşaqlarının, qardaşlarının, qohum və yaxınlarının 
həyatını qurban vermişdir». 
Hakimiyyət hərisləri və qəsbkarların iradəsi və zorakılığı ilə yaşamaqdansa, 
həlak olmağı üstün tutan imam bilirdi ki, onun hərəkəti despotizmə bir zərbə 
olacaqdır. Beləliklə, imam Hüseyn özünün və yaxınlarının qanı ilə insanın azadlığı 
və hüquqlarını əldə etdi. C.Hacıbəyli yazır: «Bax, Kərbəla faciəsinin əsl mahiyyəti 
bundadır. Bu, bizlərdən çoxunamı məlumdur?». Müəllifin təəssüflə verdiyi və 
məqaləni bitirdiyi bu sual oxucunu uzun müddət düşündürür və məhərrəmlik 
mərasiminin, o cümlədən aşuranın məqsəd və əhəmiyyətini dərindən dərk etməyə 
vadar edir. Tarixi hadisələrdən ibrət dərsi alan, azadlıq, müstəqillik və insan 
hüquqlarını dəyərləndirmək əvəzinə özünə işgəncə, əzab vermək yolverilməzdir. 
Məhərrəmliklə bağlı C.Hacıbəylinin müraciət etdiyimiz yazıları Azərbaycan  
publisistikasının gözəl nümunələri olmaqla yanaşı, yazıldığı dövrdə də, bu gün də, 
güman etmək olar ki, sabah da aktuallığını, əhəmiyyətini itirməyən əsərlərdir. 
Onları toplayıb, tərcümə edib çap etmək bir çox cəhətdən faydalı olardı. Ən əvvəl, 
burada məhərrəmliyin mahiyyət və tarixi mükəmməl araşdırılmışdır. İkincisi, dini 
ədəbiyyat adı ilə adamlara sırınan zərərli, ziyanlı bəzi nümunələr öz-özünə aradan 
çıxar. Üçüncüsü, məhərrəmlik və aşura zamanı qarşı əks-təbliğata rəvac verəcək 
hərəkətlərə yol verilməz. 
«Mövlud» («Kaspi», № 11-15 yanvar, 1915-ci il) adlı məqalə ilə C.Hacıbəyli, 
bir tərəfdən, Məhəmməd Peyğəmbərin mübarək ad gününü qeyd edir, digər 
tərəfdən, bu əziz gündə o, dindar qardaşlarını müharibədən əziyyət çəkən, 
köməksiz adamlara, xüsusilə, Qars qaçqınlarına yardım etməyə çağırır. Yazır ki, 
bizlərdən kimsə bu günü bayram kimi qeyd etmək istəsə, o zaman bizə pənah 
gətirən qaçqınlara kömək etsin. 
Ceyhun Hacıbəyli qələmi ilə həmişə millətin, dinin təəssübkeşi, müdafiəçisi 
rolunda çıxış etmişdir. Bu mənada onun «Sərhəddə» adlı məqaləsi çox 
ibrətamizdir. Məqalədən aydın olur ki, bir sıra Qafqaz qəzetləri İranla sərhəddə 
yerləşən xristian əhalisinin silahlandırılmasını, yerli müdafiənin təşkilini 
canfəşanlıqla təbliğ və müdafiə edirlər. «Həm rus dilində, həm də başqa xalqların 
(ermənilər nəzərdə tutulur – T.A.) dilində çıxan bir sıra qəzetlər ali hakimiyyət 
orqanlarını bu məsələnin müsbət həllinə çağırır, bu zaman onu əsas tuturlar ki, 
İranın vəhşi tayfaları bizə hücum edən təqdirdə, sərhəd vilayətlərdəki xristian əhali 
basqınçıların zərbəsinə məruz qalacaqlar». C.Hacıbəylini təəccübləndirən, 
təəssüfləndirən həm də odur ki, Arazın o tayından gözlənilən təhlükəyə daha çox 
məruz qala biləcək əhalinin həyəcanı «ba çalınan səslər arasında» eşidilmir. 
Müəllif yazır ki, qəzetlərin xristian pərdəsi ilə təqdim etdiyi əhali əsasən 
ermənilərdən ibarətdir. Onların yerləşdiyi yaşayış məntəqələri üçün heç yerdə real 
təhlükə yoxdur. Bu kəndlərin əksəriyyət dağlarda yerləşir və ora getmək üçün 
hökmən müsəlman kəndlərindən keçmək lazımdır. «Bax, bütün bunlar 
silahlanmağa. Xristian əhalisini özünümüdafiəyə hay-küylə çağıran qəzetlərin 
diqqətindən niyə yayınmışdır? Yoxsa, yenə «müsəlman həmrəyliyi» ifadəsi rəhbər 
tutulur? Doğrudanmı, belə fikirləşirlər ki, münasib məqamda sərhədi keçən 
şahsevənlər öz müsəlman qardaşlarının başlarını sığallayacaqlar?» C.Hacıbəyli çox 
 45 
böyük cəsarətlə opponentlərinin mənfur niyyətlərini faş edir. Bu zaman o hay-
küydən, pafoslu ifadələrdən yox, ağlın, məntiqin, faktların gücündən istifadə edir: 
«Hər hansı Qafqaz qəzetini götürün və sərhəd komissarlığının məlumatlarını 
izləyin: şahsevənlərin hücumuna məruz qalan müsəlman kəndidir. Öldürülən 
müsəlmandır. Əmlakı talan edilən müsəlmandır, mal-qarası sürülüb aparılan 
müsəlmandır. Ən əvvəl yaxşı coğrafi mövqedə yerləşdiklərinə görə, ikincisi isə 
xeyli yaxşı müdafiə işi görüldüyünə görə bu günə kimi erməni kəndlərinə heç bir 
ziyan dəyməmişdir». 
Müəllifin fikrincə, quldur üçün heç bir din, dil fərqi yoxdur. O, yolunun 
üstündəki kəndin-xristian, ya müsəlman əhalisinin olduğunun fərqinə varmayacaq. 
Onun bir şüarı var: 
«Talan etmək». Quldurda başqa stimul, ideya axtarmaq ən azı sadəlövhlükdür. 
Quldurların basqınında müsəlman «həmrəyliyi», «dözümsüzlüyü» axtarmaq ən azı 
gülüncdür. C.Hacıbəyli böyük kədərlə yazırdı: 
«Erməni-tatar qırğını zamanı qarışıqlıqdan istifadə edən şahsevənlər Arazdan 
bu tərəfə keçmiş və Arazboyu kəndləri talamışlar. Hətta onların silahlarını da 
almışlar. Budurmu, müsəlman həmrəyliyi». 
Müəllifin qənaətinə görə, bütün deyilənlər onu göstərir ki, bəzi Qafqaz 
qəzetlərinin söylədikləri təhlükə daha çox sərhəddəki müsəlman əhalisi üçün 
realdır və ən əvvəl zərər çəkən onlar olacaqlar. Xristianları əslində təhlükə 
gözləmir. 
C.Hacıbəyli məqaləni belə yekunlaşdırır: Əgər ali hakimiyyət orqanları 
sərhəddəki xristian əhalisinin silahlanmasına razılıq versə, həmin tədbir 
müsəlmanlara da şamil edilməlidir. Yalnız bu şərtlə sərhəd əhalisinin 
silahlandırması deyilən ideya məqsədə xidmət etmiş olardı. 
Bu məqalə ilə Ceyhun bəy islam «fanatizmi», «həmrəyliyi», «dözülməzliyi» 
ibarələri ilə hay-həşir salan, mətləbə dəxli oldu-olmadı islama hücum edənlərə 
layiqi cavab vermişdi. Maraqlı və təqdirəlayiqdir ki, C.Hacıbəyli öz fikrində, 
mövqeyində möhkəm, əməlində ardıcıldır. Toxunduğu mövzunu «taleyin 
ixtiyarına» buraxmır. Mətbuatda və ictimaiyyətdə onun əks-sədasını izləyir. Lazım 
gələndə mövzuya yenidən müraciət edir. 
«Kaspi» qəzetinin 1915-ci il 6 mart tarixli 52-ci nömrəsindəki «Ordan-
burdan» adlı məqaləsində oxuyuruq: «Əgər oxucu xatırlayırsa, sərhəd əhalisinin 
bir qismini silahlandırmağa həsr olunmuş məqalədə demişdik ki, şahsevənlərin 
«panislamist» ideyasından qorxub əhalinin bir hissəsini silahlandırmaq, digər 
hissəsini taleyin ixtiyarına buraxmaq sadəlövhlük olardı. Sanki mənim o vaxt 
dediklərimi sübut etmək üçün qəzet səhifələri şahsevənlərin quldurluğundan bəhs 
edən materiallarla doldurulmuşdur». 
C.Hacıbəyli «müsəlman həmrəyliyi» deyə hay-küy qaldıranlara qəzəbli 
suallarla müraciət edir: «Quldarlar öz qurbanlarını seçmişlərmi?». «Müsəlman 
həmrəyliyi, onlarda öz dindaşlarının həyatına və əmlakına qarşı az da olsa, 
mərhəmət hissi oyatmışdırmı?». 
Daha sonra, müəllif öz fikrini faktlarla möhkəmləndirir. Aydın olur ki, bir gün 
ərzində quldurların basqını zamanı müsəlmanlar 21 at, 1 samovar, 1 xalça, 1 yəhər, 
4 qatır, 1 xurcun, 12 inək, 17 öküz, 4 çuxa, 4 arxalıq, 1436 rubl, 10 döyüş  patronu, 
 46 
6 dəvə, 1220 baş qoyun, 1 buzov, 60 pud un, 1400 rublluq zinət əşyaları, 6 keçi.  
1818 rublluq digər əşya itirmişlər. Bir nəfər öldürülmüş, iki nəfər yaralanmışdır. 
Bir mülk dağıdılmış, 10 desyatin meşə qırılmışdır. Məqalədə müəllif zərərçəkən 
müsəlman kəndlərinin adını sadalayır. Aydın olur ki, zərərçəkən yaşayış 
məntəqələri arasında erməni kəndi yoxdur. «İndi baxaq ki, xristian əhalisi nə qədər 
zərər çəkib? 
Şahsevənlərin basqın etdiyi bütün müddət ərzində yoldan keçən bir erməninin 
60 rublluq malı qarət edilmişdir». 
C.Hacıbəyli bütün faktları sadaladıqdan sonra nəticə çıxarmağı oxucunun 
ixtiyarına buraxır: «İndi ədalət naminə oxucu hökm çıxarsın: sərhəd quldurlarından 
daha çox kimin müdafiəyə ehtiyacı var?» 
C.Hacıbəyli təkcə islamın cari problemləri ilə yox, həm də bu dinin tarixi, 
digər dinlərlə münasibəti, dünya mədəniyyətindəki yeri və rolu barədə sanballı 
məqalələr yazmışdır. Bu yazılarında müəllif təkcə öz mühakimələri ilə 
kifayətlənmir, yeri gəldikcə Şərqin və Qərbin tanınmış din tədqiqatçılarına 
müraciət edir. İslamın qüdrətli təəssübkeşi C.Hacıbəyli müsəlman qayda-
qanunlarını əxlaq və hüquq normalarını təftiş edən, yaxud qərəzli təhrif edənlərə 
qarşı amansız mövqe tutur, özünün kəsərli dəlilləri ilə həqiqətin meydana 
çıxmasına çalışırdı. 
«Avropalılar islam haqqında» məqaləsində («Kaspi» qəzeti, 1913-cü il, 12 
iyun, № 129) C.Hacıbəyli  C.Filipatın «La Revue bleue» jurnalında «Nə üçün 
fransızlar islamı öyrənməlidir» adlı yazısına münasibətini bildirir. Müəllif 
məqalədəki «Avropalılar islamı kifayət qədər bilmir» fikrini təsdiqləyir və islama 
münasibətdə bir sıra yanlışlıqların da yaranmasının səbəbini bunda görür. Qraf de-
Bulanvilin «Məhəmmədin həyatı» əsəri islamı dərindən öyrənmək baxımından 
yaxşı mənbədir. C.Hacıbəyli oxucularını inandırır ki, yalnız islamı mənimsəməklə 
həqiqəti ortaya çıxarmaq olar. 
«Ərəblərin fəthi və hökmranlığı dövründə islam» («Kaspi», 6 noyabr 1915-ci 
il, №248) adlı məqaləsi Ceyhun bəyin islamı dərindən mənimsədiyinə dəlalət edir. 
Məqalədə qraf Anri de Kastrinin 1907-ci ildə çap olunmuş (dördüncü nəşr) 
«İslam» adlı tanınmış əsərinin ikinci hissəsinin Qirey Metsxal tərəfindən fransız 
dilindən ixtisarla tərcüməsindən danışılır. Bəri başdan deyək ki, müəllif 
Q.Metsxalın bu təşəbbüsünü alqışlayır və başqalarını da belə təcrübələrdən 
bəhrələnməyə dəvət edir. Q. Metsxal tərcüməyə yazdığı ön sözdə qeyd edir ki, 
fransız müəllifinin toxunduğu bütün problemlər rus oxucusu, rus müsəlmanları 
üçün böyük əhəmiyyət daşıyır. Çünki islamın cəmiyyətdə yeri və rolu barədə 
xoşagəlməz fikirlər hakimdir, həm də onun digər dinlərlə o cümlədən, xristian dini 
ilə münasibətləri haqda bəzən qeyri-obyektiv mülahizələr yürüdülər. 
İslam yaranandan Avropada belə bir ədalətsiz fikir formalaşmışdı ki, guya bu 
dinin yayılması üçün hakimiyyətdən və qılıncdan istifadə olunur. C.Hacıbəyli 
təəssüflə qeyd edir ki, «müsəlman «dözülməzliyi» və «müsəlman fanatizmi» 
ifadələri bu gün də bəzi publisistlərin səxavətlə işlətdikləri sözləridir. Bunu onların 
öz vicdanlarının mühakiməsinə buraxaq. C.Hacıbəyliyə görə, çox hallarda «islam 
fanatizmi», «həmrəyliyi» barədə rəy qəsdən, qərəzli yaradılır; sadəcə olaraq islam 
barədə məlumatın azlığı buna şərait yaradır. Odur ki, vacib məsələyə islam-xristian 
 47 
münasibətlərinə həsr olunmuş təşəbbüslər təqdir olunmalıdır. Müəllif əmin 
olduğunu bildirir ki, bu mövzuda əsaslandırılmış, qərəzsiz yazılar islam barədə 
cəmiyyətdə cərəyan edən pis fikirləri alt-üst edəcək. Ceyhun bəy hesab edir ki, hər 
bir müsəlman ziyalısı da bu sahədə bacardığını etməlidir, hər kəs öz ətrafındakı rus 
vətəndaşını xalqının həyatı, adət-ənəsi. İnancı, mənəviyyatı, tarixi ilə tanış etməyə 
səy göstərməlidir. Əgər bunu öz qüvvəmizlə edə bilmiriksə, bacarmırıqsa, o zaman 
əcnəbi müəlliflərdən bizim üçün daha əhəmiyyətli əsərlərini yaymağa çalışmalıyıq. 
«İslam»ın Q.Mextsalın tərcüməsində təqdim olunan hissəsində əsas ideya 
ondan ibarətdir ki, islamı və onun nümayəndələrini fanatizmdə, dözülməzlikdə 
günahlandırmaq üçün heç bir əsas yoxdur. İslam barədə bu iradların müqabilində 
müəllif islamçıların qeyri-müsəlmanlara qarşı xeyirxah, insani münasibətindən 
misallar göstərir. İslamın yayılması tarixi belə nümunələrlə zəngindir. 
İslamın qısa zamanda belə sürətlə yayılmasının başqa bir səbəbi islam 
rəhbərlərinin böyük zəkası və bacarığıdır. Məhz bunun sayəsində islam az 
müddətdə Şimali Afrikaya, Qərbi Avropaya ayaq açmışdır. 
632-ci ildə Məhəmməd Peyğəmbər vəfat edəndə islam Ərəbistanın az 
hissəsində yayılmışdı. «Lakin ilk islam rəhbərləri arasında nadir zəkaya və fitri 
istedada malik olanlar çox idi» - bu fransız alimi Abbat de Brolinin qəti qənaətidir. 
O yazırdı: «Məhəmmədə iman gətirənlər səmimi, cəsarətli, ağıllı və hissiyyatlı 
adamlar idi. Bunlar Abu Bəkir və Ömər idi. Bu dözümlü, ədalətli, bacarıqlı, enerjili 
iki ərəb nəhəng imperiyanı idarə etməyə qadir idi və onlarla mübarizə aparan 
xristian imperatorlarından, xristian hökmdarlarından yüksəkdə dayanırdılar». 
Başqa bir Avropa alimi Robertson özünün «V Karlın tarixi» əsərində yazırdı 
ki, Məhəmmədə inam gətirənlər böyük ruh yüksəkliyi və ardıcıllıqla, dözümlülük 
ruhu ilə prozelitizmin vəhdətini yaratmışlar. 
Ərəblərin Suriya və Şimali Afrikaya yürüşləri Roma və Vizantiya 
imperiyasının basqını ilə müqayisədə sülh məramlı olmuşdur. Bu zaman əslində 
zorakılıq və qəddarlığa yol verilməyib. 
C.Hacıbəyli əsərin daha aktual səslənən, dövr üçün zəruri hesab etdiyi 
hissələrin şərhinə daha geniş yer verir və islamın bəşəri, humanist dəyərlərini 
qabarıq göstərməklə, «müsəlman fanatizmi»nin, «dözülməzliyi»nin ideoloq və 
təbliğatçılarına öldürücü zərbə vururdu. Müəllif məqalədə əsərin belə bir hissəsinə 
oxucunun diqqətini yönəldir. Müsəlmanlar yürüş zamanı yollarına çıxan  xalqlara 
təkliflərlə müraciət edirdilər: 
- ya Quranı qəbul etməli; 
- ya öz din və adətlərini saxlamaqla vergi verməli; 
- ya da silahının gücünə arxalanmalı. 
Nəzərə alsaq ki, imperiyalar tarixində amansız müharibələr, qırğınlar, 
qəddarlıqlar, dağıntı və min bir cür digər fəlakətlər bir norma olmuşdur. O zaman 
ərəblərin bu cür hərəkəti çox humanist görünər. 
Quranda islamın dəyərləri, aliliyi, humanizmi, bəşəriliyi daha parlaq şəkildə 
öz əksini tapmışdır. Bu müqəddəs kitabın başlıq və surələrindən bəzi nümunələri 
misal göstərməklə deyilənləri təsdiqləmiş olardıq. 
 48 
II surə, 256-cı ayədən: Dində zorakılıq yoxdur. Doğruluq azğınlıqdan aydın 
fərqlənir. Hər kəs şeytanı və bütləri inkar edib,  Allaha iman gətirərsə, o artıq ən 
möhkəm bir dəstəkdən yapışmış olur. 
VI surə, 108-ci ayədən: Allahdan başqalarına tapınları söyməyin. Yoxsa, onlar 
da bilmədikləri üzündən Allahı düşməncəsinə söyərlər. 
XXV surə, 63-cü ayədən: Rəhmanın bəndələri o kəslərdir ki, onlar yer üzündə 
təmkinlə, təvazökarlıqla gəzər, cahillər onlara söz atdıqları zaman onlarla gözəl, 
yumşaq danışarlar. 
Əgər bir tərəfdən, Şərq xalqları üçün ərəblərin yürüşü Vizantiya tərəfindən 
onlara verilən fiziki, maddi və mənəvi məhrumiyyətlərdən azad edilməsidirsə, 
digər tərəfdən, islamın sürətlə yayılmasını şərtləndirən amillərdəndir. Roma 
imperiyasının despotizmini əvəz edən islam liberalizmi insanların qəlbində əbədi 
yuva salırdı. 
Məşhur fransız alimi Dozi yazırdı ki, ərəblərin hökmranlığının dinc dövrü 
digər dinlərə ibadət edənlərə münasibətdə daha humanist xarakter daşımışdır. 
Qeyri-müsəlmanlar zorakılıqla yox, məhz  inama görə islamı qəbul etmişlər. Bu 
münasibətlə II Ömərin yerli nümayəndəsi Xəyyamın ona yazdığı məktub çox 
ibrətamizdir. 
«Əgər Misirdə işlər bu cür davam etsə, heç şübhəsiz, bütün xristianlar bir 
nəfər kimi islamı qəbul edəcək, bununla da dövlət onlardan xəzinəyə daxil olan 
gəlirdən məhrum olacaq». 
II Ömərin cavabı daha maraqlıdır: 
«Allah Məhəmməd Peyğəmbəri öz elçisi kimi göndərib, dilənçi payı yığan 
kimi yox». 
İslamdan sonra, İspaniyada xristianlar, xüsusilə azad yaşamağa başladılar. 
Avropada izlənən, təqiblərə məruz qalan yəhudilər xilafətdə təhlükəsiz sığınacaq 
tapırdılar. Tarixdə belə təkzibolunmaz faktlar çoxdur. 
C.Hacıbəyli islamı təhrif edənlərə, onu ədalətsiz hücumlarla gözdən salmağa 
çalışanlara cavab olaraq, məqaləsini belə itirir: «Müsəlman fatehlərinin inama 
dözümlülüyü müqabilində «xaç yürüşlərinin» qəddarlıq nümunələrindən misal 
gətirsək, müsəlmanların zorakılıq və fanatizm daşıyıcıları kimi təqdim olunması ən 
böyük və ciddi səhv olardı». 
C.Hacıbəyli təkcə islamın tarixinə və müqəddəs kitab Qurana əsaslanaraq, 
müsəlmançılığı müdafiə etmir, həm də dində baş verən dəyişiklikləri, ruhanilərin 
problemlərini cəsarətlə mətbuat səhifəsinə çıxarır. Geniş ictimaiyyətlə öz fikir və 
mülahizələrini bölüşdürürdü. 
Bu mənada «Kaspi» qəzetinin üç nömrəsində (29 noyabr, № 267; 3 dekabr,  
№ 270; 8 dekabr, № 274) dərc olunmuş «Ruhanilərin ehtiyacı» adlı iri həcmli 
məqalə diqqəti xüsusilə cəlb edir. Məqalə belə başlayır: 
«Bəzi istisnaları nəzərə almasaq, bizim jurnalistlər müsəlman ruhaniləri 
haqqında çox amansız, sərt mövqe tuturlar. Onlar «cəhalət, qaranlıq elçilərini», 
«zərərli elementləri», xalqın ziyanlı instinktlərini qızışdıranları, elm və maarifin 
yayılmasına qarşı duranları «yerlə yeksan edir», «biçirlər». 
 49 
Bir sözlə, bizdə ruhaniləri söymək dəbdədir. Mollalar barədə hər hansı bir 
müsəlmanla söhbət et, o mollaları bütün bəlaların mənbəyi, qatı düşməni 
adlandıracaq. 
Məsələ burasındadır ki, mollalar haqqında C.Hacıbəylinin qeyd etdiyi bu 
ictimai rəy birdən-birə, əsassız yaranmamışdır. Bir tərəfdən, cəmiyyətdə Qərbin 
uydurduğu «müsəlman fanatizmi», «dözülməzliyi» pərdəsi ilə islamla mübarizəsi. 
Digər tərəfdən, xalqını bütün varlığı ilə sevən qələm sahiblərinin – M.Ə.Sabirin, 
C.Məmmədquluzadənin öldürücü satirası, felyetonları adamlar arasında mollalar 
barədə mənfi fikrin formalaşmasına xidmət etmişdir. 
C.Hacıbəylinin fikrincə, ruhanilər haqqında xoşagəlməz rəyin əmələ 
gəlməsinin bir səbəbi də, onların süstlüyü, soyuqluğu, fəaliyyətsizliyidir. Bunun 
özünün də  səbəbləri var. Başlıcası isə ruhani təhsili verən mütəşəkkil ali 
müəssisələrin olmamasıdır. C.Hacıbəyli bu barədə – Bakıda ruhani seminariyasının 
açılmasının vacibliyi haqqında hələ 1913-cü  ildə «Kaspi»də yazmışdır. O vaxt da, 
müəllif qeyd etmişdir ki, ruhani seminariyasının olmaması xalqın tərəqqisi və 
maariflənməsi yolunda ciddi maneədir. Bu zaman C.Hacıbəyli həm də ona 
əsaslanırdı ki, bizdə seminariyanın olmadığından, adamlar ruhani təhsili almaq 
üçün İran və Türkiyənin müxtəlif şəhərlərinə gedirlər. Başqa həyat tərzi, yad mühit 
onları öz xalqından uzaq salır. Belə tərbiyə və təhsillə geri dönən «mənəviyyat 
ataları» xalqa necə fayda verə bilərlər? Amma xalqın öz içərisində yetişən ruhani 
xalqın ideya və mənəvi ehtiyaclarını daha yaxşı bilər, xalqdan uzaq düşməzlər.  
Məsələ burasındadır ki, Qafqazın ali ruhani nümayəndələri də seminariyanın 
açılmasına ehtiyac olduğunu etiraf etməyə başlamışlar. Belə təhsil müəssisənin 
vacibliyini Zaqafqaziya şeyxülislamı Abdusalam Axundzadə qeyd etmiş, ilk addım 
kimi ali hakimiyyət orqanları qarşısında məsələ qaldırmışdı. Onlar razılıq versə də, 
Şeyxin vəfatı bu işin davam etdirilməsinə mane olmuşdur. 
Sonralar bu məsələ ilə şeyxülislam axund Pişnamazzadə məşğul olsa da, 
vəsait çatışmazlığı ucbatından seminariyanın açılmasına nail ola bilməmişdir. 
C.Hacıbəyliyə görə, vəsait tapmaq, vəqfin və məscidlərin yardımı ilə, 
şübhəsiz, seminariya açmaq olardı. Müəllif göstərir ki, ruhanilərimizin kədərli, ağır 
vəziyyətə düşməsinə seminariyanın olmamasından başqa səbəblər də var. 
Qəzetin növbəti nömrələrindən birində verilmiş məqalədə bu səbəblərdən 
bəhs etməzdən əvvəl, C.Hacıbəyli oxucunun diqqətini «Kaspi»nin 264-cü 
nömrəsində Tiflisdən verilmiş bir xəbərə cəlb edir. Xəbərdə bir seminariyanın 
açılması ilə bağlı görülən tədbirlərdən bəhs olunur.  Göstərilir ki, ruhani və 
dünyəvi şəxslərdən ibarət Komissiya Tiflis seminariyasının proqramını, 
Nizamnamə və ştat cədvəlini hazırlamaqla məşğuldur. Komissiyanın qənaətinə 
görə, seminariya iki yolla yarana bilər: ya müstəqil, ya da hansısa dini məktəbin 
yenidən qurulması ilə. Komissiya ikinci yolu seçmişdir. 
C.Hacıbəyli əmindir ki, Komissiyanın işinə Tiflisdən başqa Qafqazın digər 
şəhərlərindən də ziyalı müsəlmanlar cəlb edilməlidir. Yalnız Tiflisin Komissiya 
üzvlərinin iştirakı ilə indiki tələblərə cavab verə bilən dini mərkəzin açılması 
müşkül məsələdir. 
Xalqını, onun mənəvi, maddi dəyərlərini yüksək qiymətləndirən, tərəqqi və 
maarif naminə yorulmadan çalışan C.Hacıbəyli ayrı-seçkiliyin, müxtəlif 
 50 
təriqətlərin qərəzli mübarizəsinin qatı əleyhdarı olmuşdur. Təsadüfi deyil ki, 
seminariyanın açılması ilə bağlı məsələlərdən bəhs olunarkən tez-tez «şiə» 
sözünün işlədilməsi Ceyhun bəyi narahat edir. Böyük qələm sahibi yazırdı ki, 
seminariyaya bütün müsəlmanların – həm şiələrin, həm də sünnilərin ehtiyacı var. 
Seminariyanın açılmasına münasibət bu cür olsa, ruhanilərin tərbiyəsindəki 
nöqsanları aradan qaldırmaq, Avropada islam barəsində yayılan qərəzli söz-
söhbətlərin qarşısını almaq olar. 
Məqalənin sonuncu hissəsində (8 dekabr, № 274) müəllif ruhanilərin 
vəziyyətini qeyri-qənaətbəxş olması səbəblərini izah etmək üçün, onların gəlir 
mənbəyinin açıqlanması vacibliyini göstərir. 
O yazır: «Ruhanilərin müəyyən gəlir mənbəyi yoxdur. Onlar təsadüflərin 
hesabına yaşayırlar». C.Hacıbəyli təsadüflərin nədən ibarət olduğunu da qeyd edir 
ki, oxucuda mollanın həyat tərzi, gəlir mənbəyi barədə tam təsəvvür əldə etsin. 
Molla gözləməlidir ki, xeyir və ya şər məclisində kimsə ona müraciət edəcək, 
yaxud yoldan ötən bir kəs uzun Ramazan gecəsində atasının ruhunu şad etmək 
xəyalına düşəcək, ya da ki, məhərrəmliyin sonunda mərsiyəxandan sonra növbə 
mollaya çatacaq. Bunlardan başqa həm də, pedaqoji fəaliyyətlə məşğul olan 
mollalar da var ki, onun gəlirinə qəpik-quruş əlavə etmək olar. 
C.Hacıbəyli göstərir ki, tək mollanın yox, ruhanilərin bütün təbəqəsinin, hətta 
şeyxülislamın belə gəliri azdır. 
İqtisadi çətinliklər istər-istəməz mollada da «yaşamaq uğrunda mübarizə» 
şüarı ilə çalışmaq keyfiyyəti aşılayır. Təbii ki, belə vəziyyətdə ümumxalq 
mənafeyinin şəxsi mənafeyə qurban verilməsi şansı çoxalır. 
Molla təbii olaraq, məktəb açan elmə səsləyən dünyəvi ziyalıların timsalında 
öz rəqibini görür. Ziyalıların əsl niyyətlərindən xəbərsiz mollalar mədəni-
maarifçilik işini onlara qarşı çevrilmiş akt kimi qəbul edirlər. Mollanın yaşadığı, 
işlədiyi ərazidə məktəbin açılması, «mədrəsədən, axına səbəb olur ki, bu da, onun 
cibinə zərbə vurur. Şübhəsiz, belə vəziyyət mollanı haldan çıxarır. Əgər molla 
iqtisadi cəhətdən tam təmin olsaydı, heç şübhəsiz, minlərcə məktəbin açılması onu 
qıcıqlandırmaz və «rus işqolu»nun ünvanına söyməzdi. 
C.Hacıbəylinin fikrincə, vəziyyət bu cür davam etsə, kütləvi, mənəvi, fiziki 
şikəstliklər baş verə bilər. Bu gün ruhanilərin iqtisadi təminatı birinci dərəcəli 
əhəmiyyət kəsb edən məsələlərdəndir. 
Bu, 1914-cü ildə keçirilmiş müsəlmanların qurultayında da qeyd olunmuşdur. 
Böyük publisist ruhanilərin ehtiyacından bəhs edərkən çox vacib bir məsələni 
də vurğulamışdır. Onun qənaətinə görə şəxsi və əmlak münasibətlərində müsəlman 
ruhanilər də xristian ruhanilərə aid hüquq və imtiyazlardan istifadə etməlidirlər. 
C.Hacıbəyli məqalənin sonunda ruhani dünyasında ediləcək dəyişikliklərin 
rəhnini iki məsələnin təxirə salınmadan həll olunmasında görür: təlim-tərbiyə və 
təminat. 
Cəmiyyətdə bəziləri də mollaların iqtisadi mübarizəsinin dinlə elmin, 
köhnəliklə yeniliyin, cəhalətlə işığın mübarizəsi kimi qiymətləndirir. 
Göründüyü kimi, islamın mahir bilicisi və istedadlı qələm sahibi C.Hacıbəyli 
ruhaniliyin mövcud problemlərini çox obyektiv şəkildə araşdırmış, çıxış yolunu 
göstərmiş, bununla da, həm yalnız «ifşa etməklə» məşğul olan qafqazlı 
 51 
həmkarlarını qınamış, həm də, Avropada «fanatizm», «dözülməzlik» kimi 
ibarələrlə aləmə car çəkən ideoloqlara tutarlı cavab vermişdir. 
C.Hacıbəylinin gənc yaşlarından islamdan bəhs edən yazılarını  sonrakı 
illərdə-xüsusilə, mühacirət dövründəki fundamental tədqiqatların bünövrəsi hesab 
etmək olar. 
 
“Meydan”qəzeti, 6,13,20 oktyabr 1995, 
“Xalq qəzeti” 3 fevral 1999 
 
ÖZÜNÜ TÜRK VƏ MÜSƏLMAN SAYAN HƏR KƏS.., YAXUD 
C.HACIBƏYLĠ QASPRĠNSKĠ HAQQINDA 
 
(İSMAYIL QASPRİNSKİNİN VƏFATININ 80 İLLİYİ 
MÜNASİBƏTİLƏ) 
 
 
Türk dünyasının mədəni, mətbu-ictimai-mənəvi tarixində misilsiz rol 
oynamış İsmayıl bəy Qasprinski ideyaları taleyin hökmü ilə dünyaya səpələnmiş 
böyük bir millətin illər uzunu arzu və istəklərini əks etdirməklə bərabər, tərəqqi, 
dirçəliş, xilas yoluna işıq saçmışdır. Bu ideya çox yığcam şəkildə belə ifadə 
olunmuşdur: «Dil, fikir və iş birliyi». Bu ideyanın formalaşmasına, sonralar isə 
alovlu təbliğinə İ.Qasprinski bütün həyatını həsr etmişdir. 
İ.Qasprinski 1851-ci ildə Krımın Bağçasaray şəhəri yaxınlığındakı Avcı 
kəndində dünyaya göz açmışdır. Atası Mustafa ağa Qaspiralı kəndindən olduğu 
üçün İsmayıl bəy özünə Qasprinski soyadını götürmüşdür. İlk təhsilini Ağmeçiddə 
alan İsmayıl bəy Moskva şəhərində hərbi liseydə oxumuş, 1868-ci ildən isə 
müəllimliyə başlamışdır. Moskva, sonralar Paris (1871-74-cü illərdə İsmayıl bəy 
Fransada yaşamışdır) mühiti gələcəyin böyük ziyalısında bu qənaəti 
formalaşdırmışdır ki, xalqın cəhalətdən xilası, tərəqqisi üçün onun maariflənməsi 
yeganə yoldur. İsmayıl bəy bu yolda yorulmadan çalışır, məktəblər açır, qəzet 
buraxmağa səy göstərir. Araşdırmalarının, müşahidələrinin və səfərlərinin nəticəsi 
kimi bu illər iki kitab yazır: «Avropa mədəniyyətinə bir nəzəri-müvazinə», 
«Rusiya müsəlmanları». 
İnadkarlığı, gərgin zəhməti bahasına İsmayıl bəy əvvəlcə «Tonğuc» (1881), 
«Mirati-cədid» (1882) qəzetlərini, sonra isə Rusiya müsəlmanlarının mətbuat, 
mədəniyyət tarixində parlaq rol oynamış «Tərcüman»ı (1883-cü il, 10 aprel) 
buraxmağa nail olur. 
Heç şübhəsiz, Bağçasaraydan parlayan – bütün türk dünyasına işıq salan bir 
ulduz – İsmayıl bəy Qasprinski şəxsiyyətinə Azərbaycan ziyalıları da böyük maraq 
göstərir, onunla əməkdaşlıq edirdilər. Xalqımızın Əli bəy Hüseynzadə, Əlimərdan 
bəy Topçubaşov, Əhməd bəy Ağayev kimi simaları İsmayıl bəylə, onun qəzeti 
«Tərcüman»la müntəzəm əlaqə saxlamışlar. Dövrünün fəal, məhsuldar və 
mütərəqqi ziyalılarından sayılan Ceyhun bəy Hacıbəyli üçün də İsmayıl bəy 
Qasprinski örnək, öndər idi. Bunu Hacıbəylinin İsmayıl bəy Qasprinskinin vəfatı 
 52 
münasibətilə «Kaspi» qəzetində dərc etdirdiyi «İsmayıl bəy Qasprinskinin 
xatirəsinə» adlı yazısında («Kaspi», 1914, № 204, Cey Dağıstani) aydın görmək 
olur. Ceyhun bəy 1914-cü ilin əvvəllərində Petroqradda İsmayıl bəylə görüşmüş və 
bu görüş C.Hacıbəylidə böyük təəssürat oyatmışdır: «Onun işləmək ehtirası ilə 
nəfəs alan simasına, canlı, ağıllı gözlərinə baxdıqca qocalıqdan uzaq, qüdrətli, 
güclü səsinə qulaq asdıqca, mən öz-özümə demişdim: bax, bu insan öz zəhmətinin 
bəhrəsini görəcəkdir. Və mən o zaman yanılmamışdım». 
İsmayıl bəyin xəstələnməsi xəbəri bütün müsəlman dünyasını 
həyəcanlandırmışdı, qəzetlər «nəhəng publisistin» səhhəti barədə xəbərlər dərc 
edir, adamlar ibadət zamanı «əziz xəstənin» sağalmasını dua edirdilər. Müsəlman 
mətbuatının və ictimaiyyətinin bu həyəcanı İsmayıl bəyə olan məhəbbətin təzahürü 
idi. «Və həqiqətən də İ.Qasprinski kimi xadimi qiymətləndirməmək mümkün 
deyildi. Özünü müsəlman sayan kəs bütün həyatını xalqa həsr etmiş, 35 il ərzində 
xalqın maddi, mənəvi keşiyində durmuş insanın taleyinə laqeyd qala bilməzdi. 
Özünü müsəlman sayan kəs bəzən həyata keçməyən, lakin nəcibliyini, 
faydalılığını az da olsa itirməyən böyük fikir və ideyalar sahibinin ölümünə bütün 
qəlbi ilə yas saxlamaya bilməzdi». 
Ceyhun bəy «Tərcüman»ın redaktorunun xatirəsinə həsr etdiyi məqalədə 
oxucunun diqqətini İ.Qasprinski kəlamının, nüfuzunun təkcə öz xalqı arasında yox, 
bütün Rusiya, dünya müsəlmanları, Avropa mətbuatı və şərqşünasları arasında 
hakim, həlledici olduğuna yönəldir: «…Onun sahib olduğu erudisiyaya nəinki 
bütün dünyanın tək-tək müsəlmanları, hətta hər hansı bir avropalı həsəd apara 
bilərdi». «…Şərq dünyası ilə məşğul olan Avropa mətbuatı etiraf etmişdir ki, 
İ.Qasprinskinin hər bir sözü və fikri onların arasında böyük çəkiyə sahibdir». 
«Onun səsini demək olar ki, bütün dünya müsəlmanları eşidirdi». «…Onun 
Hindistanda, Misirdə, Türkiyədəki mühazirələrinin bəhrəsini görürük». 
C.Hacıbəylinin fikrincə, İ.Qasprinski siyasətçi deyildi, siyasət məsələləri, 
beynəlxalq münasibətlər, bu və ya başqa qrupun hüquqi vəziyyəti onu yalnız bir 
jurnalistə lazım olan səviyyədə maraqlandırırdı. C.Hacıbəyliyə İ.Qasprinskinin 
fikir və ideyaları çox yaxın, doğma idi. Odur ki, Ceyhun bəy İsmayıl bəyi 
düşündürən, narahat edən problemləri, onun məqsəd və məramlarını çox məharətlə 
açıqlayırdı: «Uşaq doğulduğu mühitdə öz mənsubiyyətini ən əvvəl dili ilə izhar 
edir. Onu əhatə edən mühiti digərlərindən fərqləndirən dini və sair münasibətlər 
hələlik uşağa məlum olmasa da, körpə başqalarından fərqini özünəməxsus vasitə 
ilə – dillə bildirir». 
C.Hacıbəyliyə görə, sadə və ilk baxışdan diqqəti cəlb etməyən bu amil – dil 
bəşəriyyət üçün böyük və birinci dərəcəli əhəmiyyət kəsb edir. İnsanları bir-birinə 
bağlayan, onlar arasında əlaqə, ünsiyyət vasitəsi rolunu oynayan dildir. Məhz bu 
amil eyni dildə danışanların qohumluğuna, birliyinə dəlalət etmirmi? C.Hacıbəyli 
göstərir ki, İ.Qasprinski bu fikri rəhbər tutaraq, Rusiya türklərinin dilində 
«Tərcüman» qəzetinin nəşrinə başlamışdır. Qəzet bütün türklərin dilinin 
cilalanmasına, ortaq varianta gətirilməsinə və birləşməsinə xidmət etməli idi. 
Ceyhun bəy yazırdı: «O, (İ.Qasprinski nəzərdə tutulur – T.A.) deyirdi: Rusiya 
tatarları adlandırılanlar hamısı bir ailədəndir: uyğur türk ailəsindən. Onların bir 
ümumi dili var – türk dili. Ayrı-ayrı ailələrdə bu dildə baş verən dəyişikliklər, türk 
 53 
dilinin dialektlərə bölünməsi tarixi-siyasi hadisələrin nəticəsində baş vermişdir». 
İ.Qasprinskinin fikrincə, bütün türklər onlar üçün nə vaxtsa, ümumi və doğma dil 
olmuş türkcədə birləşməyə çalışmalıdırlar. Böyük idealistin bu mütərəqqi, bəşəri 
ideyasının həm müsəlmanlar, həm də rus şərqşünasları arasında əleyhdarları vardı. 
Lakin İsmayıl bəy öz fikrindən dönmür və bu yolda fədakarlıqla çalışırdı. 
C.Hacıbəyliyə görə İ.Qasprinski bu sahədə çox şeyə nail olmuşdu: «Onun 
«Tərcüman»ını – Rusiya müsəlmanlarını dillə birləşdirən orqanını Volqaboyunda 
və Sibirdə, Türkmənistanda və Krımda, bizim Qafqazda oxuyurlar. Və başa 
düşürlər. Mərhum idealist də bunu arzulayırdı». 
C.Hacıbəyli məqaləsinin sonunda göstərir ki, 32 il ərzində Rusiyanın türk 
müsəlmanlarını birliyə çağıran İ.Qasprinski ölümü ilə də onları birləşdirdi. İsmayıl 
bəyin vəfatı onların ümumi kədərinə çevrildi. 
İllər uzunu Sovet təbliğat maşını ilə «panislamist», «pantürkist», «millətçi» 
kimi ibarələrlə gözdən salınan, ideya və istəkləri xalqdan gizlədilən İ.Qasprinski 
haqqında C.Hacıbəylinin yazdıqları iki cəhətdən qiymətlidir. Bu məqalə bir 
tərəfdən İ.Qasprinskinin türk dünyasındakı yeri, xidməti və nüfuzu haqqında 
məlumatları zənginləşdirirsə, digər tərəfdən C.Hacıbəylinin özünün mövqeyi, 
idealları, məram və istəkləri barədə təsəvvürü genişləndirir. 
Əlimərdan bəy Topçubaşov İ.Qasprinskinin ölümü münasibətilə yazırdı: 
«İnsan kimi doğuldun, insan kimi yaşadın, insan kimi vəfat etdin». («Kaspi», 1914, 
№ 204). Ə.Topçubaşovun bu sözlərini tərəddüdsüz olaraq türk dünyasının hər iki 
böyük oğluna şamil etmək olar. 
 
               “Azərbaycan” qəzeti, 
18 yanvar 1995 
 
 
C.Hacıbəyli  A.Bakıxanov  haqqında 
 
 
Mühacirətdən sonra da Ceyhun Hacıbəyli qələmdən ayrılmamışdır. Bu dəfə 
isə öz fəaliyyətini daha çox xaricdə Azərbaycanın ədəbiyyat, mədəniyyət və 
incəsənətini təbliğ etməyə yönəltmişdir. Bu mənada onun fransız mətbuatında – 
qəzet və jurnallarında dərc etdirdiyi məqalələri daha çox diqqətəlayiqdir. 
Cəsarətlə mədəniyyətimizin fədaisi adlandıra biləcəyimiz Ramiz 
Abutalıbovun Parisdən gətirərək Mərkəzi Dövlət Ədəbiyyat və İncəsənət Arxivinə 
(MDƏİA) təhvil verdiyi C.Hacıbəylinin arxivində belə sənədlər çoxdur. Onlardan 
biri – Abbasqulu Ağa Bakıxanov haqqında 1934-cü ildə «İki dünyanın jurnalı»nda 
dərc etdirdiyi məqalə (MDƏİA, fond 649, iş № 20) bu gün də aktual və 
əhəmiyyətlidir. 
Ceyhun Hacıbəyli məqalənin əvvəlində göstərir ki, Qafqaz xalqlarının 
tarixinə həsr edilmiş əsərlər çox azdır. Qədim tarixçilər, xüsusilə ərəb, yunan və 
farslar bu barədə təsadüfdən-təsadüfə, daha çox müdaxilə və basqınları təsvir 
edərkən bəhs etmişlər. Ceyhun bəy təəssüflə yazırdı ki, biz öz tariximizi, xüsusilə 
monqol müdaxiləsindən başlamış rus işğalınadək olan dövr haqqında çox az bilirik. 
 54 
Azərbaycan XX əsrin sonunda ikinci dəfə müstəqillik əldə etdikdə 
C.Hacıbəylinin 30-cu illərin ortalarında xarici mətbuatda qaldırdığı problem bütün 
çılpaqlığı ilə özünü göstərdi. «Tarix» ideologiyaya xidmət etdiyi üçün yaşamadı. 
Sovet tarixçiləri həm son 70 ilin saxta tarixini yazmışlar, həm də əvvəlki dövrləri 
təhrif etmiş, bir çox tarixi faktlara qəsdən, bilərəkdən göz yummuşlar. SSRİ 
dağıldıqdan sonra Azərbaycan xalqı qarşısında bütün çətinliyi ilə duran suallardan 
biri də tariximiz oldu. İş o yerə çatmışdı ki, xalqımızın, dilimizin adı, 
Konstitusiyada onların necə adlandırılması referenduma çıxarılmışdı. Bütün bu 
problemlər şübhəsiz ki, tariximizdəki, daha dəqiq desək, tarix haqqında yazılan 
əsərlərimizdəki boşluqların, çatışmazlıqların nəticəsi idi. C.Hacıbəyli 1934-cü ildə 
yazırdı ki, «bu boşluğu, qismən də olsa, Abbasqulu Ağa Bakıxanov adlı bir 
azərbaycanlı alimin «Gülüstani-İrəm» adlı əsəri doldura bilər. 
 Ceyhun bəy əsərin əhəmiyyətini qeyd etdikdən sonra «Gülüstani-İrəm»in 
nəşr olunub-olunmaması barədə fikir və mülahizələrini bölüşür. Qeyd edir ki, onun 
bəhs etdiyi variant rus dilindədir və 320 səhifədən ibarətdir. Müəllifin fikrincə, 
«Şirvanın və Dağıstanın tarixi» adlanan rus variantı stilistik və qrammatik 
cəhətdən zəifdir, bununla belə əhəmiyyətini itirmir. Məlum olur ki, rus variantında 
müqəddimədən sonra 21 səhifə ölkənin coğrafi təyinini və təsvirini verir. Əsər beş 
dövrə həsr olunmuş beş hissəyə bölünüb: I hissə «Qədim dövrdən ərəblərin 
Qafqazda peyda olmasına kimi» adlanır və burada həmin dövrə toxunulur. O, 30 
səhifədən ibarətdir. 40 səhifəlik II hissə ərəblərin peyda olmasından (VII əsrin 
ortaları) monqol işğalı (VIII əsrin ortaları) arasındakı dövrə həsr olunub. 27 
səhifəlik III hissə monqol-tatar müdaxiləsindən İranda Səfəvilər sülaləsinin taxta 
çıxmasınadək (XV əsr) tarixi əhatə edir və bu sülalənin bütün hökmdarlarının 
siyahısını nəzərə çatdırır. Ən böyük, 96 səhifəlik IV hissə XV əsrdən Nadir şahın 
ölümünə qədərki dövrdən bəhs edir (XVIII əsrin ortaları). Nəhayət, 75 səhifədən 
ibarət olan V hissə ölkənin Nadir şahın ölümündən Rusiya və İran arasındakı 
Gülüstan müqaviləsinədək (XIX əsrin əvvəli) olan dövrü təsvir edir. 17 səhifəlik 
əlavə Şirvan və qonşu ərazilərin «diqqətəlayiq adamların, ziyalı və alimlərin 
həyatına aid kiçik qeydlərə həsr olunub. Bu əlavə bütün müsəlman aləmində 
məşhur olan Xaqani, Fələki, Çələbi, Nizami, Əbül-üla və s. kimi 20-yə yaxın 
şəxsin tərcümeyi-halından ibarətdir. 
C.Hacıbəyli göstərir ki, A.Bakıxanov bunlardan başqa daha 30 nəfərə yaxın 
Şirvan mənşəli yazıçının adını çəkir. Müəllif yazır: «O, əsəri öz şəxsi həyatına aid 
bəzi detalları verməklə bitirir və deyir ki, «bu onun qürur hissindən deyil, adətə 
hörmətdən və onun məhz bu ölkədən çıxmasından doğan məğrurluqdan irəli gəlir». 
«Başqaları qızılgül və jasmin, mən isə yalnız itburnu gülü olsam da, bu bizə eyni 
gül bağından olmağımıza mane olmur». 
Daha sonra C.Hacıbəyli A.Bakıxanovun tərcümeyi-halından bəhs edir. 
Ədəbi təxəllüsü «Qüdsi» olan Abbasqulu Ağa Bakıxanov 1794-cü ildə Bakı 
xanlığının Əmirhacıyan kəndində anadan olmuşdur. Özünün dediyinə görə, 7 
yaşında təhsilə başlamasına baxmayaraq, gənclik çağına qədər fars dilindən başqa 
heç bir şey öyrənə bilməmişdi, aramsız müharibələr və təhlükəsizliyin təmin 
olunmaması müntəzəm təhsil almağa mane olub. 17 yaşında o, ərəb dilini və 
elmləri öyrənməyə başlayıb və on il tamamında ziyalı adına müəyyən dərəcədə nail 
 55 
olub. Bu vaxt rus ordusunun baş komandiri Yermolov onu Tiflisə, öz yanına 
çağırıb apardı. Məhz bu vaxtdan etibarən Abbasqulu Ağa rus dilini və onun 
vasitəsilə, qərb elmlərini və ədəbiyyatını öyrənməyə başlayır. O, özünün ilk 
səyahətinə başlayır və Şirvanı, Ermənistanı, Dağıstanı, Çerkeziyanı, Gürcüstanı, 
Anadolunu dolanaraq adamları və digər gördüyü hadisələri müşahidə edir. Rus-
türk, rus-İran müharibələri və sülh bağlanması vaxtı o, rus şahzadə generalı 
Paskeviçin yanında idi. 1833-cü ildə Abbasqulu Ağa özünün son tədqiqat 
səyahətinə çıxır. Şimali Qafqaz, Don hövzəsi, Ukrayna, Rusiya, Latviya, Litva və 
Polşanı gəzərək, hər yerdə ədəbiyyat və elm adamları ilə münasibətə girir.  
Mühacirətə qədərki dövrdə C.Hacıbəylinin toxunduğu başlıca mövzulardan 
biri əcnəbi oxucuları Azərbaycan təfəkkür və həyat tərzi ilə maarifləndirmək idi. 
Bu mənada «yalnız elm və ziya bizə yer üzündə xoşbəxtlik gətirə bilər və ölümdən 
sonra bizim mövcudluğumuzu təmin edər» - deyən A.Bakıxanovla C.Hacıbəylini 
bir-birinə bağlayan mənəvi tellər parlaq təzahür edir. Vətəndə olarkən doğma 
xalqını elmə, tərəqqiyə, maarifə səsləyən Ceyhun bəy qürbətdə xarici oxucuları 
tarix, mədəniyyətimizin zəngin mənəvi xəzinəsi ilə maarifləndirirdi. 
Adı çəkilən məqaləsində C.Hacıbəyli A.Bakıxanovun qələmə aldığı daha on 
bir əsərini qeyd edir və hər birinin mövzusu haqqında bir-iki cümlə ilə məlumat 
verir. 
«I. «Riyaz-ül-Qüds», türk dilində; islamın müqəddəs şəxsiyyətlərinin qısa 
həyatı, 14 başlıqda. 
2. «Qanun-i-Qüdsi», fars qrammatikası, 3 başlıqda. Müəllifin özü tərəfindən 
ruscaya tərcümə olunmuş bu əsər, çarın əmri ilə Tiflisdə çap olunub. 
3. «Kaş-ül-Qarab», fars dilində. Amerikanın kəşfinin tarixi və təsvirindən 
ibarətdir. 
4. «Təhzib-i-Əxlaq», farsca, girişdən, 12 başlıqdan və yunan, ərəb və 
Avropa müəlliflərinin əxlaq və fəlsəfə barədə fikirlərinin xülasəsindən ibarətdir. 
5. «Ayn-ül-Mizan», ərəbcə, məntiq və sxolastika barədə. 
6. «İsrar-ül-Məlkut», fars və ərəb dillərində, astronomiya, o cümlədən, 
Ptolomey və Kopernikin sistemlərindən bəhs edir. Bu əsərində müəllif sübut 
etməyə çalışır ki, Quran Kopernik sisteminin doğruluğunu qabaqcadan göstərib. 
7. «Dünya coğrafiyası» fars dilində. 
8. «Müşkət-ül-Ehrar», farsca şeir şəklində əxlaqi nəsihətlər. 
9. Nəhayət, ərəb, fars, osman və azəri türk dillərində bir neçə şeir. 
Şərq dilləri məktəbi kitabxanasında biz Abbasqulu Ağanın «Bakılı Qüdsi» 
adı altında aşağıdakı əsərlərini tapdıq. 
10. «Əsrar-əl-Mələküt» («Mələklər dünyasının sirləri». Həyati Zadə Seyid 
Şərif Xəlil tərəfindən «Əfkar-əl-Cabarut» - Ali dünya haqqında düşüncələr» 
(Kosmoqrafiya, coğrafiya) adı altında türk dilinə tərcümə olunub. Konstantinopol, 
1848, İmperiya Nəşriyyatı. 
11. «Hədisi-Qüdsi» (ərəbcədən türkcəyə Məhəmməd xan tərəfindən tərcümə 
olunub). Peyğəmbərin şiələrə təyin edilmiş adətlər barədə, litoqrafiya, 1862. 
C.Hacıbəyli məsləkinə, məramına sadiq olan, qələminə hörmət edən 
publisistlərdəndir. Nəyinsə xatirinə olanı şişirtmək, yaxud azaltmaq onun təbiətinə 
yaddır. Təsadüfi deyil ki, böyük qələm sahibi A.Bakıxanovun əsərinin müsbət 
 56 
keyfiyyətlərini qeyd etməklə yanaşı, onun nöqsanlarını da deməkdən çəkinmir. 
Ceyhun bəy bəzən faktların azlığını, bəzən də hadisələr arasında əlaqələrin 
olmadığını xüsusilə vurğulayır. Həm də böyük mədəniyyət, mərifət sahibi olan 
Ceyhun bəy bunu A.Bakıxanovla yox, dövrün, dövranın obyektiv, subyektiv 
amilləri ilə bağlayır. Müəllif A.Bakıxanovun bir etirafını təqdim etməklə onu 
oxucunun nəzərində daha da yüksəldir. C.Hacıbəyli yazır: «Bununla belə, müəllif 
etiraf edir ki, «onun sadə gücü və mümkünatı müqabilində girişdiyi iş çox ağırdır; 
məhz buna görə o, öz oxucusundan, başqasının səhvini müdafiə etməyin tərifəlayiq 
keyfiyyət olduğunu xatırladaraq öz şəxsi çatışmazlıqlarına görə iltifat istəyir». 
Kitabın müqəddiməsində o, haqlı olaraq deyir: «Nə səlnamə, nə xronika, nə adət, 
nə də abidələr bizə Qafqazda baş verən tarixi hadisələri bütün dolğunluğu ilə 
tanıda bilər. Çoxsaylı basqınlar, arasıkəsilməyən müharibələr, viranlar tarixçilərin 
istifadə edə bildiyi sənədlərdən daha çoxunu yoxa çıxarıb. Qonşu xalqların 
səlnamələri və ənənələri bu mövzuda bizi məmnun edən heç bir şey özündən təsvir 
etmir. Bununla belə, «işin çətinliyi onu görməyə cəhd etməkdən boyun qaçırmağa 
bəhanə vermir» ərəb atalar sözünü yadıma salaraq bütün məkan daxilində material 
toplamağa, pərakəndə faktları müqayisə və analiz etməyə, abidə və mətnlərin 
vasitəsi ilə ənənələri yoxlamağa çalışdım. Beləliklə, səlnamələr, sənədlər, pul 
sikkələri, əlyazmalar və sələflərin və müasirlərin cürbəcür şəhadətlərini ələ 
keçirərək, tarixçinin başlıca vəzifəsinə uyğun gəlməyə səy edərək bu əsəri 
yaratmağa nail oldum: faktları elə ardıcıllıq və metodla göstərmək ki, dindaşlarıma 
və əcnəbilərə qarşı qərəzsizliyi tam saxlayım və unutmayım ki, bəşər övladı 
bütövlükdə vahid bir ailə təşkil edir və Yer kürəsi ümumi vətəndir». 
 
         01.01.1994 
 
 
Ceyhun Hacıbəylinin əsərləri ana dilində 
 
            
 «Azərbaycan mühacirət ədəbiyyatının və publisistikasının görkəmli 
nümayəndəsi, adı Məmmədəmin Rəsulzadə, Əlimərdan bəy Topçubaşov, Əli bəy 
Hüseynzadə, Əhməd bəy Ağayev, Əkbər ağa Şeyxülislamov kimi məşhur ictimai-
siyasi xadimlərlə bir sırada çəkilən Ceyhun Əbdülhüseyn oğlu Hacıbəyli 1891-ci il 
fevralın 2-də Şuşada anadan olmuşdur. O, ibtidai təhsilini Şuşada Haşımbəy 
Vəzirovun ikisinifli rus-tatar məktəbində alır, sonra Bakıda realnı məktəbdə 
oxuyur. Dövrünün məşhur milyonçusu, xeyriyyəçi Murtuza Muxtarovun maddi və 
mənəvi dəstəyi ilə 1908-ci ildə Peterburq Universitetinin hüquq fakültəsinə qəbul 
olunur. 1909-cu ilin yayında təhsilini davam etdirmək üçün Parisə gedir. Əvvəl 
Sorbon Universitetində, sonra Ali Politexnik Elmlər Məktəbində təhsilini davam 
etdirir. 1915-ci ildə təhsilini başa vuran Ceyhun bəy Vətənə qayıdır». 
Bu sətirlər tədqiqatçı-tərcüməçi Mirzəbala Əmrahovun tərtib etdiyi «Ceyhun 
Hacıbəylinin seçilmiş əsərləri» adlı kitaba (Bakı, «Elm», 2006) yazdığı «Ön 
söz»dən götürülmüşdür. Kitabda C.Hacıbəylinin mühacirətdə fransız dilində 
qələmə aldığı 4 hekayəsi – «Müəzzinin lənəti», «Baş tutmayan ziyarət», «Stalinin 
 57 
öpüşü və ya staxanovçu Fatimə», «Nejdanovun işi» və 2 məqaləsi – «XIX əsrin 
azərbaycanlı tarixçisi Abbasqulu ağa Bakıxanov», «SSRİ-də ziyalılar» kimi əsərlər 
verilmişdir. Respublikada fransız dili üzrə yüksək səviyyəli tərcüməçi-mütəxəssis 
kimi tanınan Mirzəbala Əmrahov həm də AMEA Ədəbiyyat İnstitutunun 
dissertantıdır və hazırda Ceyhun Hacıbəylinin mühacirət dövrü həyat və 
yaradıcılığı mövzusunda namizədlik işini davam etdirir. 
Uzun illər xarici ölkədə çalışan M.Əmrahovun C.Hacıbəyli yaradıcılığına 
müraciət etməsi təsadüfi deyil. Hələ ötən əsrin 80-ci illərinin sonu – 90-cı illərin 
əvvəllərində Azərbaycan Dövlət Neft Akademiyasında pedaqoji fəaliyyətlə məşğul 
olduğu dövrdə Ceyhun Hacıbəyli haqqında respublika mətbuatında ara-sıra dərc 
olunan məqalələr elmi-tədqiqat işinə maraq göstərən M.Əmrahovun diqqətini 
çəkirdi. Sonradan xarici ölkəyə uzunmüddətli ezamiyyəti bu məsələni bir qədər 
arxa plana çəkdi. Lakin qürbət həyatını yaşayan M.Əmrahov Vətənə dönər-dönməz 
mühacir həmvətənimizin həyat və yaradıcılığını araşdırmağa başladı. Artıq 
tədqiqatçı C.Hacıbəyli irsindən bu günə qədər Azərbaycan elmi ictimaiyyətinə 
məlum olmayan bir sıra bədii və publisistik əsəri fransız dilindən doğma dilə 
çevirmiş, elmi məqalələr yazıb dərc etdirmişdir. 
C.Hacıbəylinin anadan olmasının 115-ci ildönümü ərəfəsində M.Əmrahovun 
buraxdığı «Ceyhun Hacıbəylinin seçilmiş əsərləri» kitabı isə mühacirətşünaslığa, 
ceyhunşünaslığa dəyərli töhfədir. Kitabın «Ön sözü»ndə tədqiqatçı C.Hacıbəylinin 
həyat və yaradıcılıq yoluna işıq salır. C.Hacıbəylinin XX əsrin əvvəllərində Bakıda 
buraxılan «Kaspi», «Bakı», «Proqres», «İrşad» və s. qəzetlərlə, Parisdə nəşr edilən 
bir sıra mətbu orqanlarla əməkdaşlıq etdiyinə, 1917-ci ildə «İttihad», sonralar 
Müsəlman Milli Komitəsinin «Kaspi» qəzetinə əlavə kimi buraxdığı «İzvestiya» 
qəzetinin, 1918-ci ildə Azərbaycan Xalq Cümhuriyyətinin rəsmi orqanı 
«Azərbaycan» qəzetinin redaktoru olduğuna diqqəti yönəldən M.Əmrahov göstərir 
ki, C.Hacıbəyli 1919-cu ilin yanvar ayında Əlimərdan bəy Topçubaşovun 
rəhbərliyi altında Azərbaycan nümayəndə heyətinin tərkibində Fransaya – Versal 
Sülh Konfransına gedənədək böyük həyat və yaradıcılıq yolu keçmişdi. 
1920-ci ilin aprel ayında Azərbaycan qırmızı rus ordusu tərəfindən işğal 
olunur və istiqlal aşiqi, sarsılmaz əqidə, məslək sahibi C.Hacıbəyli bir daha Vətənə 
dönə bilmir, 1962-ci ildə Parisdə vəfat edir. Mühacirət illərində böyük qələm və 
kəlam sahibi C.Hacıbəyli zəngin ideoloji-mənəvi irs yaradır. Onun rus, 
Azərbaycan və fransız dilində qələmə aldığı bədii və publisistik əsərlər həm ideya-
məzmun, həm də sənətkarlıq baxımından diqqətəlayiqdir. 
C.Hacıbəyli erkən yaradıcılıq dövründən ona yaxın olan milli, mənəvi, 
didaktik, dini mövzularda yaradıcılıq axtarışlarını mühacirətdə də davam etdirir. 
Parisin ən nüfuzlu jurnalları ilə sıx əməkdaşlıq edən C.Hacıbəylinin yaradıcılığının 
başlıca mövzusu bolşevizmə və rus imperializminə qarşı amansız ideoloji mücadilə 
olmuşdur. 
C.Hacıbəylinin mühacirətdəki məhsuldar və fədakar fəaliyyətindən bəhs 
edən M.Əmrahov «Ön söz»də yazır ki, mühacirətdə yaşadığı dövrdə ictimai-siyasi 
fəaliyyətlə yanaşı, o, çoxşaxəli yaradıcılığını da davam etdirir, ədəbiyyat, tarix, 
mədəniyyət, etnoqrafiya sahəsində müxtəlif əsərlərlə fransız mətbu orqanlarında 
çıxış edirdi. 1925-ci ildə «Societe Asiatique» cəmiyyətinin «Journal Asiatique» 
 58 
məcmuəsində «XVIII əsrin əvvəllərinin Azərbaycan tarixçisi Abbasqulu ağa 
Bakıxanov» məqaləsi, 1933-cü ildə həmin məcmuədə «Qarabağ dialekti və 
folkloru», 1930-cu ildə Londonda «Asiatie Review» məcmuəsində «Azərbaycan 
mətbuatı tarixi» və b. əsərləri çap olunur. C.Hacıbəyli «Kavkaz» jurnalının fransız 
nəşrinə Parisdə, «Azərbaycan» jurnalına Paris və Münxendə redaktorluq etmişdir. 
Fransız dilini mükəmməl bilməsi ona bu dilə öz vətəninin folkloru, tarixi, 
ədəbiyyatı, musiqisi və s. mövzularında tərcümələr etməyə, həm də bu dildə ciddi 
əsərlər yazmağa, onları dərc etdirib öz düşüncələrini Qərb oxucuları ilə bölüşməyə 
imkan vermişdir. 
Yazıçı-publisist Qafqaz mühacir mətbuatında fəal iştirak etmiş, «La Revue 
dü monde musulman» (burada o digər məqalələri ilə yanaşı, «Pervaya 
musulmanskaya respublika – Azerbaydjan» əsərini çap etdirmişdir), «Le bulletin 
dü comite France-Orient», «La Revue contemporaine», «La Revue Politique et 
Parlamentaire», «La Revue des Jeunes», «Le Fiqaro» və s. kimi mətbu orqanlarla 
birgə işləmiş, bir neçə il ərzində məşhur «La Revue de deux Mondes» fransız 
jurnalının əməkdaşı olmuşdur. 
C.Hacıbəyli irsini böyük həvəs və tükənməz enerji ilə araşdıran Mirzəbala 
Əmrahov «Seçilmiş əsərlər»də oxuculara təqdim olunan yazıları da geniş tədqiqata 
cəlb edir. O, həmin əsərlərin mövzusu, məzmunu, ideya istiqaməti barədə ciddi 
elmi-nəzəri mühakimələr söyləyir, işin aktuallığı və əhəmiyyəti barədə maraqlı 
mülahizələr irəli sürür. 
İstedadlı tədqiqatçı M.Əmrahovun gərgin əməyi, faydalı axtarışlarının 
bəhrəsi kimi ərsəyə gələn bu kitab C.Hacıbəyli yaradıcılığının, bütövlükdə 
mühacirət irsinin tədqiqi sahəsində növbəti uğurlu addımdır. 
 
 
“Xalq qəzeti”, 12 aprel 2006 
 
Həsən bəy Zərdabinin vurğunu 
 
Azərbaycanın ədəbi, mədəni, mətbu, ictimai-siyasi həyatında, ölkənin 
azadlığı və müstəqilliyi uğrunda mücadilə tarixində parlaq iz qoymuş yazıçı-
publisist, tərcüməçi, diplomat, tədqiqatçı Ceyhun Hacıbəylinin bir sıra görkəmli 
yazıçı və şairlərimiz haqqında yazdıqları da son dərəcə dəyərlidir, əhəmiyyətlidir 
və aktualdır. Bu mənada böyük qələm sahibinin milli mətbuatımızın banisi Həsən 
bəy Zərdabi haqqında qələmə aldıqları onun jurnalist fəaliyyətində xüsusi yer tutur. 
«Kaspi» qəzeti ilə məhsuldar əməkdaşlıq edən C.Hacıbəyli (Dağıstani) 
H.Zərdabinin həyat və fəaliyyəti ilə bağlı bir neçə sanballı, ibrətamiz məqalə 
yazmışdır. 
Azərbaycanda milli mətbuatın yaradılmasının 125 illiyi münasibəti ilə 
respublika Prezidenti Heydər Əliyevin jurnalistlərlə görüşü neçə il əvvəl arxivdə 
rast gəldiyim «Kaspi» qəzetində dərc olunan (1912-ci il, № 269 və 1914-cü il, № 
267) Ceyhun Hacıbəylinin «Həsən bəy Məlikovun xatirəsi» və «Müsəlmanın 
qeydləri» rubrikası ilə «Yeddi il» adlı məqalələrini yadıma saldı. Mənə elə gəldi ki, 
görüşdə Səttar Zərdablı «Əkinçi»nin nəşr olunduğu mətbəə, H.Zərdabinin yaşadığı 
 59 
bina, mərhumun qəbri mövzusunda danışanda qürbətdə dəfn olunan 
C.Hacıbəylinin narahat ruhu o zalda idi və acı təbəssümlə deyirdi: bunları mən hələ 
o vaxtlar demişdim və ümid edirdim ki, sonrakı nəsil bizim qüsurlarımızı 
düzəldəcək. Təəssüf, min təəssüf… 
Aktuallığını nəzərə alaraq, C.Hacıbəylinin həmin yazılarını oxucuların 
diqqətinə təqdim edirəm. 
 
 
Həsən Bəy Məlikovun xatirəsi 
 
Bu gün 28 noyabrdır. Düş beş ildir ki, Qafqaz müsəlmanları Həsən bəy 
Məlikovu itirmişlər. 
İctimai özünüdərki, ictimai ruhu oyatmaq üçün hər bir jurnalistin borcudur 
ki, hər il bu mühüm tarixi günü qeyd etsin. 
Bu itkidə, bu sirli, müəmmalı misteriyada insan psixikasının, təxəyyülünün 
çevik hərəkəti üçün müxtəlif mənbələr mövcuddur. Bəzən belə olur. Başçı həlak 
olduqda onun döyüşçülərinə yetimlik, kimsəsizlik, köməksizlik hissi hakim kəsilir, 
ruh düşkünlüyü, cəsarətsizlik sağlam düşüncəyə qalib gəlir və döyüşçülər qaçmağa 
başlayırlar. Belə də olur ki, başçının ölümü döyüşçülər arasında panika yaratmır, 
əksinə onları səfərbər edir, döyüşə səsləyir. Döyüşçülər başa düşürlər ki, başçı 
onlar üçün müqəddəs olan ideya uğrunda həlak olmuşdur. Odur ki, bu amil 
döyüşçülərin ruhunu dirildir və onlar nəyin bahasına olursa-olsun başçının 
ideyasını həyata keçirməyə çalışırlar. 
Biz (müsəlmanlar – azərbaycanlılar – T.A.) öz başçımızı itirəndə bu iki 
hissdən hansını yaşayırıq? Bu barədə danışmayacağam – özlüyündə aydındır. 28 
noyabr tarixi təkcə Həsən bəy Məlikovu itirdiyimiz matəm günü kimi yox, həm də 
mənəvi borcumuzu, əqli duyğularımızı oyadan, xatırladan gün kimi yaddaşlara 
həkk olunmalıdır. 
Məhz buna görə də bir də təkrar edirəm ki, hər bir jurnalist hər il 28 noyabrı 
qeyd etməlidir. Və bu zaman Həsən bəyin özünəməxsus frazası rəhbər tutulmalıdır: 
«Bir damla su vaxt keçdikcə böyük qayanı deşir, söz də, həqiqi söz də tədricən 
insanın başını deşir, nəhayət, onun beyninə işləyir, ona təsir edir». 
Həsən bəyin bütün ömrü öz xalqının tərəqqisinə həsr olunmuşdur, ictimai 
hərəkatın, həyatın bir çox sahələri də onun xatirəsi ilə bilavasitə bağlıdır. 
Mərhumu xatırlatmaq – onun adı ilə sıx bağlı olan bir sıra ictimai məsələlərə 
toxunmaqdır. 
İndi biz – mədəniyyətsiz ataların mədəni övladları hər hansı xeyirxah ictimai 
məqsədlə keçirilən tədbir zamanı qarşıya çıxan azacıq maneəyə rast gələn kimi 
qaynar xörəkdən ağzı yanan adamın görkəmi ilə geri çəkilir və oradan uzaqlaşırıq. 
Bizdə başlanan işi başa çatdırmaq üçün mətinlilik, mənəvi qüvvə, qüdrət çatmır. 
Biz yalnız birinci səddə kimi gələ bilirik. Bundan əlavə, bizim ambisiyamız, 
«mən»imiz digər hisslərimizə üstün gəlir. «Mən»in uğrunda biz şücaət də göstərə 
bilərik, kollektiv fəaliyyətin məhsulunu alt-üst də edə bilərik. 
Bizim qurbanlar ictimai həyatın nəfinə bundan o yana keçmir. 
 60 
Ona görə də, hətta bir dəfə yaradılmış, mükəmməl bir işi inkişaf etdirə 
bilmirik. 
Hələ təşəbbüs tələb edən yeniliyin yaradılmasını demirəm. 
O zaman təsəvvür edin ki, mədəni səviyyəsi çox aşağı olan bir cəmiyyətdə, 
tərəqqiyə hazırlanmamış bir cəmiyyətdə insan nə qədər nəhəng və azman, mətin 
olmalıdır ki, öz təşəbbüsünü həyata keçirə bilsin. 
Haqqında bəhs olunan cəmiyyəti bu titan özü belə xarakterizə edirdi: 
«çağırıram gəlmir, göstərirəm görmür, deyirəm eşitmir». 
Həsən bəydə yoxsul, kasıb və yetimlərə, özü də elm və maarifçiliyə meylli 
adamlara digər qonşu xalqlarda olduğu kimi ictimai kömək göstərmək fikri yaranır. 
Sonra nə edir? O, öz məqsədinə çatmaq üçün Nizamnamə tərtib edir, onun 
təsdiqinə nail olur. Daha sonra əlində qəbz Şuşa bəy və xanlarının, Şamaxı 
mollalarının, Dərbənd tacirlərinin, Nuxa kəndlilərinin qapısını döyür, onları 
Qafqaz müsəlmanlarının ilk qəzetinə yardıma çağırır. 
Şübhəsiz, xeyirxah missioner onun müasiri olan cəmiyyəti yaxşı tanıyırdı. 
Odur ki, Həsən bəy təhqir, kinayə, istehzalardan  küsmür, soyuq 
qəbullardan, saxta gülüşlərdən incimir, bütün bunları feodal quruluşunun 
eybəcərlikləri, belə adamları isə cəhalətin qurbanları kimi qəbul edirdi. 
Qaranlıqlar üzərinə əsl ziyalı kimi gedirdi. Onun məramı, məqsədi o qədər 
möhtəşəm, əzəmətli idi ki, hər cür şəxsi inciklik başlanan missiyanı yarımçıq qoya 
bilməzdi. 
Həsən bəy çörək qədər həyati məsələlərdə belə öz şəxsi mənafeyini ictimai 
maraqlara qurban verməyə özündə güc, qüdrət tapdı. 
Qəzada ona qəti təklif edildi: ya xidməti Yekaterinoqradda – yəni Qafqazdan 
kənarda davam etdirməli, ya istefa verməli! Həsən bəy ikincini seçdi. 
Çünki mənsub olduğu xalqdan kənarda ona həyat yox idi. 
Həmin vaxtdan bizim müsəlmanların həyatında çox şey dəyişmişdir. 
Adamların ətrafda baş verənlərə baxışları daha real olmuşdur, fanatizm öz yerini 
bir qədər ağıla, səbrə vermişdir. 
Lakin bütün bu dəyişikliklərə baxmayaraq, cəmiyyətin baxışlarında və 
münasibətlərində Həsən bəyin min bir əzabla əsasını qoyduğu müqəddəs planlarını 
şərəflə yerinə yetirə bildikmi? 
Fikrimcə, yox! 
Həsən bəyin sayəsində 30-40 il əvvəl təkamül qanunu bizi həyat tərzimizdə 
bir sıra dəyişikliklərə, ictimai proqrama yeni maddələr daxil etməyə məcbur etdi. 
Amma nə üçün elə həmin təkamül qanunu tələb olunan islahatları həyata 
keçirə biləcək yeni ləyaqətli missioner yetişdirmir? 
30-40 il bundan əvvəl xeyriyyəçilik, maarifçilik cəmiyyətlərinə, teatra, 
mətbuata tələbat olduğu bir halda, niyə indi yeni tələbatlar yaranmır? Hətta 
mədəni-ictimai həyatın əsaslı inkişafına aparan dəyişikliklər hiss olunmur. 
Mərhum Həsən bəyin şəxsiyyəti və tərcümeyi halına aid keyfiyyətlərdən 
danışmayacağam; bütün həyatını doğma Vətənə və ölkəyə həsr edən adamın hansı 
vəziyyətdə bizi tərk etdiyindən, dünyasını dəyişdiyindən danışmayacağam; 
müsəlman cəmiyyətinin bu insanın xatirəsinə və ondan sonra qalan ailəsinə 
təəccübdoğuran münasibətindən danışmayacağam. Həsən bəyin xatirəsini heç 
 61 
olmasa, adi qəbir daşı ilə əbədiləşdirmək fikrini dəfələrlə təkrarlayan ziyalıların 
nümayəndələrindən soruşmayacağam ki, bəs fikirlərinizə, ideyalarınıza nə oldu, 
niyə onlar söndü? Şəxsi məmnunluğun rəhnini ictimai səadətdə görən mərhumun 
baxışlarında qalmamaq arzusu ilə bütün bu suallardan mən sükutla yan keçirəm. 
Həsən bəyin unudulmuş xatirəsində mən əksinə ucalığı, yüksəkliyi, təmiz 
bibliya təzahürü görürəm ki, ondan bütün həyatını xalqına həsr edən, əvəzində nə 
sağlığında, nə də vəfatından sonra mükafat almayan insan haqqında gözəl əfsanə 
yaratmaq olar. Elə bil ki, Həsən bəyin həyatı da, ölümü də cəmiyyət üçün 
qurbanlıq idi. Bu vəziyyətdə hansısa bir sirr, müəmma var. 
Biz o xalqıq ki, xan və müstəbidlərin zorakılığından bizi xilas edən cəngavər 
igidlərin şərəfinə şeir qoşur, onları minnətdarlıq hissi ilə yad edirik. Amma bu xalq 
həm də Həsən bəyin əhəmiyyətini, tarixi xidmətlərini dərk etmir, dəyərləndirmir. 
Kütlə belə böyük xadiminin qiymətini verməyə hazırlanmamışdır. 
Şübhəsiz, kütlə mədəniləşdikcə, insanların mənəvi sahədə göstərdiyi şücaəti 
qiymətləndirməyi bacaracaqdır və o zaman böyük əməkçinin xatirəsinin 
əbədiləşdirilməsinin təntənəsi baş verəcəkdir. 
Mən 28 noyabrı xatırlamaqla cəmiyyətin diqqətini ona yönəltmək istərdim 
ki, mədəni həyatımızın pioneri sayılan Həsən bəyin xatirəsinin əbədiləşdirilməsi 
üçün onun əsasını qoyduğu və bütün ömrünü sərf etdiyi ideyaların həyata 
keçirilməsinə çalışaq. 
İndi bizə elə gəlir ki, bu məsələlərin, islahatların həyata keçirilməsi qeyri-
mümkündür. Lakin bunlar tamamilə realdır. Teatr, mətbuat, ictimai xeyriyyəçilik 
Həsən bəyin dövründə hansı vəziyyətdə idisə, bu problemlər də indi o şəkildə 
qarşımızdadır. Həsən bəy o vaxt həmin məsələlərin öhdəsindən gəldi. Amma indi 
deyəsən, şəxsi həyatın inkişafı və tərəqqisi çoxdan ictimai həyatı üstələyib. Bu isə 
qeyri-normal təzahürdür. Çünki şəxsi həyat etibarsız əsaslara söykənir. Şübhəsiz, 
xalq cəmiyyət tərəqqi edir. Əgər 30-40 il əvvəl mədəni həyat Həsən bəyin dili ilə 
bizə ictimai xeyriyyəçiliyin, mətbuatın, teatrın yaradılmasının zəruriliyini diqtə 
edirdisə, indi cəmiyyət onların daha da təkmilləşdirilməsini və digər tələbləri irəli 
sürür. 
Bax, əhəmiyyətli 28 noyabr tarixi bizə bu yolu göstərir, bunu xatırladır. 
 
          Dağıstani 
 
 
MÜSƏLMANIN QEYDLƏRİ 
 
Yeddi il 
 
Bu gün müsəlmanların (azərbaycanlıların – T.A.) mədəni-maarifçilik 
sahəsində pioneri sayılan Həsən bəy Məlikovun vəfatının 7 ili tamam olur. 
Bakılıların pafoslu nitqləri və təntənəli mərasimlə öz xadimlərini dəfn 
etdikləri həmin gündən vur-tut 7 il keçir. 
 62 
Hələ tam soyumamış meyit üzərində səslənən o çıxışlar mənim indi də 
qulaqlarımdadır. Aman Allah, həmin nitqlərdən necə od-alov püskürürdü, çıxışlar 
ürəklərdə necə bir ümid çırağı yandırır, mərhumun xatirəsi minnətdarlıq hissi ilə 
necə yad edilirdi. Həmin gündən cəmi yeddi il ötmüşdür. 
Nə olsun? O təmtəraqlı, ibarəli nitqlərdən nə qaldı? Deyəsən, külək elə 
həmin gün o çıxışları sovurub apardı. 
Həsən bəy təntənəli şəkildə dəfn olundu, onun haqqında 2-3 gün də orda-
burda danışdılar, qəzet və jurnallar onun bioqrafiyasını dərc etdilər, portretini 
verdilər – vəssalam. 
Müsəlman cəmiyyəti ona müxtəlif sahələrdə ilk addımı atmağı öyrədən, ona 
zəngin miras, irs qoyan, onu mədəni həyata alışdıran xadimi ilə beləcə üzülüşdü. 
Deyəsən, hər şey bitdi… 
Və müsəlman cəmiyyəti mərhumu tamamilə unutdu. 
Lakin bu hələ azdır. 
Digər xalqlar ona xidmət göstərən övladlarının xatirəsini əziz tutur, ona 
abidə qoyur, adını əbədiləşdirir, ailəsinə qayğı göstərir və s. Bizdə isə tamamilə 
əksinədir. 
Biz nəinki Həsən bəyə abidə ucaltmadıq, heç adi qəbirüstü daş qoymaq üçün 
onun həyat yoldaşına kömək etməyə gəlmədik, biz nəinki Həsən bəyin adını və 
xatirəsini əbədiləşdirmədik, hətta onun tamamilə unudulması üçün çalışdıq, nəinki 
onun ailəsinə qayğı göstərmədik, əksinə elə bil ona əlavə dərd, kədər gətirmək 
prinsipi ilə bəhsə girdik. 
Bu mənada Həsən bəyin neçə illər boyu üzvü olduğu müəssisənin 
münasibəti daha qəribə təsir bağışlayır.  
Mən bizim şəhər özünüidarəsini, onun Uçiliş Komissiyasını nəzərdə 
tuturam. Elə bil ki, Məlikovlar familiyasına etinasızlıq göstərmək bu idarənin iş 
sisteminə daxil olmuşdur. 
Bütün hallarda, iş yerinə zəmanət verməkdə də, yerə təqdim etməkdə də, 
vəzifədə yüksəlməkdə də Məlikovlar ailəsindən yan keçilir. 
Bunu izah etmək çox çətindir. Hər halda xalq xadiminin ailəsinə nəinki 
yardım göstərilmir, əksinə bu ailənin üzvləri sıxışdırılır, öz əməkləri hesabına 
yaşamağa maneəçilik törədilir, öz qabiliyyətlərini üzə çıxarmağa imkan verilmir. 
Bunlar nəyə lazımdır? Nə məqsədlə edilir? Bəzilərinin bildiyi, lakin 
susduğu, bəzilərinin isə bilmədiyi bu vəziyyət xüsusi öyrənilməli, araşdırılmalıdır. 
Yoxsa, öz canyandıranımızın, himayədarımızın xatirəsinə bu cür münasibət 
az-çox mədəni cəmiyyətdə hələ təsadüf olunmayan xüsusiyyətlərimizi üzə çıxara 
bilər. 
Hətta vəhşilər belə öz başçılarının məzarlarını bəzəyirlər. 
Bizdə vəhşilik dövrü keçmişdirsə də, mədəni dövr hələ başlamamışdır… 
 
          Dağıstani 
         «Ədəbiyyat qəzeti» 28 iyul 2000. 
 
 
 
 63 
 
Aktual və əhəmiyyətli tədqiqat predmeti 
 
Azərbaycan ədəbiyyatı, mətbuatı və maarifçiliyinin inkişafında misilsiz 
xidmətlər göstərmiş Haşım bəy Vəzirovun həyatı kimi (sürgün, həbs, təqiblər) 
yaradıcılığı da təlatümlü, təzadlı olmuşdur. İstedadlı yazıçı-publisist, bacarıqlı 
naşir-redaktor, mahir tərcüməçi, görkəmli pedaqoqun bütün ömrü xalqının 
tərəqqisi uğrunda fədakar mübarizədə keçmişdir. 
Tənqid, təzyiq, təqiblər onu ömrü boyu sadiq qaldığı məfkurəsindən, 
əqidəsindən və amalından döndərə bilməmişdir. Xalqa xidmət etmək, onun 
maariflənməsinə və beləliklə, tərəqqisinə nail olmaq Haşım bəyin həyatının 
mənası, məğzi idi. 
Xalq xadimi H.Vəzirovu sağdan da, soldan da, sağ ikən də, vəfat edəndən 
sonra da «vurmuşlar». Sənətkarın böyüklüyü, xoşbəxtliyi ondadır ki, o tarixin, 
zamanın sınaqlarına tab gətirir və ədəbi irsi ilə bir daha özünü təsdiq edir və 
yaşadır. Azərbaycan sovet ədəbiyyatşünaslığında H.Vəzirov «daim ideya 
tərəddüdləri içində olan, çox vaxt burjua məfkurəsi təsiri altında yazan tipik liberal 
burjua ziyalısı» (Azərbaycan ədəbiyyatı tarixi: 3 cilddə, Bakı, 1960-cı il, II cild, 
səh.414) kimi, yaxud buna bənzər ibarələrlə xarakterizə edilsə də, eyni zamanda 
onun ədəbiyyat və mətbuat sahəsindəki xidmətləri ehtiyatla etiraf olunurdu: «1905-
ci il inqilabından sonrakı burjua və mütərəddid mətbuat sahəsində ən çox fəallıq 
göstərən jurnalist və yazıçı Haşım bəy Vəzirov idi». Yaxud «Birinci dünya 
müharibəsinin ilk günlərində liberal-burjua ziyalısı, məşhur ədib və mühərrir 
H.Vəzirovun (1862-1916) redaktorluğu ilə «Məzəli» satirik jurnalı çıxırdı» (Mir 
Cəlal, Firudin Hüseynov: XX əsr Azərbaycan ədəbiyyatı, Bakı, 1982, səh.48). 
Azərbaycan Sovet Ensiklopediyasında H.Vəzirovun xidmətləri sadalanır, 
eyni zamanda əlavə edilir: «Lakin ictimai-siyasi görüşlərində burjua millətçiliyi də 
özünü göstərmiş, sinfi sülh ideyasının tərəfdarı və panislamist olmuşdur. 
Şübhəsiz ki, bugünkü tələblər baxımından «Döymə qapımı, döyərlər 
qapını», «Evlənmək su içmək deyil», «Xan-xan» kimi əsərlərin, yüzlərlə məqalə və 
publisistik yazıların müəllifi, «Təzə həyat», «İttifaq», «Səda», «Sədayi-vətən», 
«Sədayi-həqq», «Kafkazest», «Məzəli» kimi qəzet və jurnalların redaktoru və 
naşiri olmuş H.Vəzirovun irsi həm XX əsrin əvvəli Azərbaycan ədəbi həyatının 
real mənzərəsini yaratmaq, həm də sovet ədəbiyyatşünaslığının qərəzli və bitərəf 
mövqeyini dəyərləndirmək baxımından aktual və mühüm əhəmiyyətli tədqiqat 
predmetidir. İstedadlı yazıçı-publisist C.Hacıbəylinin (Dağıstani) dönə-dönə, sevə-
sevə «fövqəladə insan», «nadir şəxsiyyət» və «xalq müəllimi» adlandırdığı 
H.Vəzirovun 90 ilə yaxındır ki, bədii əsəri, kitabı çap olunmur. Bu boşluğu 
doldurmaq istəyənlərə xatırladırıq ki, H.Vəzirovun «Döymə qapımı, döyərlər 
qapını» adlı dörd pərdəli komediyası M.Axundov adına kitabxanada mikrofilmdə 
mühafizə olunur. 
H.Vəzirov Şekspirin «Otello» faciəsini və bir sıra başqa əsərləri ilk dəfə 
Azərbaycan dilinə tərcümə etmiş, 1908-ci ildə «Qafqaz şüəranın məşhuru 
 64 
M.P.Vaqifin ələ düşən əşarının məcmuəsi»ni (Bakı, 1908-ci il, «Təzə həyat», 
Kaspi mətbəəsi, 115 səh.) çap etdirmişdir. 
Alovlu publisistin «İrşad», «Həyat» qəzetlərindəki sanballı yazıları 
dövrünün qabaqcıl ziyalıları arasında böyük əks-səda doğurmuşdu. Ümumiyyətlə, 
Haşım bəy Vəzirov onuncu illər ədəbiyyatı və mətbuatında nüfuzlu, qüdrətli söz 
sahibi idi. 
Arxivdə işlərkən istedadlı qələm sahibi, Azərbaycan ədəbiyyat və 
mədəniyyətinin böyük təbliğatçısı və təəssübkeşi C.Hacıbəylinin (Dağıstani) 
H.Vəzirovun vəfatı ilə bağlı «Kaspi» qəzetinin eyni nömrəsində çap etdirdiyi iki 
yazısı diqqətimi cəlb etdi. Həmin yazıların oxucu və ədəbiyyatşünaslar tərəfindən 
maraqla qarşılanacağını, aktuallaşdığını nəzərə alıb onu diqqətinizə təqdim edirəm. 
 
 
 
Xalq xadiminin xatirəsi 
 
 
Amansız ölüm Qafqaz müsəlmanlarının (azərbaycanlılarının – T.A.) 
cərgəsindən bütün həyatını qəlbən sevdiyi xalqının tərbiyəsi və tərəqqisinə həsr 
etmiş görkəmli ictimai və maarif xadimlərindən birini apardı. 
Haşım bəyin öz xalqı qarşısında xidmətləri böyükdür. Təəssüf ki, mərhumun 
sağlığında onun fəaliyyəti layiqli təhlilini və qiymətini almamışdır. 
Hətta indi, Haşım bəyin ölümündən sonra belə, mərhumun öz xalqı 
qarşısındakı xidmətlərini araşdırmaq, layiqincə dəyərləndirmək çətindir. Lakin 
gələcəkdə Qafqaz azərbaycanlılarının həyatını araşdıracaq tədqiqatçı fakt və 
materialları topladıqda Haşım bəyin adını xalq xadimlərinin siyahısında fəxri 
yerlərdən birinə yazacaqdır. 
Nəinki digər həmvətənlər arasında, hətta azərbaycanlılardan bir çoxları üçün 
də Haşım bəyin adı qaranlıqda qala bilər. Onu olsa-olsa, kiçik bir qəzetin təvazökar 
bir redaktoru kimi yada salarlar. 
Lakin vaxt gələcək Haşım bəyin xidmətləri, öz xalqının maraqlarını, 
mənafeyini qorumaq nöqteyi-nəzərindən rəngarəng, faydalı fəaliyyəti geniş kütləyə 
məlum olacaq, o zaman onun adı tarixə düşəcəkdir. 
Ola bilər ki, öz xalqının marağı məsələsində Haşım bəyin bəzən də ümumən 
qəbul edilən prinsiplərdən fərqli öz mövqeyi, öz baxışları var. Lakin məhz bu 
keyfiyyətləri, cəhətləri onun müstəqil, orijinal, yaradıcı istedad, zəngin zəkalı 
natura olduğunu sübut edir. 
Odur ki, heç bir opponent cəsarət edib onun öz xalqını sevmədiyini deyə 
bilməz. Amma bu fikrin əksini hər kəs söyləyə bilər: Haşım bəy öz xalqının 
fanatikidir və bu fanatik sevgi naminə o, hər cür fədakarlığa hazır olmuşdur, o, hər 
cür fədakarlıq etmişdir. 
Xalqına olan səmimi və hərarətli məhəbbəti sayəsində Haşım bəy özünün 
son dərəcə böyük səyi, sözün həqiqi mənasında ecazkar enerjisi ilə, heç nəyi 
olmadan və heç kəsdən təmənna ummadan yüksək mövqeyə çatmışdı. Xalq 
mənafeyi tələb edərkən, o, tərəddüd etmədən bu mövqeyini qurban vermiş, şəxsən 
 65 
dəhşətli məhrumiyyətlərə və əzab-əziyyətlərə məruz qalmışdı. Bu, mərhumun 
ictimai-xəlqi fəaliyyətində keçid məqamı idi. Əvvəllər öz xalqına bir zəmində 
fayda verdiyi halda, sonralar belə bir zərurəti hiss etmişdi ki, fəaliyyətini 
dəyişdirməli, onu daha geniş, xalq şüurunun mərkəzinə, xalq hissiyyatının 
həssaslıqla əxz etdiyi sahəyə bilavasitə yaxınlaşdırmalıdır. 
Haşım bəyin bu yolda sərf etdiyi əmək və enerji sözün həqiqi mənasında 
«fövqəladə insan» epiteti ilə səciyyələndirilə bilinər. 
Daim tənha, başqa şəxsin köməyi olmadan, öz məğrur başını heç kəsin 
qarşısında əyməyən, spesifik müsəlman, xüsusilə də Bakı həyatının «qaydalarına» 
heç vəchlə uymadan mərhum bir çox illər ərzindəki ağır, məhrumiyyətli zəhmətdən 
sonra öz məqsədinə çatırdı. O, eyni zamanda müxtəlif ictimai təşkilatlarda da 
fəaliyyətini dayandırmır, xalqının ictimai hissiyyatına həssaslıqla və diqqətlə 
yanaşırdı. 
Möhkəm, demək olar ki, dəmir iradəli, tükənməz enerjili və sərbəst 
xarakterli Haşım bəy Vəzirov bizim ictimaiyyətçi – xalq xadimlərimiz arasında 
nadir şəxsiyyət idi. Onun bu ecazkar keyfiyyətləri, eləcə də həqiqətin keşiyində 
duran heyrətamiz cəsarəti bizim üçün ibrətamiz örnək ola bilər. 
Haşım bəy dünyasını dəyişdi, lakin onun enerjisi, onun iradəsi və 
xarakterinin sərbəstliyi xalq mənafeyinə uzun müddət təmənnasız xidmət 
nümunəsi olacaq. Mətanətlə qoruduğu ideyaları isə qəlbimizdə uzun zaman 
yolgöstərən ulduz tək nur saçacaq. 
 
«Kaspi» qəzeti, 1916-cı il, № 30 
 
 
 
MÜSƏLMAN HƏYATI VƏ MƏTBUATINDAN 
 
Haşım bəy Vəzirovun dəfni 
 
Fevralın 5-də bütün gün müsəlmanlar (azərbaycanlılar – T.A.) mərhum 
Haşım bəyin mənzilinə gəlmiş, ailəsinə dərin hüznlə başsağlığı vermişlər. 
Fevralın 6-da Təzə-Pir məscidinin həyəti mərhumun xatirəsinə toplaşanlarla 
dolu idi. Dəfn mərasiminin iştirakçıları Aşağı Təzəpir küçəsi ilə irəliləyirdilər. 
Öndə «Ər-rəhman» surəsini oxuyan ruhanilər, onların arxasınca orta məktəb 
müəssisələrinin təmsilçilərinin, «İttihad» uçilişi (mərhum bir vaxtlar həmin 
məktəbin müdiri idi) nümayəndələrinin əhatəsində ziyalılar, tanınmış adamlar 
irəliləyirdilər. 
Namazdan sonra cənazə məscidə gətirildi və «Yasin» surəsi oxundu. 
Dualardan sonra xalq məktəbləri Bakı-Dağıstan müdiriyyətinin təlimatçısı 
S.M.Qəniyev xalq müəllimləri adından çıxış etdi. 
O, mərhumu xalq müəllimi və pedaqoqu kimi xarakterizə etdi, onun xalq 
maarifi qarşısındakı xidmətlərini yüksək qiymətləndirdi. 
 66 
Sonra mərasim iştirakçıları Spask küçəsi ilə irəliləyərək «Sədayi-Qafqaz» 
qəzetinin redaksiyası qarşısında dayandılar. Burada «Açıq söz» qəzetinin redaktoru 
M.Ə.Rəsulzadə mətbuat nümayəndələri adından çox emosional çıxış etdi. O, 
mərhumun ədəbi fəaliyyətindən ətraflı bəhs etdi. Göstərdi ki, bütün jurnalistlər 
H.Vəzirovun cığırı ilə hərəkət etməli, başqalarının yardımı olmadan müstəqil 
mətbuat yaratmalı və məhsuldar yaradıcılıqla məşğul olmalıdırlar. 
Natiq bunlarla bərabər qeyd etdi ki, mətbuatın nümayəndələri mərhumun 
xatirəsinə müharibədən əziyyət çəkən müsəlmanlara 50 manat yardım göstərirlər. 
Bu zaman çıxışçı qeyd etdi ki, Haşım bəy «Səfa» maarifçilik cəmiyyətinin sədri 
olarkən küçə uşaqlarını himayəyə götürmüşdü. 
«Səfa» maarifçilik cəmiyyətinin nümayəndəsi təmsil etdiyi təşkilatın 
adından bildirdi ki, mərhumun xatirəsinə 1 nəfər kimsəsiz uşağın tərbiyəsini öz 
öhdəsinə götürür. 
S.M.Qəniyev bildirdi ki, tacir Q.A.Rzayev mərhumun xatirəsinə ali təhsil 
müəssisəsində iki təqaüd təsis edir. 
Mərasim iştirakçıları bundan sonra mərhumun son vaxtlar təftiş 
Komissiyasının sədri işlədiyi «Nicat» maarifçilik cəmiyyətinin yerləşdiyi 
M.Muxtarovun evinə doğru irəlilədi. Burada Q.Axundov «Nicat» Cəmiyyəti 
adından çıxış etdi. Natiq Haşım bəyin fəaliyyətini ictimai xadim kimi 
dəyərləndirdi. Çıxışçı minnətdarlıq rəmzi kimi «Nicat» Cəmiyyətinin Haşım bəy 
Vəzirov adına təqaüd təsis etdiyini bildirdi. 
Daha sonra Bakının orta təhsil məktəblərinin nümayəndələri çıxış etdilər. 
Onlar Haşım bəy Vəzirovun şagirdlərinin ana dilində təhsil alması üçün göstərdiyi 
böyük mənəvi yardımdan minnətdarlıq hissi ilə danışdılar. 
Buradan mərasim iştirakçıları Nikolayev küçəsi ilə İsmailliyə binasına – 
Bakı müsəlman xeyriyyə cəmiyyətinə doğru irəlilədi. Burada M.Hacınski 
mərhumun fəaliyyəti haqqında danışaraq qeyd etdi ki, o, Allahın hüzuruna əliboş 
getmir, onun xalqın rifahı naminə işlədiyini deməyə haqqı var. Haşım bəy mətbu 
sözün təsiri ilə əhalinin kasıb təbəqəsinin keşiyində durmuşdu. 
Şəhər dumasının yerləşdiyi binanın qarşısında (rus-tatar məktəbində) 
qanundan dərs verənlər adından Axund Molla Zəki danışdı və mərhumun ruhuna 
dua oxudu. Daha sonra mərasim iştirakçıları Qırmızı Xaç küçəsi ilə yeni 
qəbiristanlığa doğru hərəkət etdilər və mərhumun cənazəsini torpağa tapşırdılar. 
 
        «Ədəbiyyat qəzeti» 
          13 oktyabr 2000. 
 
 
 
 
 
 
 
 
 
 67 
ZAMANIN HÖKMÜ 
 
3 fevral – Ceyhun Hacıbəylinin ad günüdür 
 
 
«Yubiley». Adətən görkəmli adamların ad günü 50, 60, 75, 100, 200 il və s. 
bu kimi yuvarlaq rəqəmlərə təsadüf edəndə, bu söz daha çox və tez-tez səslənir. 50, 
60, 75 illik yubileylərin sayı 80, 90 illik yubileylərdən daha çox olur. 100 illiyinin 
qeyd olunması isə sağlığında çoxuna qismət olmur. 500, 1000 və daha çox 
yubileylər isə ümumxalq bayramıdır və hər xalqın mədəni tarixində hadisəyə 
çevrilir. Bir sözlə, yubileylər də tarixin, zamanın süzgəcindən keçir, seyrəlir, sona 
millətin, dövlətin tarixində daha parlaq iz qoyanlar qalır. 
Maraqlıdır ki, sağlığında, hətta vəfatından uzun müddət sonra da, yubileyi 
qeyd olunmayan bir çox sənətkar zamanın hökmü ilə gec də olsa, bəraət alır və 
xalqın hafizəsində həmişəlik yaşayır. 
Taleyinə belə acı sınaq düşən və zamanın ədalətli hökmünü uzun müddət 
«gözləməli olan» sənətkarlardan biri də Ceyhun Hacıbəylidir. 
Ceyhun Hacıbəyliyə bənzərsiz tale qismət olmuşdur. Xalqın ədəbi-mədəni, 
ictimai-siyasi həyatında parlaq iz qoymuş Ə.Ağayev, Ə.Hüseynzadə, 
B.M.Məmmədzadə və bu kimi qələm sahibləri Sovet hakimiyyəti dövründə «pis-
yaxşı» xatırlanmışlar, Azərbaycan yenidən müstəqillik qazandıqdan sonra həmin 
adamlar layiq olduqları qiyməti almışlar. C.Hacıbəyli isə Sovet hakimiyyəti 
illərində ümumiyyətlə, xatırlanmamışdır. Sanki belə adam olmamışdır. 
Yalnız 90-cı illərin əvvəllərindən respublika mətbuatında onun haqqında ara-
sıra yazılar dərc olunmağa başlanmışdır. Şübhəsiz, bütün bu təşəbbüslər 
C.Hacıbəylinin xalq və millət qarşısındakı xidmətləri müqabilində çox cüzi 
görünür. Lakin illər ötdükcə, Ceyhun Hacıbəyli irsi ilə tanışlıq artdıqca, onun 
əvəzsiz xidmətləri layiqincə qiymətləndiriləcəkdir. 
Çox vaxt Ceyhun Hacıbəylini bir mühacir mühərrir kimi tanıyır və təqdim 
edirlər. Doğrudan da, Ceyhun bəy Fransada yaşayarkən «La Revue du Mond 
Musulman», «La Bulletin du Comite France-Orient», «La Revue Contemporaine», 
«La Revue Politique et Parlamentaire», «La Revue des Jeunes», «Le Figaro» kimi 
mətbu orqanlarla əməkdaşlıq etmiş, «La Revue des Deux Mende» adlı jurnalda 
çalışmış, Parisdə Fransız dilində nəşr olunan «Qafqaz» və Münhendə Azərbaycan 
dilində çıxan «Azərbaycan» jurnallarının redaktoru olmuşdur. Ceyhun bəy 
«Azadlıq» radiosunun əsasını qoyanlardan və təşkilatçılarından biri idi. SSRİ ilə 
bağlı fundamental tədqiqatlarına görə, Münhendəki SSRİ-ni Öyrənən İnstitutun 
müxbir üzvü seçilən C.Hacıbəyli həmin İnstitutun nəşr etdiyi «Qafqaz» 
külliyyatının redaksiya heyətinin üzvü və Azərbaycan bölməsinin redaktoru 
olmuşdur. Mühacirət illərində o, «Qarabağ dialekti və folkloru», «Rus 
demokratları bolşeviklərlə nə vaxt birləşirlər», «Moskvanın Türkiyə ilə 
müqaviləsi», «Söz və əməl», «İlk azərbaycan operası necə yaranmışdır», habelə 
Rusiyanın Azərbaycanın işğalına, qədim Azərbaycan şəhərlərinin tarixinə dair 
sanballı əsərlər yazmışdır. Ceyhun bəyin «İslam əleyhinə kampaniya və onun 
 68 
Azərbaycanda metodları» adlı irihəcmli tədqiqat əsəri isə xüsusi əhəmiyyət kəsb 
edir. Bunlardan başqa, Ceyhun bəy mühacirət illərində bir sıra ədəbi-bədii, 
publisist əsərlər yazmış, tərcümələr etmişdir. 
Mühacirət dövründəki məhsuldar, dolğun fəaliyyəti Ceyhun bəyin 
mühacirətə qədərki yaradıcılığını kölgədə qoymur. C.Hacıbəylinin gənc olmasına 
baxmayaraq, o, mühacirətə qədər istər ziyalılar arasında, istər geniş ictimaiyyətdə 
özünü təsdiq etmişdir. 
Ceyhun bəy onuncu illərdən başlayaraq, bir sıra rusdilli mətbuatla, o 
cümlədən «Baku», «Proqress», xüsusilə «Kaspi» qəzeti ilə sıx əməkdaşlıq etmiş, 
«İttihad», «İzvestiya» («Kaspi»nin tərkibində), 1918-ci il mayın 28-dən 
«Azərbaycan» qəzetlərinin redaktoru olmuşdur. Ceyhun bəyin mühacirətə qədərki 
bədii yaradıcılığı da diqqəti cəlb edir. Onun «Hacı Kərim» povesti, hekayələri 
Ceyhun bəyin kamil bir yazıçı olduğuna dəlalət edir. 
C.Hacıbəyli mühacirət edənədək – 1919-cu ilə kimi – XX əsrin ilk 20 ilinin 
Azərbaycan ədəbiyyat, mədəniyyət, din, incəsənət, maarifçilik, xeyriyyəçilik 
tarixini mükəmməl yazmışdır – desək yanılmarıq. Onun «Kaspi» qəzetində hər ilin 
sonunda dərc etdirdiyi irihəcmli icmallarında həyatın bütün sahələri öz əksini 
tapırdı. Salnaməçi-jurnalist il ərzində görülmüş işləri təhlil edir, qarşıdakı 
problemləri göstərirdi. Öz əsərlərində İ.Qaspiralı, H.Zərdabi, H.Ərəblinski, 
A.Bakıxanov, X.Natəvan kimi sənətkarların həyat və yaradıcılığını yüksək 
qiymətləndirən Ceyhun bəy xalqın, millətin tərəqqisini maariflənməkdə görür, 
bunun üçün fədakarlıqla çalışırdı. C.Hacıbəylinin təvəllüd tarixi, imzaları, təbii ki, 
irsi də müəyyən mübahisələr doğurmuşdur. Son araşdırmalarda bütün bunlara bir 
aydınlıq gətirilmişdir. 
Əsasən «C.Dağıstani», «D.D.», «Cey Dağıstani», «D-D-ni», «D..», «C.D.» 
imzaları ilə yazan C.Hacıbəyli 1891-ci il fevralın 3-də Şuşa şəhərində anadan 
olmuşdur. Bu gün Şuşa düşmən tapdağı altında, C.Hacıbəylinin qəbiri qürbətdə – 
Parisdədir. C.Hacıbəylinin sərgərdan ruhu isə yəqin onunla təsəlli tapır ki, 
R.Abutalıbovun təşəbbüsü ilə ona məxsus bütün sənədlər Fransadan Bakıya 
gətirilərək, S.Mümtaz adın Mərkəzi Dövlət Ədəbiyyat və İncəsənət arxivinə təhvil 
verilmişdir. 
Yeri gəlmişkən, Ceyhun bəy özünün müəllimi hesab etdiyi H.Zərdabi 
haqqında dəfələrlə məqalə yazmış, millət qarşısında əvəzolunmaz xidmətləri 
müqabilində onun xatirəsinin layiqincə qiymətləndirilməməsini ürək ağrısı ilə qeyd 
etmişdir. O, öz həmvətənlərini H.Zərdabinin baş daşının qoyulması üçün belə 
vəsait toplamaqda Hənifə xanıma (C.Hacıbəyli ən böyük bədii əsəri «Hacı Kərim»i 
Hənifə xanımın xatirəsinə ithaf etmişdir) yardım etmədikləri üçün qınayırdı.  
Həyatını bütövlükdə xalqına həsr etmiş H.Vəzirovun da lazımınca yad 
olunmaması Ceyhun bəyi düşündürürdü. O, Haşım bəyin xatirəsinin 
əbədiləşdirilməsi üçün irsinin toplanması və nəşrini kifayət hesab edirdi. Bu gün 
istedadlı yazıçı, salnaməçi, jurnalist, tərcüməçi, mahir redaktor Ceyhun 
Hacıbəylinin öz irsinin belə qayğıya ehtiyacı var. 
Həyatın bütünlüklə xalqına, onun tərəqqisinə, azadlıq mücadiləsinə həsr 
etmiş C.Hacıbəyli qarşısında onun həmvətənlərinin borcu çoxdur. Ən əvvəl, 
Ceyhun bəyin dünyaya göz açdığı və mədəniyyətimizin beşiyi sayılan Şuşa nəyin 
 69 
bahasına olursa-olsun, geri qaytarılmalıdır. Ceyhun bəyin irsinin bütünlüklə nəşri, 
nəşrinin Vətənə gətirilməsi, adının əbədiləşdirilməsi də qarşıda duran 
vəzifələrdəndir. 
Fevralın 3-ü C.Hacıbəylinin anadan olmasının 107-ci ildönümüdür. Təbii ki, 
bu rəqəm ənənələrə görə yubiley kimi qeyd olunmur. Lakin fikrimizcə, xalqın 
tarixində və taleyində C.Hacıbəyli  kimi silinməz iz buraxmış hər bir kəsin ad 
gününü  hər il xatırlamağa dəyər. 
 
        1 dekabr 1998-ci il. 
 
 
• İlyas Əfəndiyev 
 
Nasir və dramaturqun… lirikasi 
 
Obrazın daxili aləmini, hiss və həyəcanlarını, duyğu və fikirlərini əks etdirən 
lirika, onun xüsusiyyətləri haqqında Aristotel, sonralar Belinski, Hegel və başqaları 
ətraflı bəhs etmişlər. Oynaq, canlı dil, ekspressivlik və metaforiklik, adətən həcmcə 
qısa və yığcam olan lirik əsərlər – şeirlər üçün xarakterikdir. Lakin maraqlı və 
diqqətçəkəndir ki, Azərbaycan ədəbiyyatının klassiki, Xalq yazıçısı İlyas 
Əfəndiyevin (1914-1996) yaradıcılığından söhbət açan tanınmış ədəbiyyatşünas, 
akademik Yaşar Qarayev İlyas Əfəndiyevin şeir yazmadığını xüsusi vurğuladıqdan 
sonra, «İlyas Əfəndiyevin lirikası Azərbaycanda bugünkü milli ədəbi hərəkatın 
üslub əlvanlığını və forma zənginliyini qabarıq şəkildə əks etdirir» qənaətini 
cəsarətlə bəyan edir. O yazır: «Əlbəttə, mübahisə etmək olar ki, İlyas Əfəndiyev 
daha çox nasirdir, ya dramaturqdur? Hətta, mübahisə etmək olar ki, nəsrdə də, 
dramaturgiyada da o, daha çox ədibdir, yoxsa şairdir? Lakin bir şey 
mübahisəsizdir: İlyas Əfəndiyev hər şeydən əvvəl, bir lirikdir, şairanə istedad və 
üsluba malikdir». 
Akademik Yaşar Qarayev İlyas Əfəndiyev yaradıcılığının təkrarsızlığını, 
nəsrdə və dramaturgiyada onu hamıdan ayıran cəhəti məhz «poetik fərdilikdə», 
«vüsətli, miqyaslı fəlsəfi lirikada», «İlyas Əfəndiyev» ünvanlı poetik bir işıqda 
görür: «Fəal, yenilik duyğusu, təzəni, işığı, sabahı ifadə edən və hər şeyə şairanə, 
həssas və heyran bir münasibət bu istedadın zahiri əlaməti deyil, təbii fitri bir 
xüsusiyyətidir. Onun yazıçı «mən»inin ən çox və ən tam halda təzahür etdiyi 
keyfiyyətdir». 
…İlyas Əfəndiyev haqqında çox yazılmışdır, sağlığında da, vəfat etdikdən 
sonra da. Onun hekayələri, povestləri, dram əsərləri müxtəlif aspektlərdən 
işıqlandırılmış, aktual və əhəmiyyətli tədqiqat predmeti kimi araşdırılmış, 
dəyərləndirilmişdir. Səməd Vurğun, Məmməd Araz, Mehdi Hüseyn, Mirzə 
İbrahimov, Kamal Talıbzadə, Cəfər Cəfərov, Məmməd Cəfər, Əli Vəliyev, Osman 
Sarıvəlli, Cəfər Xəndan, Əli Sultanlı, Mehdi Məmmədov, Əkbər Ağayev, Əzizə 
Cəfərzadə, Abbas Zamanov, Bəxtiyar Vahabzadə, İsmayıl Şıxlı kimi qələm 
sahibləri İlyas Əfəndiyev yaradıcılığına dəfələrlə müraciət etmişlər. Mübaliğəsiz 
 70 
desək, son 50-60 ilin bütün tənqidçiləri İlyas Əfəndiyev irsindən yazmışdır və 
böyük sənətkarın əsərlərinin mövzusu, ideyası, sənətkarlıq xüsusiyyətləri, 
aktuallığı, əhəmiyyəti barədə ən yüksək fikirlər söyləmiş, İlyas Əfəndiyev 
yaradıcılığını «ədəbi məktəb», ondan qidalanan teatrı «İlyas Əfəndiyev teatrı» 
adlandırmış, yazıçının fəaliyyətini ədəbiyyat tarixinin yeni inkişaf mərhələsi 
kontekstindən və elmi-nəzəri baxımdan qiymətləndirmişlər. Bu proses – İlyas 
Əfəndiyev irsinin tədqiqi bu gün də davam edir və sabah da dayanmayacaqdır. Son 
vaxtlar işıq üzü görən müxtəlif nəşrlər, KİV-də verilən materiallar qənaətimizin 
təbii və doğru olduğuna dəlalət edir. Lakin yazının əvvəlində toxunduğumuz 
mətləbə və məsələyə qayıdaraq qeyd etmək istərdik: İlyas Əfəndiyev 
yaradıcılığında dil, üslub problemi elə şəkildə təzahür edir ki, bu mövzunun ayrıca 
öyrənilməsi zərurətə çevrilir. 
Ədiblər doğma dilin yaşadıcıları, təəssübkeşləri, əzabkeşləridir. Dilin 
işləkliyi, onun zənginləşdirilməsi söz ustalarının tale və tarixi missiyasıdır. Onlar 
bu vəzifəni, əgər belə demək mümkündürsə, iki yolla həyata keçirmişlər. 
M.F.Axundzadə və Mirzə Cəlil kimi maarifçilər dilin saflığı, təmizliyi uğrunda hər 
iki üsuldan istifadə etmişlər: bir tərəfdən dilin bütün zənginliyini, gözəlliyini 
özündə əks etdirən bədii əsərlər yaratmışlar, digər tərəfdən həmkarlarını da doğma 
dildə, sadə, açıq, aydın yazmağa səsləmiş, ana dilinin təmizliyi uğrunda 
fədakarcasına mübarizə aparmışlar. Böyük Molla Pənah Vaqif, İsmayıl bəy 
Qutqaşınlı və ulu Məhəmmədhüseyn Şəhriyar kimi sənətkarlar isə yaradıcılıqları 
ilə ana dilinin keşiyində durmuş, onu zənginləşdirmiş, doğma dilin bütün güc və 
qüdrətini qələmləri ilə nümayiş etdirmişlər. İlyas Əfəndiyevin ədəbiyyat, sənət və 
mədəniyyət məsələlərinə həsr etdiyi məqalələrdə dil, üslub və sənətkarlıqla bağlı 
dəyərli fikirlər, mülahizələr kifayət qədərdir. Lakin fikrimizcə, onun Azərbaycan 
dili qarşısındakı ən böyük xidməti «bulaq suyu kimi şəffaf, təmiz dağ havası kimi 
saf ifadə tərzi» ilə ərsəyə gəlmiş ədəbi irsidir. İlk yaradıcılığından toxunduğu 
mövzuları, yaratdığı qəhrəmanları ilə yanaşı, dili, üslubu ilə ədəbi mühitin 
diqqətini çəkən İlyas Əfəndiyev illər ötdükcə Azərbaycan ədəbi dilinə yeni-yeni 
naxışlar vurmuşdur. Beynəlmiləlçilik və «sovet xalqı» adı altında milli sərvətlər, o 
cümlədən dil sıxışdırılanda İlyas Əfəndiyev ana dilinin bütün gözəlliyini, 
təravətini, zənginliyini, ecazkarlığını təbliğ edirdi – yəni bu dildə heyrətamiz 
əsərlər yaradırdı. İlyas Əfəndiyevin oxucuları, tamaşaçıları ictimai yerdə bu dildə 
danışdıqları, övladlarını bu dildə oxutduqları üçün xəcalət çəkmirdilər. 
Xatırlayıram, 70-ci illərin ikinci yarısında Bakı metrosunun sərnişinləri – rus 
dilini biləni də, bilməyəni də vaqona daxil olar-olmaz «Pravda», «Komsomolskaya 
pravda», «İzvestiya» qəzetlərinə nümayişkaranə göz gəzdirərdilər. Sanki bununla 
«mən mədəniyəm, aristokratam, savadlıyam» deyərdilər. Bir dəfə bu səhnəni təkrar 
seyr edərkən tələbə dostlarıma üz tutdum: «İmkanım olsaydı, bu vaqondakıları 
birbaşa Azdramaya» - İlyas Əfəndiyevin «Mahnı dağlarda qaldı» tamaşasına 
aparar və sonra soruşardım: «Hansı dil yaxşıdır?» Bəli, bu, keçmişimizin qəribə bir 
epizodudur, lakin ibrətamiz tarixdir. İlyas Əfəndiyev əsərləri ilə bütöv bir sistemin 
ilk baxışda görünməyən və dilimizə qarşı yönəlmiş mənfur niyyətləri ilə mübarizə 
aparırdı. 
 71 
Bu gün Azərbaycan müstəqil dövlətdir. Azərbaycan dili rəsmən dövlət dili 
kimi təsbit edilmişdir. Lakin bu ali status da hələlik istənilən effekti vermir. Bir 
tərəfdən dünyada informatikanın sürətli tərəqqisi, bizim isə elmi sahədə geriliyimiz 
dilçiliyin inkişafında da müəyyən problemlər yaradır. Digər tərəfdən səbatsız, milli 
dəyərlərə qarşı biganə insanların əcnəbi dillərə ifrat meyli, doğma dilə münasibətdə 
nankor, nadan mövqeyi Azərbaycan dilinin cəmiyyətdə mütləq hakim dil olmasını 
əngəlləyir. Müxtəlif reklamlar, elanlar hələ də xarici dillərdə təqdim edilir. 
Azərbaycan dilinin tətbiqi ilə bağlı ən yüksək səviyyədə qəbul edilən müxtəlif 
hüquqi normativ aktlar hələ də istənilən bəhrəni vermir. Bax, bu zaman ana laylası 
qədər şirin, əziz, doğma dilimizin ədəbi keşikçilərinin, təəssübkeşlərinin, 
təbliğatçılarının danılmaz xidməti bütün əzəməti ilə göz önünə gəlir. Onların 
cərgəsində bu gün də İlyas Əfəndiyev ön sıradadır. Bəli, bu gün böyük ədibin 
«Kənddən məktublar» kitabında verilmiş ilk qələm təcrübələri olan «Qızbəs xala», 
«Qarımış oğlan», «Mirzə İman», «Uxajor» və sonradan qələmə aldığı onlarca digər 
hekayəsi, «Bahar suları», «Atayevlər ailəsi», «Sən həmişə mənimləsən», «Unuda 
bilmirəm», «Mahnı dağlarda qaldı», «Xurşidbanu Natəvan», «Büllur sarayda», 
«Şeyx Xiyabani», «Bizim qəribə taleyimiz», «Hökmdar və qızı» və sair kimi 
pyesləri, «Qaçaq Süleymanın ölümü», «Torpağın sahibi», «Sadıqcanın nağılı» … 
adlı povestləri, «Söyüdlü arx», «Körpüsalanlar», «Sarıköynəklə Valehin nağılı», 
«Geriyə baxma, qoca» … kimi romanlarının mövzusunun, ideyasının aktual və 
əhəmiyyətli olduğu qətiyyətlə söylənilir. Və bu, həqiqətdir. Eyni zamanda İlyas 
Əfəndiyevin əsərləri Azərbaycan dilinin saflığını, gözəlliyini, zənginliyini, 
qüdrətini özündə yaşadan və gələcək nəslə ötürən böyük xəzinə və dilin keşiyində 
ayıq-sayıq dayanan əvəzolunmaz milli mənəvi irsdir. 
 
        «Ədəbiyyat qəzeti» 
           3 oktyabr 2003. 
 
 
Ədibin dramları haqqında yeni tədqiqat 
 
XX əsr Azərbaycan ədəbiyyatının klassiki, Xalq yazıçısı İlyas Əfəndiyevin 
əsərləri hələ onun ilk yaradıcılıq dövründən ədəbi ictimaiyyətin, tənqidçilərin və 
tədqiqatçıların diqqətini çəkmişdir. Bu marağın səbəbini akademik Kamal 
Talıbzadə sərrast ifadə etmişdir: «Ədib, adətən, hamı üçün aydın və məlum olan 
həyat problemlərinə müraciət etməyi sevmir, gerçəkliyin elə həqiqətlərini, elə 
məsələləri üzə çıxarmağı bacarır ki, onlar həm yeni olur, ədəbi maraq oyadır, 
müasir problemlər barədə düşünənləri hərəkətə gətirir və təsadüfi deyil ki, ictimai 
müzakirəyə, mübahisəyə səbəb olurlar» («Yazıçının ideyası və təhkiyə». 
«Ədəbiyyat və incəsənət» qəzeti, 1980-ci il, 4 aprel). Elə bu səbəbdəndir ki, İlyas 
Əfəndiyev yaradıcılığa başladığı ötən əsrin 30-cu illərinin sonu 40-cı illərinin 
əvvəllərindən gənc nasirin ədəbi fəaliyyəti ilə bağlı mətbuatda məqalələr işıq üzü 
görməyə başlayır. İlyas Əfəndiyev haqqında istər görkəmli elm, mədəniyyət 
xadimlərinin, nüfuzlu ədəbiyyatşünasların, yazıçı və şairlərin elmi-nəzəri, 
 72 
publisistik əsərləri, istər ən müxtəlif peşə sahiblərinin qələmə aldığı yazılar üçün 
səmimiyyət, gerçəklik, obyektivlik, prinsipiallıq xarakterik olmuşdur. 
Son illərədək böyük yazıçı-dramaturqun həyat və fəaliyyəti ilə bağlı 
müxtəlif janrlarda 600-ə yaxın əsər qələmə alınmışdır (ətraflı bax: Əmin 
Əfəndiyev, İlyas Əfəndiyev: biblioqrafik göstərici. Bakı, 2002-ci il, «Çinar-Çap», 
240 səh.). Xalq yazıçısı İlyas Əfəndiyev haqqında yazılanlar sırasında sırf elmi-
tədqiqat yönlü materiallar xüsusi yer tutur. «Ə.Ağayevin «Kənddən məktublar» 
adlı resenziyası ilə başlanan bu tədqiqat prosesində respublikamızın ən tanınmış və 
görkəmli ədəbiyyatşünas alimləri, teatrşünasları və jurnalistləri iştirak etmişlər» 
(yenə orada, səh.9). 
İlyas Əfəndiyevin əsərləri hələ sağlığında həmişəyaşar statusu almışdır. Bu 
gün də onun zəngin və maraqlı irsi geniş oxucu kütləsi ilə bərabər tədqiqatçıların, 
teatr və kino rejissorlarının sevə-sevə, dönə-dönə müraciət etdikləri ədəbi sərvətdir. 
Gənc tədqiqatçı Səidə Şahbazovanın «İlyas Əfəndiyevin tarixi dramları» (Bakı, 
«Ağrıdağ» nəşriyyatı, redaktoru: prof. Himalay Qasımov, rəyçilər: prof. Şamil 
Salmanov, Akif Əliyev, 2002-ci il, 132 səh.) adlı monoqrafiyası fikrimizi təsdiq 
edən son nümunələrdən biridir. Monoqrafiyanın mövzusu yeni və maraqlıdır. 
Ədəbi xəzinəmizdə tarixi dramaturgiyanın ayrı-ayrı nümunələrinin, o 
cümlədən Nəriman Nərimanovun «Nadir şah», Ə.Haqverdiyevin «Ağa Məhəmməd 
şah Qacar», H.Cavidin «Topal Teymur», S.Vurğunun «Vaqif» əsərləri, onların 
ideya-məzmun, dil, üslub, mövzu və sənətkarlıq xüsusiyyətləri, aktuallığı, 
əhəmiyyəti ilə bağlı çox sayda tədqiqat işi işıq üzü görsə də, monoqrafiya 
müəllifinin fikrincə, «Azərbaycan dramaturgiyasının janr tipologiyasının bir 
təzahürü olan milli tarixi dramın ənənəvi sosioloji – ideoloji (! – kursiv bizimdir – 
T.A.) qəliblərdən təmizlənmiş bədii-estetik dərkinə və qiymətləndirilməsinə, 
şübhəsiz ki, indi daha çox ehtiyac vardır» (səh.4). Digər tərəfdənsə, tədqiqatçının 
«İlyas Əfəndiyevin tarixi dramlarına yazıçının yaradıcılıq yolundan, ədəbi 
fəaliyyətindən bəhs edən məqalə və monoqrafiyalarda bu və ya digər şəkildə 
toxunulsa da, həmin problemin ciddi tədqiqat obyektinə çevrildiyini etiraf etmək 
çətindir» - qənaəti tədqiqat predmetinin aktuallığına və əhəmiyyətinə dəlalət edir. 
Monoqrafiya iki fəsildən ibarətdir: Tarixi dramın nəzəri məsələləri. Tarixilik və 
müasirlik janrın problemi kimi və İlyas Əfəndiyevin dramaturgiyasında tarixi dram 
janrı. 
Birinci fəsildə tədqiqatçı ədəbi mühitdə tarix və müasirlik kateqoriyaları, 
tarixi janr, tarixi həqiqət və yazıçı təxəyyülü ilə bağlı tanınmış ədəbiyyatşünasların 
mülahizə və mühakimələrinə yaradıcı münasibət bildirir, onları dəyərləndirir, yeni 
elmi-nəzəri fikirlərlə zənginləşdirir. Tarixi və bədii həqiqətin qarşılıqlı əlaqəsindən  
bəhs edən tədqiqatçı göstərir ki, tarixi janr, konkret halda tarixi dram sənətkara 
düşüncə və xəyallarını tarixlə şərtləndirmək və əlaqələndirmək imkanı verir. Bu 
qənaəti əsaslandırmaq üçün ilk milli tarixi dramdan və sonralar bu sahədə 
formalaşmış ənənələrdən söhbət açır. Təqdirəlayiqdir ki, müraciət etdiyi 
mənbələrdə dram janrına, onun mövzu və qəhrəman probleminə, tarixi şəxsiyyət, 
hadisə və faktlara dair deyilmiş fikirləri saf-çürük edən tədqiqatçı bu janrın yeni 
təşəkkül və inkişaf meylləri ilə bağlı maraqlı və diqqətçəkən mülahizələr söyləyir. 
 73 
Əsərin ikinci fəslində İlyas Əfəndiyevin dramaturgiyasında tarixi dramda 
tarixiliklə müasirliyin vəhdətindən söhbət açan tədqiqatçı yazır: «Onun 
dramaturgiyası ən həyəcanlı məqamlarda da siyasi konyuktorlardan doğulduğunu 
iddia etmədi, dilinə gətirmədi, estetik idealında zahiri pafosa, sürətə, kollektiv 
təfəkkürə üstünlük vermədi, sosial sifarişi deyil, qəlbinin hökmünü ifadə etdi və 
beləliklə, sənətini layiq olduğu mərtəbəyə yüksəltdi» (səh.45). 
Monoqrafiya müəllifi İlyas Əfəndiyev dramaturgiyasının milli-mənəvi 
keçmişimizin ideya-poetik təcrübəsinin marksist metodoloji təlimlə bir yerə 
sığmadığı qənaətini əsaslandırmağa çalışır və istəyinə nail olur. Yaşanan dövrün 
mənəvi-əxlaqi problemlərinin həlli üçün tarixi yaddaşla silahlanan İlyas Əfəndiyev 
tarixdə yaşamaq haqqı qazanmış hadisə və şəxsiyyətlərin izlərini bədii təsvir 
predmetinə çevirir, «tarixin qalın kitablarını millətin alın kitabları kimi yazırdı və 
beləliklə, tarixi dram janrının yeni təzahürlərini yaradırdı» (səh.46). 
İlyas Əfəndiyev tarixi mövzuda ilk dramını («Mahnı dağlarda qaldı») 1971-
ci ildə, sonuncunu 1994-cü ildə («Hökmdar və qızı») qələmə almışdır. Həmin dövr 
ərzində Azərbaycan dramaturgiyasının bütün yükünü öz çiyinləri üzərinə götürən 
yazıçı ümumilikdə iyirmidən çox dram əsəri yazmış, Azərbaycan teatrında «İlyas 
Əfəndiyev məktəbi»ni yaratmışdır. 
İlyas Əfəndiyevin ictimai mühitdə iz buraxan tarixi hadisələrə söykənərək, 
yalnız «tarixi-xronikal səpkili», yaxud «tarixi mövzuda yazılan səhnə əsəri» 
yaratdığı fikirləri ilə razılaşmayan tədqiqatçı göstərir ki, dramaturq tarixin və 
yaddaşın dərinlikləri ilə bərabər, obrazların daxili-mənəvi dünyasına, ruhuna nüfuz 
edərək, tarixi mövzuda fəlsəfi-didaktik təmayüllü lirik-psixoloji dram əsərlərini 
ərsəyə gətirmişdir. 
Tədqiqatçı bu fikrində haqlıdır ki, «Mahnı dağlarda qaldı», «Xurşidbanu 
Natəvan», «Hökmdar və qızı» kimi əsərlərində İlyas Əfəndiyev üçün tarixilik təkcə 
tarixə müraciətdə, tarixi materialda deyil, müasiri olduğu tarixlə, keçmişi indi ilə 
ələqaləndirilməsindədir. Bax, tədqiqatçının belə bir elmi-nəzəri qənaətini həyatın 
özü – İlyas Əfəndiyevin həmişəyaşar irsi təsdiqləyir. 
Monoqrafiya müəllifi İlyas Əfəndiyevin tarixi dramlarındakı obrazlar 
qalereyasına hansısa missiyanı həyata keçirən bir qrup insan kimi baxmır. Onların 
xarakter və düşüncələrini, hiss və həyəcanlarını, ovqatını, niyyətini, məramını, bir-
birlərinə münasibətini ayrı-ayrılıqda təhlil etməyə, fərdi şəkildə dəyərləndirməyə 
üstünlük verir. 
Bu zaman həm qəhrəmanın xarakteri qabarır, özünəməxsus cizgiləri üzə 
çıxır, həm də dramaturqun öz obrazı vasitəsilə cəmiyyətə ünvanladığı əgər belə 
demək mümkündürsə, «mesaj» bütün təfsilatı ilə aşkarlanır. Tədqiqatçı obrazlara 
münasibət bildirərkən, eyni zamanda həm İlyas Əfəndiyevin öz qəhrəmanları, həm 
də digər dramaturqların personajları ilə müqayisə edir, fərqli və oxşar cəhətlərini 
üzə çıxarır, onların ədəbi mühitdəki yerini müəyyənləşdirməyə çalışır. 
Beləliklə, monoqrafiyada böyük dramaturqun tarixi dramlarının tarixi dram 
janrının ənənəvi və müasir ədəbiyyatşünaslığın tələbləri səviyyəsində 
araşdırıldığını söyləyə bilərik. Bununla belə, əsər nöqsansız da deyildir. Şübhəsiz 
ki, Ə.Ağayev, M.Arif, M.Cəfər, X.Əlimirzəyev, S.Əsədullayev, Mehdi Hüseyn, 
Qulu Xəlilli, Y.Qarayev, C.Məmmədov, B.Nəbiyev, Şamil Salmanov, Y.Seyidov, 
 74 
K.Talıbzadə kimi qüdrətli qələm sahiblərinin müraciət etdiyi İ.Əfəndiyev irsinin 
tədqiqinə təcrübəsiz tədqiqatçının girişməsini onun cəsarəti kimi də 
qiymətləndirmək olar. Lakin fikrimizcə, ədəbi tənqiddən, xüsusilə tarixi dramların 
tədqiqindən bəhs edərkən, tədqiqatçının «tarixi dramın istənilən səviyyədə tədqiq 
olunmaması» kimi ünvansız mülahizələri, yaxud İlyas Əfəndiyevin tarixi 
dramlarının öyrənilməsindən danışarkən, «etiraf olunmalıdır ki, bu iş lazımi elmi 
səviyyədə və əhatəli aparılmamışdır» fikrinin əsaslandırmasına ehtiyac hiss olunur. 
Özü də nəzərə alsaq ki, müəllif monoqrafiya boyu öz qənaətlərini, mülahizələrini 
İlyas Əfəndiyev irsinin tədqiqatçılarından gətirdiyi sitatlarla zənginləşdirir, 
möhkəmləndirir, elə bilirəm ki, onun bu iradları anlaşıqlıqla qarşılanmır. 
Tədqiqatçının predmetə yanaşma tərzi dəyişkən və fərqli təsiri bağışlayır. O, 
bəzən elmi üslubdan məharətlə istifadə edir, bəzən isə fikirlərini çatdırmaq üçün 
söz sarıdan əziyyət çəkir. 
İlyas Əfəndiyevin yüksək bədii dəyərə malik tarixi dramları, əgər belə 
demək mümkünsə, Dövlət Akademik Dram Teatrının səhnəsindən pərvazlanmış, 
populyarlaşmış, nüfuz qazanmış, uzun illər sözün həqiqi mənasında Azərbaycan 
teatrına nəfəs vermişdir. Odur ki, fikrimizcə, monoqrafiyada qısa da olsa, tarixi 
dramların səhnə taleyindən bəhs etmək yerinə düşərdi. Böyük dramaturqun sovet 
rejimi və ideologiyasının maraqlarına zidd, lakin doğma xalqının tarixi və taleyi ilə 
bağlı mövzu (Cənubi Azərbaycan və s.) və qəhrəmanları (Şeyx Xiyabani, Böyük 
bəy və başqaları) ədəbi mühitə gətirmək cəsarəti və sözün qüdrəti ilə bu cür 
problemləri daha da qabartmaq, cəmiyyətin yaddaşına həkk etmək məharəti və 
bütün bunların əks-sədası, ictimai rəyə təsiri barədə yazmağı təəssüf ki, tədqiqatçı 
unutmuşdur. 
Bu cür və buna bənzər qüsurlar monoqrafiyanın ümumi elmi dəyərini 
azaltmır. 
 
         «525-ci qəzet» 
           24 iyul 2003 
 
 
HəmiĢəyaĢar sənət və sənətkar 
 
1996-cı il oktyabr ayının 3-də – 5 il bundan əvvəl görkəmli nasir və 
dramaturq, Xalq yazıçısı İlyas Əfəndiyev dünyasını dəyişmişdir. Lakin o, miras 
qoyub getdiyi zəngin irsində, çoxsaylı oxucuların, teatrsevərlərin qəlbində, ədəbi 
mühitə vəsiqə verdiyi onlarca obrazda bu gün yaşayır, yəqin ki, sabah da 
yaşayacaqdır. Çünki bu qəhrəmanlar Azərbaycan cəmiyyətinin, tarixinin, həyat və 
düşüncə tərzinin, adət və ənənəsinin, məişətinin, təbiətinin bir parçasıdır. 
Böyük yazıçının vəfatının 5-ci ildönümü ərəfəsində yaşına, təhsilinə, 
peşəsinə görə fərqlənən müxtəlif adamların İlyas Əfəndiyev və onun irsi haqqında 
təəssüratları fikrimizcə, çox maraqlıdır. 
Məhərrəm Qasımlı, filologiya elmləri doktoru, Milli Elmlər Akademiyası 
Ədəbiyyat İnstitutunun direktor müavini: 
 75 
- İlyas Əfəndiyev elə qüdrətli qələm sahibidir ki, onun haqqında nə qədər 
deyilsə, yazılsa yenə azdır. Qısaca onu söyləmək istəyirəm ki, İlyas müəllim istər 
Azərbaycan dramaturgiyasına, istər teatrına təbii insan nəfəsi gətirmişdir. Məncə, 
teatr İlyas Əfəndiyevlə həm forma, həm də məzmunca dəyişərək yeni inkişaf 
mərhələsinə qədəm qoyur. Bundan əvvəl səhnə sanki pafoslu sözlər, qışqırıq, hay-
küy meydanı idi. İlyas Əfəndiyevlə teatr-dramaturgiya ürək söhbəti etməyə 
başladı. 
Mən cəsarətlə deyərdim ki, İlyas Əfəndiyev dramaturgiyamızda, bütövlükdə 
ədəbiyyatda lirik-psixoloji üslubun yaradıcısı idi. Hekayə ustası kimi orijinal yazıçı 
olan İlyas Əfəndiyev bu üslubu məharətlə səhnə əsərlərinə də tətbiq etmişdir. 
Mənim bu yazıçı ilə şəxsi münasibətim, əlaqəm olmayıb. Amma onun 
yaradıcılığını müntəzəm izləmişəm. O, ədəbiyyatın qara fəhləsi idi, sakit, hay-küy 
salmadan ədəbiyyat yaradırdı. Bir də görürdün İlyas Əfəndiyevin aylarla səsi 
gəlmir: bu zaman bilirdin ki, İlyas müəllim yenidən gözəl bir əsəri ilə ədəbi 
mühitdə, teatrda bir canlanma yaradacaq. Elə də olurdu. 
Əminəm ki, Azərbaycan teatrını on illər boyu yaşadan İlyas Əfəndiyevi 
Azərbaycan teatrı əbədi yaşadacaqdır. «Bahar suları», «Atayevlər ailəsində», «Sən 
həmişə mənimləsən», «Unuda bilmirəm», «Məhv olmuş gündəliklər», «Mənim 
günahım», «Qəribə oğlan», «Xurşudbanu Natəvan», «Büllur sarayda», «Şeyx 
Məhəmməd Xiyabani», «Sevgililərin cəhənnəmdə vüsalı» pyesləri ədəbiyyat və 
teatr tariximizə belə demək mümkünsə, daimi qeydiyyata düşmüş əsərlərdir. 
Qəzənfər Kazımov, filologiya elmləri doktoru, professor: 
XX əsr 2-ci minilliyin son vərəqi kimi qapandı, geridə qaldı, lakin əsrin 
yetirdiyi böyük ədəbi simalar, nəhəng poeziya ustaları tarixin əbədi yol yoldaşları 
kimi gələcəyə doğru irəliləməkdədir. Bu günlərdə vəfatının 5 ili tamam olan 
unudulmaz yazıçımız İlyas Əfəndiyev məhz bu əsrdə məzmun və forma 
baxımından bənzərsiz nəsri, teatrımızda xüsusi mərhələ yaradan silsilə pyesləri ilə 
klassiklər sırasında yer tutdu. 
«İlyas Əfəndiyev» sözündə əbədi bir işıq, bir kövrəklik, yuxu aləmində uca 
insanın hiss etdiyi rahatlıq, yüngüllük, ecazkarlıq var. Bunlar yazıçının insan 
qəlbində fırtına doğuran duyğu və düşüncələri pərdələnməməsi, pərdələməyə 
çalışmaması, saxtalaşdırmaması, zorla «vahid ideya»ya tabe etməməsi, hər kəsdə 
görünə bilməyən böyük yazıçı demokratizmi ilə bağlıdır; bunlar həyatın həqiqi 
poeziyasını poeziyanın şirin dili ilə daha həyati ifadə edə bilmək qüdrəti ilə 
bağlıdır. Zəhmətə bağlanmayan istedad qanadsız quş kimidir. «At işləməsə, ər 
öyünməz». İlyas Əfəndiyev ilhamının al rəngli yel qanadlı atı onun ilk 
hekayələrindən oxucunun başı üzərindən uçaraq əfsunlamışdır, - təbii boyası, 
ahəngdarlığı, insan hisslərinin, insan duyğularının dibi görünməz dərinliklərinə 
enən lirizmi ilə… Həqiqi nəsrin xalis poeziya olduğunu unudanlar və «Mənim 
nəsrim – mənim poeziyam» prinsipinə əməl edənlər sırasında İlyas Əfəndiyev 
ikincilərdəndir. Digər nəsr ustalarımızın böyük zəhmətinə, müqəddəs ruhuna 
etinasızlıq göstərmədən deyə bilərik ki, əgər nəsrin şeriyyətini öyrənmək lazım 
gələrsə, «Dədə Qorqud»dan sonra İ.Əfəndiyevin «Qarı dağı», «Qəhrəman ilə 
bülbülün nağılı», «Tar», «Kiçik bir poema», «Apardı sellər Saranı» və başqa 
hekayələrini öyrənmək lazım gələrdi. Bu əsərlərdəki şeriyyət tədricən genişlənərək 
 76 
«Söyüdlü arx»a, «Körpüsalanlar»a, «Sarıköynəklə Valehin nağılı»na və başqa 
əsərlərə hopmuşdur. Bu üslub «Geriyə baxma, qoca» romanında hər kəlməsində 
xəlqilik, kamillik və müdriklik görünən dastanvarı cilalanma yolu ilə getmişdir. 
İlyas Əfəndiyev nəsrinin dili, aparıcı keyfiyyətləri ilə, çox zaman hadisələrin 
birinci şəxsin dilindən söylənməsinə əsaslanan üslubi-poetik-bədii tədqiqatla 
bağlıdır. Lirik «mən» insan təbiətindəki bütün ziddiyyətləri gözləməyə, obrazın 
mümkün hissi-psixoloji aləmini vüsətlə üzə çıxarmağa imkan vermiş, yazıçı öz 
«mən»ini obrazın – birinci şəxsin «mən»i timsalında, bir növ, insan təbiətinə 
müdaxilə etmədən səciyyələndirə bilmişdir. Artıq haşiyə və dialoqların redaktəsi, 
təhkiyə və dialoqların ümumiləşdirmə gücü, xalq dilinə, xalqın müdrikliyinə inam 
hissi hadisə və obrazların təsviri prosesində yazıçıya hüdudsuz imkanlar vermişdir. 
Qarşıda böyük ədiblər ordusu dururdu. Odur ki, ilk qələm təcrübələri 
dövründən M.F.Axundov, Mirzə Cəlil, Ə.Haqverdiyev, müasirləri Mir Cəlal, Sabit 
Rəhman, H.Mehdi, M.S.Ordubadi, S.Rəhimov kimi nəhəngləri göz önündə 
saxlamış, oxucunun zövqünü düşünmüş, sözə necə rəng vuracağını dəfələrlə götür-
qoy etmiş, ədəbiyyatımızda seçilən, sevilən və insanın mənəvi aləminə nüfuz edən 
orijinal bir üslub formalaşdırmışdır. İ.Əfəndiyev süni obrazlılıq yaratmaq yolu ilə 
getməmiş, bədiiliyi hadisənin, xarakterin sadə, təbii təsvirində görmüşdür. 
Nəsrindəki lirizm, psixoloji dərinlik dramaturgiyasında ona görə qabarıqdır ki, 
səhnədə obraz bütövlükdə görünür. Əslində, nəsr və dramaturgiyasında dilin ədəbi-
estetik dəyəri eyni dərəcədə yüksəkdir; buna görə də, İ.Əfəndiyev lirik-psixoloji 
dram və nəsr dilinin yeni vüsətlə inkişafında dövrün bani səviyyəli ən müqtədir 
sənətkarı sayılır. Dramaturgiyamızdakı ritorikliyi ustalıqla təbii insan mükalimələri 
ilə əvəz edə bilmiş, sadə, sərrast, təbii-emosional replikalarla nəsihətçilik ənənəsini 
geridə buraxmışdır. Sözləri fraza mühitində əlaqələndirərək fikri irəlilətmə üsuluna 
üstünlük vermişdir. Sintaktik bütövlərdən bir-birinə usta məntiqi keçidlər poetik 
mətnin təşəkkülündə həlledici amil olmuşdur. Hadisələrin çox zaman kulminasiya 
nöqtəsindən başlanması, maraqlı və gözlənilməz başlanğıc və sonluqlar, süjet 
rəngarəngliyi, ahəngdarlıq və musiqilik, intonasiyanın dolğun nəfəsdərmə ilə 
tamamlanması, dialoq nitqinin qısa, yığcam, emosional quruluşu, poetik sintaksis – 
rasional fikrin saxlanması ilə «məlum olanlar»ın ixtisarı, söz sırası, məntiqi vurğu, 
müxtəlif üzvlərin və mürəkkəb cümlə komponentlərinin aktuallaşdırılması üsulları, 
müraciət və münasibət bildirən söz və birləşmələr, presupposizisional imkanlar 
əsasında bir çox şeylərin xatırlanmasının oxucunun ixtiyarına buraxılması – 
implisit ifadə forması, xalq frazeologiyasından yeni çalarda istifadə və s. yazıçı 
ideyasını dəyərləndirən, əsəri ədəbi aləmin sevgi mənbəyinə çevirən əsas amillər 
olmaqla, özünəməxsusluğu ilə seçilir. 
İlyas Əfəndiyevin dili və orijinal üslub gerçəklikləri gənc nasirlər üçün 
məktəb olmaqla, yüzilliklər keçidində XX əsr Azərbaycan bədii dilinin şirinliyi və 
gözəlliyi timsalı kimi daim heyrət doğuracaqdır. 
Salehə Əmrahzadə – Bakıdakı 151 nömrəli məktəbin biologiya müəllimi: 
- Ədəbiyyatçılar İlyas Əfəndiyev yaradıcılığından danışanda İlyas Əfəndiyev 
məktəbi, yaxud İlyas Əfəndiyev teatrı ifadələrini işlədirlər. Mən isə İlyas 
Əfəndiyevin əsərlərini həyat dərsliyi, onun özünü isə həyat müəllimi 
adlandırardım. 
 77 
İlyas müəllimin obrazları oxucu və tamaşaçılarda ülvi, sarsılmaz məhəbbət, 
saflıq, sədaqət, humanistlik, bir sözlə, nəcib hisslər yaradır, haqsızlığa, 
ədalətsizliyə, varlanmaq ehtirasına, acgözlüyə, əyyaşlığa, yüngül həyat tərzinə 
nifrət aşılayır. 
Teatrlarımızın, xüsusilə Dram teatrının repertuarında İlyas Əfəndiyevin 
əsərlərinin tez-tez oynanılmasını arzulayardım. 
Azərbaycan Respublikası Prezidentinin İlyas Əfəndiyevin xatirəsinin 
əbədiləşdirilməsi haqqında sərəncamı hamının ürəyindən olmuşdur.  
Sənəddə Bakının küçələrindən birinə Xalq yazıçısının adının verilməsi, 
tələbələr üçün İlyas Əfəndiyev adına xüsusi təqaüd təsis edilməsi, dramaturqun 
«Hökmdar və qızı» əsəri əsasında iki seriyalı bədii filmin çəkilməsi nəzərdə 
tutulmuşdur. Yazıçının oncildliyinin nəşr olunması xüsusilə təqdirəlayiqdir. Latın 
əlifbası ilə çap olunacaq bu kitabların on minlərlə yeni-yeni oxucusu olacaqdır. 
Məhəmməd Baharlı – jurnalist: 
- İlyas müəllim 82 yaşında vəfat etmişdir. Bu, böyük yaşdır. Amma istər 
sağlığında və istərsə də bu gün o mənim üçün gənclik simvoludur. Çünki İlyas 
müəllimi mən əsərləri ilə, obrazları ilə tanıyıram. Burada hər şey təzədir, 
təravətlidir, burada həyat qaynayır, gənclik, məhəbbət mühitə hakimdir. Odur ki, 
İlyas Əfəndiyevin obrazlarını qocalmayan qəhrəmanlar, onun özünü ölməz 
sənətkar adlandırsaq, səhv etmərik. 
Bir məsələni də qeyd etmək istərdim. Milli mənlik hissinin, milli qürurun, 
milli şüurun formalaşması və inkişafında İlyas müəllimin rolu misilsizdir. Əlbəttə, 
o heç bir əsərində «gəlin milli şüurumuzu yüksəldək», yaxud «eşq olsun bizim 
millətə» yazmayıb. Lakin 60-70-80-ci illərdə (mən bu illəri milli özünüdərkin yeni 
təzahür dövrü adlandırardım) yeni söz eşitmək ehtirası ilə yaşayan nəslə tarixçilər, 
elm adamları heç  nə demirdi, yaxud deyə bilmirdi. Amma İlyas müəllimin 
qəhrəmanlarının gur səsi salonu titrədir, qəlblərə od salırdı. Səhv etmirəmsə, Xalq 
artisti Amalya Pənahova İlyas müəllim haqqında yazmışdı ki, heç kəsin cəsarəti 
çatmayanda onun qələmi qılınc kimi parlayır və həqiqəti söyləyirdi… 
Dağlar Səfərov – xalça ustası, iş adamı: 
- Dünyanın bir çox şöhrətli, adlı-sanlı şəxsiyyətlərinin obrazını xalçalarda 
əks etdirmişəm. Bu, milyonlarla insanın idealına çevrilmiş həmin adamlara 
məhəbbətimin, sevgimin izharıdır. Böyük dramaturq İlyas Əfəndiyevin də xalça 
üzərində obrazını yaratmaq niyyətindəyəm. Fikirləşirəm ki, bu sadəcə bir fotonun 
ilmələr vasitəsilə xalçaya çevrilməsi yox, bütün həyatını xalqına, onun 
çiçəklənməsinə, tərəqqisinə, maariflənməsinə həsr etmiş ədibin özünəməxsus 
xarakter və simasını əks etdirən portret olacaqdır. Mən öz peşəmin vurğunuyam. 
Amma demək olar ki, respublikanın bütün yazıçı və şairləri ilə şəxsi münasibətim 
var. Bu əlaqələrdə mütaliəm mühüm rol oynamışdır. İlyas Əfəndiyevi oxumaqla 
yanaşı, səhnə əsərlərinə də tamaşa etmişəm. Onun əsərlərindəki xarakterlər və 
obrazlar qalereyasını xalçanın rəngləri ilə müqayisə edərdim: bir-birindən fərqli, 
bir-biri ilə əlaqəli, həm də biri digərini tamamlayan, nəticədə göz oxşayan mənzərə 
yaradan rənglərlə. 
Az-çox ədəbiyyatla maraqlandığım üçün özümdə cəsarət tapıb İlyas 
müəllimin dili ilə bağlı da bir fikir söyləmək istəyirəm. Vaqifin dili poeziyada 
 78 
nədirsə, İlyas Əfəndiyevin dili nəsrdə odur. Bir nəfər mənə söyləyəndə ki, mən 
İlyas müəllimin bəzi əsərlərini əzbərdən bilirəm, inanın, təəccüblənmədim. Bu dil, 
onun sahibi olan xalq durduqca İlyas Əfəndiyev də yaşayacaqdır… 
Aygün Həsənoğlu – Azərbaycan Yazıçılar Birliyinin üzvü, Dünya Gənc Türk 
Yazarlar Birliyinin Baş katibi, Dövlət Gənc Tamaşaçılar Teatrının ədəbi-dram 
hissə rəhbəri, Beynəlxalq Münasibətlər İnstitutunun aspirantı: 
- Azərbaycan dramaturgiyası nisbətən gənc olsa da, ədəbiyyatımıza 
M.F.Axundov, C.Cabbarlı, H.Cavid kimi nəhənglər bəxş etmişdir. Lakin bu üç 
böyük dramaturqdan sonra uzun müddət dramaturgiyamızda bir boşluq yarandı. 
Ayrı-ayrı maraqlı əsərlər yaransa da, bütövlükdə Azərbaycan teatrının ağırlığını öz 
çiyinlərinə götürə bilən dramaturqun nəfəsi duyulmurdu. Belə bir nəfəsi teatrımıza 
İlyas Əfəndiyev gətirdi. İlyas Əfəndiyev bir-birinin arxasınca səhnəmizə yeni 
obrazlar qalereyası təqdim etdi və tezliklə ölkəmizin aparıcı teatrı olan Akademik 
Dövlət Dram Teatrının repertuarında əsas yeri qazandı. Bu əsərlər böyük tamaşaçı 
kütləsinin teatra axınına səbəb oldu. 
Mənim üçün maraqlı cəhətlərdən biri də odur ki, İlyas Əfəndiyev hətta 
durğunluq dövründə belə, teatrı sovet ideologiyasının tribunasına, silahına 
çevirmədi, süni, bir-birinə bənzər sovet obrazları ilə səhnəni doldurmadı, əksinə, 
sözün həqiqi mənasında maraqlı, rəngarəng, köhnə çərçivələri dağıdıb parçalayan, 
sosialist realizminin qəliblərindən cəsarətlə kənara çıxa bilən qəhrəmanlar yaratdı, 
İ.Əfəndiyevin qadın qəhrəmanları özünün ziddiyyətli, möhkəm xarakterləri, axına 
qarşı durması ilə diqqəti cəlb edir. O, teatrı «kolxoz teatrı» anlamına sığışdırmadı, 
onun daha geniş məkanlarını, bu məkanlardakı qəhrəmanların daxili aləmini bütün 
təzadları ilə kəşf etməyə çalışdı. 
İ.Əfəndiyevin yaradıcılığında dövrün sosial və siyasi problemləri çox zaman 
məhəbbət mövzusu fonunda verilirdi. Bununla da, onun yaratdığı əsərlər dərhal 
mübahisələrə və ziddiyyətli fikirlərin yaranmasına səbəb olur, bəzən qamçılanır, 
bəzən də sadəcə bu qəhrəmanlar amansızlıqla görməməzliyə vurulurdu. Məsələn, 
«Sən həmişə mənimləsən» əsərində sovet obrazlarına uyğun olmayan, əslində isə 
bu cəmiyyətin çirkinliklərini üzə çıxaran maraqlı qəhrəmanlar vardır. «Büllur 
sarayda» əsəri isə sovet cəmiyyətində baş verən sosial-mənəvi haqsızlıqları ifşa 
edən maraqlı bir əsərdir. İ.Əfəndiyev Cavid və Cabbarlıdan sonra yeganə 
dramaturqdur ki, onun yaratdığı obrazlar teatrımızda onlarla aktyorun və 
rejissorların yetişməsində çox mühüm bir rol oynamışdır. 
 
           «Azərbaycan qəzeti», 4 oktyabr 2001 
 
 
Yazıçı ömrü, ədəbiyyat tarixi 
 
«Gənclik» nəşriyyatının bu yaxınlarda nəfis tərtibatla çap elədiyi görkəmli 
yazıçı-dramaturq İlyas Əfəndiyevlə bağlı «Sən həmişə bizimləsən» adlı xatirələr 
toplusunu (tərtibçilər: Dilsuz, A.Tahirli, redaktoru: Dilsuz, 392 səh.) mübaliğəsiz, 
həm də ədəbiyyat tariximizin son 60 ilinin salnaməsinə gözəl töhfə adlandırmaq 
 79 
olar. Böyük ədib İ.Əfəndiyevin həyat və yaradıcılığından bəhs edən xatirələr 30-cu 
illərdən üzü bəri ictimai-siyasi, mədəni və xüsusilə ədəbi mühitdə baş verən 
prosesləri dərindən dərk etmək, qavramaq, öyrənmək baxımından da maraq 
doğurur. 
Əsərdə Azərbaycan ədəbiyyatının parlaq simalarından sayılan görkəmli nasir 
və dramaturq, Xalq yazıçısı, mədəniyyətimizin qocaman və nüfuzlu 
nümayəndələrindən olan İ.Əfəndiyevin vəfatı ilə əlaqədar ölkə rəhbərliyinin, 
tanınmış ədəbiyyat və mədəniyyət xadimlərinin nekroloqu, yazıçı ilə vidalaşma 
mərasiminin materialları, vəfatından sonra mətbuatda İ.Əfəndiyev haqqında 
yazılardan seçmələr, qələm, sənət dostlarının, onu tanıyanların xatirələri çap 
olunmuş, habelə dramaturqun Azərbaycan Milli Akademik Dram Teatrında 
tamaşaya qoyulmuş pyeslərinin siyahısı verilmişdir. Kitabda həmçinin yazıçının 
həyat və yaradıcılığı ilə bağlı bir sıra fotoları çap olunmuşdur. 
«Özümüzdən sonra»nın ilkini» adı ilə ön söz əvəzi yazmış Xalq yazıçısı 
Elçinin təbirincə desək, «bu kitab «özümüzdən sonra xalqın yadına düşəcəyik» 
sualına cavab yox, heç zaman yaddan çıxılmayacağın ifadəsidir». 
Müasir Azərbaycan ədəbiyyatının, mədəniyyətinin aparıcı simalarından olan 
Bəxtiyar Vahabzadənin, Kamal Talıbzadənin, Hüseyn Abbaszadənin, Sofa 
Bəsirzadənin, Süleyman Ələsgərovun, Qabilin, Nəbi Xəzrinin, Bəkir Nəbiyevin, 
Cabir Novruzun, Fərəməz Maqsudovun, Həsənağa Turabovun, Şəfiqə 
Məmmədovanın, Mirvarid Dilbazinin, Tofiq Quliyevin, Qılman İlkinin, Əziz 
Mirəhmədovun, Əzizə Cəfərzadənin, Ələviyyə Babayevanın, Leyla Bədirbəylinin, 
Tahir Salahovun, Anarın … böyük ədib İ.Əfəndiyev haqqında ürək sözləri ustad 
sənətkar, dost, qələm yoldaşı, həmkar barədə xatirələr çərçivəsinə sığmır. Bu, artıq 
Azərbaycan ədəbi həyatının, teatrının bütöv bir dövrü haqqında, onu yaradanlardan 
biri barədə sanballı məxəzdir, mənbədir. 
«Kənddən məktublar», «Söyüdlü arx», «Körpüsalanlar», «Dağlar arxasında 
üç dost», «Geriyə baxma, qoca», «Sarıköynəklə Valehin nağılı», «Üçatılan», 
«Bahar suları», «Atayevlər ailəsində», «Sən həmişə mənimləsən», «Qəribə oğlan», 
«Məhv olmuş gündəliklər», «Mənim günahım», «Unuda bilmirəm», «Mahnı 
dağlarda qaldı», «Xurşidbanu Natəvan», «Büllur sarayda», «Şeyx Məhəmməd 
Xiyabani» və s. kimi əsərlər parlaq yazıçı təxəyyülünün, fitri istedadının məhsulu 
olmaqla yanaşı, həm də Azərbaycan cəmiyyətinin, ona məxsus hadisələrin 
inikasıdır. 
Qələm, sənət, ədəbiyyat, mədəniyyət xadimləri, dostları onu «çağdaş 
ədəbiyyatımızın klassiki» (Hüseyn Abbaszadə), «indiki zamanda gündüz çıraqla 
axtarılan ziyalı» (Anar), «…dramaturgiyamızda xüsusi məktəb yaradan, 40 ildən 
çox teatrlarımızın repertuar ağırlığını çiynində daşıyan misilsiz korifey» (Polad 
Bülbüloğlu), «əfsanə, möcüzə» (Ramiz Məmmədzadə), «el məhəbbəti qazanmış 
xoşbəxt sənətkar» (Mirvarid Dilbazi), «məhəbbətin ustad tərənnümçüsü» (Kamal 
Talıbzadə), «zaman çərçivəsini qırıb parçalayan nadir yazıçılardan» (Nəbi Xəzri), 
«qüdrətli bir sənətkar, işıqlı bir ziyalı, bütün həyatı boyu yalnız və yalnız sözünə, 
sənətinə fanatik bir məhəbbətlə bağlı nadir bir yazıçı» (Cabir Novruz), «böyük 
sənətkarlardan biri və ən görkəmlisi» (Şəfiqə Məmmədova), «xalqın taleyində, 
tarixində xidmətləri və izi olmuş bir şəxsiyyət» (Mövlud Süleymanlı), «millətin 
 80 
yaddaşına ana dili ilə birgə həkk olunan səmimi insan, böyük ədib, unudulmaz və 
təkrarsız dramaturq» (Kamil Vəli Nərimanoğlu) adlandırırlar. Bunlar gəlişigözəl 
ifadələr yox, 20 əsəri səhnədə uğurla tamaşaya qoyulmuş, istedadlı aktyor və 
rejissorlar nəslinin yetişdirilməsində misilsiz xidmətlər göstərmiş, Azərbaycan 
ədəbiyyatı kimi zəngin bir xəzinədə «İlyas Əfəndiyev məktəbi» yaratmış bir 
yazıçının əməyinin tutarınca qiymətləndirilməsi üçün diqqətlə, məsuliyyətlə 
seçilən sözlərdir. 
İ.Əfəndiyevin yaradıcılığının əsas hissəsi sovet imperiyası dövrünə təsadüf 
edir. Sənətkarın böyüklüyü, elə xoşbəxtliyi də ondadır ki, sovet rejimi şəraitində o, 
ədəbi yaradıcılığında əsrlərin sınağından çıxmış milli dəyərləri ön plana çəkə 
bilmiş, onlara yeni ruh vermiş, yaşatmış xalqı düşündürən, onu narahat edən 
problemlərdən bəhs etmiş, oxucularda, tamaşaçılarda Vətənə məhəbbət, yüksək 
ideyalarla yaşamaq, sədaqət, ülvilik, dözümlülük, cəsarətlilik, prinsipiallılıq kimi 
hisslərin yaranmasına xidmət edən əsərlər yazmışdır. Elə təsadüfi deyil ki, məhz bu 
xidmətlərinə görə müstəqil Azərbaycanın «Şöhrət» ordenini alan ilk sənətkar da 
İ.Əfəndiyev olmuşdur. 
Böyük dramaturqun vəfatının 3-cü ildönümü ərəfəsində «Sən həmişə 
bizimləsən» adlı kitabın nəşri İ.Əfəndiyevin xatirəsinə, onun pərəstişkarlarına 
gözəl hədiyyədir. 
 
“Ədəbiyyat qəzeti”, 7 iyul 2000 
 
Özündən sonra da, özü var kimi 
 
Altı il əvvəl oktyabr ayının 3-də xalqımız özünün parlaq zəkalarından, 
ədəbi-mədəni fikir tariximizin qüdrətli simalarından birini, görkəmli nasir və 
dramaturqu, xalq yazıçısı  İlyas Əfəndiyevi itirdi. Böyük qələm sahibi dünyasını 
dəyişdi, lakin onun dühası, irsi xalqla qaldı. Onun «Bahar suları», «Atayevlər 
ailəsində», «Sən həmişə mənimləsən», «Unuda bilmirəm», «Məhv olmuş 
gündəliklər», «Mənim günahım», «Qəribə oğlan», «Xurşudbanu Natəvan», 
«Büllur sarayda», «Şeyx Məhəmməd Xiyabani», «Sevgililərin cəhənnəmdə 
vüsalı», «Hökmdar və qızı», «Polkovnik Allahyarov» kimi pyesləri, «Söyüdlü 
arx», «Körpüsalanlar», «Sarıköynəklə Valehin nağılı», «Geriyə baxma, qoca», 
«Üçatılan» kimi romanları, çox sayda hekayəsi ədəbi xəzinəmizin əbədi 
nümunələri sırasında durdu. Əslində İlyas Əfəndiyev hələ sağlığında «canlı 
klassik» adını, əsərləri ölməzlik statusunu almışdı. 
Tanınmış ədəbiyyatşünas Vilayət Quliyev dramaturqun vəfatından bir il 
sonra yazırdı ki, İlyas müəllim bütün həyatı boyu üzü gələcəyə gedən sənətkar 
olmuşdu, «… hər şeyə qadir saydığımız ölüm də onu bu bitib-tükənmək 
bilməyən yoldan saxlaya bilməyib» («Ədalət» qəzeti, 1 oktyabr 1997-ci il). 
Ondan ayrıldığımız ötən illər bir daha göstərdi ki, doğrudan da İ.Əfəndiyev 
«üzü gələcəyə gedən sənətkar»dır. O, bu gün də sevilə-sevilə oxunur, onun 
tamaşaları bu gün də anşlaqla keçir, «İlyas Əfəndiyev teatrı»nın, «İlyas 
Əfəndiyev məktəbi»nin gücü, təsiri bu gün də hiss olunur. 
 81 
Təsadüfi deyil ki, təmirlə əlaqədar 6 illik fasilədən sonra Akademik Milli 
Dram Teatrı 1996-1997-ci il teatr mövsümünü öz səhnəsində dramaturqun 
«Hökmdar və qızı» tamaşası ilə açmışdır. 1999-cu ildə «Gənclik» nəşriyyatı 
böyük ədibin həyatı və irsi haqqında, qələm, sənət dostlarının, oxucularının, 
tamaşaçılarının xatirələri, ürək sözləri toplanmış «Sən həmişə bizimləsən» adlı 
kitab nəşr etmişdir. 
Azərbaycan Respublikası Prezidentinin «İ.M.Əfəndiyevin xatirəsinin 
əbədiləşdirilməsi haqqında» 2001-ci il 9 mart tarixli Sərəncamını isə İlyas 
Əfəndiyevə ümumxalq məhəbbətinin təzahürü adlandırmaq olar. Sənəddə Bakı 
şəhərinin küçələrindən və orta məktəblərindən birinə onun adının verilməsi, 
yaşadığı binaya xatirə lövhəsinin vurulması, Azərbaycan Mədəniyyət və 
İncəsənət Universitetinin tələbələri üçün İlyas Əfəndiyev adına təqaüdün təsis 
edilməsi, xalq yazıçısının əsərlərindən ibarət on cildliyin nəşr olunması, 
«Hökmdar və qızı» əsəri əsasında ikiseriyalı bədii filmin çəkilməsi kimi 
tədbirlərin həyata keçirilməsi nəzərdə tutulmuşdur və hazırda icra edilməkdədir. 
… Xalq yazıçısı Elçin Əfəndiyev İlyas Əfəndiyev haqqında buraxılan 
«Sən həmişə bizimləsən» adlı xatirə kitabına yazdığı «Özümüzdən sonra»nın 
ilkini» adlı «Ön söz əvəzi»ndə böyük ədibin 20 ildən də əvvəl sadə, səmimi və 
təbii hisslərini ifadə edən «… yəni deyirsən özümüzdən sonra xalqın yadına 
düşəcəyik?» sualına adı çəkilən xatirə kitabına işarə vuraraq belə cavab verir: 
«Bu kitab «özümüzdən sonra xalqın yadına düşəcəyik?» sualının cavabı yox, 
heç zaman yaddan çıxmayacağının ifadəsidir» («Sən həmişə bizimləsən», 
«Gənclik» nəşriyyatı, 1999-cu il, səh.4). Dəqiq, sərrast və təkzibolunmaz fakta, 
güclü məntiqə söykənən qənaətdir. Yalnız onu əlavə etmək olar ki, İlyas 
Əfəndiyevin vəfatından ötən illər də göstərdi ki, böyük yazıçı özündən sonra da 
özü var kimidir. 
 
 
“Xalq qəzeti”, 1 oktyabr 2002 
 
 
 
 
 
 
 
 
 
 
 
 
 
 82 
• Elçin 
 
ġairin  ölümü ... və faciəsi 
 
Azərbaycan ədəbiyyat tarixində xüsusi mərhələ kimi dəyərləndirilən 60-cı 
illər ədəbi mühitinin yaradıcılarından, avanqardlarından biri Xalq yazıçısı  Elçin bu 
dövrdə söz sənətinə əbədi iz salan, lakin bununla kifayətlənməyən onu 
genişləndirən, cilalayan, tükənməyən, əksinə, barını artıran istedadlı 
sənətkarlardandır. Onun hekayə, povest, roman, yaxud dram əsərləri həmişə diqqət 
çəkmiş, əbədi hadisəyə çevrilmiş, tələbkar tənqidçi, çoxsaylı oxucu münasibəti, 
rəyi ilə qiymətləndirmişdir. 
«Bədii dərk duyğusu güclü və cəlbedici» (Məmməd Cəfər), «sinəsində 
şəfqətli sənətkar ürəyi gəzdirən» (Əziz Mirəhmədov) Elçin «rəmzdən, bədii-fəlsəfi 
şərtilikdən, kəskin məcazdan cəsarətlə istifadə edir, psixoloji əhvali-ruhiyyəni 
detalda əyaniləşdirən mizanlar və cizgilər axtarır, onlara görümlü, baxımlı, 
obrazlara çevirən epitetlər tapır» (Yaşar Qarayev ), odur ki, «əsərlərində ən xırda, 
gözəgörünməz obraz belə az və ya çox dərəcədə, öz dünya tutumunda filosofdur» 
(Aydın Məmmədov). Bütün bunlar və onlarca bu cür qənaətlər 1959-cu ildə «O 
inanırdı» adı hekayəsi ilə ədəbiyyata qədəm qoyan, sonralar çox  sayda hekayənin, 
«Toyuğun diri qalması», «Dolça», «Poçt şöbəsində xəyal», «Bir görüşün tarixçəsi» 
və sair kimi povestlərin, «Mahmud və Məryəm», «Ağ dəvə», «Ölüm hökmü» adlı 
romanların, son dövr ədəbi, mədəni həyatında əks-səda doğuran bir sıra pyeslərin 
müəllifi Elçinin - «Azərbaycan nəsrinin görkəmli nümayəndələrindən birinin» 
(Kamal Talıbzadə) özünəməxsus, təkrarsız yaradıcılığına layiqli, qədirli 
münasibətin təzahürüdür. 
Qeyd etdik ki, Elçin yazdıqca, dərinə nüfuz edir, daha çox çəkir, daha güclü 
cəzb edir. Bu fikri onun sonuncu iki əsəri - «Sarı gəlin» və «Araba» («525-ci 
qəzet» №78, 27 aprel 2002-ci il) hekayələri bir daha təsdiq etdi. «Sarı gəlin»lə 
bağlı mətbuatda müəyyən fikirlər səslənmişdir. Fikrimizcə, «Araba»nın taleyi 
bənzərsiz olacaqdır. Az qala hər bir hekayəsi klassik əsər səviyyəsinə yüksələn 
Mirzə Cəlilin «Poçt qutusu», bir-birindən gözəl hekayələr müəllifi 
Ə.Haqverdiyevin «Marallarım»ı müəlliflərə adı ilə eyni vaxtda yada düşən nadir 
incilərdəndir. Bundan sonra yəqin ki, «Araba»nın ədəbi karvanla əbədi 
irəliləyəcəyi vurğulanacaqdır. 
Hekayənin süjeti ilk baxışda sadə və adi görünən hadisədən - bir şairin 
həyatından, daha çox onun ömrünün son məqamlarından və bununla bağlı yada 
düşən xatirələrdən götürülmüşdür. Yazıçı bu hadisəyə elə məharətlə ştrixlər vurur 
ki, nəticədə oxucunun qəlbini fəth edən, onu həyəcanlandıran, düşündürən, haldan-
hala salan, dünyanın mənasını anlamağa, dərk etməyə sövq edən, müəyyən zaman 
içində insanda formalaşan düşüncə və duyğuları təmizləyib (azad edib), onun hiss 
və fikirlərinə hakim kəsilən lirik-dramatik-fəlsəfi bir hekayət, bir hekayə yaranır. 
Bəli, əsəri janr etibarı ilə hekayə adlandırmaq olar. Amma çəkisi və yükünə görə 
bəxtinə «bu dünya bir pəncərədir, hər gələn baxıb keçər» qədər qısa müddətdə 
yaşamaq düşən, lakin onu istədiyi kimi yaşaya bilməyən şair haqqında kədərli bir 
 83 
dastandır. «Araba» cilovlanmayan, sərhədsiz, ipə-sapa yatmayan, yozulması 
müşkülə çevrilən, sonu görünməyən, bitməyən duyğu və düşüncələrin, həyəcan və 
iztirabların gurultusuz, hay-küysüz, sakit, eyni zamanda canlı, yığcam, oynaq və 
obrazlı ifadəsidir. 
Bəzən cəmiyyətdə üzdə və ilk baxışda görünməyən xarakteri, onun  həyat, 
düşüncə tərzi və psixoloji durumunu məharətlə yaradan yazıçının qələmini 
qiymətləndirmək üçün «o, həyatın dibinə enmiş, qəhrəmanını oradan seçmişdir» 
deyirlər. Fikrimizcə, «Araba»da əksinədir. Elçin burada həyatın dibinə enmir, 
həyatın dibindəkiləri üzə, işığa çıxarır, onlara bütün bucaqlardan baxır ... 
«Araba»nın qəhrəmanı dövrün tanınmış şairlərindəndir. Onun altmış yaşı 
ölkədə təntənə ilə qeyd edilmiş, şair «Şərəf» ordeninə layiq görülmüşdür. İndi o, 
ağır xəstədir, yataqda can üstədir. Ağlı kəsəndən 6-7 yaşından, arabaya mindiyi 
vaxtdan üzü bu tərəfə həyatını, yaradıcılığını xatırlayır. Onun  mətbuatda dərc 
olunan, çoxları kimi atasının da «ürəyini uçuran» ilk şeri Stalinin ölümü 
münasibəti ilə yazılmışdır. Şair şerdən bir parçanı yadına salır. Bir misra daha 
təsirlidir: «necə yaşayacağıq sənsiz?». Şair təkrar edir və çoxmənalı gülümsəyir. 
Elə gülümsəyir ki, «... elə bil ... o təbəssümə başqa bir dünyanın kölgəsi 
düşmüşdü». 
Zənci qızı Ancela  Devisin şərəfinə yazdığı şer də böyük əks-səda 
doğurmuşdur. Başqa dillərə tərcümə edilmiş, «Pravda»da dərc olunmuş, hətta 
dərsliklərə salınmışdır. İndi heç kim o şeri də, müəllifi də xatırlamır. Şerin  
qəhrəmanı indi qocalmış və eybəcərləşmiş Ancela Devis isə «yuxu ilə gerçəklik 
arasındakı bir görüm» kimi təzahür edir və «həmişəlik yox olmazdan əvvəl şairə 
(nədənsə, rus dilində) dedi: «Durak». 
Bu şerlər şairin yaradıcılığının timsalıdır. Lakin bütün yaradıcılığını əks 
etdirmir. Axı, onun yazılmış şerləri ilə yanaşı,  yazılmamış şerləri də var. Bax, 
bəlkə ikinci olmasaydı, şair ömrünün qürub çağına və xəstəliyinə baxmayaraq, öz 
xoşbəxt ölümünü (?!) «güləcəyik əvvəlki tək, sevəcəyik əvvəlki tək» - deyə 
qarşılayacaqdı. Lakin şairin faciəsi (faciəsimi?) bir tərəfdən onun gec də olsa, 
həyatı anlamağında, digər tərəfdən ətrafındakıların da onu başa düşməməsindədir. 
Şair puç, mənasız bir həyat yaşadığını bilir, psixoloji gərginlik,  mənəvi sarsıntı 
keçirir. Onun əhatəsindəkilərin problem və qayğıları çox fərqlidir. Həyat yoldaşı 
şairin yeni il gecəsi öləcəyini fikirləşir və buna görə də «Əminə xanım səhərdən 
axşamacan ürəyində Allaha yalvarırdı ki, bu münasibətin son ucu Yeni il 
çiyinlərində daşımasınlar». Şairin kiçik qızı yubileyinin Respublika sarayında 
keçirilməsini istəməyən atasının hərəkətindən gileylidir. Oğlu Yeni il gecəsini 
ölümlə əlbəyaxa olan atasının yanında keçirdiyini az qala qəhrəmanlıq və övladlıq 
borcunu şərəflə yerinə yetirmək hesab edir. Qızı Əminaşkaya heyranlığını, 
babasına məhəbbətini anası addımbaşı izhar etsə də, şair nəvəsinin də soyuqluğunu 
duyur: «... və o tamam yad adamların əhatəsində idi, yəni şair bilirdi, görürdü ki, 
bu - Əminə xanımdır, bu - böyük qızıdı, bu - balaca Əminaşqadı, nəvəsidi, kiçik 
qızı da şairin gözünün qabağına gəldi, oğlu da, amma hamısı yad idi... 
yad idi... 
yad idi... 
yad idi... 
 84 
hamısı, Məmməd müəllim kimi yad idi». 
Təəssübləndirmək, düşündürmək və həm də inandırmaq ustası Elçin bütün 
hadisə, epizod və xatirələri, onların qəhrəmanlarını bir məcraya istiqamətləndirir - 
şairin ölüm çarpayısı ətrafına. Dramatizm, gərginlik son həddə çatır. Şair axırıncı 
anlarını yaşayır «Bu evdə hamı belə bir məqama hazır idi (əslində, bu evdə hamı 
belə bir məqamı gözləyirdi)». Şairin qudası Məmməd müəllim də daxil olmaqla 
hamı xəstənin uzandığı otağa toplanmışdır. 
KQB polkovniki Məmməd müəllim dünyanın altını da bilir, üstünü də. 
Təcrübəli, həm də təhlükəlidir. Burada da başqalarından fərqli görünür: şairin 
vəsiyyət edib-etməməsi ilə maraqlanır, «yox» cavabını alanda şairdən yavaş səslə 
soruşur: «Bir sözün yoxdur? Nə istəyirsən?». Hekayə boyu bir-iki məqamda oxucu 
ilə «üzləşən» Məmməd müəllim bitkin, tipik obraz kimi yaddaşlarda qalır. Gödək 
boyu, hamar yanaqları, qırmızı, yumru, daz başı ilə diqqətçəkən Məmməd 
müəllimin iti zəkası, hiyləgərliyi və ehtiyatlılığı, göz yaşlarından məhrum yaşıl 
gözləri onun zahiri və daxili portretinin spesifik cizgiləridir. Məmməd müəllimin 
xəstəyə təkrar müraciətindən sonra şairin «tamam arıq və qansız sifətindən güclə 
seziləcək  bir təbəssüm ötüb keçdi və şair eləcə tavana baxa-baxa zəif səsilə: 
- Araba ... dedi, - Araba istəyirəm...» 
Bu zaman bütün doğmaları (yadlar!), hətta qudası Məmməd  müəllim də 
(bəlkə ilk dəfə) yanıldı, şairin sözünə sayıqlama kimi baxdı. Amma şair özündə idi, 
o istədiyini bilirdi. O, arabasını, uzaqlığını istəyirdi, hədər başa vurduğu dünyanı 
yenidən yaşamaq istəyirdi, «o uşağı, o araba yükünün üstündən çəkib aşağı salan» 
dünyaya qarşı üsyan edirdi. 
Elçinin hekayəsində irəli sürülən ideya ciddi olduğu qədər də əhəmiyyətli və 
aktualdır: qələm əhlinin, söz sahibinin ən zəif və ən zərif yeri imzasıdır. Yazıldığı 
dövr və şəraitdən asılı olmayaraq, müəllif hər vaxt öz imzasına sahib çıxmağı 
bacarmalıdır, daha dəqiq desək, elə əsərlər yaratmalıdır ki, təlatümlər və 
təbəddülatlar onu imzasından imtina etdirməsin. Bu ideyanın, mövzunun uğurlu 
bədii həlli Elçinin özünəməxsus üslubu, orijinal bədii ifadə tərzi, zəngin və obrazlı 
dili, fərqli müşahidələri, müqayisələri, dərin, duyğulu ifadə və tərənnüm formaları 
fakt və hadisələri dəyərləndirmək, onlardan məharətlə istifadə etmək bacarığı 
sayəsində mümkün olmuşdur: «... arabanın təkəri hərdən palçıq çuxura düşürdü», 
ayağı qaloşlu, şalvarı əynindən tez-tez sürüşüb düşən uşaq da hər dəfə hıqqına-
hıqqına güc verib «o təkəri palçıq süxurundan» çıxarırdı. Bir dəfə uşağın 
qaloşunun «bir tayı ayağından çıxıb palçıqda qalmışdı». Bu, faciə deyildi. Uşaq 
qaloşunun tayını tapır, amma günlərin bir günü təkər 9 çərxi-fələk) fırlananda 
arabanın üstündəki uşağı (şairi) həmin o palçıq çuxura, bataqlığa (yaşayıb-
yaratdığı, Stalin və Ancela Devisi vəsf etdiyi, şan-şöhrət sahibi olduğu cəmiyyətə) 
salır.   Uşaq öz qaloşunu palçıqdan çıxarsa da, şairi o bataqlıqdan (mövcud 
rejimdən) çəkən-cıraxan olmur. Əslində şair də oradan çıxmaq üçün çapalamır, 
təşəbbüs göstərmir (qaloş kimi), əksinə «sevir», «gülür», «yeyir», «içir». 
«Araba»da Elçin kiçik bir işarə, eyhamı ilə böyük mətləbə toxunur, sözün, 
sənətin sehrinə söykənib yadda qalan xarakter yaradır, 2-3 cümlə ilə göz önündə 
unudulmaz səhnə, mənzərə canlandırır: «həmin gün - şairin dəqiq yadındaydı - o 
araba yolunu da, bütün o ətrafdakıları da çən basmışdı, narın-narın çiskinləyirdi və 
 85 
odunların üstündən  yerə enmiş o altı yaşlı oğlan gah sinəsini, gah kürəyini, təkəri 
palçığa batıb yerindən tərpənməyən arabanın arxasına dirəyib hıqqına-hıqqına güc 
verərək, tez-tez də nazik belindən sürüşüb düşən şalvarını yuxarı çəkərək, arabanı 
itələyirdi və axır ki, araba yerindən dəbərdi, o altı yaşlı oğlan da dörd-beş addım 
arabanın dalınca gedib yenə öz yerinə - odunların üstünə dırmaşdı və bir müddət o 
çənin-çiskinin içi ilə eləcə getdilər, sonra birdən atasının gözü oğlunun yükün 
üstündən sallanmış ayağına sataşdı: 
- Qaloşun hanı?» 
Bu parça  hətta həvəskar rəssama kifayət edər ki, fırçası ilə möhtəşəm 
mənzərəni bütün çalarları ilə birlikdə əks etdirsin, tabloya köçürsün. Yaxud, 
Ancela Devis «şairə (nədənsə, rus dilində) dedi: Durak» gəlişi gözəl, yaxud göydən 
düşmə, təsadüfü ifadə deyil. Ancela Devis sovet rejimi və ideologiyasının - rusun 
qəhrəmanı idi. Yazıçı üç sözdən ibarət və mötərizədəki  «nədənsə, rus dilində»nin 
açılmasını haqlı olaraq oxucunun ixtiyarına buraxır. Başqa bir misal daha maraqlı, 
yaddaqalan və düşündürücüdür: «Məmməd müəllimin gözləri axırıncı dəfə düz on 
yeddi il bundan əvvəl-onda gözləri konyunktivit olmuşdur - yaşarmışdır, bir də ki, 
bax indi, xalqın bu boyda şairinin son məqamında beləcə də araba istəməsi onu 
kövrəltdi». Əvvəla, Məmməd müəllimin bura qədər təsviri onun bu hisləri 
ətrafında oxucunu düşündürür; o, səmimiyyətdən daha çox KQB polkovnikinin 
mühitə uyğun görüntü yaratması fikrinə üstünlük verir. Digər tərəfdən və başlıcası 
bu bir cümlə Məmməd müəllimin bütün simasına, ömür yolu və taleyinə, puç və 
aşınmış mənəviyyatına gur işıq salır. 
Yazıçı «Araba»dakı hadisələrə birbaşa, yaxud dolayısı ilə müdaxilə etmir, 
münasibət bildirmir, obrazların açıq-aşkar, elə lap sətiraltı təqdirinə, yaxud 
tənqidinə yol vermir. Heç bir personaja «yaxşıdır», yaxud «pisdir» demir, şairin 
şerlərinə «zəifdir», yaxud «güclüdür» söyləmir. Hekayəyə başlamazdan əvvəl-
sərlövhədən sonra «şairin ölümü haqqında hekayə» yazmaqda, o sanki belə bir 
öhdəlik götürmüşdür. Müəllif «vədinə» sonadək  sadiq qalaraq şairin ölümü və 
bununla bağlı əhvalatları şərhsiz, lakin orijinal şəkildə, güclü bədii ifadə 
vasitələrindən istifadə etməklə təhkiyə üsulu ilə nəql edir, danışır. Oxucunun gözü 
qarşısında tədricən şairin fizioloji ölümündən daha çox mənəvi iflası, fəlakəti, 
faciəsi səhnəsi yaranır. Onun fiziki ölümündən isə, mənəvi məhvi daha təsirlidir, 
düşündürücüdür, ibrətamizdir və acı təəssüf doğurur. 
Hippokrat andı həkim üçün yaddaş, «Araba»dakı şairin acı, ağır taleyi 
yazarlar üçün xəbərdarlıqdır: sözə və həqiqətə xəyanət etmək olmaz! 
 
“525-ci qəzet”, 18 may 2002, 
“Mədəniyyət” qəzeti, 1iyun 2002 
 
 
 
 
 86 
Elçinin səyahətnamələri: özünüifadənin parlaq nümunələri 
 
 Bədii ədəbiyyat janrlarının demək olar ki, hamısında qələmini uğurla 
sınayan Xalq yazıçısı Elçin həm də, publisistikamızın nadir, klassik nümunələrini 
yaratmışdır. Böyük, zəngin tarixə malik Azərbaycan publisistikasının ən populyar, 
maraqlı qollarından olan səyahət oçerkləri Elçin yaradıcılığında özünəməxsus yer 
tutur. Onun səyahətnamələri maraqlı görüşlərlə, unudulmaz təəssüratlarla, 
xarakterik, tipik hadisələrlə zəngindir. 
Azərbaycanın qələm sahibləri səfərnamə yaradıcılığına geniş yer ayırmışlar. 
Səbəb sadədir. Səyahətnamələr bir turistin digər milyonlarla turist kimi başqasına 
həvəslə, hay-küylə söylədiyi təəssüratı deyil. Səyahət oçerkində yazıçı özünüifadə 
üçün, əgər belə demək mümkünsə, «daha münasib münbit, fürsət» tapır, özünün 
müşahidə etdiyi, ondan başqa heç kimin görmədiyi, yaxud görə bilmədiyi  hadisə 
və faktları, şahidi, iştirakçısı olduğu görüşləri, tədbirləri, xoş xatirələri, ünsiyyət 
qurduğu, təmas yaratdığı insanların daxili aləmini, hiss-həyəcanını gerçək,  həm də 
canlı, obrazlı təsvir, təqdim etmək imkanı qazanır. 
Publisistika tarixində belə nümunələr çox olmuşdur. Azərbaycan 
publisistikasının tanınmış tədqiqatçılarından biri prof.Famil Mehdi özünün «Bədii 
publisistika» əsərində (Bakı, «Maarif»  nəşriyyatı, 1982) yazır: «Elmi mənbələrdən 
məlum olduğu kimi, IX əsrdən bəri Azərbaycanda məşhur səyyah və 
coğrafiyaşünaslar yaşamış, onlar bir sıra ölkələri gəzmiş, maraqlı əsərlər yazmışlar. 
Bunlardan Məkki Əhməd oğlu Əl-Bərdai (IX əsr), Əhməd Mirzə (IX-X əsr), Ömər 
Ərdəbili, Məhəmməd Marağalı (X əsr), Fələki Məhəmməd Şirvani (1108-1146), 
Səfvəddin İsa Əl-Qadiri (XVII əsr) və başqalarını göstərmək olar. Həmin 
müəlliflərin əsərlərində – səfərnamələrində həm də yeri gəldikcə dövrün ictimai 
hadisələrinə toxunulmuşdur. Təəssüf ki, həmin əsərlərin  əksəriyyəti hələlik 
toplanıb geniş oxucu kütləsinə çatdırılmamışdır» (səh.42). XVIII əsrin sonu XIX 
əsrin birinci yarısında yaşayıb-yaratmış Hacı Zeynalabdin Şirvani bir sıra məşhur 
səyahətnamələrin müəllifidir. Azərbaycan maarifçi-realist bədii nəsrinin və yeni 
dövr publisistikasının əsasını qoyan İsmayıl bəy Qutqaşınlının «Səfərnamə», 
Zeynalabdin Marağalının «İbrahimbəyin səyahətnaməsi», Məhəmmədağa 
Şahtaxtlının «Buxaraya səfər», «Bakıya səfər», Firudin bəy Köçərlinin «Üç günlük 
səfər», eləcə də kollektiv jurnalist-publisist əməyinin məhsulu olan «Azərbaycan 
İnqilab Komitəsi sədri yoldaş Nəriman Nərimanovun Azərbaycan Cümhuriyyəti 
daxilində müsafirəti» adlı səyahət oçerkləri bədii publisistika tarixində xüsusi ilə 
diqqəti çəkir. Sovet dövründə Mirzə İbrahimov («Hindistan görüşləri», «Afrikada 
nələr gördüm»), İmran Qasımov («Fransa qobeleni», «İtaliya mozaikası»), Çingiz 
Hüseynov («İngiltərə dəftəri», «Fransa dəftəri», «Ölkələr gəzdim, dostlar 
tapdım»), Süleyman Vəliyev («Afrika xatirələri»), Mehdi Hüseyn («Bir ay və bir 
gün»), Bəxtiyar Vahabzadə («İki həftə»), Anar («Fransa mayı»), Həsən Seyidbəyli 
(«On beş gün Yaponiyada», «Yuqoslaviya xatirələri»), Qasım Qasımzadə 
(«Getdim, gördüm, düşündüm»), Cəmil Əlibəyov («Tyan-Şanın ətəklərində», 
«Afrika möcüzələri»), Məmməd Araz («Fransa və … üçüncü Fransa»), Əzizə  
Cəfərzadə («Qızıl sahilə səyahət»), Q.Paşayev («Yeddi il Dəclə Fərat çayı 
 87 
boyunca»), M.Aslan («Ərzurumun gədiyinə varanda»), M.Hacıyev («Beş il qonşu 
diyarda») kimi yazıçı, şair və alimlərin səyahət oçerkləri, əslində Azərbaycan 
oxucusunu sovet dövründə tez-tez işlənən «o dünya, onların həyat tərzi» haqqında 
kommunist ideologiyasının yaratdığı ehkamları, təsəvvürləri dağıtmaq və geniş 
auditoriyanı məlumatlandırmaq baxımından da çox dəyərli publisistik 
nümunələrdir. 
«Dünyada «Amur» üzürdü» (1967), «Yaxın, uzaq Türkiyə» (1979), «Dyula 
Çak ilə söhbət» (1983), «Qabrovo görüşləri» (1983), «Palma ülfəti» (1983), 
«Yanan ağacın şəfəqləri» (1986) kimi kamil nümunələrlə Elçin publisistika 
tarixinə sanballı töhfələr vermişdir. O,  həmin əsərlərlə bu janrın, eyni zamanda 
özünüifadə imkanlarının çərçivəyə sığmadığını, tükənməzliyini bir daha təsdiq 
etdi. Elçinin səyahət oçerklərinin aktuallığını, tarixi əhəmiyyətini, toxunulan 
mövzu barədə ictimai rəyin formalaşmasına təsirini araşdırmaq nə qədər 
maraqlıdırsa, həmin əsərlərin bədii məziyyətlərini təhlil etmək, sənədli əsər kimi 
fakt və hadisələrin təsvirində obyektivliyə sədaqətini dəyərləndirmək o qədər 
vacibdir. 
Elçinin səyahət oçerklərində bir neçə keyfiyyət özünü daha qabarıq göstərir: 
yazıçı obrazının səmimiliyi, lirik «mən»in sanbalı, müəllifin dərin müşahidə 
bacarığı, güclü fəhmi və məntiqi, təsirli, lirik ricətləri, yeri gəldikdə kəskin, 
prinsipial mövqeyi, ətrafda cərəyan edən hadisələrə çevik və dəqiq reaksiyası, 
maraqlı mülahizələri… 
Səmimiyyət, ümumiyyətlə, Elçinin həyat kredosudur. Müxtəlif illərdə KİV-ə 
verdiyi müsahibələrdə («Elçin: «Bir parça gün işığı», 1982; «Elçin və İlyas 
Əfəndiyev», 1994 və s.) insani keyfiyyətlər sırasında səmimiyyətə daha çox 
üstünlük verdiyini deyən müəllif səyahət oçerklərində məxsusi olaraq bu cəhəti 
xüsusi vurğulamasa da, yazıların hər birinə  səmimi hisslərin hakim kəsildiyini 
söyləyə bilərik. O, qoca Avropanı istehza ilə ittiham edəndə – «Vyanada 
Bethovenin yaşadığı evi görmək istəyənlərin sayı yox. Buyurun cənablar, muzeyə 
bənzər bir şey yoxdur? Nə olar, qəminiz kəm. Yaxşı sərin pivə ki, var. Bəlkə, elə 
belə yaxşıdır – bir vaxt Bethovenin yaşadığı yerdə indi pivəxana? Bəlkə, bir 
qeyrətli adam tapıldı, Bethovenin şərəfinə qədəh qaldırdı? Hərçənd burada qədəh 
yox, iri parçlardır…» - yazanda da («Dunayda «Amur» üzürdü»), qara Afrikanın 
qaniçənlərini qəzəblə qamçılayanda da – «Hərgah son dərəcə zəngin və rəngarəng 
adət-ənənələrə malik Afrika xalqının milli mərasimi şnapsla icra edilirsə, bu, 
əslində, milliyə gülmək, millini ələ salmaq deyilmi?» - deyə soruşanda da («Yanan 
ağacın şəfəqləri»), bədəvi ərəbin qəlbinin közünü, gözünün atəşini, işıqlı 
təbəssümünü Tunisdən Azərbaycana «gətirəndə» də, eyni dərəcədə səmimidir… 
«Ötən əsrin yetmişinci illərinin sonunda respublikada ən çox oxunan 
publisistik yazı hansı olmuşdur?» - sualı ilə sorğu keçirilərsə, ilk iki əsərdən biri, 
bəlkə də birincisi «Yaxın, uzaq Türkiyə» səyahət oçerkinin olacağı şəksizdir. 
Bu əsər diqqəti həm yüksək sənətkarlıqla işləndiyi, həm də bizə ruhən yaxın 
qardaş Türkiyədən bəhs etməsi ilə cəlbedicidir. «Yaxın, uzaq Türkiyə» yalnız 
Elçin yaradıcılığında yox, bütünlüklə Azərbaycan publisistikası nümunələri 
cərgəsində xüsusi yer tutur. Odur ki, səyahət oçerkinin məziyyətləri barədə bir 
qədər ətraflı bəhs etmək yerinə düşərdi. 
 88 
Qələmə alındığı dövrdə – Laosu, Kambocanı, Çilini, yaxud Vyetnamı 
Türkiyədən daha yaxşı tanıdığımız sovet vaxtı çox böyük marağa səbəb olan oçerk 
bu gün də – Azərbaycan-Türkiyə mədəni-ədəbi əlaqələrinin, iqtisadi əməkdaşlığın 
yüksələn xətlə inkişaf etdiyi, yeni keyfiyyət göstəriciləri əxz etdiyi müstəqillik 
illərində də aktuallığını itirməmişdir, yəqin ki, heç zaman  da  itirməyəcəkdir. 
Elçinin uzaqgörən və dərin düşüncə tərzindən, qeyri-adi fəhmindəndir ki, bu əsər 
qələmə alınandan 20 ildən də çox bir vaxt keçdikdən sonra (bu dövrdə SSRİ adlı 
imperiyanın dağılması və nəticədə müstəqil respublikaların, o cümlədən 
Azərbaycan Respublikasının yaranması kimi tarixi hadisənin baş verdiyini xüsusi 
vurğulamağa ehtiyac var) o deyəcəkdir: «Mən 1979-cu ildə Türkiyə haqqında 
yazdığım kitabın bütün cümlələrinin altından bu gün məmnuniyyətlə qol 
çəkərəm». (Hacı Azər Əbilov. «Mən insanın içərisindəki azadlığın tərəfdarıyam»  
(Elçinlə müsahibə), 2001). 
Fikrimizcə, bu əsərə dəfələrlə müraciət edilməli, sovet dövrü kontekstində o 
dərindən təhlil edilməli, dəyərləndirilməlidir. Burada müəllif dərin müşahidəsi, 
mütaliəsi və çoxsaylı görüşləri sayəsində Türkiyənin mövcud ictimai-siyasi 
həyatını, partiya, axın və cərəyanların cəmiyyətdəki rolunu, ölkəni çalxalayan 
terrorçuluğu, onu törədən səbəbləri obyektiv şərh edir, dəyərləndirir. 
KİV Sovet İttifaqında – bir partiyalı sistemdə kommunist ideologiyasının 
itaətkar icraçısı funksiyasını daşıyanda Elçin cəsarətlə yazırdı: «Yeri gəlmişkən, 
demək istəyirəm ki, Türkiyədə qəzet institutu çox geniş yayılmışdır və qəzetin 
nüfuzu böyükdür. Saysız-hesabsız bulvar, maqazin qəzetlərindən tutmuş, müxtəlif 
siyasi amallı «Cümhuriyyət», «Milliyyət», «Hürriyyət», «Tərcüman», «Politika» 
və s. kimi ciddi (bizdə qəzetə şamil edilərkən bu söz qəribə səslənir) qəzetlər 
əhalinin məişətinə daxil olmuşdur». Bu gün, senzuranın ləğv edildiyi, söz, mətbuat 
azadlığının, digər demokratik dəyərlərin bərqərar olunduğu bir şəraitdə bu sətirlər 
rahatlıqla, həyəcansız, həsədsiz oxunur. Lakin 70-ci illər oxucusu həmin qəzetlərin 
adını yanğı, sevgi ilə təkrarlayardı, təşnəli insan suyu necə içərsə, oxucu sözləri o 
cür ehtirasla «udardı». Qəzet, jurnal buraxmağı xəyalına belə gətirməyən 
təhsilindən, peşəsindən, cəmiyyətdə tutduğu mövqedən asılı olmayaraq sovet 
oxucusuna Elçin qocaman türk yazıçısı Yusif Ahuşkalının dili ilə zarafatla 
söyləyir: «…indi kimin əlinə qələm keçir, qəzet, ya dərgi buraxır». 
Yeri gəlmişkən, Azərbaycan mühacirlərinin həyatını, fəaliyyətini dilə 
gətirməyin yasaq olduğu bir dövrdə Elçin Türkiyədəki soydaşlarımızın həyatından, 
xüsusi ilə nəşri fəaliyyətindən geniş bəhs edir. Məlum olur ki, «Türkiyədə, əsas 
etibarı ilə İstanbul və Ankarada azərbaycanlı mühacirlər də var və bunların bir 
qismi iyirminci ildə, Azərbaycanda sovet hakimiyyəti qurulanda, digər bir qismi 
isə II Dünya müharibəsindən sonra qaçıb Türkiyəyə gedənlərdir». Müəllif Qarsda 
anadan olub böyümüş, hazırda İstanbulda yaşayan musiqiçi, folklorçu, jurnalist, bir 
sözlə, İstanbuldakı azərbaycanlıların «patriot» adlandırdıqları Erol Özaydın 
haqqında, onun «Həmşəhri» adlı 8 səhifəlik aylıq «mədəniyyət, sosial və aktual 
qəzetə»si barədə geniş bəhs edir. Qəzetin əsas amalı milli adət-ənənələri qorumaq, 
yaşatmaq, azərbaycanlıların birliyini təmin etməkdir. 
Qəzet Azərbaycan dilinin, ədəbiyyatının, mədəniyyətinin təbliğinə böyük 
səy göstərir. Qəzetin bütün yükünü «mənim üçün çox çətindir, işim ağırdır, amma 
 89 
çətinlik nə qədər çoxdursa, bu işin şirinliyi də bir o qədər artıqdır» - deyən 
E.Ozaydın çəkir. Elçin həyatını «milli vətəndaş xidməti»nə həsr edən həmvətəni 
ilə qürur duyduğunu, onunla fəxr etdiyini gizlətmir, qəlbində oyanan xoş hissləri 
oxucu ilə bölüşür: «…heç kim onu məcbur etmir ki, sən min bir əziyyətlə, həm də 
əlinə keçən bütün xırda-xuruş paranın hesabına «Həmşəhri» qəzeti çıxar; bu, 
müqəddəs və qüdrətli bir duyğunun nəticəsidir». 
1979-cu ildən İstanbulda nəşrə başlayan «Xəzər» aylıq «Ədəbiyyat 
dərgisi»nin (sahibi Həmid Turan, yazı işləri müdiri Kamal Güngörən, məsləhətçisi 
Xavər Aslanqızı, texniki katibi Cumhur Turan) başlıca məqsədi 1-ci nömrəsində 
verilmiş proqram məqaləsində deyildiyi kimi, Azərbaycan ədəbiyyatı və 
mədəniyyətini tanıtmaq, köklü, klassik ədəbiyyatımızı türk oxucularına 
sevdirməkdir. Jurnal xəbər verir ki, oxucular dərgidə Azərbaycan ədəbiyyatı 
haqqında elmi-nəzəri araşdırmalarla yanaşı, klassik və çağdaş şeir və nəsrimizdən, 
folklordan gözəl və dolğun örnəklərlə də tanış olmaq imkanı tapacaqlar. Bu xoş 
xəbərlərlə öz oxucusunu müjdələyən Elçin haşiyəyə çıxır və təəssüflə bildirir ki, 
Türkiyədə Azərbaycan ədəbiyyatı az çap olunur, az tədqiq və təbliğ edilir. Elçin 32 
səhifəlik jurnalın ilk 3 nömrəsinin demək olar ki, bütün materiallarını təhlil edir, 
yüksək dəyərləndirir. 
Oçerk müəllifi Türkiyədə Azərbaycana olan marağı gizlətmir, əksinə bunu 
gur səslə bəyan edir: «onlar Azərbaycanla maraqlanır desəm, əslində heç nə 
deməmiş oluram; onlar bizim həyatımızla yaşayırlar…». Etiraf edək ki, SSRİ-nin 
ideoloji və hərbi (NATO – Varşava) düşməni olan bir ölkədəki həmvətənlər 
haqqında belə mehr-məhəbbətlə söz açmaq böyük cəsarət və Vətən sevgisi tələb 
edirdi. Elçin Türkiyəyə, «müasir mədəniyyətin mərkəzi» İstanbula sevgisini 
gizlətmir. Zəngin Osmanlı tarixinə müraciət edir, oxucunu «Topqapı», Aya-Sofiya, 
Süleymaniyyə məscidi, muzeylər, məşhur türk memarı Sinanın yaratdığı nadir 
incilərlə tanış edir. 
İnformasiya ötürücülərinin – onlarca teleradio kanallarının, yüzlərlə qəzet, 
jurnalın, kitabların, xüsusi ilə internet xidmətinin sədd-sərhəd tanımadığı, üstəgəl 
Azərbaycan-Avropa, o cümlədən Azərbaycan-Türkiyə əlaqələrinin bütün sahələrdə 
vüsət aldığı indiki zamanda «dəmir pərdə» dövrünün qayda-qanunlarını 
xatırlamaq, mənzərəsini təsvir etmək belə ağırdır… 
Elçin Türkiyə həyatının ən müxtəlif sahələrindən, fərqli mövzulardan qürur, 
fəxarət, sevgi hissi ilə yazır: Türkiyə tarixi. «1921-ci il yanvar ayının 10-da İnönü 
kəndinin yaxınlığında 15 minlik türk ordusu 60 minlik, dövrün ən yeni silahları ilə 
silahlandırılmış, arxasında Antanta dayanmış yunan ordusunu darmadağın etdi və 
bu, türk milli-azadlıq hərəkatının gələcək parlaq qələbələrinin başlanğıcı oldu; 15 
minlik, demək olar ki, silahsız, ərzaqsız, sursatsız türk ordusu azadlıq 
ideallarından, milli qürur hissindən qüvvət alaraq bir daha sübut etdi ki, qəsbkarlıq 
öz mahiyyəti etibarı ilə ölümə məhkumdur». 
Rəssamlıq. «Türkiyə karikaturası müasir dövrdə dünyanın ən yüksək bədii-
estetik səviyyəli karikaturalarından biridir. Mən İstanbul Karikatura Muzeyində 
«İnsan hüququ» mövzusunda açılmış karikatura sərgisinə baxdım və uzun müddət 
bu sərginin təsiri altında qaldım».   
 90 
Kino. «… «onuncu sənət» başqa ölkələri olduğu kimi, Türkiyəni də fəth 
etməyə başladı və hazırda Türkiyə hər il 250 bədii film istehsal edən və 300 xarici 
filmi türk dilinə dublyaj edən bir kino ölkəsidir: burasını da qeyd edim ki, 
Türkiyədə ilk milli film (xronika) 1914-cü, ilk bədii film (komediya) 1917-ci ildə 
çəkilmişdir». 
Ədəbiyyat. «Bugünkü türk ədəbiyyatı, bir tam halında və sözün yüksək 
mənasında, özünü ifadə və təsdiq edə bilən bir ədəbiyyatdır». «Müasir türk 
ədəbiyyatı bir küll halında öz xalqını tanıyan, onun həyatına, arzularına, təbiətinə 
bələd olan psixoloji bir ədəbiyyatdır». «Türkiyədə uşaq ədəbiyyatı çox inkişaf 
etmiş və geniş yayılmışdır: poliqrafiya və tərtibat baxımından nəfis şəkildə 
buraxılan uşaq kitabları çox çap olunur, çox satılır və çox oxunur». 
Atatürkə məhəbbət və əlifba islahatı: «Türkiyədə dini fanatiklərin, eləcə 
də həmişə hər cür yeniliyə qarşı çıxış edən reaksiyanın kəskin müqavimətinə 
baxmayaraq, Atatürkün polad iradəsi ərəb əlifbasını latın əlifbası ilə əvəz etdi və 
bu, əhalinin savadlanmasında əhəmiyyətli rol oynadı».  70-80-ci illərin gəncləri bu 
sətirlərin sevgisi ilə sehrlənmiş və onların qəlbinə Türkiyəyə məhəbbət közü, 
qığılcımı düşmüşdür. 
Elçinin Nazim Hikmətə, Əziz Nesinə, Yaşar Kamala olan sonsuz sevgisi 
ötən əsrin 70-80-ci illər oxucusuna sirayət etmişdir. Ümumiyyətlə, oçerk türk 
ədəbiyyatı tarixi və müasir dövrü barədə məlumatlarla zəngindir. Bu da təbiidir. 
Səfər Yazıçılar İttifaqı tərəfindən təşkil edilmişdir və nümayəndə heyəti Türkiyə 
Yazarlar Sindikasının dəvəti ilə Türkiyədə qonaqdırlar. Məqsəd müasir türk 
yazıçıları, mədəniyyət xadimləri ilə tanışlıq və ən müxtəlif problemlər ətrafında 
fikir mübadiləsidir. Maraqlıdır ki, müəllif səfərin məqsədi barədə məlumat 
verərkən bura «hər birimizin bir yazıçı kimi fərdi marağımız» sözlərini də əlavə 
etmişdir. Elçinin «fərdi marağı» təbii ki, «ictimai və milli mənafe» anlamındadır və 
bu maraq ədəbi-bədii, sənət çərçivələrilə məhdudlanmır. Məhz buna görə də oçerk, 
əslində Türkiyənin bütün mənzərəsi – ictimai-siyasi, iqtisadi, tarixi, ədəbi-mədəni 
həyatına bir işıq salır. Bununla belə, türk ədəbi mühiti əsərdə daha geniş əksini 
tapmışdır. 
Elçin türk ədəbi nümunələrini dünya, o cümlədən Azərbaycan ədəbiyyatı ilə 
müqayisədə təhlil edir, maraqlı və qəti qənaətə gəlir: vicdanlı ədəbiyyat. Elçin 
Atatürkün Tofiq Fikrət haqqında söylədiyi «bütün həyatı boyu yalnız öz vicdanının 
sözünə baxan bir şair» fikrini o dövrdə yaşayıb yaratmış bir çox türk yazıçı və 
şairlərinin xarakterik cəhəti kimi xüsusi qeyd edir və yazır ki, onuncu illərin sonu, 
iyirminci illərin əvvəllərində türk milli-azadlıq hərəkatı və bu hərəkatın rəhbəri 
Atatürk qabaqcıl türk ədəbiyyatının böyük mənəvi dayağını hiss etmişdir. 
Diqqətçəkəndir ki, müəllifi cəmiyyətin müxtəlif təbəqələrinin fikirləri də 
düşündürür. O, fəhlədən, taksi sürücüsündən, şəhər bələdiyyəsinin əməkdaşından 
da hansı əsəri oxuduğunu soruşur. Polis nəfərinin, məmurun Nazim Hikməti 
oxuyub-oxumadığı ilə maraqlanır. Elçinin Nazim Hikmət sevgisi suyu gözünə 
sığmayan, daim çağlayan bulağa bənzəyir: aşıb-daşır. Gah bu qüdrətli türk şairini – 
«hündür boylu, sarışın, göy gözlərindən işıq və hərarət saçan yaraşıqlı insanı» ilk 
dəfə gördüyü günü və heç vaxt unutmadığını xatırlayır, gah Gülxanə parkında 
ceviz ağacı axtarır, tapmayanda içdən kədərlənir, gah bugünkü Türkiyədə 
 91 
N.Hikmətin çox çap olunduğunu, çox oxunduğunu, çox sevildiyini öz oxucusuna 
sevinclə çatdırır, gah məhəbbətlə Nazim Hikmətin adının Azərbaycanda, 
Azərbaycan yazıçıları, şairləri ilə bir cərgədə çəkildiyini söyləyir, Bolqarıstanda 
səkkiz cildliyinin nəşr edildiyini dilə gətirir, gah da Nazim Hikmətlə bağlı dildə 
dastanlaşan hekayətləri nəql edir. Elçinin Dəmirdaş Ceyhun, Selnur Sezər, Adnan 
Özyalçınər, Tomris Uyar, Turqut Uyar, Aydın Hətiboğlu, Çingiz Bəktaş, Müjdak 
Gəzən, Əsən Yel, Elmil Qalib kimi tanınmış yazıçı, şair, jurnalistlərlə görüşü, fikir 
mübadiləsi böyük maraqla oxunur və yadda qalır. Elçin qələminin qüdrəti ondadır 
ki, o, oxucunu yormadan, incitmədən əsrlərdən-əsrlərə, əsərlərdən-əsərlərə,  
ölkələrdən-ölkələrə apara bilir. O, öz fikirlərini Yunus İmrə, Qul Hümmət, 
M.Ə.Sabir, Nazim Hikmət misraları, Yaşar Kamal, Lev Tolstoy, Pobindranat 
Taqor kəlamları, Nəsrəddin Xoca lətifələri, xalq mahnıları, nağıllar, atalar sözü, 
zərb-məsəllərlə zənginləşdirir, mülahizə, mühakimələrini əsaslandırır və daha 
təsirli edir. O, söz azadlığı və onun uğrunda türk sənətkarlarının mübarizəsi 
haqqında yazanda Əziz Nesinin məşhur «Cərrahların konqresi» hekayəsini, şöhrətli 
rəssam Səmih Balçıoğlunun karikaturasını xatırladır. Ərəb əlifbası ilə bağlı 
Türkiyədə həyata keçirilən reforma haqqında bəhs edəndə, o, bu sahədə 
M.F.Axundov və F.Köçərlinin fəaliyyətini yada salır. 
Elçin Türkiyənin uğurları ilə oxucunu müjdələyir, eyni zamanda oranın 
problemlərindən də kədərlə, təəssüf hissi ilə söz açır. O, bu mövzuda da yazanda 
Türkiyəyə məhəbbətini gizlədə bilmir. Terror, siyasi çəkişmələr, maoçu, xocaçı, 
trotskiçi, qevaraçı, qəddafiçi, marksçı, engelsçi adları ilə cavanların arasında 
yayılmış siyasi hərdəmxəyallıq, dəmdəməkilik, porno-albomlar, porno-şəkillər, 
pornofilmlər, seks jurnalları Türkiyə həyatının cizgiləridir və müəllifi qəlbdən 
üzür: «Bu gün terrorçuluq Türkiyə kimi gözəl təbiətli, qonaqcıl, mülayim və 
mehriban əhalisi olan, zəngin ədəbi-mədəni irsə malik dünya tarixini yaradan 
ölkələrdən birini tamam sarsıtmışdır». 
Elçinin səyahətnamələrini müəyyən mənada səfər etdiyi əcnəbi ölkənin 
ədəbi oçerki də adlandırmaq olar. Bu baxımdan Qanaya («Yanan ağacın 
şəfəqləri»), Tunisə («Palma ülfəti»), Macarıstana («Dyula Çak ilə söhbət»)  
səfərlər xüsusi ilə xarakterikdir. «Yanan ağacın şəfəqləri» oçerkində qədim və 
zəngin Afrika ölkəsi Qanada məskunlaşan xalqlar, onların həyat və düşüncə tərzi 
haqqında maraqlı, ibrətamiz məlumatlar verilir. Müəllifin təbirincə desək, «əbədi 
bir mövzu: xalq və ədəbiyyat» isə oçerkin ruhuna tam hakimdir. XIX əsrin 
sonlarından başlayan ingilisdilli Qana ədəbiyyatında son illərdə milli dillərdə də 
nümunələr yaranır. Elçin ədəbi mövzunu oxucuya hərtərəfli, detalları ilə təqdim 
üçün diqqətçəkən forma seçir. O, müasir Qananın ən görkəmli nümayəndələrindən 
biri Atukvey Okay ilə ədəbi polemikaya girir. Təxəllüs-ad seçməkdən, 
müstəmləkəçiliyin fəsadları və ədəbi proses, özünüifadə yolları, milli dil, təhsil, 
sosial problemlər, irqlər, ədəbi qəhrəmanlar və əsl sənətin kriteriyalarınadək 
müxtəlif səpgili məsələlər diskussiyanı daha ehtiraslı, canlı və yaddaqalan edir. 
Söhbət bitdikdən sonra sanki Qana ədəbiyyatının tarixi və bu günü barədə bir 
ensiklopedik mənbə oxumuş kimi olursan… 
Eləcə də, müəllifin «Palma ülfəti» oçerkində Tunisin və ümumiyyətlə, 
müasir ərəb ədəbiyyatının tanınmış nümayəndələrindən biri Mustafa Əl-Farsi ilə 
 92 
ədəbi söhbəti eyni təsir bağışlayır. Burada da oxucu ərəb dünyasının bir parçası 
Tunisin tarixi və müasir görkəmli simaları, yerli əhalinin məşğuliyyəti barədə çox 
maraqlı, yaddaqalan məlumatlar alır. Müəllifin də yazdığı kimi, otellərin gəldi-
gedəri nömrələrində, Əbdülrəhmanın sürdüyü maşında, Mustafagilin hər küncü 
yazmaqdan, qələm işindən xəbər verən, başdan-başa yazıçı ovqatı ilə nəfəs alan 
evində, Tunis Mədəniyyət Nazirliyinin, Ədəbiyyat departamentinin keçirdiyi rəsmi 
tədbir və yığıncaqlarda, Tunis Yazıçılar Birliyində, eləcə də ölkənin görkəmli 
yazıçı və ədəbiyyatşünasları – Nurəddin Səmmudla, Ömər ben Salemlə, professor 
Mühəmməd Fantarla, Mədəniyyət İşləri üzrə Milli Komitənin rəisi Ömər Süxeyri 
və bir çox başqaları ilə bədii ədəbiyyatın predmeti, müasir dövrdə oynadığı rol və 
vəzifələri barədə geniş söhbətlər, ədəbi mübahisələr canlı, ehtiraslı dillə nəql edilir 
və böyük maraq doğurur.  
«Dyula Çak ilə söhbət» adlı oçerki həm Macarıstana səfər, həm də macar 
ədəbiyyatına – onun tarixinə və bu gününə səyahət adlandırmaq olar. Müəllif 
oçerkdə Budapeştlə bağlı ilk təəssüratını, - «Yevropa» nəşriyyatı tərəfindən macar 
dilində «Gümüşü furqon» adı ilə kitabının nəşri haqqında xəbəri oxucu ilə 
məmnunluqla bölüşdükdən sonra söhbəti orijinal forma ilə davam etdirir: 
«İştirakçılar: Dyula Çak, mən, tərcüməçimiz və mənim dostum Adam, bir də 
ki, maqnitofon. 
Məkan: Budapeşt. Macarıstan Yazıçılar İttifaqı. 
Zaman: 27 yanvar 1983. Saat 10
30
». 
Bu cür təqdimatdan sonra sərhədsiz sənət-ədəbiyyat mövzusunda iki 
yazıçının maraqlı mübahisəsi başlayır. Ədəbi cərəyanlar, mövzu, forma, söz 
sənətinin həyata təsiri, ədəbiyyatda milli, bəşəri problemlər, əsl sənətin 
göstəriciləri kimi məsələlər ətrafında ciddi müzakirələr dünya, Azərbaycan və 
Macarıstan ədəbiyyatının klassiklərinin irsindən nümunələr gətirilməklə aparılır. 
Fikir mübadiləsi nə qədər qızğın, ehtiraslı olsa da, qənaətlər bir o qədər dolğun və 
yaxındır: «…hər bir yazıçı qələmi ilə ağ kağızın üzərində yalnız özünü deyil, eyni 
zamanda, özü ilə birlikdə öz xalqını da ifadə edir»; «Milliliyin fövqündə bəşərilik 
olmadığı kimi, cəmiyyətin də fövqündə, ümumiyyətlə, ədəbiyyat yoxdur»; 
«Ədəbiyyatın vətəndaşlığı… həmin ədəbiyyatın milliliyindən asılıdır»; «Elm 
təbiəti, xarici aləmi dərk və izah edir, ədəbiyyat isə, - söhbət istedaddan gedir! – 
insanın daxili dünyasını dərk və izah etməlidir»; «Tənqid bir tərəfdən ədəbiyyatı 
dərk etmək üçün oxucuya köməklik göstərməlidir, digər tərəfdən isə dünyanı dərk 
etmək üçün yazıçının özünə köməklik göstərmək iqtidarında olmalıdır»; «Yazıçı 
sözü oxucu üçündür. Tənqidçi isə öz sözünü həm oxucuya, həm də yazıçıya 
deməlidir»; «…formaya etinasız yanaşmaq da, formaya aludə olmaq kimi 
zərərlidir» və s. və i.  
… «Başqa bir şəhərdən gəlmiş bir impressario zırpı bir kişini bazar başında 
qurduğu səhnəyə çıxarıb camaata göstərir, tərifləyir ki, ay camaat, bu kişi dünyanın 
ən böyük pəhləvanıdır, dünyada bundan güclü məxluq yoxdur, bir dəfə bir öküzün 
buynuzlarından yapışıb yerə mıxlayıb, bir dəfə də yumruğu ilə kəlin belini sındırıb, 
bir dəfə də filan işi görüb. Bazardakı adamlardan heç kəs onların yanında ayaq 
saxlamır, hərə öz işi ilə məşğul olur. İmpressario yanından ötən bir nəfəri saxlayıb 
soruşur ki, mən bu şəhərə belə bir məşhur pəhləvan gətirmişəm, niyə heç kim 
 93 
tamaşa eləmək istəmir. Şəhərli cavab verir ki, sən bir belə təriflər deyincə, elanlar 
verincə, qoy bu pəhləvan əl atıb bu yekə daşlardan birini götürsün, elə oynatsın ki, 
camaat da yığışsın başınıza». Bu qaravəllini Elçin «Dünyada amur üzürdü» adlı 
səyahət oçerkində xatırladır və əvvəlcədən hamının bildiyi faktlarla, hamının 
gördüyü hadisələrlə oxucunu yormayacağını bəyan edir: «Yəni ki, televizorda 
gördüklərimizdən başqa, kitablarda oxuduqlarımızdan və ya oxuya 
biləcəklərimizdən başqa, sən özün nə görmüsən? Nə görmüsən, yəni nə hiss 
etmisən, nə düşünmüsən?». «Yaxın, uzaq Türkiyə»də isə Elçin Marko Polo, 
Afanasi Nikitin, Zeynalabdin Şirvaninin və onlarla, yüzlərlə, minlərlə digər məşhur 
və qeyri-məşhur səyyahların yaşadıqları dünyanı insanlara tanıtdıqlarını, lakin bu 
cəsur və müdrik sələflərin əzab-əziyyətlərə sinə gərib beş ilə, on ilə yer üzündə 
Şimaldan Cənuba, Şərqdən Qərbə, necə deyərlər çarıq yırtıb, dərə-təpə aşıb 
gördüklərini, qələmlə təsvir etdiklərini bugünkü texnikanın bir anda etdiyini xüsusi 
vurğulayır. Bu qeydlər Elçinin həm bu işə girişməyin – səyahətnamə yazmağın nə 
qədər məsuliyyətli olduğuna, eyni zamanda bununla yanaşı, oxucuya yeni söz 
deyəcəyinə bir işarədir. Və bu Söz deyilir. 
Çağdaş Azərbaycan ədəbiyyatının canlı klassiki Elçinin yaratdığı 
belletristika nümunələri («Mahmud və Məryəm», «Ağ dəvə», «Ölüm hökmü» 
romanları, «Toyuğun diri qalması», «Dolça», «Bir görüşün tarixçəsi» povestləri, 
«Baladadaşın ilk məhəbbəti», «Sarı gəlin», «Araba» hekayələri, «Ah, Paris, Paris», 
«Mənim sevimli dəlim», «Mənim ərim dəlidir», «Şekspir» dram əsərləri və s. və 
i.). XX əsrin 60-cı illərinin və XXI əsrin əvvəllərinin Azərbaycan bədii-estetik 
fikrinin təzahüratı və danılmaz nailiyyəti, səyahətnamələri bəhs olunan yerin və 
dövrün aynası, özünüifadənin publisistikada təkrarsız təcəssümüdür. 
 
“525-ci qəzet”,7 may 2008, 
“Mədəniyyət” qəzeti ,9 may 2008 
 
Dahi ġekspir, möhtəĢəm  “ġekspir” 
 
          Tarixi on illərlə ölçülən Azərbaycan teatrlarının cərgəsinə yenicə qoşulan 
“ÜNS” yaradıcılıq səhnəsi “ cəsarətli , ciddi, orijinal addımları , axtarışları ilə 
mədəni həyata fəal nüfuz etməkdədir. Xalq yazıçısı Elçinin “Şekspir” pyesi 
əsasında səhnələşdirilən tamaşa ilə isə fikrimizcə,  “ÜNS” özünün səhnə tarixinə 
bir möhür vurdu. Təsadüfü deyil ki, bu möhtəşəm tamaşanın üstün məziyyətləri-
rejissor, rəssam işi, aktyorların mahir bənzərsiz ifası KİV-də böyük əks-səda 
vermişdir. Aktyorların hər birinin canlandırdıqları obrazların, xarakterlərin hiss və 
düşüncələri, “ciddi və kədərli komediya “nın probleminin və predmetinin 
açılmasına xidmət edən oyun tərzi, rəngarəng jest  və mimikaları, bir-birini əvəz 
edən dinamik və çevik hərəkətləri sahə mütəxəssislərinin də diqqətini çəkmişdir. 
 Doğrudan da, əsərin-tamaşanın ideya-istiqaməti, aktuallığı, pyesin uğurlu 
səhnə həlli üçün bədii rəhbər Nərgiz xanım Paşayevanın, rejissor Bəhram 
Osmanovun və rəssam Nüsrət Hacıyevin özünəməxsus, sadə, həm də qeyri-adi, 
 94 
cox maraqlı yaradıcılıq axtarışları, tapıntıları, təşəbbüsləri, cəhdləri yüksək diqqətə 
layiqdir. Məkan baxımından hadisələrin cərəyan etdiyi ünvan bütün tamaşa boyu 
dəyişmir: ruhi xəstəliklər klinikası. Buradakı hadisələr dramatik, gərgin eyni 
zamanda ibrətamizdir. Cəmi 8 aktyorun iştirak etdiyi tamaşada az qala 800 
adamlıq qələbəlik yaşanır. Səhnə içərisində eyni vaxtda bir-birindən diqqətçəkən 
2-3 , bəzən 4-5 səhnə yaranır: veneralı öz aləmindədir: həsrətlə, həyacanla, ümidlə 
səmaya boylanır, Stalin törətdiklərinə görə yenə təkəbbürlə tövbə etməkdədir, Ər-
Arvad öz dünyasında...       
 Ruhi xəstəliklər klinikasında baş verənlər – ağıllıların və dəlilərin istər ayrı-
ayrılıqda, istərsə də bir yerdə ehtiraslı mübahisələri, mükalimələri, hay-küylü 
dialoqları əcayib-qərayib jestləri, rəqsləri, “Romeo və Cülyetta”dan səhnəcikləri, 
eləcə də səhnənin ekranında bir-birini əvəz edən tablolar, bütün bu mənzələrin təsir 
gücünü artıran işıq, tüstü fonu, digər elementlər həyatın və bəşər övladının bir sıra 
ədəbi və əzəli problemlərinin yazıçının təsvir etdiyi kimi təqdiminə yönəlmişdir. 
Ən müxtəlif səbəblərdən, xüsusi ilə klassik ədəbi nümunələrdə dəli, təlxək 
obrazları vasitəsi ilə yazıçı cəmiyyətdə, daha çox onun ali təbəqəsində baş verən 
ədalətsizliyə, haqsızlığa, çirkin əməllərə, yalana, məkrə, hiyləyə, zülmə qarşı 
üsyan, etiraz edir.           
 Bugünkü ədəbiyyatda konkret “Şekspir” pyesində “dəlinin” təyinatı 
“dəliliyin” anatomiyası dəyişmişdir. Söz azadlığının, digər demokratik dəyərlərin 
bərqərar olduğu cəmiyyətdə yuxarıda söylədiyimiz eybəcərliklərin ifşası üçün 
“dəli”nin tribunasına ehtiyac yoxdur. “Şekspir”də yazıçı tamamilə başqa niyyət 
güdür. Ən əvvəl qeyd olunmalıdır ki, burada qoyulan mövzu millidən daha çox 
bəşəridir, ikincisi isə əsərdə ictimai formasiyadan, quruluşdan asılı olmayaraq 
insanlığa, yer üzünün əşrəfi” adına ləkə gətirən xüsusiyyətlər-xəyanət, yalan, kin-
küdurət, nifrət, hiylə hədəfə götürülür. Müəllif bizi klinikanın cəmi 3 nəfər 
personalı ilə tanış edir: Baş həkim, həkim və sanitar. Baş həkim həyatdan və 
işindən sanki narazıdır. Lakin işi və vəzifəsi üçün adama elə gəlir ki, baş kəsməyə 
də hazırdır. Qorxaq və hiyləgərdir, tərəddüdlər və şübhələr onu üzür, işçilərini 
ciddi nəzarətdə və itaət altında saxlayır; saxta hərəkət və təbəssümlər onun 
simasızlığını daha parlaq əks etdirir. Onun dəlilərlə rəftarı, ünsiyyəti olduqca 
maraqlı və yaddaqalandır. Məbud Məhərrəmov-baş həkim, həm də  qətiyyətsiz, 
iradəsiz və zəif xarakterlidir. O da finalda klinikada hökm sürən mənəvi-psixoloji 
gərginliyə dözmür, dəlilərin təsirinə düşür, Yer kürəsindən getmək sevdası ona da 
sirayət edir. Həkim-Sənubər İsgəndərli danışığı, hərəkətləri, replikaları və üzünün 
ifadələri, ədaları, kinayəli baxış və təbəssümləri ilə tamaşaçının ürəyinə yol tapır, 
hafizəsində qalır. O, da özünü xoşbəxt hesab etmir: əri ilə problemləri var, gözünü 
dikdiyi baş həkim kreslosu da ondan hələ çox uzaqlardadır. Həkim obrazında 
cəmləmiş bütün xüsusiyyətlər təbiidir: onun həyat və düşüncə tərzinin məhsuludur, 
mənəvi keyfiyyətlərinin göstəricisidir. Baş həkimə nisbətən o daha səmimi 
görünür. Həkimin sarsıntıları, ətrafdakılarla emosional rəftarı əslində klinikadakı 
mövcud vəziyyətin bir insan qəlbində təzahüratıdır. Məhrəm mövzularda onun 
həmsöhbəti yoxdur, məcbur olur “dəli”ni dindirməklə öz ehtiyaclarını ödəsin. 
Dəlilərlə, xüsusi ilə Sara Bernarla təması, ünsiyyəti onu da tədricən dəyişir:  O, da 
Şekspir yaradıcılığına maraq göstərir.        
 95 
 Sanitar – Fuad Osmanov iş yoldaşlarından “bir baş yuxarıdır” – o həm də, 
oğrudur. Xəstələrin ərzağını mənimsəyir. Mövcud mühiti əsas gətirərək özünün 
alçaq hərəkətlərinə bəraət qazandırır. Lakin klinikada cərəyan edən hadisələr 
ondan da yan keçmir, o da Yer kürəsindən uzaqlaşmağı üstün tutur. Tamaşadakı 
dəlilərin hər biri fərdi cəhətləri ilə fərqlidir. Stalin –Siyavuş Aslan ciddi, 
təkəbbürlü, ağır çəkilidir; Sara Bernar – Şükufə Yusupova çoxyüklü obrazdır, - 
Cülyetdadır, diqqət mərkəzində olan heykəltəraşdır, Parislilərin kumiridir: Ər-
Arvad –Ayan Mirqasımova zənnim məni aldatmırsa, ədəbiyyatda yeni hadisədir: 
Bir orqanizmdə iki nəfərin mövcudluğu. Bədii əsərdə, təsvirdə bu obrazın 
yaradılması Elçin kimi yazıçıya bir o qədər problem yaratmaz, lakin  səhnədə bir 
bədəndə iki nəfəri “gəzdirmək” – bu, kişi-qadın maneraları, səs dəyişmələri əlbəttə, 
ifaçıdan xüsusi məharət tələb edir. Drob-13, başqa sözlə, Van-der-pran-dur-
Firdovsi Atakişiyev digərlərinə nisbətən səhnədə gec görünür, lakin yaddaşlara 
həmişəlik həkk olunur. Sara Bernarla bal rəqsi, maraqlı fikirləri onu tamaşaçıya 
bağlayır. Veneralını – Rafiq Əliyevi dialoq və monoloqla səhnədə iştirakı 
baxımından epizodik rol hesab etmək olar: nisbətən az danışır, digər qəhrəmanlarla 
az təmasda olur. Lakin əvvəldən axıra kimi o, tamaşaçının nəzərində, diqqətində 
qalır. Veneralı səhnənin bir küncündə çox tələsən, avtobusun gəlməməməsindən  
əndişələnən, həyəcanlanan sərnişinə bənzəyir. Əslində onun digərləri ilə 
danışmağa nə həvəsi, nə də vaxtı var o, bir an tez Yer kürəsini tərk etmək istəyir. 
Tamaşadakı hər bir aktyorun ifası ayrıca söhbətin mövzususdur. Odur ki, 
aktyorlarla bağlı qısaca söylənilənləri yekunlaşdırsaq, bu qənaətə gəlmək olar ki, 
yaradıcı heyət “ağıllı” və “dəli” personajlardan ibarət mükəmməl, bütöv ansambl 
yarada bilmişdir. İnsanları, bəşər övladlarını, kiçik Yer kürəsində o cümlədən 
bizim həmvətənlərimizi kiciçik, Azərbaycanda ali dəyərlərlə yaşamağa, hər cür 
hiylə və məkrdən, uzaq, xeyirxah, ədalətli əməl sahibləri kimi iz qoymağa səsləyən 
tamaşanı mübaliğəsiz, müstəqillik dövrünün ən uğurlu səhnə əsəri hesab etmək 
olar.  
 
“Kaspi” qəzeti, 10 aprel 2007 
 
 
Söz və sənətkar qüdrəti haqqında düĢüncələr 
 
(Elçinin 60 illiyinə) 
 
Göydən tək-tək iri, ilıq damcılar düşməyə başlayanda dünyagörmüş qocalar 
üstlərindən ağır yük götürülürmüş kimi dərindən köks ötürər, uca dağların 
arxasından sürtələ kəndin üzərinə axışan parçalı qara buludlara işarə vuraraq, 
təbəssümlə dillənərdilər: 
- Yer-yurd qurumuşdu. Toz, bürkü nəfəsimizi kəsmişdi. Axır ki, yağacaq. 
Sərinləyərik. Təbiət də dirçələr, canlanar. 
 96 
Yayın uzun cırhacırından sonra yağış həsrəti ilə göyə boylanan, dua edən, 
qurbanlar kəsən əzabkeş, dözümlü, fədakar sakinlərin istəyi nəhayət ki, həyata 
keçərdi… 
… «Azərbaycan cəmiyyətinin qaranlıq dövrü» (H.Zərdabi «Kəşkül»dən, 
«Şərqi-Rus»adək olan müddəti nəzərdə tutaraq, belə yazırdı – T.A.) başa çatdıqdan 
sonra «Həyat», «İrşad», «Tərəqqi», «Füyüzat», «Molla Nəsrəddin» nəşrə başladı», 
«Nəşri-maarif», «Nicat», «Səadət» xeyriyyə cəmiyyətləri yarandı, fəaliyyətlərini 
genişləndirdilər. Məhəmməd Ağa Şahtaxtlı, Əlimərdan bəy Topçubaşı, 
Məhəmməd Hadi, İbrahim Tahir, Məmməd Əmin Rəsulzadə, Əhməd bəy Ağaoğlu, 
Əli bəy Hüseynzadə, Nəriman Nərimanov, Cəlil Məmmədquluzadə, Haşım bəy 
Vəzirov, Üzeyir və Ceyhun Hacıbəyli qardaşları, Əbdürrəhim bəy Haqverdiyev, 
Abbas Səhhət, Mirzə Ələkbər Sabir, Ömər Faiq Nemanzadə qələmə sarıldılar, 
xalqın tarixinə və taleyinə qızıl səhifələr yazdılar… 
«Şərqi-Rus» nəşrə başlayandan 15 il sonra Şərqdə, türk-islam dünyasında ilk 
dünyəvi, demokratik respublika Azərbaycan Xalq Cümhuriyyəti yarandı. Bu 
cəmiyyətdə gedən təbii, tarixi prosesin məntiqi nəticəsi idi. Azərbaycan Xalq 
Cümhuriyyəti xalqın həyat və düşüncə tərzinin məhsulu, yetkinləşmiş, formalaşmış 
ideoloji, siyasi, ədəbi-mədəni, mənəvi mühitin yetirməsi idi. 
XX əsrin ilk onuncuları 1918-ci ildə başları üzərində üçrəngli bir bayraq 
yüksəltdilər. Amma regiondakı təbəddülatlar, böyük dövlətlərin Qafqazda 
toqquşan maraqları Azərbaycan xalqına baha başa gəldi: Azərbaycan Xalq 
Cümhuriyyəti süqut etdi. Sonra cəmiyyət təzadlı, bir-birinə zidd axın və 
cərəyanlarla, təqib, təzyiq, terror, edam, sürgün və qanlarla dolu 20-30-cu illəri 
yaşamağa məcbur və məhkum edildi. Həmin dövrün ədəbi mühiti bəlkə heç vaxt 
olmadığı kimi ictimai həyatın aynasına çevrilmişdi. Ədəbi proses cəmiyyətlə nəfəs 
alırdı, cəmiyyətin nəbzi ədəbi mühitdə vururdu. 30-cu illərin sonlarına doğru ədəbi 
çarpışmalara, əqidə və ideya mücadiləsinə son qoyuldu. Milli və istiqlalçı 
ədəbiyyatın, həqiqi söz sənətinin nəfəsi kəsildi. Sosializm realizmi «qələbə» çaldı, 
hamı «ələmdən nəşəyə» keçdi, ədəbiyyat «kolxozlaşdı», «fəhlələşdi» (staxanovçu 
oldu), söz çərçivəyə salındı, senzura ehkamların keşiyində ayıq-sayıq durmağa 
başladı. Yeni ideoloji qəliblər, mənəvi-estetik ölçülər ədəbiyyatı partiyalaşdırmış, 
onun proqramının bədii sözlə icraçısına çevrilmişdi. Kolxoz fermasında ictimai 
mal-qara yetişdirildiyi kimi, ədəbiyyat sexinin şablon bədii forma və üslub 
konveyerində də sovet rejimi və ideologiyasına xidmət edən ədəbi nümunələr 
buraxılırdı. 
Böyük Vətən müharibəsindən qalib çıxan Sovet imperiyası ABŞ-ın liderlik 
etdiyi Qərb dünyasına soyuq müharibəni – ideoloji mübarizəni uduzmağa başladı. 
Qərbin təbliğat maşını – xüsusilə radiodalğaları dəmir pərdəni deşərək SSRİ-ni 
silkələyirdi. İmperiyadakı proses Azərbaycan SSR-dən də yan keçmirdi. Stalinin 
ölümü ilə ictimai mühitdə və münasibətlərdəki dəyişiklik ədəbiyyata, sənətə də 
sirayət edirdi. Azərbaycanın, bütün türk dünyasının şah əsəri «Kitabi-Dədə 
Qorqud» bəraət aldı. 50-ci illərin sonunda Azərbaycan SSR Ali Soveti Rəyasət 
heyəti Azərbaycan dilinin dövlət dili olduğu barədə fərman verdi. Bəxtiyar 
Vahabzadənin «Gülüstan»ı yarandı və ictimai rəyə təsir edəcək qədər diqqət çəkdi. 
 97 
Sonradan ədəbiyyat tarixinə «60-cılar» kimi düşəcək şair və yazıçılar bir 
tərəfdən həmin dövrdə baş verən ictimai-siyasi proseslərin nəticəsi kimi yetişir, 
meydana çıxırdılarsa, digər tərəfdənsə, özləri həmin dəyişikliklərin qidalandırıcısı, 
sürətləndiricisi qismində iştirak edirdilər. Ədəbiyyat ideoloji silahdan, cəmiyyətin 
siyasi taleyini həll edən alətdən fərdin xarakter, hiss, fikir və duyğularının bədii 
tərənnümü olan söz sənətinə çevrildikcə sətirlər cəmiyyətə nüfuz edən, ona hakim 
kəsilən təbii gücə, qüvvəyə dönür. Milli nəyi varsa, hamısının – dili, adət-ənənəsi, 
həyat və düşüncə tərzi, psixologiyası üzərinə kölgə salınmış oxucu, sovet rejiminin 
əsarət və inhisarından çıxmaq üçün çapalayan ədəbiyyatı narahatlıqla izləyir, 
kitabları sətiraltı, yaxud məcazi məna tapmaq eşqi, həvəsi ilə vərəqləyir. 
Ədəbi anlamda «60-cılar» riyazi onluqda nəzərdə tutulan çərçivəyə sığmır. 
Azərbaycanda «60-cı illər ədəbiyyatı» istilahı adı altında anlaşılan yeni ədəbi 
mərhələnin rüşeymləri 50-ci illərin sonunda əmələ gəlmiş, 60-cı illərdə 
formalaşmağa başlamış, 70-ci illərdə ən məhsuldar dövrünü yaşamış, 80-ci illərin 
ikinci yarısınadək – yenidənqurma və aşkarlıq siyasətinin elan edildiyi dövrədək 
davam etmişdir. Bu, Azərbaycan sovet və ümumiyyətlə Azərbaycan ədəbiyyatı 
tarixində mövzusu, forması, ideyası, dili, üslubi sənətkarlığı ilə fərqli bir 
mərhələdir, onun spesifik xarakteristikası var. 
Bu dövr ədəbiyyatının yaradıcılarından və aparıcılarından biri Xalq yazıçısı 
Elçindir. Elçin tarixi baxımdan 60-cı illərin əvvəllərindən ilk yaradıcılığa başladığı 
üçün yox (həmin vaxt yazanların, yaxud yazmağa başlayanların hamısı «60-cılar» 
ədəbi nəslinə mənsub deyil ki!), yeni ədəbi hərəkatın və həyatın öndərlərindən 
olduğuna görə, 60-cılardan sayılır. 60-cılar əslində inqilabçı yox, islahatçı, bir 
qədər obrazlı desək, körpüsalanlardır. Onlar sovet dövründə (!!!) rejimin ötən 
illərində qırılmış milli ədəbi rabitəni, eybəcər hala salınmış, təftiş olunmuş 
ənənələri bərpa etdilər. Ədəbiyyatı sənətə çevirdilər. 
Elçinin qəhrəmanları yaradıldığı tarix baxımından ehkamçı və totalitar 
sosialist realizmin ərsəyə gətirdiyi obrazlarla çox yaxındır. Amma bu qəhrəmanlar 
milli xarakter, düşüncə tərzi, hiss və duyğuları, davranış və danışığı ilə daha çox 
M.F.Axundzadə, N.Vəzirov, Ə.Haqverdiyev, Mirzə Cəlil personajları ilə 
qohumdurlar. Sovet dövründə qələmə alınmış Baladadaş (Baladadaşın ilk 
məhəbbəti) sovet ədəbiyyatının kolxozçu, komsomol, kommunist, qırmızı papaq 
qəhrəmanlarından ruhən və mənən Novruzəliyə (Poçt qutusu) daha doğmadır. 
Xatırlanan hekayələrin mövzu, məzmun, süjet, kompozisiya, obrazların reallığı, 
dinamikliyi, elə lap dil, üslub fərqlərindən xeyli danışmaq olar, lakin kamil bədii 
sənət nümunəsi olan bu hekayələri birləşdirən tellərin təbii və möhkəm olduğu 
fikrinə yəqin ki, etiraz edən olmaz. 60-cı illər ədəbi nəslinin bu xidməti – milli 
klassik ədəbiyyatla varisliyin bərpası probleminin araşdırılması, dəyərləndirilməsi 
müasir ədəbiyyatşünaslığın yeni, həm də aktual vəzifələrindəndir… 
Sosialist realizminin ehkam və çərçivələrini darmadağın edən Elçin və 
qələmdaşları yeni tip əsərləri ilə, belə demək mümkünsə, ədəbiyyatı öz işi ilə 
məşğul olmağa vadar etmiş, milli ənənələrlə çağdaş mədəniyyətin vəhdətindən, 
sintezindən parlaq sənət nümunələri yaratmışdır. 
Üç il əvvəl Elçin ilk yaradıcılığından ötən 32 il ərzində qələmə aldığı 40-a 
yaxın hekayəni «Baladadaşın ilk məhəbbəti» adı altında nəşr etdirmişdir (Bakı, 
 98 
QAPP – Poliqraf, 2000-ci il, 480 səh.). Müəllif kitaba yazdığı «Mənlə mən 
arasında» adlı ön sözdə toplunu niyə «Baladadaşın ilk məhəbbəti» adlandırdığını 
açıqlayır: «Yəqin daha çox ona görə ki, Baladadaşın varlığı, onun təmizliyi, 
iddiasızlığı, səmimiyyəti mənim üçün bu 32 ilin daşınan yükün müqabilində çox 
əhəmiyyətli bir şeydir». Səmimi olduğu qədər də təvazökar bir etirafdır. «Daşınan 
yük»ün arxasında yuxusuz gecələr, saysız-hesabsız mütaliələr, yaradıcılıq 
axtarışlarından yaranan hiss-həyəcanlarla bərabər, mübarizələrlə dolu bir səhnə, 
həyat göz önünə gəlir. Partiya-sovet aparatının proqramlaşdırdığı, 
təlimatlandırdığı, istiqamətləndirdiyi sosialist realizmi, onun keşiyində və 
qulluğunda duran mühafizəkar, ehkamçı tənqid həqiqi sənətin buxovuna 
çevrilmişdi. 
Qələminin qüdrəti, istedadının gücü sayəsində Elçin, yaradıcılığının 45, 
anadan olmasının 60 illiyini zəngin ədəbi irslə qarşılayır. «Mahmud və Məryəm», 
«Ağ dəvə», «Ölüm hökmü» adlı romanları, «Bir görüşün tarixçəsi», «Dolça», 
«Toyuğun diri qalması» və başqa povestləri, onlarca hekayə və səhnə əsərləri ilə 
Elçin Azərbaycan ədəbiyyat tarixində silinməz iz buraxmışdır. 
Elçinin yaradıcılıq fəaliyyəti bədii əsərlərlə məhdudlanmır. Filoloji 
araşdırmalar sahəsində ciddi, sanballı elmi-nəzəri əsərlərin müəllifi prof. 
E.Əfəndiyev Azərbaycan ədəbiyyatşünasları, tənqidçiləri sırasında nüfuzlu, 
mötəbər simalardandır. Elçinin tənqidi üçün obyektivlik, cəsarətli elmi-nəzəri 
mülahizələr, şablon, ehkamçı fikirlərlə barışmazlıq, aydın, səlis dil xarakterikdir. 
Sovet dövründə Kommunist Partiyasının ədəbiyyat və incəsənətə dair çox sayda 
qərarlarında söz sənəti qarşısında partiyalılıq, tarixi hadisələr və xadimlərə sinfi 
mövqedən münasibət bildirilməsi əsas tələb kimi irəli sürülürdü. Elçin isə öz yolu 
ilə gedir, bir tərəfdən sənətin aktual problemlərini müasir tələblər baxımından 
dəyərləndirir, digər tərəfdən isə saxta, qərəzli, ideologiyaya qulluq göstərən 
tənqidin tənqidi ilə məşğul olurdu. Söz sənətinə məsuliyyətli, prinsipial 
münasibətin nəticəsidir ki, Elçin yazdıqlarına, söylədiklərinə həmişə sahib 
çıxmışdır. Qələmə alındığı vaxtdan düz otuz il (1979), ilk nəşrindən (1981) 20 ilə 
yaxın müddət keçdikdən sonra 1999-cu ildə Elçin «Tənqid və nəsr» adlı əsərini 
«vaxtıyla necə yazılmışdırsa, eləcə də bu gün onu həmin oxucuya təqdim edirəm» 
qeydi ilə təkrar çap etdirir (Bakı, «Günəş» nəşriyyatı, 1999). Həmin kitaba yazdığı 
«Bir neçə söz»də Elçin yaşadığı və yaratdığı çətin dövrün sınaqlarından şərəf və 
ləyaqətlə çıxdığının sevincini oxucusundan gizlətmir: 
«Qürurlanıram ona görə ki, hakim və hikkəli partiya ideologiyasının fironluq 
etdiyi dövrdə, estetikanı, sənəti, o cümlədən ədəbiyyatı «sosializm realizmi»nin 
cansıxıcı, boz və şablon qəliblərinə pərçim etməyə çalışan (və əsas etibarilə buna 
nail olan!) nəzəriyyəçiliyin hökmranlıq sürdüyü bir zamanda bu əsəri yazarkən, 
ədəbiyyat haqqında mülahizələr irəli sürərkən, təhlil aparıb bədii qiymət verərkən, 
əslində mütləq mahiyyətli bir konyunkturadan nəinki uzaq olmuşam, hətta əsas 
götürüb dirsəkləndiyim prinsiplər o konyunkturaya qarşı tam müxalifətdə 
durubdur». 
Elçin həmişə ədəbiyyatşünaslığın çətin, lakin prinsipial və həlledici 
məsələlərinə toxunmuşdur. O, dövrün ədəbi tənqidinin Azərbaycan bədii nəsrinin 
müxtəlif problemlərinə – müasirlik, xarakter, sənətkarlıqla bağlı ortaya çıxardığı 
 99 
qənaətlərə münasibətini bildirmişdir. Ədəbi tənqidlə bağlı yazdığı onlarca 
məqalədə Elçinin meyarı dəyişməz olmuşdur: həqiqi sənətə xidmət. Dünən – sovet 
dövründə də belə idi, bu gün də belədir. 
Sovet dövründə söz sənətini ona təcavüz etmiş ideologiyadan xilas etmək 
uğrunda mübarizə aparan Elçin bu gün ədəbiyyatı yad və bayağı missioner 
«izm»lərin eybəcər hala salmaq cəhdlərindən qoruyur. 
Elçinin hekayə, povest, pyes, romanları, tərcümələri, ədəbi tənqid və onun 
problemləri haqqında məqalələri barədə xeyli yazılmış, bədii əsərlərinin mövzusu, 
ideyası, dili, üslubu, sənətkarlığı, süjet və kompozisiyası ilə bağlı sanballı 
tədqiqatlar aparılmış, əsərləri bir çox xarici dilə tərcümə olunmuş, xarici ölkələrdə 
nəşr edilmiş, pyesləri respublikanın və Türkiyənin ən nüfuzlu teatrlarında 
oynanılmışdır. Bütün bu sahələrdə həmin işlər daha ciddi və əhatəli davam 
etdiriləcəkdir. Elçinin ədəbi irsi bu hüquqa sahib olmuşdur. 
Son dövr ədəbi mühitində də hadisəyə çevrilən əsərləri göstərir ki, tükənməz 
enerji və ehtirasla yazmaqda olan Elçin hələ neçə-neçə yeni yaradıcılıq uğurlarına 
imza atacaqdır. 
 
        «Mars» jurnalı, № 3-4, aprel 2003 
 
 
 
«Dəli ər» sərhəd tanımır 
 
Sovet dövründə «Yaxın, uzaq Türkiyə» ilə qardaş ölkəyə sonsuz 
məhəbbətini izhar edən Xalq yazıçısı Elçin son illər Azərbaycan-Türkiyə mədəni, 
ədəbi əlaqələrinin genişlənməsinə, keyfiyyətcə yeni mərhələyə qədəm qoymasına 
öz töhfəsini verməkdədir… 
Ədibin Ərzurum Teatrında fevralın 3-də səhnəyə qoyulan «Mənim ərim 
dəlidir» adlı tamaşası şəhərin mədəni həyatında hadisəyə çevrilmişdir. Tamaşanın 
rejissoru Ankara Dövlət Teatrının sənətçi və rejissoru Ensar Kılıncın təbiri ilə 
desək, «600 kişi əsəri ayaqda seyr edirdi». Premyeradan bu günədək əsər hər gün 
oynanılmış və hər dəfə tamaşaçılar tərəfindən hərarətlə qarşılanmışdır. 
Tamaşa Türkiyənin demək olar ki, bütün kütləvi informasiya vasitələrinin – 
qəzet,  məcmuə, televiziya şirkətlərinin diqqətini çəkmiş, əsər haqqında maraqlı 
resenziyalar hazırlanmışdır. 
Rejissor Ensar Kılınc tamaşanın il ərzində Türkiyənin əksər teatrlarında 
səhnəyə qoyulacağını bildirdi və əlavə etdi: 
- Əsər fevralın 20-də Qarsda, 27-də Ərzincanda, martın 1-7-də Sivasda, 20-
27-də Konyada, apreldə Antalya, Adana və Ankarada oynanılacaqdır. Tamaşanın 
həmçinin Qazaxıstan, Özbəkistan, Qırğızıstan, Türkmənistan, habelə Çin və 
Yaponiyada səhnələşdirilməsi nəzərdə tutulmuşdur. Bu məqsədlə may ayında 
truppamız həmin ölkələrə 45 günlük səfərə çıxacaqdır. 
 100 
Sovet imperiyası dağıldıqdan sonra keçid dövrü yaşayan adamların 
problemlərinin, güzəranının və həyat tərzinin bədii təcəssümü olan «Mənim ərim 
dəlidir» əsəri şübhəsiz, hələ minlərlə tamaşaçı qəlbini fəth edəcəkdir. 
       
«Azadlıq» qəzeti, 11 fevral 2000 
 
 
Sənətə, ədəbiyyata xidmət 
 
Azərbaycan Yazıçılar Birliyinin «Yurd» nəşriyyatı Xalq yazıçısı, Əməkdar 
incəsənət xadimi, filologiya elmləri doktoru, professor Elçinin həyat və 
yaradıcılığından bəhs edən bülleten çap etmişdir. Maraqlı tərtibatı və materialları 
ilə diqqəti çəkən nəşrdə Azərbaycan ədəbi-nəzəri fikrinin görkəmli nümayəndəsi 
Elçin haqqında tanınmış tədqiqatçıların, söz ustalarının müxtəlif dövrlərdə qələmə 
aldıqları yazılardan seçmələr verilmiş, yeri gəldikcə Elçinin yaradıcılıqla, sənətlə, 
ədəbi tənqidlə bağlı fikirlərindən sitatlar verilmişdir. Anarın, Bəxtiyar 
Vahabzadənin, Məmməd Cəfərin, Məmməd Arifin, Həmid Araslının, Əziz 
Mirəhmədovun, Kamal Talıbzadənin, Bəkir Nəbiyevin, Yaşar Qarayevin, Mirzə 
İbrahimovun Elçinin yaradıcılığı ilə bağlı söylədikləri onun müasir Azərbaycan 
ədəbiyyatındakı yeri və rolu barədə aydın, dolğun təsəvvür yaradır. 
«Mahmud və Məryəm», «Ağ dəvə», «Ölüm hökmü» adlı romanları, «Bir 
görüşün tarixçəsi», «Toyuğun diri qalması», «Dolça» və s. kimi povestləri, 
«Dəlixanadan dəli qaçıb, yaxud mənim sevimli dəlim», «Mənim ərim dəlidir» və s. 
kimi pyesləri, onlarla hekayəsi çoxlu kinossenariləri, sanballı elmi 
monoqrafiyaları, uğurlu tərcümələri ilə ədəbi mühitdə özünəməxsus yer tutan 
Elçinin təbirincə desək, bədii yaradıcılıqla, tədqiqatlarla məşğul olarkən ən əsas 
qayəsi, məqsədi, amalı ideologiyaya yox, ədəbiyyata, sənətə xidmət etmək 
olmuşdur. 
Elə buna görədir ki, onun əsərlərini azərbaycanlılarla bərabər rus, ingilis, 
fransız, alman, ispan, macar, ərəb, türk, fars … oxucuları da məhəbbətlə mütaliə 
edir, elə buna görədir ki, onun pyeslərinin tamaşaları anşlaqla keçir, elə buna 
görədir ki, onun ssenarilərinin əsasında çəkilən filmlər ekranlardan düşmür. Elçinin 
əsərləri məhz müəllifin ədəbiyyat və sənətə xidmət amalı ilə yazıldığı üçün 
yaşamaq hüququ qazanmışdır. 
 
          «Ədəbiyyat qəzeti», 7 iyul 2000 
 
 
 
 Senzura, yoxsa “bədii-estetik qamçı”?! 
 
“Tarixi mərhələ, xronoloji əhatə baxımından o da (60-cı illər ədəbiyyatı 
nəzərdə tutulur – T.A.) “sovet ədəbiyyatı” idi, amma artıq klassik anlayışda “sovet 
ideologiyasına” xidmət etmirdi” (Yaşar Qarayev. Azərbaycan ədəbiyyatı XIX və 
 101 
XX yüz illər, Bakı, “Elm”, 2002-ci il, səh.699). Bədii yaradıcılığı ilə sovet 
ədəbiyyatı, ideologiyası və rejiminə xidmət etməyən ədəbi nəslin görkəmli 
nümayəndələrindən sayılan Elçinin ədəbiyyatşünaslığın və ədəbi tənqidin aktual 
problemlərinə dair sanballı və çoxsaylı məqalələri də həqiqi ədəbiyyatın yaranması 
və inkişafı naminə yazılırdı. “… öz varlığı, öz mövcudluğu ilə qeyri-bəşəri, qeyri-
humanist cəmiyyətə qarşı həmişə daxili bir müxalifətdə duran həqiqi ədəbiyyat”ın 
(Yaşar Qarayev, yenə orada, səh. 699) yaradıcılarından, təəssübkeşlərindən və 
nəhayət, keşiyində duranlardan və bütün bunları özünün vətəndaş-yazıçı-tənqidçi 
borcu bilən Elçin bu gün də – “ədəbi mühitin 80-ci illərin meydan havalığı” (Bəsti 
Əlibəyli. “Bastiliya” pilləkanında təzad və ya yoxluqdan tənqid, «525-ci qəzet», 
№92, 18 may 2002-ci il) dövründə də əqidəsinə, amalına sadiqdir, sədaqətlidir: 
eyni istək, eyni həvəs və eyni məsuliyyətlə həmin vəzifəni yerinə yetirməkdədir. 
Bu mənada Elçinin yaxınlarda qələmə aldığı «Müasir dövrdə Azərbaycan ədəbi 
tənqidinin yaradıcılıq problemləri» («525-ci qəzet» №224, 225, 226, 227, 26, 27, 
28, 29 noyabr 2002-ci il) adlı son dərəcə ciddi elmi-nəzəri əhəmiyyət kəsb edən 
əsəri diqqəti çəkir. Yeri gəlmişkən, qeyd edək ki, əgər Elçinin «Ədəbi düşüncələri» 
(QAPP-Poliqraf, Bakı, 2002, 295 səh.) «bədii aysberqlərin görünməyən hissəsinin 
duymağın yollarını öyrədir»sə (Həsən Həsənov. Elçinin düşüncələr doğuran 
«düşüncələr»i, «Xalq qəzeti», 11 yanvar 2002-ci il), yaxud bəşərin ədəbi irsinə 
kamil bir baxış, nəzərdirsə, onun bu məqaləsi ədəbi-tənqid tarixinə, ədəbi tənqidin 
yaranması və inkişafı yoluna, bugünkü ağır vəziyyətinə və ondan çıxış yollarına 
dair təcrübə və istedadın diqtəsi ilə hasil olan yazıdır, «ədəbiyyat yoxdursa, deməli 
millət yoxdur» söyləyən müəllifin narahatlığı, harayıdır.  
Tənqidçinin təşvişi, təlaşı, həyəcanı nədənsə böyük Mirzə Cəlilin «Molla 
Nəsrəddin» jurnalının birinci nömrəsinə yazdığı proqram-məqaləsini, onun ilk 
cümlələrini xatırlatdı: «Sizi deyib gəlmişəm, ey mənim müsəlman qardaşlarım! O 
kəsləri deyib gəlmişəm ki, mənim söhbətimi xoşlamayıb, bəzi bəhanələrlə məndən 
qaçıb gedirlər, məsələn, fala baxdırmağa, it boğuşdurmağa, dərviş nağılına qulaq 
asmağa, hamamda yatmağa və qeyri-növ vacib əməllərə. Çünki hükəmalar 
buyurublar: «Sözünü o kəslərə de ki, sənə qulaq vermirlər («Molla Nəsrəddin», 
№1, 7 aprel 1906-cı il). Bütövlükdə cəmiyyətə xitabən deyilən bu sözlər konkret 
fərdlərə aiddir, onlara ünvanlanmışdır və həmin tipləri, xarakterləri hər kəs görür, 
tanıyır. XX əsrin əvvəllərində bu cür «fala baxdıranlar», «it boğuşduranlar» 
«dərviş nağılına qulaq asanlar», «hamamda yatanlar» XXI əsrin başlanğıcında elə 
bil ki, məşğuliyyət sahələrini, həyat və düşüncə tərzini bir qədər dəyişmişlər: indi 
onlar şair-ədib, yaxud tənqidçi adı ilə müxtəlif qəzet səhifələrində cürbəcür 
«izmlərlə» baş girləyir, dedi-qodu edir, ünvanlı-ünvansız böhtan yağdırır, vaxt 
keçirirlər. Bu bir yana qoçaqlar – yaratmaqdan daha çox dağıtmaq hərisləri – 
herisçilər, alatorandan işığa getmək əvəzinə, geriyə-zülmətə qayıdanlar, «azad 
yazarlar» – təkəbbür və hikkə, təməlsiz iddia sahibləri «mətbuatımızın piri» 
(M.Ə.Rəsulzadə), «mədəniyyətimizin pioneri» (C.Hacıbəyli) H.Zərdabini, onun 
işinin davamçılarını – xalqın tarixində və taleyində əvəzsiz xidmətlər göstərmiş 
böyük xadimləri, onların irsini özlərini xarakterizə edən, öz tərbiyə və 
səviyyələrinə uyğun ifadələrlə yumşaq desək, təftiş edirlər. 
 102 
Nadanlığın, nankorluğun, əsilsizliyin intişarı üçün münbit zəmin, şərait 
yaranmışdır: bazar iqtisadiyyatının problemləri sözü də divara qısnamışdır, ona 
təklif də, tələb də azalmışdır, qəzet səhifələri xarabazarı, yazılar bayquş ulamağını 
xatırladır. Savadsız müəlliflər meydan sulayır, ədəbi mühit bulanıq, çirkli suya 
çevrilmişdir. Reket-jurnalistlər ciblərə, «izm»bazlar beyinlərə təcavüz edir, 
mənəviyyatı, şüurları zəhərləyir, zədələyirlər. Bax, belə bir şəraitdə zaman Elçinin 
sözünü yetişdirdi, onu zəruri etdi, Elçinin haqqında bəhs etdiyimiz əsəri bir 
tərəfdən dərin analitik təhlili, zəngin müşahidələri, dolğun və faydalı elmi-nəzəri 
mülahizə və mühakimələri, qənaətləri ilə, digər tərəfdən etik-estetik biçimi, 
təmkinliliyi, müdrikliliyi və aqilanəliyi, fikirlərin aydınlığı, ardıcıllığı, dilinin və 
üslubunun sadəliyi, eyni zamanda kəskinliyi ilə yadda qalır. 
Elçin bir tərəfdən klassik irsin – istər ədəbiyyat, istərsə tənqid – fərqi 
yoxdur, təəssübünü çəkirsə, digər tərəfdən ədəbi mühitə yenilik gətirmək 
istəyənləri təqdir edir, üçüncü bir tərəfdənsə, sözün yaxşı mənasında vurnuxanlara, 
təzə nə isə demək istəyənlərə, istedadlara özlərini ifadə üçün meydan göstərir. O, 
M.F.Axundov satirası ilə «Molla Nəsrəddin» ədəbi məktəbi arasında təbii və üzvü 
bağlılıqdan, varislikdən bəhs etdikdən sonra yazır: «Mən yalnız kiçik bir nümunə 
gətirdim, ancaq klassik Azərbaycan ədəbiyyatı ilə bağlı nə qədər kəşflər, sovet 
ideologiyasının ört-basdır etdiyi və bu gün üzə çıxa bilməsi üçün minbir zəmin 
yaranmış nə qədər bədii-estetik qatlar, laylar hələ də açılmamış qıfıllar 
arasındadır». 
Yaxud, Elçin «60-cılar» barədə yazanda haqlı olaraq bu istilahı «Azərbaycan 
ədəbiyyatı tarixində daha artıq dərəcədə bədii-estetik anlayış, bədii-estetik məktəb» 
adlandırır və  qeyd edir: «Azərbaycanda «60-cılar»dan çox yazıblar və bu gün də 
yazırlar (mən avam və sadəlövh kin-küdurəti nəzərdə tutmuram), amma, elə 
bilirəm ki, bu ədəbi (və ictimai!) hadisəni vəhdətdə, xalqın XX əsrdə həm bədii-
estetik, həm də ictimai-fəlsəfi və siyasi tarixi kontekstində araşdırılması, təhlil 
olunması da müasir tənqidimizin qarşısında dayanan məsələlərdən biridir”. 
60-cı illərin ədəbi tənqidi, ədəbi mühitin tələbatını kifayət qədər ödəyirdi. 
Bununla belə, diqqəti 80-90-cı illərin ədəbi tənqidçilərinin də daha çox 60-cılardan 
yazmasına yönəldən Elçin bu faktorun, hadisənin, faktın ədəbi tənqid tərəfindən 
obyektiv qiymətinin verilməsini, müqayisəli elmi təhlilin və bədii-estetik təsnifatın 
aparılmasını, ideoloji xüsusiyyətlərinin açıqlanmasını da vacib hesab edir. 
Elçin ədəbi-tənqidi ədəbiyyatda kövrək addımlarını atan yazarlara diqqətlə, 
həssaslıqla yanaşmağa, onların hisslərinin «bədii ifadəsinə gözüyumulu «söz 
yığını» damğası» vurmamağa, əksinə ciddi, obyektiv, elmi, qərəzsiz təhlilə dəvət 
edir: «Ədəbi tənqid cavan ədəbiyyatı, cavan qələm sahiblərini qiymətləndirə 
bilmək üçün onları başa düşməyi bacarmalıdır və bu, cavan istedadlara 
münasibətdə əsas prinsiplərdən biri, bəlkə də başlıcası olmalıdır». 
Ədəbi tənqidin rolu, vəzifəsi barədə çox deyib, çox yazıblar. Amma indiki 
şəraitdə – «bu gün bir sıra hallarda ədəbi tənqidin yerini yazıçılara qarşı nadan və 
qatı bir kin-küdurətin ifadəsi tutmağa başlayanda» ədəbi tənqidə verilən tələblər də 
bir qədər artır: «… ədəbi tənqid yaxşıya da, pisə də qiymət vermək iqtidarında 
olmalı, ədəbiyyatın inkişafı naminə yaxşıdan istifadə etməyi, pisə qarşı isə 
mübarizə aparmağı, onu ədəbiyyata yaxın buraxmamağı bacarmalıdır». 
 103 
Bəzən yaradıcılığın psixologiyasını sənətdəki psixologiya ilə qarışdırıldığını 
göstərən Elçin yaradıcılıq psixologiyasının öyrənilməsinin də ciddi elmi uğurlara 
gətirib çıxaracağına şübhə etmir. Müəllif müasir ədəbi tənqidin qarşısında duran 
digər ən ciddi problemlərdən biri kimi dünya elmi-nəzəri ədəbiyyatının 
Azərbaycan dilinə tərcümə edilməsinin vacib olduğunu yazır. Bu sözləri «ədəbi-
bədii fikrimizin qarşısında duran heç bir problemi də məhdud milli çərçivədə həll 
etmək mümkün deyil»in (Əsəd Cahangir) təsdiqi hesab etmək, yaxud tənqid 
idxalının vacibliyi kimi anlaşmaq yox, elə Elçinin təbirincə desək, «…bu, əlbəttə, 
heç vəchlə o demək deyil ki, sənətdə və ictimai fikirdə millilik arxa plana 
keçməlidir». 
Elçin «Tənqid xobbi deyil» – yazanda çox haqlıdır. Sözün həqiqi mənasında 
tənqidçi, resenzist səlahiyyət sahibidir: o, əsərin mövzusuna, məzmununa, 
ideyasına münasibət bildirir, obrazlar qalereyasını təhlil süzgəcindən keçirir, 
onların xarakterik cəhətlərini, dialoqlarını, davranışlarını, həyat və düşüncə tərzini 
izləyir, əsərdə cərəyan edən hadisələrin ardıcıllığını, dinamizmini, təbiiliyini 
dəyərləndirir, əsərin süjet və kompozisiyasını qiymətləndirir, bədii təsvir və ifadə 
vasitələrinə, dil-üslub xüsusiyyətlərinə, müəllifin sənətkarlıq məharətinə, 
yeniliklərə, fərqli, orijinal xüsusiyyətlərə diqqəti çəkir, müqayisələr aparır, nəhayət 
elmi-nəzəri-ədəbi qənaətlərə gəlir. Bütün bunlar üçün Elçinin təbirincə desək, 
tənqidçinin «baqajı», zəngin mütaliəsi olmalıdır. 
Əks təqdirdə «sovet vaxtı oxunmayıb söyülənlər (Ə.Ağaoğlu, 
Ə.Hüseynzadə, Məmməd Əmin Rəsulzadə Əlimərdan bəy Topçubaşov və onların 
silahdaşları nəzərdə tutulur – T.A.), bu gün oxunmayıb təriflənirlər» (Ə.Ağaoğlu, 
Ə.Hüseynzadə, M.Ə.Rəsulzadə, Əlimərdan bəy Topçubaşov və onların silahdaşları 
- nəzərdə tutulur – bunu təkrar yox, təkrir kimi qəbul edin – T.A.). Fikrimizcə, 
tənqidçi bir müəllifin ümumən yaradıcılığına müraciət edəndə də, yaxud müəllifin 
bir əsəri haqqında yazanda da üz tutduğu əsərlərlə, yaxud əsərlə kifayətlənməməli, 
mütaliə dairəsini genişləndirməlidir. Belə olmayan halda uğurlu resenziyadan, 
tənqiddən söhbət gedə bilməz. Tutaq ki, tənqidçi, Anarın bədii yaradıcılığına 
müraciət edir. Heç şübhəsiz ki, o ilk əvvəl yazıçının bütün irsi ilə, onun haqqında 
yazılanlarla tanış olmalıdır. Bu, sanballı tənqid üçün kifayət deyildir. Tənqidçi 
dövrün xarakteristikasını, ictimai-siyasi-ədəbi mənzərəsini və ona aparan yolu 
öyrənmək, yazıçının toxunduğu mövzunun aktuallığını, əhəmiyyətini 
dəyərləndirmək üçün əlavə tarixi-bədii əsərlər də mütaliə etməlidir. 
Fikrimizcə, bunlar da kifayət deyil. Yazıçının toxunduğu mövzunun, ortaya 
qoyduğu problemin, yaratdığı obrazların yerli və xarici ədəbi nümunələrlə oxşar və 
fərqli cəhətlərini açmaq, araşdırmaq, qiymətləndirmək üçün yenə oxumağa, 
mütaliə etməyə ehtiyac yaranır. Belə «baqaj»la Anarın, yaxud istənilən qələm 
sahibinin irsinə obyektiv ədəbi-elmi-nəzəri qiymət vermək olar. Bu, o demək deyil 
ki, belə «baqaj»ı olmadan yazıçı, yaxud əsər haqqında heç nə demək olmaz. Söhbət 
professional tənqiddən, Belinski tənqidindən gedir, adi oxucu rəyindən, fikrindən 
yox! Heç adi yox, dahi oxucunun rəyi də (Elçinin məqaləsindən: «Lev Tolstoy 
Şekspir haqqında kəskin tənqidi fikirlər söyləyirdi.    … İvan Turgenev əksinə, 
Şekspir haqqında heyranlıqla danışırdı…») ictimai fikri formalaşdırmaq qüdrətində 
deyil – fikrini irəli sürən Elçin haqlıdır. 
 104 
Elçinin «Mən son illərdə mətbuatda bircə dənə də olsa, prinsipial və səriştəli 
məqaləyə gəlmişəm ki, kobud şəkildə desəm, ən elementar ədəbi-estetik meyarlara 
söykənərək, vətəndaş cəsarəti ilə həmin müəllifin (qrafoman-yazarlar nəzərdə 
tutulur – T.A.) yaxasından yapışıb silkələsin: Şəhidlərdən bu cür zəif şerlər, 
Qarabağ ağrısından bu cür primitiv hekayələr, milli hissiyyatdan bu cür dar və 
məhdud düşüncənin məhsulu olan esselər yazmaq olmaz» – desin» - fikri ilə 
razılaşmamaq olmur. Digər tərəfdən Elçinin artıq istedadlı tənqidçi kimi özünü 
təsdiq etmiş Tehran Əlişanoğlunun, Əsəd Cahangirin, Arif Əmrahoğlunun, 
Fərqanə Zülfüqarovanın … tədqiqatlarını, tapıntılarını, təşəbbüslərini təqdir edir, 
dəyərləndirir. Bunu əvvəlki fikrin inkarı, yaxud təkzibi, toqquşması kimi yox, 
davamı kimi qəbul etmək lazımdır. Elçin tənqiddə işıq, işartı axtarır. Bununla da o, 
bir tərəfdən tənqidçiləri yeni axtarışlara həvəsləndirir, ruhlandırır, digər tərəfdən 
hərdən bir qədər də səxavətlə gözlədiyi, inandığı gələcək uğurların avansını verir… 
Elçinin YB ilə bağlı qeydləri, iradları haqlı və yerindədir. Ədəbi ictimaiyyəti 
təngə gətirmiş bu mövzuya ətraflı toxunmaq niyyətimiz yoxdur. Yalnız iki 
məsələyə münasibət bildirəcəyəm. Əvvəla, alternativ qurumların YB-nə soyuq, 
qısqanc, kobud münasibətinə. YB-ni söyməklə özünü təsdiq etmək təşəbbüsü 
perspektivsizdir. Bu, təbii seçimdən qorxanların, onun ziddinə  gedənlərin - iddiası 
ilə istedadı arasında yerlə göy qədər fərq olanların yoludur: qaranlıq və iflasa 
məhkum. 
Toxunmaq istədiyim ikinci məsələ. Bir neçə il bundan əvvəl səhv 
etmirəmsə, Pekində tarixi 100 ilə yaxın bir körpünün uçması ilə əlaqədar şəhər 
meri istefa vermişdir. Halbuki, əslində faciə ilə nəticələnən bu hadisədə şəhər 
merinin heç günahı da yox idi. Amma o, rahatlıq üçün mənəvi məsuliyyəti öz 
üzərinə götürdü. Bu gün ölkədə iki populyar, nüfuzlu qəzet varsa, biri «525-ci 
qəzet»dir, hər nömrəsində mədəniyyət, ədəbiyyat mövzusuna toxunan «Ədalət» 
həftədə 3 dəfə ədəbiyyat əlavəsi buraxır, «Yeni Azərbaycan» uğurlu ədəbiyyat 
səhifəsi ilə oxucuların böyük rəğbətini qazanmışdır və s. və i. 
Bütün bunlar bir tərəfdən ədəbi mühitdəki çalxalanmaya, canlanmaya dəlalət 
edir, digər tərəfdən oxucularda daha ciddi mövzulara meylin, marağın artdığını 
deməyə əsas verir. YB-nin üzvləri, rəhbərliyi də daxil olmaqla qələm sahiblərinin 
böyük əksəriyyəti «525»-ə üz tutur. Bütün bunları YB-nin orqanlarının – 
«Azərbaycan» jurnalının, «Ədəbiyyat qəzeti»nin redaktorları görür, müşahidə 
edir… Lakin təəssüf ki, nəticə çıxarmırlar. Təbii sual çıxır: onların nəticə 
çıxaracaqlarının tənqidə təsiri və dəxli varmı?! Cavab sadə, aydın və birmənalıdır: 
var, özü də birbaşa, həm tənqidə və həm də ümumiyyətlə, ədəbiyyata. Əkrəm 
Əylislinin «Azərbaycan»ını, Anarın «Qobustan»ını, Sabir Əhmədovun «Ədəbiyyat 
qəzet»ini xatırlamaq kifayətdir. 
 
 Elçinin müasir ədəbi tənqidin yaradıcılıq problemləri haqqında yazısı ilə 
bağlı təəssüratların yekunu kimi bir məsələyə də toxunmaq istərdim. Bir qism 
qələm əhli ədəbi xaosdan xilas olmaq üçün geriyə-senzuraya, bədii şuraya, digər 
inzibati-cəza aparatına qayıtmağın zəruriliyindən bəhs edirlər. Təbii ki, bu haqlı 
qayğının, narahatlığın ifrat təzahürüdür. Elçinin haqqında bəhs etdiyimiz 
 105 
məqaləsini mən həm də, müasir dövrün senzurası, bədii şurası, müəllifin öz ifadəsi 
ilə desək, «bədii-estetik qamçı»sı adlandırardım. 
 
*  *  * 
 
Və sonda. Elçin bu məqaləni Yaşar Qarayevin, müəllif üçün həmişə əziz 
olacaq xatirəsinə ithaf etmişdir. Bu fakt təqdirəlayiq olduğu qədər də ibrətamiz, 
düşündürücüdür, səmimi və təbii duyğuların təzahürüdür. Fikrimizcə, bu, həm də 
XX əsr Azərbaycan xalqının qadir olduğu təfəkkür qüdrətinin, nəhayətsiz 
təxəyyülünün, dərin və nadir analitik düşüncə tərzinin təzahüratı Yaşar Qarayevə 
başqa bir böyük sənətkarın «Nigaran qalma, rahat uyu» deməsidir. 
 
 
“525-ci qəzet”, 10 dekabr 2002  
 
 
 
Səməd Ağaoğlu və onun “Atamın dostları” kitabı 
 
Türk-islam dünyasının parlaq simalarından sayılan Əhməd bəy Ağaoğlunun 
həyat və fəaliyyətindən, zəngin və dəyərli irsindən, polad xarakterindən, tükənməz 
enerjisindən, qeyri-adi istedadından, türk toplumu qarşısında böyük xidmətlərindən 
çox yazılmışdır, bundan sonra da çox yazılacaqdır. Ə.Ağaoğlu şəxsiyyətinə 
azalmayan maraq onun fəaliyyətinin çoxşaxəli, məhsuldar, faydalı, həyat yolunun 
mürəkkəb və qeyri-adiliyindən qaynaqlanır. Digər tərəfdən Əhməd bəyin 
tərcümeyi-halının, fəaliyyətinin öyrənilməsi dövrünün ədəbi-mədəni, ictimai-siyasi 
mənzərəsini işıqlandırmağa, türk tarixinə əbədi möhür vurmuş bir sıra digər 
qüdrətli insanları da axıra kimi, bütün cizgiləri və detalları ilə xarakterizə etməyə 
də imkan verir. 
Bu baxımdan oğlu Səməd Ağaoğlunun Türkiyədə dörd dəfə (1956, 1958, 
1969, 1998) nəşr edilmiş «Babamın arkadaşları» kitabı xüsusilə diqqəti çəkir. 
Burada müəllif Ə.Ağaoğlunun ünsiyyətdə olduğu, əməkdaşlıq etdiyi Mustafa 
Kamal Atatürkün, Ziya Göyalnın, Nuri Paşanın, Yusuf Akçuranın, Əli bəy 
Hüseynzadənin, Fuad Köprulunun, ümumiyyətlə, 30 nəfərədək şan-şöhrətli elm 
adamının, şair və yazıçının, partiya və dövlət xadiminin, millət vəkilinin, eləcə də 
Ağaoğlular ailəsinin bəzi üzvlərinin həyatının unudulmaz məqamlarından bəhs 
edir. 
Yeri gəlmişkən, qısaca da olsa, Səməd Ağaoğlu haqqında. Səməd Ağaoğlu (1909 – 
Şuşa, 1982 – İstanbul) zəngin, mənalı olduğu qədər də çətin, ağır, əzablarla dolu 
şərəfli bir həyat yolu keçmişdir. Demokrat Partiyasının liderlərindən biri 
S.Ağaoğlu Türkiyə Cümhuriyyəti Baş nazirinin müavini vəzifəsinədək 
yüksəlmişdir. Mendereslə birlikdə, o da mühakimə edilmiş və ömürlük cəzaya 
məhkum olunmuşdur. Sonradan ona da bəraət verilmişdir. 
 106 
Səməd Ağaoğlu hüquqşünas kimi Türkiyədə çox məşhur idi (bacısı Sürəyya 
Ağaoğlu isə türk-islam dünyasının ilk qadın hüquqşünası olmuşdur). Lakin 
S.Ağaoğlu yazıçı-publisist kimi də Türkiyədə böyük nüfuz qazanmışdı. O, «Aşina 
üzlər» (1965), «Dostum Menderes» (1968), «Mərmərədə bir ada», «Strasburq 
xatirələri» (1945), «Zürriyyət» (1950), «Qafur müəllim» (1953), «Böyük ailə» 
(1957), «Hücrədəki adam» (1964), «Qatırın ölümü» (1965) kimi əsərlərin 
müəllifidir. 
Səməd Ağaoğlu Əhməd Muhip Dranas və Behçət Kamal Çağlarla birlikdə 
«Həp gənclik» adlı qəzet də nəşr etmişdir. Doğrusu, S.Ağaoğlu kimi böyük bir 
siyasət xadiminin, istedadlı  yazıçı və mahir publisistin ölkəmizdə hələ də kifayət 
qədər tanınmaması acı təəssüf doğurur…  
Maraqla qarşılanacağını nəzərə alaraq, əsərdən bir parçanı – Atatürk və Ziya 
Göyalpla bağlı hissəni oxucuların diqqətinə təqdim edirəm. 
 
Kitabı əldə etməyimə köməklik göstərdiyi üçün Türkiyə səfirliyinin 
mədəniyyət üzrə müşaviri Fəthi bəy Gədikliyə minnətdarlığımı bildirirəm. 
 
 
Atamın  dostları 
 
* * * 
 
 Çeşidli dostluqlar vardır: yol, məktəb, həyat dostluğu, əyləncə, səyahət, 
qumar dostluğu, qara gün, yaxşı gün, siyasət, fikir, ideal dostluğu! 
Bir insan ömrü boyunca bu dostlardan bir və ya bir neçəsini tapa bilər. Bu 
bir nəsibdir, onlar bir-birlərini mütləq tapacaqlar, bir yerdə olmaları sanki əzəldən 
qərarlaşmışdır. Yenə hər insanın taleyinə bu dostlardan kədərlər, fəlakətlər, 
xəyanətlər, nankorluqlar, yaxşılıqlar, alicənablıqlar yazılmışdır. Gözlərimizi əbədi 
yummadan bir saat əvvəl bütün həyatımızı xatırlamaq mümkün olsaydı, bu həyatın 
dostluqlardan, yaxşı və puç xatirələrdən ibarət olduğunu anlaya bilərdik. Mən də 
indi atamın dostlarını onun həyatının bir parçası, telləri kimi görürəm. Onların 
əksəri vəfat etmiş, qalanları da kim bilir, harada öz ölümlərini gözləyirlər,  bəziləri 
ilə ara-sıra rastlaşıram: küçələrdə özlərini göstərməmək üçün divar dibindən keçib 
gedirlər. 
Vaxtı ilə küçələrə, meydanlara sığmayan onlarmı idi?! Səsləri, qəhqəhələri, 
hiddətləri, qəzəbləri üfüqləri bürüyən qəhrəmanlar onlarmı idi?! Ən yaraşıqlı, ən 
şux, ən gözəl, ən zəki, ən bəsirətli olduqlarını aləmə car çəkən onlarmı idi?! İndi 
gəlinlərinin, kürəkənlərinin, nəvələrinin, məhəllə uşaqlarının ətrafında bir oyuncaq 
kimidirlər. Fürsət düşəndə özlərini təqdim etmək, yaxud etdirmək imkanı olsa, o 
zaman qarşısında sabiq baş nazir, sabiq nazir, sabiq millət vəkili, sabiq səfir, sabiq 
müşavir olduqlarını xatırlatmağa çalışırlar, bitib-tükənməyən xatirələrlə 
qarşılarındakılara necə təsir etdiklərini fərsiz, yorğun gözləri ilə anlamağa 
çalışırlar… 
 107 
Ah həyat! Səfil, gülünc, həzin mənzərələrlə dolu qəribə macəra! Dünyaya 
kənardan baxan şüurlu bir varlıq nə görə bilər? Bir qarmaqarışıqlıq, bir-birinin 
yanında gah gülən, gah ağlayan insanlar! Doğumlarla ölümlər eyni anda olur! 
Səbəbsiz davalar, səbəbsiz səadətlər, səbəbsiz kədərlər… 
Nifrət etdiyimiz üçün öldüyünə sevindiyimiz insanın, onu sevsəydik, 
arxasından ağlayacaqdıq. Nə üçün onu sevirik, nə üçün ona nifrət edirik?! Bizə 
etdiyi pislik onu xoşbəxt etmişsə, ona düşmən kəsilməyə haqqımız çatırmı?! 
Atamın dostları kimlərdir? İlk gənclik çağlarından tanıdığı, siyasi həyatda 
qarşılaşdığı, ixtiyar illərini bir yerdə keçirdiyi bir çox insanlar! Onların hamısını 
uşaqlıqdan tanıyıram. Üzərimdəki təsirləri, izləri ta o zamandan başlayır. İndi 
onları düşünərkən, görürəm ki, rəsmi mahiyyətindən, sifətlərindən ayrıldıqdan 
sonra insan heç bir zaman yox olmur, ölmür. Onu ailə, cəmiyyət, millət içində pis 
insan kimi tanıdan səbəblər toplum içindəki mövqelərindən doğur. Qocalıqdan, ailə 
başçılığından ta dövlət rəhbərliyinə qədər cəmiyyətin verdiyi bütün rəsmi adlar 
insanın taleyində özü haqda yaxşı, yaxud pis hökmlərin sıralanmasına səbəb olur. 
Atamın fikir adamı və filosof dostlarından biri deyir ki, nazir kürsüsü firon 
kürsüsüdür. Oraya mələk və ya Musa əyləşdiyi zaman firona çevrilir. 
Bunu söyləyən insan indi gözlərimin önünə gəlir: alçaq boylu və şişman 
vücudunu bir çətinliklə iki yana sallana-sallana çəkirdi. O, siyasi və əsgər 
diktatorların Dövlət gəmisini qarşılıqlı ehtirasların yaratdığı tarazlıq sayəsində 
sürdükləri bir dövrdə öz sahəsinin tək diktatoru idi. İstanbul Universitetindəki 
kürsüsündə necə danışırdısa, mənsub olduğu partiyanın mərkəzi təşkilatında da elə 
danışırdı: sakit, bir qaydada, saf, tələffüzü yerində olan dil, etirazı qəbul etməyən, 
özününkündən başqa fikirlərin yanlış olduğunun hökmünü əvvəlcədən verən insan. 
Onu yalnız əmr vermək, yol göstərmək üçün ağzını açan bir sfinksə və ya bir 
Buddaya bənzətmək mümkündür. Sükut içində hakimliyi təmsil edən bir heykəl də 
sayıla bilərdi. Türk cəmiyyətini Qərbli olmağa təşviq edən bu mürşid işini Şərqli 
bir şeyx metodu, zehniyyəti və ruhu ilə görürdü. Onun ruh və düşüncə tərzi ilə 
inanışları arasındakı təzad fikirlərinin azmasına səbəb olur. Özünə aid olmayan 
«Qərb mədəniyyətindən, Türk millətindən, İslam ümmətindən olmaq» ideyasını 
təlqin edərkən, Qərb mədəniyyətinin təməli olan insan haqq və azadlıqlarını 
dövlətin mütləq nəzarəti altında olmasını tərəddüd etmədən «haqq yox, vəzifə var» 
- deyə qışqırırdı! 
Onun qədər cəmiyyətə təsir edə bilən insanlar azdır. Lakin cəmiyyət içində, 
cəmiyyət üçün bu qədər mühüm olan bu adamın öz ailəsi içində bir kölgədən fərqi 
yoxdur. Şikəst bir qadın, onun doğduğu və atalarına bənzəyən qızlar! Mürşid üç 
uşaq və bir qadının arasında birinin şıltaqlığından digərinkinə qaçmaqdan halsız 
qaldığı zaman dincəlmək  üçün bir yer döşəyindən başqa bir şey tapa bilmirdi. Bu 
döşəyin üstü, eyni zamanda, yazılarını yazdığı, kitablarını oxuduğu yerdi. 
Evin içində bu kölgə mələyin zaman-zaman çox çətin, hiddət böhranları da 
olurdu. Bunlardan birini xatırladıqca, indi də heyrətlə gülməkdən özümü saxlaya 
bilmirəm. Ankarada, Keçiörəndə qonşu idik. Evlərimiz arasında məsafə 300 metr 
olardı. Bir səhər bağın içində fəryadlar yüksəldi. Gördüyümüz mənzərə: öndə 
mütəfəkkirin uşağı, iri yarıqarabəniz Urfalı «yetişin, bəy məni öldürür» - deyə 
qışqıraraq qaçır, mürşid də ayaqyalın, əlində çəlik onu qovur. 
 108 
Mürşidin arvadı ondan bir neçə il sonra vəfat etdi. Ölümündən bir qədər 
əvvəl məni, ailəmizin digər üzvlərini yanına çağırdı. Hamımıza tək-tək nəzər salıb 
qəribə bir tərzdə gülümsədi, bir an gözlərini yumub fikrə daldı. Sonra qəfildən 
gözlərini açdı və ərinin adını söyləyərək qışqırdı: «Gəldi, gəldi. Məni çağırır. Xeyr, 
mən sənin yanına gəlmək istəmirəm»… 
Maltada birgə keçirdikləri uzun əsarət həyatında mürşidin ruh sükunətini, 
durğunluğunu anladan səhifələr atamın bu illərə aid xatirələrinin gözəl 
parçalarındandır. Mütəfəkkir həbsxananın bir küncündə vaxtı ilə hökumətdə 
mənsəb sahibi olan əsirlərə səbir, sükunət, hüquqlarından imtina etmək dərsi 
deyirdi. Mürşid danışanda hər kəs sakitcə onu dinləyir, dərsin sonunda onu 
dinləyənlər bu ağır əsarət həyatına bir neçə gün də dözə bilmək üçün ruhlarında, 
qəlblərində imkan və güc toplayırdı. 
Mürşid dövrünün sahib olduğu qüdrətə rəğmən ən sadə yaşayan 
insanlarından biri idi. Ortabab evi öz görkəmini heç vaxt dəyişmədi. Lakin mürşid 
ictimai əxlaq sahəsində, dərslərinin xaricinə qətiyyən çıxmır, partiyasının bir sıra 
ikinci, üçüncü dərəcəli adamlarının göstərdiyi şəxsi mənfəət ehtirasları qarşısında 
səssiz-səmirsiz qalırdı. Onun bu sükutu dövrünün əsgər, mülki diktatorları üçün də 
davam edirdi. «Gözlərimi yumaram, vəzifəmi yerinə yetirərəm» deyimini mütləq 
bir intizam və itaət əmri şəklində ən əvvəl öz üzərində tətbiq edirdi. 
Bu sətirlərim heç bir zaman filosof mürşidi Birinci Dünya Müharibəsi 
dövründəki davranışına görə tənqid deyildir. Sadəcə həyatının bir dövründəki 
görünüşünü yazıram. O, illərdən uzaqlaşdıqca hadisələr, hərəkətlər, sözlər 
sahiblərinin məqsədlərini tam ifadə edən mənalarını alır. Əslində, insanın şəxsi və 
ictimai həyatında səbəb, əlaqə və ya şahid olduğu bütün hadisələr eyni dəyişməz 
qanuna tabedir. Bunların həqiqi dəyəri, əmələ gətirdikləri dedi-qodular, 
dalğalanmalar bitdikdən, silindikdən, sakitliyə qovuşduqdan, bir sözlə zamanın 
təmizləyici əli təsirini göstərdikdən sonra bəlli olur. 
İndi soruşuram: əgər mürşid üzərinə düşən vəzifəni gözlərini yumaraq 
yerinə yetirməsəydi, ətrafının doğru-yalan müxtəlif rəvayətləri, yolsuzluqları, 
fenaları ilə məşğul olaraq onları düzəltməyə çalışsaydı, istəyinə çata biləcəkdimi? 
Yox! Bu təqdirdə böyük mənfəət çəkişmələrinin ortasına atılacaq, mücadilədə 
bəlkə də ən yaxın dostlarından belə xəyanət görəcəkdi. O zaman da əsl vəzifəsini 
yerinə yetirə bilməyəcəkdi. O, türk millətini Qərb mədəniyyətinə qovuşdurmaq 
üçün yollar axtarırdı. Bu yollar tapıldıqdan sonra ona tuşlanan pisliklər öz-özünə 
yox olacaq. 
Tarixi bir həqiqəti etiraf etmək lazımdır. Bəlkə də, mürşidin elə düşünməsi, 
belə hərəkət etməsi sayəsindədir ki, «İttihad və tərəqqi» dövrünün elm, sənət, 
düşüncə sahiblərindən fərqli mövqeyə yüksəlmişdir. Fikir və qənaətləri ilə «İttihad 
və tərəqqi»nin düşməni sayılan şairlər, filosoflar, yazıçılar mürşidin və rəhbərlik 
etdiyi «Yeni Məcmuə»nin ətrafında toplana bilmişdilər, yanında səmimi və əmin 
sığınma yeri tapmışdılar. Gənc istedadlar onun açdığı qapıdan şöhrət dünyasına 
daxil oldular. Şerdə əruzdan hecaya, səhnədə ortabab oyundan həqiqi teatra keçid, 
tarixdə Osmanlıdan öncə türk millətinin varlığını qəbul, dində Quranın tərcüməsi, 
batil, yalan, etiqadlar ilə mücadilə, islahat hərəkatları bütünlüklə onun rəhbərliyi ilə 
oldu. Dövrünün ən böyük, ən əzəmətli siyasi şəxsiyyətləri mürşidi gördükləri 
 109 
zaman kiçik uşaq kimi əllərini öpür, öpdüklərini də hər kəsə nümayiş etdirməyə 
çalışırdılar. 
Yenə bəlkə də mürşidin elə düşünməsi, belə hərəkət etməsi sayəsində 
«İttihad və tərəqqi» zamanında yaradılmış ictimai hərəkatların şərəfini siyasət 
adamları öz adlarına çıxarmaq istəklərini üzə çıxara bilmədilər və bunlar bir 
dövrün, bir partiyanın əsəri olaraq qaldılar. 
Maltadan – sürgündən sərbəst buraxıldıqdan sonra Ankaraya gəldi. Ankara 
ittihadçıları əsarətdən milli heysiyyət düşüncəsinə görə qurtarmışdı, lakin onlardan 
ehtiyatlanırdı. Anadoluya gələn digərləri kimi mürşidə də çox gülər üz 
göstərməyərək, doğulduğu yerdə, Diyarbəkirdə yerləşməsini tövsiyə etdi. 
Milliyyətçilik, Qərb dünyası, geri və irəli cəmiyyət məsələlərinin beynində bir-bir 
gizli, lakin çox diqqətçəkən anlayışlar halında ilk dəfə bildirdiyi bir ortaçağ 
şəhərinə, indi adı bütün türk dünyasında tanınmış alim kimi dönürdü. Bu dönüş 
onun həyatında yeni bir mərhələnin başlanğıcıdır. Diyarbəkir və ətrafı şeyxlər, 
müəllimlər, dərəbəylər diyarı idi. O da bu şeyxlər, hətta dərəbəylər arasında həqiqi 
bir şeyx kimi öz oturacağı yeri görürdü.  Onun postu ceylan dərisi yox, bir məcmuə 
olacaqdı: şəhərdəki yeganə daşbasma mətbəəsində çap olunacaq əl içi boyda, adı 
boyuna uyğun bir məcmuə, «Kiçik məcmuə!» O bu məcmuədə çökmüş Osmanlı 
imperiyasının yerinə gələcək yeni türk dövlətinin ideoloji rəhbərliyinə cəsarətlə 
başlayacaqdı. Buna nail olmaq üçün yenə də eyni səmimiyyətlə, vaxtı ilə «İttihad 
və tərəqqi» Partiyasının digər liderlərinə qarşı seçdiyi iş prinsipini təkrar etməkdən 
çəkinmədi. Milli mücadilənin başçılarını bir-bir qəhrəman kimi qəbul və elan 
etdikdən sonra əsl vəzifəsinə qoyuldu. 
Burada bir məqama işarə vurmaq yerinə düşər: mürşid türk millətinin hər 
zaman qəhrəmanlara heyran olduğunu, onların ətrafında və arxasınca cahanın 
fəthinə çıxdığını, bütün türk tarixinin də beləcə keçdiyini düşünürdü. Məşrutə 
inqilabından sonra imperiyanı yalnız bir qəhrəman qurtara bilərdi. O halda Ənvər 
bir qəhrəman olmalı idi. Onu tərəddüdsüz qəhrəman kimi tərənnüm etdi. İmperiya  
yıxıldı. İndi türk milləti yeni bir qəhrəmana möhtacdır. Bu da Mustafa Kamal 
olacaqdı. Ənvər üçün yazdığı şeirləri eynən Mustafa Kamal üçün də təkrarladı. 
Ona dövlət, cəmiyyət, fərd, vətəndaş olaraq türk millətini Qərb mədəniyyəti 
səviyyəsinə gətirmək yollarını göstərəcəkdi. Diyarbəkirdə çıxarmağa başladığı 
«Kiçik məcmuə»nin də vəzifəsi elə bu idi. Məcmuəni araşdırın, latın hərflərindən 
say adlarına qədər, dövlət anlayışından türk dilinin sadələşdirilməsinə qədər, 
sonralar Atatürkün bir-bir gerçəkləşdiyi islahatların nəzəri izahlarını məqalələr 
şəklində orada tapacaqsınız. Mürşid bu işi görərkən «İslam ümmətindən, Türk 
millətindən, Qərb mədəniyyətindən olmaq» düsturunun «İslam ümmətindən 
olmaq» hissəsinə «diqqətsizlik» göstərmiş, fikirləri türkün islamaqədərki tarixinə 
yönəltmək niyyətilə Xilafətin artıq türk milləti üçün əhəmiyyətini, mənasını 
getdikcə itirən bir müəssisə halına gəldiyi düşüncəsini qeyri-müəyyən bir şəkildə 
ortaya atmışdı. 
O, bütün müddəalarında əski türk tarixini, tezislərinin mənbələrini tapmaq, 
təqdim etmək üçün hər vasitəyə əl atırdı. Lakin bu elmi qüsur sayıla bilməz. Türk 
millətçiliyini oyandırmaq, türkü bütün şərtlərlə həqiqi bir millət halında dirçəltmək 
üçün 18-ci əsrdə Napoleon istilalarına qarşı Alman milli şüurunun oyanması 
 110 
məqsədi ilə German tarixini təhrifdən qorxmayan Alman mütəfəkkirləri kimi 
hərəkət edirdi. «Kiçik məcmuə»nin yazıları Ankara və İstanbul qəzet və 
məcmuələrinin bəzilərində olduğu kimi dərc edilir, məqalələrin təsiri bu yolla 
məmləkətin ziyalı mühitinə yayılırdı. 
Milli mücadilə qazanıldı. Artıq İttihadçılardan çəkinmək üçün səbəb 
qalmamışdı. Bir çoxları kimi mürşidi də Ankarada vəzifəyə, Maarif Vəkalətində 
qurulan və üzvləri arasında Ağaoğlu Əhməd, Samih Rifat kimi keçmiş dostları 
olan Təlim və Tərbiyə Heyəti Rəisliyinə dəvət etdilər. «Hakimiyyəti Milliyə» 
qəzeti də öz sütunlarını ona açdı. Bu sütunlarda «Kiçik məcmuə»də toxunduğu 
mövzuları bir az da genişləndirdi. İndi «Türk dövlətinin əsasları nə olmalıdır» 
problemi üzərində işləyirdi. Bu mövzuda ortaya atdığı fikirlərin tam tərsini Əhməd 
Ağaoğlu  eyni qəzetin sütunlarında müdafiə edirdi. Mürşidə görə yeni dövlət hər 
şeyin əsası olmalıdır. Onun fikrincə, milli iqtisadiyyatı da əsgərlik kimi, «Tibb 
məktəbi», «Mülkiyə məktəbi» kimi dövlət yaratmalıdır. Sistemin daha sonra 
Konstitusiyada rəsmən qəbul ediləcək adını da «Dövlətçilik» qoymuşdu. 
Ə.Ağaoğlu isə yeni dövlətin tamamilə liberal prinsiplər üzərində qurulması 
tərəfdarı idi və yazırdı ki, türk millətinin Qərb mədəniyyətinə yetişməsinin tək 
çarəsi bu mədəniyyəti yaratmış sərbəst təşəbbüs prinsipinin səmimiyyətlə 
qəbulundan ibarətdir. Ona görə də fərdin haqları dövlətdən öncə vardır. Dövlətin 
vəzifəsi bu haqları mühafizə və müdafiə etməkdir. 
Bu iki tezis, bu iki dost Xalq Partiyasının proqramını və yeni dövlətin 
Konstitusiyasını hazırlamaq üçün Qazinin başçılığı ilə toplanan heyətdə də 
toqquşdular. Orada da mürşidin tezisi qazandı və tətbiq edildi. Lakin sonralar 
tədricən iflasa uğradı. 
İkinci Böyük Millət Məclisinə Diyarbəkirdən millət vəkili seçildi. Lakin bu 
yeni siyasi həyatına həvəssiz başladı. Özündə qəribə, yaşı ilə uyğun olmayan 
maddi, mənəvi yorğunluqlar hiss edir, bəzən günlərcə sürən şiddətli baş 
ağrılarından göz açmırdı. Daim hərəkətsiz idi. Hər dəfə danışmağa başlayanadək 
aramsız tərləyirdi. Onu bu halda görənlər onun məşhur adam olduğuna qətiyyən 
inanmazdılar. Lakin elə ki, danışmağa başladı, dinləyənlər onun dodaqlarından 
süzülən dadlı bir səsin cazibəsindən saatlara çıxa bilməzdilər. Lakin bu dəfə səs 
boğuq çıxır, fikirlərini pərişanlığa qədər gedən bir dalğınlıqla güclə anlada bilirdi. 
Atatürk mürşidin şərəfinə verdiyi bir ziyafətdən çıxarkən «bütün əsərləri, o 
məqalələri yazan həqiqətənmi bu adammı?» - deyə soruşmuşdu. 
Nə baş verirdi? Mürşidin ruhunda, beynində böyük bir dəyişiklikmi əmələ 
gəlmişdi? Hələ çox gənc idi. Böyük bir məmləkətin fikir aləmində peyğəmbər 
təsiri yaratmış bu insan hələ heç 50 yaşına qədəm qoymamışdı. 
Ətrafında olan dostları, tələbələri ondakı dəyişikliyin səbəbini araşdırarkən 
mürşid gizli həqiqəti bütün çılpaqlığı ilə görürdü. Bəzən gözlərini yumub ilk 
gənclik illərinin bir gecəsini xatırlayır: Diyarbəkirdəki evlərində yataq otağında 
bardaş qurub oturmuşdu. Önündə, yanında və arxasında kitablar, kağızlar, qələmlər 
vardı. Neft lampasının xəfif işığında görünən üzü saralmışdı. Dərin bir kədər bütün 
varlığına hakim kəsilmişdi, iztirabların ən qorxuncu – ətrafında mənəvi heç bir 
dəyərin qalmadığını görməkdən yaranan əzab onu pəncələri altına almışdı. Mənsub 
olduğu böyük milləti haqsız yerə məruz qaldığı diqqətsizlikdən, yaşadığı geri 
 111 
həyatdan, içində olduğu cəhalətdən qurtarmaq üçün ilk və ən böyük şərtin 
istibdadın yıxılması olduğuna  inanmışdı. Lakin buna nail olmaq üçün gücü nə 
özündə, nə ətrafında görürdü. Əlini yavaş-yavaş yastığın altına soxdu. Oradan 
çıxardığı tapançanı gicgahına dayayaraq tətiyi çəkdi…  
O zaman beyninə girərək orada qalmış güllə bax, onu otuz il sonra 
öldürürdü. Sanki o intihar dəqiqəsindən indiki faciəvi baş ağrılarına qədər keçən 
müddət və bütün həyatı  tətiyi çəkdiyi anda görməyə  başladığı bir yuxudan ibarət 
idi. 
Mürşid bildiyi həqiqəti bir dəfə də söyləmədi. Doktorlar xəstəliyin 
mahiyyətini anladıqları zaman isə iş işdən keçmişdi. Bir səhər İstanbuldakı fransız 
xəstəxanasının kiçik bir otağında, kim bilir, bəlkə də xəyalında, Diyarbəkirdəki o 
gecə, gözlərini əbədi yumdu. 
İstanbul xalqı Şeyxülislam Yəhya əfəndidən sonra heç bir tabutun arxasında 
onun (maraqlıdır ki, müəllif yazı boyu «mürşid», «peyğəmbər» adlandırdığı Türk 
dünyasının böyük ideoloqu Ziya Göyalnın adını nədənsə, bir dəfə də olsun, çəkmir 
– T.A.)  cənazə günündə olduğu qədər əzəmətli bir səssizliklə getməmişdi… 
 
 
*  *  * 
 
 …Bir gün atamı birini tanımadığı iki adam ziyarət etdi. Bir neçə saat 
danışdılar. Onlar getdikdən sonra atam anamın yanına gəldi, soruşdu: «Sitarə, 
evdən bir neçə əşyanı, məsələn, köhnə xalıları sataraq bir qəzet çıxarmaq 
istəyirəm, nə deyirsən?» 
Atamın işarə vurduğu xalılar anamın cehiz kimi gətirdiyi, uşaq ikən üzərində 
oynadığı, bütün həyatının hadisələrinə şahidlik etmiş qiymətli xatirələrdi. Bu 
həqiqi sənət əsərlərinin rəngarəng naxışları onun üçün keçmişdəki baxçaları idi. 
Buna baxmayaraq, dərhal razı oldu: «Lap yaxşı, amma sən bu qəzeti kimlərlə 
çıxaracaqsan?» Atam güldü: «Mənim yanıma gələnlərlə». Anam soruşdu: 
«Tanıyırsanmı?» Atam: «Birini tanıyıram, o biri də yaxşı adama bənzəyir» - dedi. 
Anam atamın əlindən tutdu, xəfif, titrək bir səslə: «Əhməd – dedi, - yaxşı 
tanımadığın, xasiyyətini bilmədiyin insanlarla işə girişmə». 
Bax, atamın son qəzeti «Akın» belə çıxdı. Aradan bir neçə ay keçdi. Bir 
gecə, o aralarda İstanbula gələn Atatürk atamı Dolmabaxçaya – süfrəsinə dəvət 
etdi. Xeyli müddət idi ki, görüşmürdülər. Müstəqil Partiya macərasından sonra (bu 
məsələ ilə bağlı aralarında ciddi mübahisə olmuşdu – T.A.). Bu Partiyanın 
rəhbərlərindən yenidən Xalq Partiyasına və ya dövlət xidmətinə dönməyən yalnız 
atam qalmışdı. «Akın» qəzeti iqtidar çevrəsinin bir qismi üçün müxalifətin səsi 
kimi qəbul edilirdi. Ona görə də atam Atatürklə təkrar qarşılaşmasının hansı hava 
içində  olacağını əndişə ilə düşünürdü. Gecə yarısından bir az sonra evə döndüyü 
zaman son həftələrdən bəri yataqda olan anamın yanına getdi. Anam evləndikləri 
gündən bəri atamın simasını bu axşamkı qədər məyus və iztirablı çox az görmüşdü.  
Atam söhbətə başlamadan anam, «yaxşı keçmədi, eləmi?» - deyə soruşdu. Atam, 
«hə, yaxşı olmadı. Paşa öncə çox iltifat göstərdi, yanında əyləşdirdi, süfrədə 
…bəylərlə …xanımlar vardı. Bir arada «Akın» qəzetini gətirin» - deyə əmr verdi. 
 112 
Gətirilən qəzetlərdən məqalələrimi bir-bir oxutdu, hər məqalədə nə demək 
istədiyimi soruşdu. Bütün bu yazıların ictimai tənqidlər olduğunu, cəmiyyətimizin 
yaxşı və qüsurlu tərəflərini işıqlandırdığını izah etdim. O zaman Atatürk  …na 
işarət edərək «Bəy əfəndi, bir nəfər həm Universitetdə müəllimlik edər, həm də 
iqtidarı tənqid edərsə, bunun nəticələri yaxşı olarmı?» - deyə soruşdu. Müraciət 
etdiyi şəxs, «Əlbəttə, doğru deyil» – cavabını verdi. Paşa sualı digərlərinə də 
ünvanladı. Bir nəfər istisna olmaqla, hamısı eyni cavabı təkrarladı. O bir nəfər … 
bəy, «əgər rejim və iqtidar qüvvətli isə, bir kimsənin həm Universitetdə müəllimlik 
etməsi, həm də müxalifətdə olması heç bir zərər verməz. Əgər rejim və iqtidar zəif 
isə, bunun təhlükələri var»- dedi. Atatürk mənə dönərək soruşdu: «Bax, nə 
deyirlər?». «Paşam, hər kəs fərqli düşünə bilər. Mən nə edim?» - cavabını verdim. 
Atatürk birdən-birə «aydın olur» - deyə qışqırdı: «Onlara cavab verməyi özünə 
sığışdırmırsan, lap yaxşı, bax mən deyirəm, həm Universitetdə müəllimlik, həm də 
müxalifətlik olmaz». Sonra əlavə etdi: «Söylə, biz də bilək, sən bu qəzeti çıxarmaq 
üçün pulu haradan tapdın?» Bu zaman nə qədər qorxunc bir intriqanın yarandığını 
anladım. «Paşam, - dedim, - «Akın»ı bağlamağı qərara almışdım. Lakin, madam 
ki, belə şübhə var, müfəttişlərinizi göndərərək pulu haradan, necə tapdığımı 
araşdırıb elan etməyincə qəzeti bağlamayacağam». Bunu eşidəndə Qazi «Deməli, 
söz güləşdirirsən» - deyə qışqırdı: - Sən həm də unudursan ki, sığıntısan!» 
Anam atamın əlindən tutdu – Atatürk bunu sənə söylədimi? «Hə, Sitarə, 
söylədi və bir andaca həyatımın ən dərin kədəri içimi doldurdu. Paşam, – dedim, – 
on səkkiz yaşımdan bəri türk millətinin xidmətindəyəm. Mənə bu yolda dəfələrlə 
bir çoxları bu sözü söylədi. Hamısına güldüm. Amma indi sizin ağzınızdan eyni 
sözü eşitmək məni ruhumun ən dərin nöqtəsinə qədər sarsıtdı. Sizə qədər bu sözü 
mənə deyənlər kiçik adamlardı. Siz isə bu məmləkəti xilas etmiş insansınız. Bir 
tərəfdən bütün dünyanın türk irqindən, türk millətindən yarandığı tezisini ortaya 
qoyursunuz, digər tərəfdən sərhədin o tayındakı, təəssüf ki, əsarət altındakı xalis 
türk bir yurddan, türkün hürriyyətini mühafizə  etməyə müvəffəq olmuş qisminə 
gələn, yenə xalis bir türkə «sığıntı» deyə bilirsiniz. Bu nə qorxunc bir təzaddır və 
nə üçün Allah mənə sizi belə bir təzad uçurumu içində göstərmək fəlakətini nəsib 
etdi». Bu sözləri söylər-söyləməz ayağa qalxdım. Bu an gözləmədiyim bir hadisə 
baş verdi. Atatürk də ayağa qalxaraq boynuma sarıldı: «Sən məni yanlış anladın, 
elə demək istəmədim» - deyərək, üz-gözümü öpməyə başladı. Lakin orada duracaq 
halda deyildim. Bir söz demədən çıxdım. 
Anam atamın əllərini dodaqlarına apardı: «Üzülmə, Əhməd, yaxşı cavab 
vermisən. Qazi böyük adamdır, səni sevir, ətrafında olan bir neçə nəfər aranı 
qarışdırıb». 
Bir neçə həftə sonra «Akın» qəzeti bağlandı. Bir müddət də keçəndən sonra 
Universitetdə islahat aparılarkən atamın kürsüsünü də əlindən aldılar. O zaman 
atamın Atatürkə çox yaxın olan bir dostu atamın ortaqlarından birinin qəzetlə bağlı 
bütün xəbərləri, danışıqları bir jurnala qeyd etdiyini xəbər verdi. Anam yenə haqlı 
çıxmışdı… 
Bu hadisədən sonra anam onu uzun illərdən bəri müayinə və müalicə edən 
mərhum dr.Akil Muxtara «ölümüm yaxınlaşdı, doktor, fəqət Əhmədi düşdüyü 
maddi və mənəvi sıxıntılar içində tək-tənha buraxmaq çox çətindir. O, özünü 
 113 
toplayana qədər yaşaya  bilsəydim» - demişdi. Bu sözləri atamdan başqa ailənin 
bütün üzvlərinə də demişdi. Fəqət, heyhat, daha həyatını bir az da olsa, uzatmaq 
mümkün deyildi. Tək bir təsəllisi vardı: həmişə ərindən əvvəl ölməyi Allahdan 
diləmişdi. Bax, bu istəyi yerinə yetirdi. Ölüm hazırlığını özü görmüşdü: - kəfəni, 
tabuta örtüləcək şalı, gül sularını, yandırılacaq öd ağaclarını (tropik meşələrdə 
bitən, yanarkən ətrafa xoş qoxu yayılan ağac – T.A.) atamın və xalamın bildiyi bir 
yerə çoxdan toplamışdı. 
1933-cü ilin oktyabr ayının 16-sı gecəsi süfrə başında idik. Yalnız bacım 
Tezər anamın yanında idi. Birdən onun «Anama bir şey olur» - deyə hayqırtısını 
eşitdik. Otağına girdiyimiz zaman anamın gözləri qapanmışdı. İndi olduğu kimi 
xatırlayıram, babam birdən özünü itirdi. Sitarənin öləcəyini çox düşünmüşdü. 
Fəqət bu anı əsla təsəvvür etmirdi. Hər birimizin üzünə ayrı-ayrı baxdı, sonra 
anamın dizlərinə qapanaraq hıçqıra-hıçqıra ağlamağa başladı… 
 
 
 
“525-ci qəzet”,14  , 21 iyul 2007 
 
Ġdrak və irĢad iĢığı 
 
(Mirzə Fətəli Axundzadə haqqında oxuduğum pyesdən təəssürat) 
 
Ədəbi-mədəni mühitin, xüsusilə teatr ictimaiyyətinin yaxşı tanıdığı Arif 
Mədətovun bir sıra pyeslərinin səhnədə uğurla oynanıldığını bilsəm də, etiraf edim 
ki,  dramaturqun yaradıcılığına dərindən bələdliyim yox idi. Bu yaxınlarda onun, 
nəşrləri ilə respublikada, eləcə də ölkəmizdən kənarda yaxşı tanınan «Çinar-çap» 
nəşriyyatında işıq üzü görən «Şeytan» adlı kitabı diqqətimi çəkdi. 
Burada müəllifin 4 pyesi toplanmışdır: «Aylı gecə» (psixoloji dram), 
«Şeytan» (tragikomediya) «Sezarın taleyi» (bədi-tarixi faciə) və «İdrak işığında» 
(tarixi dram). Tanınmış şair - publisist Dilsuzun redaktor, Qoşqar İsmayıloğlunun 
naşir olduğu kitaba sənətşünaslıq doktoru, professor İlham Rəhimli «Psixoloji 
insan münasibətləri» adlı ön söz yazmışdır. İstedadlı teatrşünas İ.Rəhimli Arif 
Mədətovun pyeslərinin janr xüsusiyyətlərinə, hadisələrin dram prinsiplərində 
bədii-estetik təsvirinə, xarakterlərin əlvanlığına, tarixi reallıqlara çağdaş fəlsəfi 
baxışlarına görə diqqət çəkdiyini xüsusi vurğulayır,  hər bir əsərin ideya-məzmunu 
barədə çox yığcam məlumat verir və əmin olduğunu bildirir ki, teatrlarımızın 
orijinal pyeslər baxımından korluq çəkdiyi bir mərhələdə «Şeytan» kitabındakı 4 
yeni və maraqlı pyes bu sahədəki boşluğu müəyyən mənada doldurmuş olacaqdır.  
Ön sözdən məlum olur ki, A.Mədətovun «İdrak işığında» adlı pyesi 
Azərbaycanın böyük mütəfəkkir yazıçısı, dramaturgiyamızın banisi Mirzə Fətəli 
Axundzadənin həyatından bəhs edir. Professor İlham Rəhimliyə görə, M.F. 
Axundzadənin həyatından bir neçə dram əsəri yazılsa da, Arif Mədətovun pyesi 
müəllifin tarixi həqiqətlərə yeni estetik prizmadan yanaşması və Mirzə Fətəlinin 
həyatının son dərəcə maraqlı epizodlarını dramaturji konfliktin mərkəzinə çəkməsi, 
 114 
eyni zamanda əsərin milli meydan teatrının oyun təsvir estetikasının poetika 
səciyyələri əsasında işlənilməsi ilə seçilir. 
Çağdaş Azərbaycan mədəniyyətinin patriarxı M.F.Axundzadənin əbədiyaşar 
irsinə tükənməyən marağım məni A.Mədətovun «Şeytan» kitabında sonda verilmiş 
«İdrak işığında» pyesini əvvəl oxumağa sövq etdi. Bəri başdan deyim ki, həyat və 
yaradıcılığına heç kimlə müqayisəolunmaz dərəcədə maraq göstərdiyim, meyil 
saldığım, əsərlərini, xüsusi ilə məqalələrini az qala əzbərdən bildiyim M.F. 
Axundzadənin xalqımızın tarixində və taleyində misilsiz xidmətlərinə, milli-
mədəni inkişafımızdakı yeri və roluna işıq salan bu əsəri mütaliə etməkdən çox 
məmnun qaldım. Dram əsərlərinin janr, forma, dil-üslub, tipologiyaları barədə 
çoxsaylı ədəbi materiallara, elmi-nəzəri mənbələrə istinad etmədən də, iddia etmək 
olar ki, A.Mədətovun «İdrak işığında» pyesi məzmun, ideya cəhətdən nə qədər 
aktual, maraqlı və əhəmiyyətlidirsə, forma, kompozisiya baxımından da 
özünəməxsus və orijinaldır. İki hissəli tarixi dramın  qəhrəmanları Mirzə Fətəli, 
oğlu Rəşid bəy, milli mətbuatımızın banisi H.Zərdabi, Tiflisin general-qubernatoru 
D.Staroselski, baron Aleksandr Pavloviç, Mirzə Hüseynxan, Mirzə Yusifxan, 
Makulu Sahib, altı nəfər aktyor və Mirzə Fətəlinin məşhur komediyalarındakı bəzi 
obrazlar: Müsyo Yordan, Divanbəyi, Birinci ərizəçi, İkinci ərizəçi, Heydər bəy, 
Hacı Qara, kimyagər Molla İbrahim Xəlil, Hatəmxan və digərləridir. 
Maraqlı və diqqətçəkəndir ki, bütün dialoq, monoloq və səhnələr M.F. 
Axundzadə ideyalarının daha qabarıq və canlı verilməsinə xidmət edir, 
ümumiyyətlə, bu pyesi M.F. Axundzadə ideallarını təcəssüm etdirən, onları sərf-
nəzər edən, bir-bir göstərən ədəbi mənbə də adlandırmaq olar. Müasir və hətta 
gələcək Azərbaycan cəmiyyətinin seçdiyi, getdiyi yolun bütün konturları Mirzə 
Fətəlinin qələmində əksini tapmışdır. Demokratiya, azadlıq, insan haqları, elm, 
mədəniyyət, tərəqqi, təhsil, sivilizasiya M.F. Axundzadənin vəsf etdiyi, arzuladığı 
ali, bəşəri dəyərlərdir, mütilik, köləlik, fanatizm, ətalət, cəhalət, yalan, fırıldaq, 
xəsislik, hərislik isə onun cəmiyyət üzvlərində görmək istəmədiyi məziyyətlərdir.  
Dramaturq Arif Mədətov pyesdəki 6 nəfər aktyorun dili ilə Mirzə Fətəli 
düşüncələrini, ideyalarını bəyan edir: «Qoy bizim millətimizin də bir az gözü açılıb 
fanatiklikdən çıxsın, vətənpərvər olsun…; «bəşəriyyətin qələbəsi və səadəti ancaq 
o zaman mümkün ola biləcəkdir ki, insan ağlı tamamilə əbədi həbsdən azad 
edilsin, bütün işlərdə və fikirlərdə rəvayətlər deyil, insan ağlı yeganə sənəd, sübut 
və hakimi - mütləq kimi tanınsın»; «… təqlid boyunduruğunu boynumuzdan ataraq 
qaranlıqdan işığa çıxaq, azad və sərbəst fikirli yaşayaq»; «fanatik əqidələr xalqın 
haqgörən gözünə pərdə çəkir, dünya işlərində yeniliklər və yüksəlişlər yaratmasına 
mane olur» və s. və i.  
A.Mədətov aktyorların dialoquna Mirzə Fətəlini cəlb etməklə bir tərəfdən 
səhnəyə bir sanballılıq, canlanma gətirir, digər tərəfdən əsl xalq xadiminin obrazını 
təqdim edir. Onun fəlsəfi, müdrik, uzaqgörən kəlamları oxucunu, tamaşaçını 
ovsunlayır, düşündürür, səfərbər edir: «Gəlin əl-ələ verək. Xalqın xoşbəxtliyi 
barədə düşünək…Bilik  elə bir şeydir ki, başqalarına bağışlanılmasa, onun sahibi 
dərdə düşər, ömrü qüssə və kədər işində keçər…», «nəğmə oxuma, haramdır, 
nəğməyə qulaq asma, haramdır, rəqs etmə, məkruhdur, rəqsə tamaşa etmə, 
məkruhdur, saz çalma, haramdır, saza qulaq asma, haramdır, şahmat oynama, 
 115 
haramdır, nərd oynama, haramdır, şəkil çəkmə, haramdır, mənzilində heykəl 
saxlama, haramdır, halbuki, bunların hər birisi müəyyən ölçüdə olursa, insanın 
düşüncəsinə cila verir, əqli saflaşdırır və artırır». M.Fətəlinin ayrı-ayrı bədii və 
publisistik əsərlərində irəli sürdüyü  fikriləri, müddəaları A.Mədətov pyesdə onun 
öz dilindən səsləndirir. Mirzə Fətəliyə görə, cəmiyyətdə asayişin və səadətin  
bərqərar olması, ədalətin zəfər çalması üçün qanunların olması,  millətin bəsirət və 
elm sahibi olması zəruridir. Böyük filosof-yazıçısının fikrincə, fanatizm xalqı 
qabiliyyət cövhərindən, insanlıq şərəfindən məhrum edir, fanatizm insanların 
əlindən azadlığı alır, fanatiklər yüksək fikir və sağlam ağıl sahiblərinə danışmaq 
imkanı vermirlər, onları mənəvi zövqdən məhrum edirlər, fanatizm qadını ömrü 
boyunca bədbəxt edir. 
Bütün həyatını xalqının maariflənməsinə, tərəqqisinə, elmə, təhsilə, əlifba 
islahatına həsr edən Mirzə Fətəlinin bu işə nə qədər diqqət, enerji sərf etdiyini, eyni 
zamanda cəhalətlə dolu cəmiyyətə qarşı inadkar və fədakar mübarizəsini əyani 
göstərmək üçün dramaturq A.Mədətov maraqlı priyom işlətmişdir. O, səhnədəki 
aktyorlara müraciət edərək, paylamaq üçün onlara verdiyi kitabların taleyi ilə 
maraqlanır. Məlum olur ki, «bir müsəlman kitaba yaxın düşmür», bu azmış kimi, 
M.Fətəlinin - kitab müəllifinin ünvanına hədyanlr, təhqirlər yağdırılır. Hələ bu 
harasıdır?! Günlərin birində bir mollanın təhriki ilə kitabların bir qisminə od vurub 
yandırırlar, bir qismini də ermənilərə satıblar.  
Çox ibrətamizdir ki, Mirzə Fətəli bu zərbələrdən sonra sarsılmır, sınmır,  
yolundan əqidəsindən dönmür, sabaha inamını itirmir: « Camaatın avamlığına 
baxma, mən səpdiyim toxum münbit torpağa səpilib. Mən millətimizin gələcəyinə 
və xoşbəxt günlərinə xatircəməm…. Hər bir qaranlığın axırı işıqdır və mənim 
millətim də yəqinimdir ki, əbədi zülmət içində deyil, onun da bir işıqlı günləri 
var… ». 
Pyesin «Bir neçə söz» adlı epiloqunda müəllif A.Mədətovun da qeyd etdiyi 
kimi, «əsər tarixi sənədlər əsasında qələmə alınmışdır.» M.F. Axundzadənin 
çoxşaxəli ədəbi, ictimai-siyasi fəaliyyəti xronoloji ardıcıllıqla, konkret mənbələrə 
istinad edilərək təqdim olunur. Məsələn, pyesdə oxuyuruq: «İkinci aktyor. 1851-ci 
il 6 fevral, «Qafqaz» qəzeti bu yaxınlarda Mirzə Fətəli Axundovun iki 
komediyasını çap edəcəyini xəbər verir»; «Üçüncü aktyor. Ştabs  kapitan  Mirzə 
Fətəli Axundovun yazılı məruzəsi. 04.05.1853-cü il Tiflis»; «Birinci aktyor 13 may 
«Qafqaz» qəzeti. «Bakıdan bizə yazırlar ki, keçən aprel ayının 17-də xeyriyyəçilik 
məqsədi ilə ikinci teatr tamaşası vermişlər»; «Beşinci aktyor Tiflis. Qafqaz 
Canişinliyi Baş İdarəsi naçalniki dəftərxanası 284 nömrəli təliqə ilə Qafqaz 
senzorundan soruşmuşdur…». Yeri gəlmişkən deyək ki, A.Mədətov  arxiv 
sənədlərinə, məxəzlərə istinad etməklə, bir tərəfdən oxucunu tam inandırır, digər 
tərəfdənsə, Mirzə Fətəlinin iş üslubuna, sənədlərlə işləmək səriştəsinə sadiq 
qaldığını nümayiş etdirir. «M.F.Axundovun yeni əlifba layihələri və məktubları» 
adlı məqaləsində professor Həmid Məmmədzadə yazır: «Yazıçı və şairlərimizin 
çoxunun arxivi itib batmışdır. Bizə gəlib çatan arxivlər içində M.F. Axundovun 
bilavasitə özü tərəfindən yaranıb nizama salınmış arxivi zənginliyi və yaşı etibarı 
ilə birinci yeri tutur… Bu fondda mütəfəkkir yazıçının, demək olar ki, bütün 
əsərlərinin əlyazmasını, onların müxtəlif variantlarını, onlarca məktublarının 
 116 
avtoqrafı və ya katib tərəfindən ağardılmış sürətini görmək olar. Məktubların 
əhəmiyyətini  hamıdan əvvəl özü düzgün başa düşən ədib onların səliqə ilə 
qorunub saxlanılması qeydinə qalmış və yaxın dostlarına da həmin məktubları 
gələcək nəsillər üçün qorumağı tövsiyə etmişdir.». (Mirzə Fətəli Axundov. Əsərləri 
III cild, «Elm» nəşriyyatı, 1988, səh. 5) Mirzə Fətəli ölümündən bir neçə ay əvvəl 
Mirzə Melkum xana ünvanlandığı məktubda yazırdı: «Mənim sizə göndərdiyim 
məktubları əvvəldən axıra qədər xüsusi bir dəftərə köçürüb saxlayın! Bu məktublar 
biz öləndən sonra gələcək nəsil üçün tarixi və əntiqə sənədlər olacaqdır» (yenə 
orada. səh. 15). 
«İdrak işığında» pyesində Mirzə Fətəlinin öz qəhrəmanları, xüsusi ilə 
komediyalarında yaratdığı obrazlarla görüşü, dialoqu böyük maraq doğurur. Bu 
səhnələr hər şeydən öncə Mirzə Fətəlinin feodal əsarəti və orta əsr geriliyinə, 
fanatizmə, cəhalətə qarşı neçə ardıcıl və amansız mübarizə apardığını göz önündə 
canlandırır. Kimyagər Molla İbrahim Xəlil öz əməllərindən əl çəkməmişdir, 
əksinə, daha da quduzlaşmış, həyasızlaşmışdır, o, Mirzə Fətəliyə hücum çəkir, onu 
təhqir edir, fırıldaqlarını «peyğəmbərlərdən qalan elm»lə ört-basdır etməyə çalışır. 
O, hay-küylə cahil və avamları Mirzə Fətəliyə qarşı qaldırır. Mirzə Fətəli təmkinini 
pozmur, Molla İbrahim Xəlilin  hədə-qorxularından çəkinmir, əksinə, onu yeni 
faktlarla ifşa edir və sonda deyir: «Get, nə edəcəksən, et! (Stolun üstündəki bir 
dəstə kağızı göstərir). Budur, bax, Gəncədən təkfir, Nuxadan nifrin, Qarabağdan 
donos, Bakıdan təlin, Şirvandan həcv, Dərbənddən fəhş! Get, sən də təkfir et, 
qəbulumdur». Bunları dinlədikcə, cəhalətin nə qədər dərinə işlədiyinə, zülmətin 
qalınlığına, zalımın nadanlığına heyrət edirsən, eyni zamanda Mirzə Fətəli 
mübarizəliyinə, əzmkarlığına, dönməzliyinə, əzəmətinə valeh olursan. Digər 
tərəfdən isə böyük demokrat-yazıçının nikbinliyinə, sabaha inamına, məsləkinə, 
sədaqətinə heyran qalırsan: «Hamı məndən üz döndərib və buna da səbəb mənim 
həqq yazmağım, həqq danışmağım və camaatın ayıbını açıb üzünə deməyimdir. 
Həqq acı isə də meyvəsi şirin olar!» Gələcəyə inam Mirzə Fətəlini dindən-imandan 
uzaqda olmaqda, «bir nəfər çör-çöp yığan kafir firəngi» onun evində qonaq 
saxlamaqda, «övrətinin, qızının adını camaata bildirməkdə» qınayan, bununla da 
kifayətlənməyib onu donosla, Sibirlə, sürgünlə hədələyən Hətəmxanla dialoqda 
daha qabarıq üzə çıxır: «Hətəmxan ağa! Mən əlimə qələm alanda rüsvayi-cahan 
olmağı, təkfiri, vəhsü, hətta ölümü qəbul etmişəm. Sən nə deyəcəksən, de! Hamısı 
qəbuldur və nə səbəbə də qəbul etmişəm, onu sən anlamazsan. Ancaq bir vaxt olar, 
sənin oğlun və nəvən anlar. Sən məni söyürsən, amma sənin oğlun və nəvən mənə 
rəhmət oxuyacaqlar, yəgin bil!» 
Mirzə Fətəlinin məşhur «pulu batan, malı tutulan, evi yıxılan», həm də 
məsxərəyə qoyulan Hacı Qara ilə görüşü də diqqəti çəkir. Hacı Qara öz əməllərinə 
məharətlə don geyindirir, «rus malı alıram, solgün çıxır, qızılbaş malı alıram, çürük 
çıxır» - deyərək sızıldayır,  «saqqal gətirməyə gedəndə bığı da qoyub gəldiyini» 
göz yaşları ilə bəyan edir, Mirzə Fətəlidən kömək umur, ona dua edir… 
Dərviş Məstəli şah isə qəzəblidir, ağzından od püskürür: «Ya hu, ya haqq! 
Sənsən biz dərviş sinfini, məsxərə edən? Sənsən caduya, sehrə şəkk gətirən? 
Sənsən cəmi əcinnə taifəsinin mənim həyətimdə olmağını inkar edən? Sənsən 
mənim Parisi dağıtmağıma inanmayan?» M.Fətəlinin kimyagər Molla İbrahim 
 117 
Xəlil, Hətəmxan və Hacı Qara ilə sərt dialoqu dərvişlə söhbətdə istehzaya, 
kinayəyə çevrilir: «Səbr et, ağa dərviş, səbr et! Mən sənin barəndə səhv etmişəm və 
kitabımda da səndən yazmağıma peşman olmuşam.» Əlbəttə, bununla dramaturq 
A.Mədətov həm bütövlükdə əsərə, həm də dialoqlara bir çalar, rəngarənglik 
gətirmişdir. Əsərdə Mirzə Fətəlinin Həsən bəy Zərdabi, general-qubernator D. 
Staroselski, Qafqaz Canişini dəftərxanasının direktoru A.F. Kruzenştern, akademik 
Dorn, Mirzə Hüseyn xan, Qafqaz Canişinliyi Baş idarəsinin direktoru N.İ. 
Baranovski, Osmanlı dövlətinin sədr əzəmi,  Manuklu, oğlu Rəşid bəy və digərləri 
ilə təmaslarını, əlaqələrini münasibətlərini əks etdirən yazışmalar, teleqramlar, 
məktublar, dialoqlar böyük mütəfəkkir-yazıçının həm həyatının, həm də bədii 
yaradıcılığının, sosial fəlsəfi düşüncələrinin, tənqidi görüşlərinin, əlifba islahatı 
uğrunda fəaliyyətinin və sensura ilə inadkar, fasiləsiz və fədakar mübarizəsinin 
işıqlandırılmasına xidmət edir. Mirzə Fətəlinin Mirzə Yusif xanla mükaliməsi 
gərgin olduğu qədər də səmimi və mənalıdır. İranın viran qalması, əlifba islahatı və 
digər problemlərlə bağlı Mirzə Yusif xanın Mirzə Fətəliyə ünvanladığı saysız-
hesabsız suallara böyük maarifçi-filosof-reformator inandırıcı, təkzibolunmaz fakt 
və dəlillərlə, dəmir məntiqlə cavab verir. Onun fikrincə, İran xalqının Allahın 
verdiyi nemətlərdən faydalanması üçün «İran camaatı istər şəhərli, istər kəndli, 
istər elat olsun, istinasız, qadınlı-kişili, Rusiya ölkəsinin əhalisi kimi, başdan-başa 
savadlı olmalı, təbiətin sirlərini öyrənməli, elmin gücü və qüdrətinə arxalanmalı», 
«hər bir məsələ də avropalıların təcrübəsini tətbiq etməyi» bacarmalıdır. 
Azərbaycan mədəniyyətinin iki nəhəng, parlaq siması Mirzə Fətəli və 
Həsənbəy Zərdabinin əlaqəsi, əməkdaşlığı da pyesdə epizodik, lakin yaddaqalan 
əksini tapmışdır. Müəllif A.Mədətov bunu, həm dahilərin məlum məşhur, tarixi 
məktubları ilə, həm də mükalimələri ilə tamaşaçıya, oxucuya təqdim edir. Xalqın 
iki böyük xadimi savadsızlığa, fanatizmə qarşı mübarizə yolları barədə düşünür, 
problemlərin həlli üçün fikir mübadiləsi edir, qarşılıqlı tövsiyələr verir, bir-birini 
ruhlandırırlar. 
 Mirzə Fətəli H.Zərdabiyə bildirir ki, qəzetinizin şriftindən razıyam. Amma 
türk dilində mətnləri hazırlayan mühərririn işindən çox narazıyam. O, kiçik bir 
elanda bağışlanılmaz səhvlərə yol vermişdir. Onu başqa bir savadlı adamla əvəz 
edin. Sizin qəzetinizin əsas vəzifələrindən biri ifadənin gözəlliyi, ibarələrin 
zərifliyi və aydınlığı, orfoqrafiyanın düzgünlüyü olmalıdır. Qəzetiniz dilimizi yad 
ifadələrdən təmizləməyə çalışmalı, bu dildə yazan bütün adamlar üçün nümunə 
olmalıdır. H. Zərdabi də Mirzə Fətəliyə xalqa xidmət yolunda yorulmamağı, 
mübarizədən geri çəkilməməyi, ruhdan düşməməyi məsləhət bilir: «Boynuma alım 
ki, təəccüb eyləyirəm, nədən başqaları yaşa dolduqca da təcrübələri artır, əsərləri 
daha ciddi olur. Siz isə etiraf edirsiniz ki, əksinə, heç əlinizə qələm ala 
bilmirsiniz». Azərbaycan mədəniyyətinin iki korifeyinin həyatı və irsi bugünkü və 
gələcək nəsil üçün örnək, məktəb, beyinlərə qida, gözlərə nur verən tükənməz 
enerji mənbəyi, idrak işığıdır. 
Pyesdə müəllif A.Mədətov Mirzə Fətəlinin çoxşaxəli, eyni zamanda maraqlı 
və mürəkkəb işini daha qabarıq vermək üçün diqqətçəkən üslubdan istifadə 
etmişdir. Mirzə Fətəli - əsərlərinin qəhrəmanları, Mirzə Fətəli - müasirləri, Mirzə 
Fətəli - aktyorlar, Mirzə Fətəli - oğlu Rəşid bəy kimi xətlər böyük demokratın, 
 118 
qüdrətli maarifçinin, görkəmli filosofun, qayğıkeş atanın siyasi - fəlsəfi 
ideyalarının, müdrik düşüncələrinin, valideynlik duyğularının təcəssümünə xidmət 
edir. Əsərdə Mirzə Fətəli - akademik Dorn əlaqəsi cəmi 2 məktubda öz əksini tapır. 
Bununla belə, təkcə bu məktublar həm münasibətlərin səmimiliyi, həm də Mirzə 
Fətəlinin idealları və xidmətləri barədə kifayət qədər təəssürat yaradır. Akademik 
Dorn Mirzə Fətəliyə yazır: «… mən belə qərara gəldim ki, müsəlman ədəbiyyatı 
zənginliklərini ümumin malı etmək arzusundan doğan yeni sisteminiz  sizin bu 
məsələni hərtərəfli bilməklə qeyri-adi zəka  sahibi olduğunuzu sübut edir». 
Əsərin finalını da Arif Mədətov Mirzə Fətəli ruhu, inamı ilə tamamlayır. 
İdeyalarının, başladığı işlərin həyata keçiriləcəyinə bütün varlığı ilə inanan böyük 
maarifçi - demokrat, dahi filosof-yazıçı əsən küləyə - müqavimətə, qaranlığa sinə 
gərərək işığa doğru irəliləyir, üzünü bütün xalqa tutub gur səslə xitab edir: « … 
Mən millətimin sabahına inanıram. İdrak işığında azad Azərbaycan bizi səsləyir. 
Elə bilməyin ki, mən uzaqdayam. Mən bu cahanda, bu torpaqda, sizin 
aranızdayam! » 
 
“525-ci qəzet”, 1 noyabr 2008, 
 “Xalq qəzeti”,23 noyabr 2008  
 
 
«Kitabi-Dədə Qorqud» dastanın  
tədqiqində uğurlu addım 
 
Filologiya elmləri doktoru Elməddin Əlibəyzadənin «Kitabi-Dədə Qorqud: 
Tarixi hadisələri bədii təsdiq abidəsi» (Bakı, Azərbaycan Tərcümə Mərkəzi, 1999, 
səh.332) əsəri yenicə çapdan çıxmışdır. Əsər müəllifin uzunmüddətli axtarışları və 
ciddi tədqiqatının uğurlu nəticəsidir, qarşıdakı yubileyə ən yaxşı töhfələrdən sayıla 
bilər. 
Ciddi axtarışların əsasında yazılmış bu kitab Azərbaycan xalqının 
islamaqədərki VI-VII əsrlər tarixini bədii şəkildə əks etdirən parlaq səhifələri kimi 
təqdim olunur. Müəllif tədqiqatı məhz bu istiqamətdə aparır, elmi faktlar və 
məntiqi mühakimələrlə oxucunu inandırmağa çalışır, məqsədinə də nail olur. 
«Kitabi-Dədə Qorqud» 100 ildən artıq bir müddətdir ki, öyrənilir, araşdırılır. 
Uğurlarla yanaşı yanlış, ziddiyyətli və mübahisəli fikirlər də söylənilir. Xüsusilə, 
«Dədə Qorqud kitabı»nın yaranma tarixi, coğrafiyası, hansı xalqa mənsubluğu, 
islamla bağlılığı, Dədə Qorqudun şəxsiyyət olub-olmadığı və s. barədəki fikir və 
rəylər dəqiqləşdirilir. Bu barədə dünya fikri tədqiqat mərkəzinə çəkilir, araşdırılır, 
müvafiq elmi nəticələr çıxarılır. 
Budur: «Dədə Qorqud kitabı» mətninin birinci cümləsi, başlanğıcı: «Rəsul 
əleyhissəlam zamanına yaxın Bayat boyundan, Qorqud Ata derlər bir ər qopdı. 
Oğuzun ol kişi tamam bilicisi idi…» (dastan, səh.2). Tədqiqatçı qarşıya haqlı sual 
qoyur: bu «Rəsul əleyhissəlam, yəni Məhəmməd peyğəmbərin zamanına yaxınlıq» 
nə qədər ola, düşünülə bilər? 50 ilmi, 100 ilmi?! 
 119 
Amerikalı alimin tədqiqatında deyilir: «Dastanların tarixi çox qədimdir; 
İslam tarixindən xeyli əvvəl yaranmış bu dastanlar köçəri Oğuzların həyat tərzilə 
islam mədəniyyətini birləşdirir» (Bax: The Book of Dede Gorgud, University of 
Texas rress, Austin-London, 1972). Tədqiqatçı yenə qarşıya sual qoyur: «İslam 
tarixindən xeyli əvvəl», «Çox qədim tarix» nə qədər ola, düşünülə bilər?! 50 ilmi, 
100 ilmi?!» 
İngiltərə aliminin tədqiqatında deyilir: «Çadra, hərəm, çoxarvadlılıq 
ərəblərin islam dinini qəbul etdirdikləri vaxtdan sonra başlanır. Dastanlarda 
qadınlara bir ana kimi sitayiş edilir: bir arvad, bir həyat yoldaşı kimi hörmət 
göstərilir…» (Bax: The Book of Dede Gorgud, Pengvim Boks, London, 1974). 
Rus tədqiqatında deyilir: «Eposda çoxarvadlılıqdan əsər-əlamət yoxdur. Hər 
bir igidin «Göz açıban gördüyü», «Könül verib sevdiyi» ancaq bir həyat yoldaşı 
var» (Bax: V.V.Bartolgd, «Kniqa moeqo deda Korkuda, M.-L., 1962, str.115). Bu 
məsələdə ingilis alimi L.Cöfrey də eyni mövqedən çıxış edir və deyir: hər cür 
imkan və şəraitə baxmayaraq, «Oğuz bəylərinin ancaq bir arvadı olur» və 
ömürlərinin sonunadək ona sadiq qalırlar (Bax: The Book of Dede Gorgud, 
Pengvim Boks, London, 1974). 
Yunan tarixçisi F.Simokatta və b. rəyləri də bu fikirlərlə səsləşir və s. 
Tədqiqatçı E.Əlibəyzadə yazır ki, bütün bu fikir və rəylər «Dədə Qorqud 
kitabı»nın öz mətnindən, oradakı real həyat və hadisələrdən çıxış edilərək 
söylənildiyi üçün bizi dastanın tamamlanma tarixinin ən geci islamiyyətin ilk 
əsrinə aid etmək qənaətinə gətirir və onun müəllifinin indi azı 1500 yaşı olduğuna 
inam yaradır. 
«Dədə Qorqud kitabı»ndakı VI-VII əsrlərə aid hadisə və əhvalatlarda 
Azərbaycan dövlətçilik ənənəsi öz əksini tapmışdır. Bu, tamamilə yeni bir problem 
kimi qoyulur və ilkin həllini tapır. Bu ənənənin əsasları çox qədim dövrlərlə 
bağlanır. Dastanda dönə-dönə xatırlanan, təsviri verilən dövlət qurumu və ənənəsi 
Göy Türk xaqanlığının dövlət qurumuna tam uyğun gəlir. Aşkar olur ki, o vaxtlar, 
yəni V-VI əsrlərdə Azərbaycan torpağı, bütövlükdə Qafqaz Göy Türk xaqanlığına 
daxil idi (Bax: Lev Nikolayeviç Qumilyovdan götürülüb, kitabda verilən xəritə, 
səh.46). Azərbaycan müstəqil dövlət olaraq fəaliyyət göstərirdi. 
Azərbaycan tarixinin bu istiqamətdə tədqiqi çox gərəkli bir işdir və 
gələcəkdə ön plana çəkilməlidir, tədqiqat bu istiqamətə yönəlməlidir. 
Tədqiqatda «Oğuz elinin igidləri» bölməsi məhz bu dövləti yaşadan, onu 
xarici düşmənlərdən qoruyan bahadırların fəaliyyətinə həsr olunub. Qəhrəmanların 
xəlqi-milli xarakteri, dönməzliyi, mübarizliyi, vətənə, elə sədaqəti Qorqud Atanın 
ağlı, zəkası və məntiqinin qüdrətilə açılır, təsdiqlənir. Dastanlarda Bayandır xan, 
Qazan xan, Beyrək, Bəkil, Qaragünə, Bükdüz Əmən, Əmran, Əkrək və b. 
xalqımızın VI-VII əsrlər tarixinin yaradıcıları, əsl oğulları, kamil insanları kimi 
tədqiq və təqdim olunur. 
Bu, tədqiqatçının ciddi elmi qənaəti, tədqiqatın uğuru və nailiyyətidir. 
Kitabda «Oğuzlarda ailə-məhəbbət mənəvi aləmi» (səh.125-139), «Oğuz 
elinin qadınları» (səh.148-157) bölmələri xalqımızın bəşəri-insani 
keyfiyyətlərindən bəhs edir. 
 120 
Kitabın «Dədə Qorqud»un dili və üslubu» adlı bölməsi xüsusi diqqət cəlb 
edir; burada «Drezden» əlyazma nüsxəsinin imlası üzərində dayanılır. «Orxan-
Yenisey» kitabələrinin əlifbası, imlası və dili ilə müqayisələr aparılır. 
Azərbaycan türk dilinin inkişaf səviyyəsi, poetik qüdrəti, saz-söz sənətinin 
vəhdəti, xalq danışıq dili və nitq mədəniyyəti, onun ətraf mühitə təsiri və s. 
məsələlər kitabda öz elmi həllini tapır. Frazeoloji ifadə və vahidlərə ayrıca yer 
verilir. Əsir-bə-əsir dastanlar yazıya alınıb köçürüldükcə, ora daxil olan «yad 
qatlar», ərəb-fars sözləri, islam dini təsir və təsəvvürlərinin şərhi və təhlili diqqət 
mərkəzinə çəkilir. 
«Dədə Qorqud kitabı» öyrənilməkdə davam edir. Bu tarixi abidə elə bir 
mənəvi xəzinədir ki, onu tədqiq edib sona varmaq mümkün olan iş deyil. 
 
«Dədə Qorqud» bülleteni, Bakı, 1999,      
       «Ozan» nəĢriyyatı 
 
 
 
 
 
 
 
Bir kitab, 99 sual 
 
 
 Mərhum məşhur tarixçi alim, professor Xəlil Əlimirzəyevi tanıyanlar onu bir 
çox cəhətləri ilə yanaşı tədqiqatçılar barəsində maraqlı fikirləri ilə də yəqin ki, 
xatırlayırlar. O, alimləri bir neçə kateqoriyaya bölərdi: I qrupa daxil olan alimlər 
sahəsinin mükəmməl mütəxəssisidir və bildiklərini həm gözəl nitqi, həm də qələmi 
ilə izhar edir; II qrupa daxil olan alimlər öz sahəsini dərindən bilir, bildiklərini 
yaxşı yazı ilə ifadə edir, lakin nitqində büdrəyir; III qrup alimlər isə əksinə, öz 
sahəsini dərindən bilsə də, yazıda axsayır, bildiklərini daha çox natiqlik məharəti 
hesabına çatdırır. Professor X.Əlimirzəyev birincilərə üstünlük verər, digərləri 
haqqında söz düşəndə susar və bu zaman onun nurlu çöhrəsinə özünəməxsus 
təbəssüm qonardı… 
Professor Nizami Məmmədov (Tağısoy) haqqında düşünəndə sövq-təbii bu 
təsnifatı xatırladım. Doğrudan da, bu gün ölkədə minlərlə alim olsa da, həm yazısı, 
həm də yüksək nitq mədəniyyəti ilə geniş ictimaiyyət arasında tanınanlar seyrəkdir. 
N.Məmmədov tədqiqat sahəsinin genişliyi, zənginliyi, qələminin itiliyi, natiqlik 
məharəti ilə fərqlənən araşdırıcılardandır. Mətbuatda onun bir-birindən maraqlı, 
mövzu baxımından rəngarəng, müasir tələblər nöqteyi-nəzərindən aktual və 
əhəmiyyətli yazılarını izlədikcə, elə təəssürat yaranır ki, bu tədqiqatçı gecə-gündüz 
işləyir, yazır, daim axtarışdadır. Professorun bir-birinin ardınca mətbuatda dərc 
olunan məqalələri ilə yanaşı bu yaxınlarda nəşr edilən «Qaraqalpakskaya 
literatura» adlı dərs vəsaitini (Bakı Slavyan Universiteti, «Kitab aləmi» nəşriyyat-
 121 
poliqrafiya mərkəzi, Bakı-2007, 292 səh.) görəndə, qənaətimdə yanılmadığıma bir 
daha əmin oldum. Azərbaycan Respublikası Təhsil Nazirliyinin tövsiyəsi ilə nəşr 
edilən bu əsərin redaktoru f.e.n. dos. R.Rəsulov, rəyçiləri f.e.d. prof. M.Qasımlı, 
f.e.n. dos. Ə.Nəzərova, f.e.n. dos. F.Məmmədovdur. 
Adından da göründüyü kimi, dərs vəsaiti Azərbaycan oxucusu, auditoriyası 
üçün maraqlı olduğu qədər də qaranlıq bir sahəyə tarixi, mədəni dəyərləri, soy 
kökü ilə xalqımıza doğma olan qaraqalpaqların ədəbiyyatına həsr edilmişdir. 
Ümumiyyətlə, türkologiyada bu sahə, nədənsə, həmişə bir qədər diqqətdən kənar 
qalmışdır. F.e.n. dos. Rüstəm Rəsulovun əsərə ön söz əvəzi yazdığı 
«Türkologiyamızda qaraqalpaq ədəbiyyatı haqqında yeni söz» adlı məqaləsində 
dediyi kimi, qaraqalpaq ədəbiyyatı Azərbaycan alimlərinin dərin analitik tədqiqat 
predmeti olmamışdır. Məqalə müəllifi göstərir ki, oxucuların diqqətinə təqdim 
edilən kitabda onlar bir tərəfdən qaraqalpaq ədəbiyyatının folklordan qaynaqlanan 
milli özünəməxsusluqlarını hiss edə bilər, digər tərəfdən isə müasir yazıçıların xalq 
həyatından qidalanan folklora meylini görə bilər. Buradaca qeyd etmək yerinə 
düşər ki, Azərbaycan oxucusu qaraqalpaq şair və yazıçılarının həyat və 
yaradıcılığı, ədəbi nümunələri ilə tanışlıqla həm də, xalqlarımızın məişət və 
düşüncə tərzlərindəki yaxınlığın, çox vaxt eyniliyin də şahidi olacaqlar. 
Professor N.Məmmədov haqlı olaraq qaraqalpaq xalqının ədəbi həyatını bu 
ulusun tarixində və daxilində baş verən ictimai-siyasi proseslərlə, azadlıq 
uğrundakı mübarizə ilə vəhdətdə götürür. Məhz bu yanaşma tədqiqatçıya ədəbi 
prosesi də düzgün, obyektiv izləməyə, nəticədə onun inkişaf mərhələləri  barədə 
dolğun, sanballı elmi-nəzəri qənaətlər hasil etməyə imkan vermişdir. 
N.Məmmədov tədqiqat predmetinə bir neçə rakursdan baxmağı, onu dərindən təhlil 
etməyi, dəyərləndirməyi, müvafiq nəticələr çıxarmağı bacaran səriştəli 
alimlərdəndir. «Qırx-qız», «Şəryar» kimi epik dastanların, digər şifahi xalq ədəbi 
nümunələrinin, XVIII əsrdən müasir dövrə qədər yaşayıb yaratmış, bu gün də 
fəaliyyətini davam etdirən bir sıra şair və yazıçıların əsərlərinin çağdaş 
ədəbiyyatşünaslığın tələbləri baxımından tədqiqat müstəvisinə cəlb etməsi və 
məqsədinə uğurla nail olması dediklərimizi bir daha təsdiqləyir. Bir qədər obrazlı 
desək, N.Məmmədov az qala bir elmi-tədqiqat institutunun işini öz çiyinləri üstünə 
götürmüşdür. O, şifahi xalq ədəbi nümunələrini, 20 nəfər yazıçı və şairin həyat və 
yaradıcılığını öyrənmiş, onların əsərlərini mövzu, kompozisiya, janr, sənətkarlıq 
baxımından dərindən, hərtərəfli təhlil etmiş, qaraqalpaq ədəbiyyatının bel sütununu  
təşkil edən Jien Jıray, Hunxoca, Hacıniyaz, Berdah, A.Musayev, A.Dabılov, 
S.Məcidov, A.Bəyimov, İ.Yusupov, T.Kabulov, T.Kaipberqov, X.Əhmədov,                    
G. Aymirzəyev və digərlərinin irsini fundamental şəkildə araşdırmışdır. 
Əsərin üstün keyfiyyətlərindən biri də budur ki, müəllif tədqiqat sahəsinin 
yeniliyini nəzərə alaraq, Qaraqalpaq xalqının tarixinə qısaca nəzər salır, onun 
coğrafi mövqeyi, əhalisi, kompakt şəkildə yaşadığı ərazilər, iqtisadiyyatı, iqlimi, 
qədim mədəni-memarlıq abidələri haqqında məlumat verir, Qaraqalpaq 
Respublikasının dövlət quruluşu, bayrağı, himni, gerbi, hətta ayrı-ayrı rayonlar, 
şəhərlər, qəsəbə və aulları barədə müəllifin yazdıqları oxucunun bir tərəfdən 
tədqiqat predmetinə marağını artırır, digər tərəfdənsə, mövzuya daha dərindən 
nüfuz etməyə həvəsləndirir, hazırlayır. Türk xalqlarından olan Qaraqalpaqların 
 122 
mətbəxi, milli geyimi, xalq sənətkarları, yurtların özünəməxsus konstruksiyası, 
adət-ənənələri böyük maraqla, məhəbbətlə təqdim edilir. 
Özü də bu zaman prof.N.Məmmədov mötəbər mənbə və məxəzlərə istinad 
edir, qaraqalpaqşünaslığın ən dəyərli nümayəndələrinə üz tutur, ən etibarlı 
nümunələrdən sitat gətirir. Prof.N.Məmmədov Qaraqalpaq, Azərbaycan türk, rus 
dillərində olan müxtəlif mənbələrdən, internet saytlarından istifadə etməklə 
toxunduğu problemin hərtərəfli, həm də sanballı elmi-nəzəri həllinə nail olmuşdur. 
200-ə yaxın məxəzin hər birinə diqqətlə, eyni zamanda yaradıcı şəkildə yanaşan 
tədqiqatçı mövzu ilə bağlı mövcud fikirlərə, mühakimələrə, mülahizələrə 
münasibət bildirmiş, öz mövqeyi, rəyini əsaslandırmaq üçün tutarlı faktlardan, 
sitatlardan, nümunələrdən yerli-yerində istifadə etmişdir. Bir sözlə, tədqiqat 
predmeti ilə bağlı söylənilənləri yeni baxışlarla, müasir tələblərə uyğun şəkildə 
daha da zənginləşdirmişdir. P.İvanov, H.Baskakov, C.Malov, C.Tolstov, 
C.Tolstova, T.Jdanko, E.Bertels, Y.Qulamov, A.Sadıqov, İ.Möminov, 
M.Nurməhəmmədov, A.Ərcilasun, Z.Bünyadov, C.Qasımova kimi alimlərin 
tədqiqatları Qaraqalpaqların tarixi, mədəniyyəti barədə dolğun, geniş təsəvvür 
yaratmağa imkan verir. Bütün bu hazırlıqlardan sonra müəllif əsas mətləbə – 
Qaraqalpaq yazarlarının, ədəbi nümunələrinin təqdiminə və tədqiqinə başlayır. 
Prof. N.Məmmədov Qaraqalpaq ədəbiyyatı barədə tam təsəvvür yaratmaq 
üçün uğurlu, münasib metoddan – tədqiqat predmetinə tarixi-xronoloji yanaşmadan 
məharətlə yararlanmışdır. O, əvvəlcə, ilk Qaraqalpaq ədəbi nümunələrindən – lirik-
epik poema, xalq mahnıları, nağıllardan bəhs edir, sonra XVIII-XIX əsr ədəbi 
nümunələrinə müraciət edir, daha sonra XX əsr ədəbiyyatını təhlilə başlayır. 
Beləliklə, Qaraqalpaq ədəbiyyatının bütün səhifələrini vərəqləyir, onlara münasibət 
bildirir, bir sözlə, türk xalqları cərgəsində Qaraqalpaq ədəbiyyatının yeri və rolunu 
dəqiq müəyyənləşdirir, onun özünəməxsus məziyyətlərini məharətlə açıqlayır. 
Prof. N.Məmmədovun təqdim edilən kitabı dərslik kimi nə qədər dəyərlidirsə, elmi 
mənbə kimi türkologiyaya əvəzsiz töhfədir.  
Prof. N.Məmmədov bu əsərinə qədər uzun, gərgin və qeyd etdiyimiz kimi, 
məhsuldar yaradıcılıq yolu keçmişdir. «XX əsr rus poeziyası Azərbaycan 
tərcümələrində» (1992), «Qazax ədəbiyyatı» (1993), «Orijinalın milli 
özünəməxsusluğu və tərcümə» (1998), «Səməd Vurğun dramaturgiyası rus 
dilində» (1999), «Poetik tərcümə» (2001), eləcə də «Məni axtaracaqsan» (2000), 
«Bəlkə dünya yolunu azıb» (2004) kitabları, onlarca sanballı məqaləsi, tərcümələri, 
ali məktəb tələbələri üçün tədris proqramları alimin, tərcüməçinin, şair və 
publisistin yaradıcılıq tərcümanıdır. 
Dünyada baş verən ictimai-siyasi proseslər fonunda, xüsusilə türk xalqları 
arasında əlaqə və əməkdaşlığın tarixi zərurətə çevrildiyi bir zamanda öz 
ulusumuzdan olan bir qövmün ədəbiyyat tarixinə həsr edilmiş möhtəşəm əsərin 
ərsəyə gəlməsi onun dəyərini dəfələrlə artırır, desək – burada mübaliğə 
axtarmayın. Xüsusi ilə yetişməkdə olan gənc nəslin – ali məktəb tələbələrinin 
böyük türk xalqının bəşər sivilizasiyasındakı xidmətlərini, rolunu, yerini bilməsi 
əlbəttə, zəruridir, təqdirəlayiqdir. Tənqidçi, ədəbiyyatşünas alim N.Məmmədov 
həm də, təcrübəli pedaqoq olduğundandır ki, tələbələrin qəlbinə və beyninə təsir 
etməyin yolunu bilir, bu işin mahir ustasıdır.  
 123 
Əsərə elmi üslub hakim olsa da, o müasir gənclərin tələblərinə, qavrama və 
dərketmə keyfiyyətlərinə hesablanmışdır. Sadəlik, lakoniklik, fikrin tam, eyni 
zamanda ardıcıl çatdırılması əsəri oxunaqlı edir. Digər tərəfdən bölmələrin 
sonunda mövzu ilə bağlı tərtib edilmiş suallar olduqca ustalıqla hazırlanmışdır və 
mövzunun mənimsənilməsini asanlaşdırır. Tələbələrin öz biliyinin yoxlaması üçün 
onlara ünvanlanan sualların sayı 99-dur və bu rəqəm şərtidir. Mövzulara istinad 
edib bu qəbildən ən azı on dəfə çox sual tərtib etmək, o qədər suala da cavab 
tapmaq mümkündür. Əsas və təqdirəlayiq odur ki, artıq Qaraqalpaq ədəbiyyatı ilə 
bağlı bütün suallara cavab verəcək bir mənbə – ensiklopedik nəşr, dərslik var. 
 
“Ədəbiyyat qəzeti” , 28 dekabr 2007  
 
 
Ehkamın uçqunu 
 
 Tanınmış şair, publisist, tərcüməçi Dilsuzun müasir Türkiyə ədəbiyyatının 
görkəmli nümayəndələrindən biri Tuncər Cücənoğlunun «Uçqun» («Çığ») əsərini 
tərcümə etdiyindən xəbərdar idik. Bilirdik ki, əsərin Azərbaycan səhnəsində 
tamaşası nəzərdə tutulmuşdu. Bir sözlə, neçə müddət idi ki, «Uçqun»u gözləyirdik. 
Onun səsini-sədasını eşidir, amma özünü görmürdük. Nəhayət, dekabrın 8-də 
Akademik Milli Dram Teatrının səhnəsində «Uçqun» oynanıldı… 
Bəri başdan deyək ki, tamaşa böyük uğur qazandı, artistlərin ifası dəfələrlə 
alqışlandı. Səhnədə cərəyan edən hadisələr, obrazların yaratdığı dinamizm və 
dramatizm, hərəkət və ehtiraslar, qızğın dialoqlar tamaşaçı alqışları və göz yaşları 
ilə izlənirdi. Finalda isə səhnənin dekorasiyası başqa görkəm almışdı: sadə və kasıb 
kəndli koması artistlərə, yaradıcı kollektivə tamaşaçıların bəxş etdiyi gül-çiçəyə 
qərq olmuşdu. 
Bu tamaşa haqqında resenziyaya nədən başlamalı? Əsərin maraqlı və 
mükəddər məzmunundan, bəşəri ideyasından, mövzunun aktuallığından, 
əhəmiyyətindən, yoxsa uğurlu rejissor (Əməkdar incəsənət xadimi Bəhram 
Osmanov), rəssam (Əməkdar incəsənt xadimi Ağarəhim Əliyev) işindən, səhnənin 
sadə, lakin yaddaqalan tərtibatından, münasib musiqi (Xalq artisti Səyavuş Kərimi) 
seçimindən, obrazların xarakterini tamamlayan rəngarəng libaslarından?! Fərqi 
yoxdur! Nədən və necə başlasan son qənaət, nəticə bir olacaqdır: «Uçqun» uğurlu 
səhnə həyatı yaşadı, qar uçqunu yox, qorxuların, ehkamın uçqunu baş verdi! 
Başı qarlı uca dağların ağuşuna sığınmış kiçik bir kənddə sakinlər ilin 9 
ayında səssiz-səmirsiz yaşamağa məhkumdurlar. Səbəb sadədir: ucadan çıxan hər 
hansı səs – atəş, asqırmaq, bağırmaq dağlarda güclü əks-səda, titrəyiş yarada və 
güclü buz-qar uçqunu törədə bilər. Nəticədə bütün kənd uçqun altında qala və 
sakinlər məhv ola bilər. Odur ki, onlar sakit-səssiz yaşamaq qaydalarına ciddi 
riayət edirlər. İllərlə sürən bu cür həyat və düşüncə tərzi kəndin özünəməxsus 
qanunlarını yaratmışdır. Ehkama çevrilmiş bu adətlərə hər kəs əməl etməlidir. 
Yalnız üç ay ərzində kənddə toy etmək, atəş açmaq, qışqırmaq, uşaq dünyaya 
gətirmək olar. Əks təqdirdə qaydanı pozanı kəndin «məhkəmə»si  ən ağır cəzaya 
 124 
məhkum edir: diri-diri torpağa gömür. Kənd növbəti faciə ərəfəsindədir: hamilə 
Gənc qadını (Vəfa Rzayeva) vaxtından əvvəl doğuş sancısı tutmuşdur. Lakin hələ 
qar uçqunu təhlükəsi sovuşmamışdır. Doğmaq olmaz: yenicə dünyaya göz açan 
körpə də, sancılardan əziyyət çəkən ana da qışqıracaq. Bu isə böyük faciə ilə – 
uçqunla nəticələnəcəkdir. Hamı təlaş, həyəcan içərisindədir. Dünyanın bütün 
kədəri, qüssəsi, hüznü Gənc qadının – Vəfa Rzayevanın çiyninə, çöhrəsinə 
çökmüşdür. O, körpəsini itirəcəyindən, ailəsinin dağılacağından əndişələnir. 
İstedadlı aktrisa V.Rzayeva təbii ah-naləsi, təsirli, qırıq-qırıq ifadələri, hıçqırtıları, 
çırpıntıları ilə tamaşaçını sehrləyir, onu ətrafdan təcrid edir, öz təsir dairəsinə salır. 
O, Gənc qadının mənəvi-psixoloji durumunu, sarsıntı və iztirablarını yaşayır qədər 
məharətlə ifa edir: tamaşaçını fəlakətin, faciənin böyüklüyünə inandırır. Əslində, 
Gənc qadını təbiət hadisəsi – uçqun yox, ətrafındakıların qəddarlığı, amansızlığı 
daha çox qorxudur. V.Rzayeva yaratdığı bu obrazla öz aktyorluq istedadını daha 
parlaq şəkildə nümayiş etdirdi. Nəticədə Gənc qadın mükəmməl və özünəməxsus 
məziyyətləri ilə yaddaşlara həkk olundu. 
Gənc kişi (İlyas Əhmədov) həyat yoldaşının və gələcək övladının xilası üçün 
vurnuxur, atasına (Əməkdar artist Kazım Abdullayev), anasına (Əməkdar artist 
Mətanət Atakişiyeva), əvəçi-mamaçaya (İradə Həsənova), baş hakimə (Əməkdar 
artist Sadıq İbrahimova) – hər kəsə yalvarır, yaxarır. Lakin kəndin qanunları 
müdhiş, hakimin hökmü qətidir: hamilə qadın diri-diri tabuta qoyulmalı və torpağa 
basdırılmalıdır. Səhnədə gərginlik, tamaşaçıda həyəcan son həddə çatır: 
mühafizəçilər (Elnar Qarayev, Elnur Qədirov) hökmün icrasına başlayırlar: Gənc 
qadının ağzını əski parçaları ilə tıxayır, əl-qolunu bağlayırlar. Bu zaman Gənc kişi 
tüfəngi əlinə alır, tətiyi çəkmək üçün hazır vəziyyətə gətirir və qərarın icrasının 
dayandırılmayacağı təqdirdə atəş açacağını bildirir. Hər kəs bunun daha ağır nəticə 
verəcəyini – dərhal uçqun olacağını düşünür. Odur ki, heç kim tərpənmir, hər kəs 
atəş açmaması üçün Gənc kişiyə yalvarır.  O isə fikrində qətidir. Hökmün icrası 
dayandırılmasa, atəş açılacaq. Bu zaman Gənc qadının sancıları yenə başlayır. 
Gənc kişinin tələbi ilə onu doğdurmaq üçün qonşu otağa aparırlar. Həyəcanlı anlar 
yenidən başlanır. Dünyaya gələcək körpənin qışqırtısı da uçquna səbəb ola bilər. 
Odur ki, onu ana bətnindən çıxan kimi boğmaq, qışqırmağa macal verməmək təklif 
edilir. Gənc kişi isə buna da imkan vermir. O biri otaqdan doğulan uşağın qışqırığı 
gəlir, hamı dəhşətlə yerə sərilir, uzanır, uçqunu gözləyir, lakin faciə baş vermir, 
uçqun olmur. Tamaşanın lap əvvəlindən təbii hərəkətləri və danışıq tərzi ilə diqqəti 
çəkən yaşlı kişi (Əməkdar artist Telman Əliyev) nəvəsinin əlindən tüfəngi alır, 
dünyaya yenicə göz açan nəticəsi ilə fəxr etdiyini uca səslə bildirir və dayanmadan 
atəş açır. Beləcə, kəndin illərdən bəri formalaşan ehkamlarına, zərərli adətlərinə, 
həm də qorxu və həyəcan, təlaş dolu günlərinə son qoyulur. Yaşlı kişi müəllifin 
uğurlu tapıntısıdır. Rejissor da bu obrazdan əsərin ideyasını qabartmaq, tamaşaçıya 
çatdırmaq üçün məharətlə istifadə etmişdir. Əslində, Yaşlı kişi səhnədə cərəyan 
edən hadisələri idarə edir, istiqamətləndirir, qardaşının qətli ilə bağlı fasilələrlə 
davam etdirdiyi rəvayəti ilə Gənc kişinin üsyanına, etirazına təbii zəmin hazırlayır: 
Uçqun təhlükəsi törətdiyinə – bağırmaq istədiyinə görə mühakimə edilən və qətlə 
yetirilən qardaşının faciəsini göz yaşları ilə ətrafındakılara söyləyən Yaşlı kişi 
mühafizəçilərin üstünə cumur, məhkəməni ittiham edir. Tamaşaçı hər an onun 
 125 
indicə bağıracağını gözləyir. Onun qəlbində kükrəyən etiraz hissləri Gənc kişidə 
üsyan kimi təzahüratını tapır. 
Maraqlı və diqqətçəkəndir ki, tamaşada ənənəvi baş qəhrəman, yaxud 
epizodik rollar kimi bölgü aparmaq qeyri-mümkündür: tamaşanı hətta çox az 
görünən mühafizəçilərsiz, yaxud demək olar ki, heç səsi belə çıxmayan 
hakimlərsiz (Əməkdar artistlər Firuz Xudaverdiyev, Məzahir Cəlilov) təsəvvür 
etmək çətindir. Səhnədə sözün həqiqi mənasında bir ansambl işləyirdi, bitkin və 
bütöv bir kollektiv çalışırdı. 
Baş hakim rolunu Sadıq İbrahimov özünəməxsus ifa edir. Geyimi, ədaları, 
amansızlığı, yalançı humanizmi, riyakarlığı ilə yadda qalan baş hakim tamaşanı 
daha baxımlı, daha məzmunlu edir. S.İbrahimov – baş hakim ətrafındakılara hakim 
kəsilmək üçün dim-dik yerişdən, amiranə göstərişlərdən, kəskin baxışlardan, qəti 
hökmlərdən ustalıqla istifadə edir. Tamaşaçının gözləri qarşısında tipik ədalətsiz, 
yekəxana, zalım və qorxaq hakim obrazı canlanır. Tamaşada digər obrazlar kimi 
gah gəlinindən, gah ərindən giley-güzar edən yaşlı qadın (Əməkdar artist Səidə 
Quliyeva), arvadını yaxşı gəlin və yaxşı qaynana olmamaqda qınayan, zəif 
xarakterli kişi də (Əməkdar artist Kazım Abdullayev) təbii və səmimi simaları, 
özünəməxsus xarakterləri ilə tamaşasında böyük təəssürat oyadır. 
«Uçqun» Bakıya qışda gəldi – 2007-ci ilin son ayında. Və ilin Bakıda 
keçirilən və yaddaqalan mədəni hadisələrdən birinə çevrildi. Azərbaycan-Türkiyə 
ədəbi-mədəni əlaqələrinin inkişafında, möhkəmləndirilməsində növbəti uğurlu 
addım kimi də tarixə düşdü. 
Müstəqilliyin ilk illərindən, hələ ondan bir qədər də əvvəl Xalq yazıçıları 
İlyas Əfəndiyevin, Bəxtiyar Vahabzadənin, Elçinin, Anarın əsərləri və səyləri 
sayəsində Azərbaycan-Türkiyə ədəbi-mədəni əlaqələri yaranmağa və inkişaf 
etməyə başlamışdı. Qardaş ölkədə Azərbaycan dramaturqlarının əsərlərinin 
oynanılması bu işin daha canlı və həyəcanlı olmasını, həyata keçirilməsini təmin 
edirdi. Son vaxtlar teatr sahəsindəki əməkdaşlıq xüsusi ilə diqqəti çəkir. Xalq 
yazıçısı Elçinin «Qatil» pyesinin İstanbul Böyük Bələdiyyə Teatrı tərəfindən 
Azərbaycan Musiqili Dram Teatrının səhnəsində çox böyük uğurla oynanılması 
dediklərimizə parlaq misaldır. Tuncər Cücənoğlunun «Uçqun» əsərinin tamaşası da 
Azərbaycan-Türkiyə teatrları arasında əməkdaşlığın bundan sonra da davam 
etdiriləcəyindən, daha da möhkəmləndiriləcəyindən xəbər verirdi. «Uçqun» 
tamaşası bitdikdən sonra tamaşaçıların və yaradıcı heyətin alqışları ilə səhnəyə 
qalxan T.Cücənoğlu çox həyəcanlı görünürdü, amma ürəyindən keçənləri söyləyə 
bildi: 
- Mənim əsərlərim dünyanın onlarca ölkəsinin səhnəsində oynanılıb. Lakin 
rejissor Bəhram Osmanovun quruluşunda o daha möhtəşəm idi… 
Beləliklə, Akademik Milli Dram Teatrında oynanılan «Uçqun» Azərbaycan-
Türkiyə mədəni əlaqələrin inkişafına da təkan verən uğurlu bir addım oldu. 
 
“525-ci qəzet”, 11 dekabr 2007 
 
     
     
 126 
Məhəbbət və səriĢtə ilə yazanda 
 
 
XIX əsrin sonları, daha çox isə XX əsrin əvvəlləri Azərbaycanın ictimai-
siyasi həyatında, milli-maarifçilik hərəkatında olduğu kimi ədəbi, mədəni, mətbu 
mühitində də bir canlanma, oyanış hiss olunurdu. Bu intibah, dirçəliş eyni dərəcədə 
musiqi sahəsinə də aid idi. XIX əsrin sonlarında Rusiya və digər xarici ölkələrdən 
Bakıya qastrol səfərlərinə gələn çoxsaylı musiqi truppaları şəhərdə opera və 
operettalar, müxtəlif konsert proqramları ilə çıxış etməyə, simfonik, kamera musiqi 
gecələri keçirməyə başladı. Təsadüfi deyil ki, ilk musiqi məktəbinin açılışı da 
həmin dövrə təsadüf edilir (1896). Xalq mahnılarının, rəqs musiqilərinin və 
muğamların səsləndirildiyi musiqi axşamlarının keçirilməsi ənənə halını alırdı. 
Mirzə Mənsur Mənsurov, Mirzə Fərəc Rza oğlu, Məmmədrza bəy Bakıxanov, 
Qurban Pirimov (tarzən), Mirzə Səttar (kamançaçı), Ağabala Səidoğlu, Kərim Hacı 
Zeynaloğlu, Kərimağa Salik Rəsulov, Əlağa Zöhrabov, Seyid Mirbabayev, Cabbar 
Qaryağdıoğlu (xanəndə) kimi sənətkarların fəaliyyəti mədəni həyatı maraqlı və 
zəngin edirdi. Professor Minirə Dilbazi «Bakının musiqi həyatı: XIX əsrin ikinci 
yarısı – XX əsrin əvvəlləri» adlı fundamental əsərində (Bakı, «Mütərcim» 
nəşriyyatı, 2007, 256 səh.) haqlı olaraq qeyd edir ki, XIX əsrin ikinci yarısı və XX 
əsrin əvvəlləri Azərbaycan musiqi tarixinin çox mühüm mərhələsi idi və məhz bu 
mərhələ sonralar musiqi mədəniyyətinin inkişafında böyük əhəmiyyət kəsb etdi. 
Bu, bir tərəfdən, milli incəsənətin (xalq musiqisi, aşıq yaradıcılığı, şifahi ənənəli 
professional musiqi-muğam sənəti) yüksəliş dövrü, digər tərəfdən, mütərəqqi ruhlu 
rus və Avropa incəsənətinin Azərbaycan mühitinə sirayət etdiyi bir dövr idi. Belə 
bir mühitin dahi Ü.Hacıbəyov tərəfindən milli bəstəkarlıq məktəbinin yaradılması 
üçün zəmin olduğunu qeyd edən professor M.Dilbazi yazır: «XX əsrin əvvəllərində 
Bakıda peşəkar musiqinin yeni formaları meydana gəldi: ilk Azərbaycan 
operasının yaranması da bu dövrə təsadüf edir. Bu dövrdə Üzeyir Hacıbəyov və 
onun silahdaşları – Müslim Maqomayev, Zülfüqar Hacıbəyov, Hüseynqulu 
Sarabski, Cabbar Qaryağdıoğlu, Qurban Pirimov və başqaları Azərbaycan musiqi 
mədəniyyətinin quruculuğu yolunda çiyin-çiyinə əzmlə çalışırdılar. Bu sənətkarlar 
sonrakı illərdə də, yəni Azərbaycanda Sovet hakimiyyəti dövründə də musiqi 
mədəniyyətinin ön sıralarında gedərək, onun yüksəlişi yolunda öz qüvvələrini 
əsirgəmirdilər» (yenə orada, səh.10). Musiqi xadimlərinin milli mədəniyyətin 
inkişafı yolundakı fədakar fəaliyyətinin nəticəsi kimi həmin dövrdə yuxarıda adı 
çəkilən əsərdə deyildiyi kimi, Bakıda ictimai musiqi həyatı öz axarını tapır, 
peşəkar milli musiqiçi kadrlar yetişir, dövlət tərəfindən musiqi müəssisələri və 
kollektivləri, ilk Azərbaycan musiqi məktəbi, konservatoriya, opera truppası, 
simfonik orkestr təşkil olunurdu. 
Bax, belə bir dövrdə və mühitdə Azərbaycan professional musiqisinin 
klassiklərindən biri, görkəmli bəstəkar, pedaqoq və ictimai xadim Asəf Zeynallı 
yetişmiş və fəaliyyət göstərmişdir. Azərbaycan bəstəkarlıq məktəbinin 
yaradıcılarından və parlaq simalarından olan Asəf Zeynallının həyat və 
yaradıcılığından bəhs edən professor Nazim Kazımovun «Asəf Zeynallı» adlı 
 127 
dəyərli monoqrafiyası (Bakı, «Elm və təhsil nəşriyyatı”, 2009, 110 səh., elmi 
redaktoru Əməkdar incəsənət xadimi, fəlsəfə elmləri doktoru, professor Gülnaz 
Abdullazadə, rəyçilər AMEA-nın müxbir üzvü, SSRİ Xalq artisti, professor Arif 
Məlikov, Əməkdar incəsənət xadimi, sənətşünaslıq namizədi, professor Vaqif 
Əbdülqasımov) musiqi tarixinin tədqiqi, eyni zamanda tədrisi baxımından da çox 
aktual və əhəmiyyətlidir. Kitaba yazdığı «Asəf Zeynallı haqqında ilk monoqrafiya» 
adlı ön sözdə akademik Arif Məlikov Asəf Zeynallının yaratdığı bütün əsərləri 
Azərbaycan klassik musiqi irsinin «ən dəyərli bədii inciləri» adlandırır və haqlı 
olaraq yazır ki, professor N.Kazımovun Asəf Zeynallı yaradıcılığına peşəkar, 
təcrübəli musiqi xadimi və pedaqoqu kimi diqqət göstərməsi, ilk böyük həcmli 
monoqrafiya yazması çox vacib və təqdirəlayiq işdir. Prof. Nazim Kazımov da öz 
növbəsində bu vaxtadək böyük sənətkarın irsinə dair mətbuat səhifələrində dərc 
olunmuş məqalə və xatirələri, digər nəşrləri, xüsusi ilə görkəmli musiqişünas-alim 
Xanlar Məlikovun 1956-cı ildə rus dilində çapdan çıxmış kiçik həcmli broşurasını 
qədirbilənliklə xatırlayır, bununla belə Asəf Zeynallının həyat və yaradıcılığının 
layiqincə tədqiq və təhlil edilib musiqi ictimaiyyətinə, xalqa çatdırılmağını 
vurğulayır. 
Monoqrafiyanın elə ilk səhifəsindən prof. Nazim Kazımov oxucuda ustalıqla 
Asəf Zeynallının həyat və irsinə böyük maraq oyadır. Əsərin «Müəllifdən» adlı 
hissəsində Nazim Kazımov Asəf Zeynallının parlaq və tükənməz istedadı, musiqi 
sənətinə sonsuz məhəbbəti, güclü həyat və yaradıcılıq eşqi sayəsində yazdığı 
əsərləri ilə öz adını əbədi olaraq Azərbaycanın mədəniyyət tarixinə həkk etdiyini 
vurğulayır və 23 illik ömrü, 7 illik yaradıcılığı ərzində özündən sonra qərinələrin, 
əsrlərin sınağından cəsarətlə çıxan, gənclik təravətini, sənət dəyərini saxlayan bir 
irs yaratdığını yazır. 
Asəf Zeynallının çox qısa ömür yolu, zəngin və dəyərli irsi haqqında qələmə 
alınan monoqrafiyanın strukturu uğurludur və 7 hissədən ibarətdir. Əsərdə 
bəstəkarın həyatı, simfonik, kamera-instrumental, kamera-vokal yaradıcılığı, eləcə 
də folklorşünaslıq və pedaqoji fəaliyyəti geniş araşdırılmış, hərtərəfli təhlil 
olunmuş, layiqincə dəyərləndirilmişdir. Tədqiqatçının maraqlı elmi-nəzəri 
qənaətləri musiqişünaslıq xəzinəsinə qiymətli töhfədir. Asəf Zeynallının həyat və 
fəaliyyətindən bəhs edən fotoşəkillər, eyni zamanda bəstəkarın yaradıcılığına dair 
digər sənədlər, materiallar kitabı daha sanballı, daha maraqlı edir. 
Asəf Zeynallının çox qısa ömür yolundan bəhs edən müəllif onun 1909-cu il 
aprelin 5-də qədim Azərbaycanın mədəniyyət mərkəzlərindən biri olan Dərbənddə 
anadan olduğunu, şəhərdəki realnı məktəbində ilk təhsilini aldığını yazır. Atasını 
erkən yaşlarından itirən Asəfgilin ailəsində ciddi maddi problemlərinin 
yaranmasına baxmayaraq, mütərəqqi görüşlü, xalq musiqisinin vurğunu və 
qarmonun mahir ifaçısı olan Asəfin anası Əsbənd xanım oğlunda da musiqiyə 
böyük marağın olduğunu hiss etdiyindən onu realnı məktəbdəki nəfəs alətləri və 
orkestr dərnəklərinə qoyur. Dərbənddəki ağır, dözülməz həyat şəraiti 1920-ci ildə 
Əsbənd xanımın ailəsinin Bakıya köçməsi ilə nəticələnir. Bu vaxt 11 yaşlı Asəf 
Bakıda 9 illik məktəbdə təhsilini davam etdirməklə yanaşı, hərbi məktəbdəki 
orkestrdə də özünü sınayır, tezliklə burada kornet və truba ifaçısı kimi tanınır. Asəf 
1923-cü ildə musiqi təhsilini davam etdirmək üçün Bakıda 1898-ci ildə Moskva 
 128 
Konservatoriyasının məzunu, məşhur pianoçu A.N.Yermolayeva tərəfindən açılan 
ilk musiqi məktəbinə daxil olur. Həmin dövrdə məktəbə dahi Azərbaycan bəstəkarı 
Ü.Hacıbəyov rəhbərlik edirdi. N.Kazımov qeyd edir ki, böyük bəstəkarla Asəfin 
ilk görüşü təsirli və unudulmaz olur. Asəfin istedadını yüksək qiymətləndirən 
Ü.Hacıbəyov fəhmində yanılmamışdı. Asəf hələ I kursda oxuyarkən – 1923-cü ildə 
«Truba üçün marş» yazır, elə həmin il «Azərbaycan musiqi məktəbi şagirdlərinin 
ilk baxış-konsertində» uğurla çıxış edir. İstedadlı tədqiqatçı Nazim Kazımov Asəf 
Zeynallının təhsil və musiqi sahəsindəki fəaliyyətini və ilk uğurlarını qeyd edərkən 
maraqlı üsul seçir. O, nadir istedadı ilə hamını heyran edən Asəf Zeynallı haqqında 
böyük məhəbbətlə söz açan Xalq artistləri Əfrasiyab Bədəlbəylinin, Səid 
Rüstəmovun, Bülbülün, Tofiq Quliyevin böyük təəssürat oyadan xatirələrinə 
müraciət edir. Bununla, N.Kazımov bir tərəfdən öz mülahizələrini sənədlərlə 
əsaslandırırsa, digər tərəfdən də sənətkarlıq baxımından əsərin daha oxunaqlı, 
maraqlı olmasına çalışır və istəyinə nail olur. 1926-cı ildə Musiqi Texnikumu 
Konservatoriya ilə birləşdiriləndə Asəf Zeynallı Konservatoriyanın orkestr sinfinə 
daxil olur, lakin çox çəkmir ki, A.Zeynallının təbiri ilə desək, «bizim mənəvi 
atamız» Ü.Hacıbəyovun məsləhəti ilə təhsilini bəstəkarlıq şöbəsində davam etdirir 
(1926-1931). Yeri gəlmişkən qeyd edək ki, bu addımı ilə də Asəf Zeynallı ilk 
professional ali musiqi təhsili olan Azərbaycan bəstəkarı kimi tarixə düşür. 
Asəf Zeynallının ömür yolunu izləyən müəllif N.Kazımov onun 
konsertlərdə, müxtəlif mədəni-kütləvi tədbirlərdə fəal iştirakını işıqlandırmaqla 
yanaşı, gənc bəstəkarın yetişdiyi mühitin xarakteristikasını da verməyi unutmur. 
Konservatoriyanın müəllimləri B.V.Karaqıçev, L.E.Ab, L.P.Yablonko Asəf 
Zeynallıya dirijor və bəstəkar kimi yetişməsində, dahi Ü.Hacıbəyov onun xalq 
musiqisinin əsaslarını dərindən mənimsəməsində, Leopold Rastropoviç (Mstislav 
Rastropoviçin atası) isə violonçeldə mahir ifaçı kimi formalaşmasında böyük rol 
oynamışlar. 
Nazim Kazımov qeyd edir ki, A.Zeynallı hələ tələbə ikən Azərbaycan 
bəstəkarlıq məktəbinin inkişafı və formalaşmasına təsir göstərən əsərlər yazır, 
özünəməxsus üslubu, fərdi yaradıcılıq manerası ilə milli və klassik incəsənətin 
klassiklərindən birinə çevrilir. Maraqlıdır ki, tədqiqatçı A.Zeynallının professional 
məşğuliyyətindən kənar fəaliyyətini də araşdırmağı, işıqlandırmağı unutmur. O, 
Azərbaycan aşıqlarının 1928-ci ildə keçirilən I qurultayının işində yaxından iştirak 
edir, Türk İşçi Teatrı ilə sıx əməkdaşlıq edir, Proletar Musiqiçiləri 
Assosiasiyasının, Sovet İncəsənət İşçiləri İttifaqının tədbirlərinə qatılır, musiqi 
sahəsində zərərli cərəyan, təmayül və axınlara qarşı kəskin tənqidi mövqe tutur, 
musiqiyə sinfi, partiyalı münasibətin əleyhinə çıxır, muğamın, xalq çalğı 
alətlərinin, o cümlədən tarın qızğın müdafiəsi kimi edirdi. 
Səriştəli tədqiqatçı N.Kazımov fikirlərini tarixi sənədlərə, ciddi, mötəbər 
mənbələrə istinadən əsaslandırır, Asəf Zeynallının «Tarın müdafiəsinə» adlı 
cəsarətli məqaləsinə müraciət edir. Məqalədə artıq fərdi yaradıcılıq üslubu və dəst-
xətti ilə böyük nüfuz qazanmış A.Zeynallı milli musiqiyə, xüsusilə muğama qarşı 
inkarçı mövqe tutan Xalq Maarif Komissarını çox kəskin tənqid edir və heç nədən 
çəkinmədən öz qəti, prinsipial sözünü deyir: «Bizim təbiətən xalqın özünəməxsus 
olanı müsadirə etmək hüququmuz yoxdur». Təsadüfi deyil ki, dahi Ü.Hacıbəyov 
 129 
Asəf Zeynallı haqqında danışanda deyirdi ki, o, diletantizm xarakteri daşıyan hər 
cür çıxışa nifrət edir, istər Konservatoriyada, istərsə də başqa yerlərdə lazımi 
musiqi hazırlığına ciddi yanaşılmamasına amansız münasibət bəsləyirdi. 
N.Kazımov Asəf Zeynallının xalq musiqisinin, xalq çalğı alətlərinin keşiyində necə 
cəsarətlə durduğunu bütün gücü ilə göstərmək üçün Xalq artisti Səid Rüstəmovun 
xatirələrinə üz tutur. Professor S.Rüstəmov tələbə dostu haqqında söhbət açanda 
xatırlayır ki, Asəf Zeynallı Azərbaycan musiqisinin tezliklə  dünya şöhrəti 
qazanacağını deyir və əlavə edirdi ki, bizim yeni musiqi alətinə deyil, yeni 
inkişafa, yeni zirvələrə ehtiyacımız var. 
Təqdirəlayiqdir ki, əsərdə tədqiqatçı-alim Nazim Kazımov A.Zeynallının 
vəfatından sonrakı illərdə dahi bəstəkar haqqında mətbuatda dərc olunan 
materialların, unudulmaz bəstəkarın xatirəsi ilə əlaqədar keçirilən tədbirlərdəki 
çıxışların təhlil edilməsinə də kifayət qədər yer ayırmışdır. Bu baxımdan 
A.Zeynallının vəfatının birinci ildönümü münasibəti ilə 1933-cü il noyabrın 11-də 
Azərbaycan Dövlət Konservatoriyasında keçirilən gecədə Ü.Hacıbəyovun öz 
tələbəsi haqqında etdiyi məruzə, görkəmli ədəbiyyatşünas-alim prof. Mikayıl 
Rəfilinin 1933-cü il dekabrın 18-də «Bakinskiy raboçiy» qəzetində dərc etdirdiyi 
«Asəf Zeynallının xatirəsinə» adlı məqaləsi təsirlidir və böyük əhəmiyyət kəsb 
edir. 
Musiqişünas-alim Xanlar Məlikovun «Asəf Zeynallı» adlı rus dilində 
broşurası (Bakı, Azərnəşr, 1956), bəstəkarın anadan olmasının 50 illiyi münasibəti 
ilə Xalq artisti Süleyman Ələsgərovun «İstedadlı bəstəkar» («Bakı» qəzeti, 4 aprel, 
1959, № 80), Xalq artisti Əfrasiyab Bədəlbəylinin «Kommunist» qəzetinin 1959-
cu il 5 aprel tarixli nömrəsində dərc etdirdiyi «Asəf Zeynallının xatirəsi», Xalq 
artisti Səid Rüstəmovun «Biz dost idik» («Ədəbiyyat və incəsənət» qəzeti, 19 aprel 
1969), Xalq artisti Tofiq Quliyevin «Mənim ilk müəllimim», Cəfər Zeynallının 
«Asəf yada düşür», Elmira Zeynallının «O, mənim bacılarıma musiqi əsərləri həsr 
etmişdi» adlı məqalələri, jurnalist Qvami Məhəbbətoğlu ilə Məmmədrza 
Bakıxanovun «Qısa ömrün uzun akkordları» adlı müsahibəsi («Zaman» qəzeti, 24 
oktyabr 2002), eləcə də Azərbaycan televiziyasının Asəf Zeynallının həyat və 
yaradıcılığından bəhs edən sənədli filmi də Azərbaycan romansının, simfonik 
musiqisinin banisi Asəf Zeynallının həyatı və irsi barədə maraqlı mənbələrdir. 
1923-cü ildə Asəf Zeynallı 14 yaşında ikən Azərbaycan musiqi məktəbi 
şagirdlərinin Ü.Hacıbəyov tərəfindən keçirilən ilk baxış-konsertini Əfrasiyab 
Bədəlbəyli yuxarıda adı çəkilən məqalədə belə xatırlayır: «O vaxta kimi trubanı 
əsas etibarı ilə hərbi marş aləti kimi tanıyan bir çox dinləyici Asəfin «Rast» 
muğamı əsasında bəstələdiyi musiqi pyesinin gözəl təranəsindən vəcdə gəldilər. 
Asəf öz çalğısını bitirincə, bütün salon onu sürəkli alqışlarla qarşıladı, əsərin bir 
daha təkrar çalınmasında israr etdi. 3-4 dəfə səhnəyə gəlib utana-utana 
salondakılara baş əyən Asəf öz əsərini bir daha ifa etdi». 
Xalq artisti, bəstəkar Tofiq Quliyev özünün, eləcə də Qara Qarayev, Cövdət 
Hacıyev və Zakir Bağırovun da müəllimi olmuş Asəf Zeynallını bir müəllim və bir 
insan kimi güclü cazibə qüvvəsi olan adam kimi xarakterizə edir. Səid Rüstəmov 
Asəf Zeynallının ömrünü bitməmiş, yarımçıq, lakin gözəl bir musiqi əsərinə, 
mahnıya, romansa bənzədir. Süleyman Ələsgərov A.Zeynallının əsərlərinin 
 130 
həmişəyaşarlığının, geniş yayılmasının səbəbini onun melodiyalarının orijinallığı, 
sadəliyi, xalq mahnıları və musiqisi ilə qırılmaz tellərlə bağlı olmasında görür. 
Mikayıl Rəfili Asəf Zeynallının musiqi irticasına, ekzotik xalturaya qarşı mübarizə 
apardığını qeyd edir və onu muğamların və türk mahnılarının ardıcıl qammasında 
yeni Azərbaycan musiqisi yaratmaq üçün zəmin axtardığını yazırdı. 
Bütün bu mənbələri xatırladan, onlara müraciət edən müəllif Nazim 
Kazımov Asəf Zeynallının xatirəsinin əbədiləşdirilməsi üçün mühüm addımlar 
atıldığını da qeyd edir. 1933-cü ildə Azərbaycan Dövlət Konservatoriyasına Asəf 
Zeynallının adı verilmiş (Ü.Hacıbəyovun vəfatından sonra onun adı 1953-cü ildən 
Azərbaycan Dövlət Konservatoriyasına, tələbəsi Asəf Zeynallının adı isə vaxtı ilə 
təhsil aldığı Dövlət Musiqi Texnikumuna verildi), 1942-ci ildə onun adına təqaüd 
təsis edilmiş, bəstəkarın bir çox əsəri nəşr olunmuş, Asəf Zeynallının yubileyləri, 
xatirə gecələri, elmi-praktik konfranslar, «Azərbaycan Respublikasının gənc 
musiqi ifaçılarının Asəf Zeynallı adına I müsabiqəsi» keçirilmiş (1993), 
konsertlərdə bəstəkarın əsərləri ifa olunmuşdur. 
Asəf Zeynallının simfonik musiqi yaradıcılığını araşdıran N.Kazımovun 
fikrincə, onun irihəcmli simfonik janra müraciət edərək məşhur «Fraqmentlər» 
süitasını yazması təsadüfi deyil. O, artıq özünü dram əsərləri üçün yazdığı 
simfonik musiqi parçaları ilə sınamışdı. Asəf Zeynallı 1928-1931-ci illərdə – Türk 
İşçi Teatrında çalışdığı dövrdə bir çox dram tamaşalarına, o cümlədən «Sevil», 
«Dönüş» (C.Cabbarlı), «Hind qızı» (Ə.Həmid), «Gizli əl», «Qanlı səhra» (Cəfər 
Xəndan) və s. kimi çox sayda tamaşalara musiqi bəstələmişdir. Həmin musiqi 
parçalarını yüksək qiymətləndirən N.Kazımov yazır: «Bəstəkar tamaşalara yazdığı 
musiqidə onların mövzu və dramaturgiyasını, hadisələrin və obrazların xarakterini 
açmağa, təsvir və ifadə etməyə nail olmuşdur». 7 fraqmentdən ibarət 
«Fraqmentlər» simfonik süitası 7 tamaşaya yazılmış parçalardan  ibarət olsa da, 
süitanın hissələri arasında ustalıqla məzmun, forma vəhdəti yaradılmış və simfonik 
musiqi kamil əsər təsiri bağışlayır. N.Kazımov «Fraqmentlər»in, eləcə də 
A.Zeynallının digər simfonik janrda yazdığı əsərlərin təhlili zamanı 
Ü.Hacıbəyovun, görkəmli musiqişünas D.Danilovun, professor Validə Şərifovanın 
bəstəkarın yaradıcılığı ilə bağlı fikirlərinə də istinad edir. Qeyd etmək lazımdır ki, 
A.Zeynallının Bakının tarixi və müasir dövrünü tərənnüm edəcək «Bakı» 
simfoniyası üzərində işi yarımçıq qalmışdır. Qəfil ölüm bəstəkarın planlarını 
yarımçıq qoymuşdur. 
Nazim Kazımov A.Zeynallının kamera instrumental yaradıcılığından bəhs 
edərkən göstərir ki, bəstəkarın bu janrdakı əsərləri sənətkarın fərdi yaradıcılıq 
üslubunun, milli kolorit və özünəməxsusluğun, melodik və harmonik dilinin, güclü 
bədii təxəyyülünün və novatorluğunun daha qabarıq üzə çıxması ilə xarakterikdir. 
Tədqiqatçı bəstəkarın kamera-instrumental yaradıcılığındakı əsərlərə aşağıdakı 
kimi təsnifat verir: 
- fortepiano əsərləri; 
- simli-kamanlı alətlər üçün pyeslər. 
Belə bölgüdən sonra N.Kazımov A.Zeynallının fortepiano üçün yazılmış 
əsərlərini – 6 hissədən («Kuklaların yürüşü», «Uşaq və buz» (mahnı), «Oyun», 
«Rəqs», «Qoyunlar» (xalq mahnısı), «Deyişmə») ibarət «Uşaq» süitası, «Durna», 
 131 
«Cahargah» pyesləri və mürəkkəb polifonik formanın səciyyəvi olduğu 9 fuqanı 
sənətkarlıq baxımından təhlil edir, dəyərləndirir və onların Azərbaycan kamera 
musiqisindəki yerini müəyyənləşdirir. Xüsusi ilə vurğulanır ki, A.Zeynallı «Uşaq 
süitası» ilə Azərbaycanda uşaq fortepiano miniatürünün əsasını qoymuş, milli 
fortepiano musiqi üslubunu yaratmışdır. 
Asəf Zeynallının yaradıcılığının janr etibarı ilə rəngarəng olduğunu qeyd 
edən N.Kazımov sənətkarın kamera-vokal yaradıcılığı barədə də geniş söhbət açır 
və göstərir ki, vokal musiqi onun yaradıcılığının əsasını təşkil edir. Bəstəkarın 5 
romansından («Ölkəm», «Sual», «Seyran», «Sərhədçi», «Çadra») birincisi 
A.Zeynallıya sənətkar həmişəyaşarlığı bəxş etmiş, ona əbədi şöhrət qazandırmışdır. 
Bu əsərlə, eyni zamanda o, Azərbaycan klassik romans janrının əsasını qoymuşdur. 
Romansın sözləri böyük Azərbaycan dramaturqu Cəfər Cabbarlıya aiddir. Bu şeir 
dilinin sadəliyi, səmimiliyi, canlılığı, oynaqlığı, obrazlılığı ilə, eyni zamanda 
Vətənə yüksək məhəbbət ruhu ilə seçilir. Asəf Zeynallının ona bəstələdiyi musiqi 
isə şeirin təsir gücünü daha da artırmış, onu dillər əzbəri etmişdir. N.Kazımov 
yazır: «Az qala bir əsrə yaxın müddət ərzində vokalçıların, müğənnilərin 
repertuarından və tədris-vokal repertuarından düşməyən məşhur «Ölkəm» romansı 
bu gün də sevilə-sevilə ifa olunur və dinlənilir». Tədqiqatçı romansın forma, lad, 
tonallıq xüsusiyyətlərini təhlil edir, onun bədii məziyyətlərini araşdırır və bu 
qənaətə gəlir ki, əsərin bu qədər sevilməsinin, populyarlığının kökündə onun milli 
ruhunda, eyni zamanda bəşəri dəyərindədir. 
Asəf Zeynallının digər romanslarını da təhlil edən N.Kazımov sənətkarın 
vokal yaradıcılığında mühüm yer tutan mahnı janrında yazdığı əsərlərə diqqəti 
çəkir və S.Rüstəmin sözlərinə səs ilə fortepiano üçün «Qızıl bayraqlı Türk İşçi 
Teatrosu marşı», M.S.Ordubadinin sözlərinə ikisəsli xor ilə fortepiano üçün «10 il» 
mahnıları, Rəsul Rzanın sözlərinə soprano və messa-soprano ilə simfonik orkestr 
üçün «Araz» mahnı-romansı, səs ilə simfonik orkestr üçün «Seyran» mahnı-
romansı ilə peşəkar vokal incəsənətini zənginləşdirdiyini, milli vokal ifaçılıq 
imkanlarını genişləndirdiyini qeyd edir. Asəf Zeynallı eyni zamanda «Sarı gəlin», 
«Səndən mənə yar olmaz», «Durna», «O qara qaşlar» kimi xalq mahnılarını da 
fortepiano üçün işləmiş və onların hər birini yüksək səviyyəli romans-mahnı kimi 
də musiqi xəzinəmizə bəxş etmişdir. 
Təqdirəlayiqdir ki, tədqiqatçı N.Kazımov A.Zeynallının qısa – 23 illik 
həyatındakı çoxşaxəli fəaliyyətini bütün istiqamətlərdə araşdırmağa səy göstərmiş, 
bu işi peşəkarlıqla yerinə yetirmişdir. Bəstəkarın folklorşünaslıq və pedaqoji 
fəaliyyəti də izsiz qalmamışdır. A.Zeynallı xalq musiqi nümunələrinin 
toplanılmasına, notlaşdırılmasına böyük əhəmiyyət verirdi və bu işdə özü nümunə 
göstərirdi. O, xalq nəğmələrini, əmək, mərasim mahnılarını, aşıq mahnılarını, rəqs 
havalarını toplamaq üçün Qarabağa ezamiyyətə gedən ilk ali təhsilli bəstəkardır. 
Bu səfər ona həyatı bahasına başa gəlsə də (o, ağır xəstəliyə düçar olmuş və vəfat 
etmişdir) o, onlarca xalq mahnısına, rəqs və diringələrə, təsnifə, mərasim 
nəğmələrinə yeni həyat vermiş, onları notlaşdırmışdır. N.Kazımov nota alınmış bu 
cür əsərlərin bəzilərinin – 60-a yaxınının adını çəkir. 
Hələ Konservatoriyada təhsil alan vaxt ora müəllim kimi işə götürülən 
A.Zeynallının pedaqoji fəaliyyəti barədə N.Kazımov yazır: «O, müəllimi 
 132 
Ü.Hacıbəyovla, digər müəllimlərlə əlbir şəkildə peşəkar musiqiçi kadrlarının 
yetişməsi işində fəal iştirak edirdi. Pedaqoji fəaliyyətinin az müddət davam 
etməsinə baxmayaraq, onun müəllimliyi musiqi incəsənətimiz üçün faydalı və 
səmərəli olmuşdur. Belə ki, dərs verdiyi tələbələr arasında sonrakı illərdə 
Azərbaycan musiqisinin görkəmli simaları yetişmişlər: Q.Qarayev, C.Hacıyev, 
S.Rüstəmov, T.Quliyev, Z.Bağırov, M.S.İsmayılov, Əminə Dilbazi… 
Musiqi nəzəriyyəsindən, solfeciodan Konservatoriya və Musiqi 
Texnikumunda dərs deyən A.Zeynallı, həm də musiqi nəzəriyyəsinə dair 
Azərbaycan dilində ilk kitabın («İbtidai not savadı») həmmüəllifidir (müəlliflər: 
A.Zeynallı, S.Rüstəmov, F.Əfəndiyev, Ə.Həsənov). Asəf Zeynallının 
Konservatoriyada dərs verən ilk azərbaycanlı bəstəkar kadrlardan biri olduğunu 
göstərən N.Kazımov sənətkarın təkcə yaradıcılıqla yox, həm də pedaqoji fəaliyyəti 
ilə Azərbaycan musiqi incəsənətinin və təhsilin inkişafında da böyük rol 
oynadığını xüsusi qeyd edir. 
Professor N.Kazımovun böyük və nakam bəstəkar Asəf Zeynallının həyat və 
yaradıcılığı haqqında yazdığı monoqrafiya ilə bağlı dediklərimizi yekunlaşdırsaq, 
bir cümlə ilə bu qənaətə gəlmək olar: istedad haqqında məhəbbət və səriştə ilə 
yazanda ortaya sanballı və kamil əsər çıxır. 
Elə buradaca qeyd etmək yerinə düşər ki, zəngin elmi-pedaqoji təcrübəsi 
olan tədqiqatçı, Əməkdar incəsənət xadimi, pedaqoji elmlər namizədi, professor 
Nazim Kazımov «Asəf Zeynallı» adlı monoqrafiyasınadək özünü istedadlı 
musiqişünas kimi təsdiq etmişdir. 1997-ci ildə o, «Ümumtəhsil məktəblərində 
şagirdlərin musiqi qabiliyyətlərinin inkişafında muğam nümunələrindən istifadə 
üzrə işin sistemi» mövzusunda namizədlik dissertasiyasını müdafiə etmişdir. 
N.Kazımov «Tar ilə fortepiano üçün pyeslər» (1999), «Ümumtəhsil məktəblərində 
muğamların tədrisi məsələləri» («Çaşıoğlu», 2000), «Səid Rüstəmov» («Çaşıoğlu», 
2007), «Azərbaycan Milli Konservatoriyası xalq çalğı alətləri fakültəsinin bakalavr 
pilləsi və orta ixtisas musiqi məktəbləri üçün «Pedaqoji təcrübə» (2007), «Musiqi 
Kolleci – 110» («Nurlan», 2008) kimi dərs vəsaitlərinin müəllifi, ümumtəhsil 
məktəblərinin rus bölməsinin 7-ci, 8-ci sinifləri üçün «Muzıka» («Olaylar», 2006; 
«Maarif», 2006), ümumtəhsil məktəblərinin Azərbaycan bölməsinin 5-ci, 7-ci, 8-ci 
sinifləri üçün «Musiqi» («Kövsər», 2007; «Maarif», 2007) kimi dərsliklərin 
həmmüəllifidir. Alimin onlarca elmi-metodik vəsaiti, elmi, elmi-publisistik 
məqaləsi nəşr olunmuşdur. Haqqında bəhs etdiyimiz «Asəf Zeynallı» 
monoqrafiyası da Təhsil Nazirliyinin əmri ilə dərs vəsaiti kimi çap olunmuşdur. 
 
 
“Qobustan” sənət toplusu, 2-ci nömrə 2010 
 
              
DüĢündürən və qürur verən «ilk»lər  
 
Məlum həqiqətdir ki, problemin, məsələnin mahiyyətinə varmaq, daha dərin 
qatlara nüfuz etmək, ilk məxəzdən, mənbədən qidalanmaq tədqiqatçıya nüfuz, 
 133 
tədqiqata sanbal gətirir. Akademik Hüseyn Əhmədovun və mərhum professor 
Xeyrulla Məmmədovun timsalında arxiv sənədləri, mətbu orqanlarla – qəzet və 
jurnalların dəstləri ilə işləmək ehtirasının, həvəsinin, eyni zamanda bu sərvətə 
münasibətdə diqqət və həssaslığın, qayğının parlaq nümunəsini görmək olar və bu, 
qibtəediləndir. Akademik H.Əhmədov keçmiş SSRİ-nin Moskva, Sankt-Peterburq, 
Kazan, Həştərxan və sair kimi iri şəhərlərinin kitabxana və arxivlərindən gen-bol 
istifadə ilə kifayətlənməmişdir. O, həmin mərkəzlərdən əldə etdiyi minlərlə 
sənədin surətini hər biri 500-600 səhifə olmaqla, 50 (!!) cilddən ibarət toplu 
halında hazırlamışdır. Yolu Respublikanın Dövlət arxivlərinə düşən hər kəs orada 
prof.Xeyrulla Məmmədovun izini görəcəkdir. Tanınmış tədqiqatçı qəzet-jurnal 
dəstləri, arxiv sənədləri ilə işləməkdən yorulmazdı. 
Minirə xanım Dilbazinin qələmə aldığı «XIX əsrin ikinci yarısı – XX əsrin 
əvvəllərində Bakının musiqi həyatı» adlı kitabı ilə ilk tanışlığım mənə qeyri-
ixtiyari yuxarıda adlarını çəkdiyim alimləri xatırlatdı. M.Dilbazi də eyni həvəs və 
maraqla arxiv və kitabxanalarda işləmiş, minlərlə sənədin içərisindən ən 
dəyərlisini, faydalısını, ümumiləşdirmələr üçün xarakter, tipik olanı seçmiş, 
qruplaşdırmış və özünün fikir və mülahizələrini, qənaətlərini əsaslandırmaq üçün 
onlardan bacarıqla istifadə etmişdir. Professor M.Dilbazi XIX əsrin ikinci yarısı, 
XX əsrin əvvəllərində Bakının musiqi həyatının tam mənzərəsini əks etdirmək, 
qastrol səfərləri, simfonik və opera mövsümləri, şəhər musiqiçilərinin maarifçilik 
fəaliyyəti, musiqi təhsili, yerli sazəndə və xanəndələrinin mədəni həyatdakı yeri və 
rolu, milli musiqi ilə rus-avropa klassik musiqisinin qarşılıqlı təsiri haqqında geniş 
təəssürat yaratmaq üçün arxiv sənədləri və qəzet, jurnal materiallarından yerli-
yerində istifadə etmiş, öz mülahizə və mühakimələrini əsaslandırmaq, mövcud 
tədqiqatlara münasibətini bildirmək üçün tutarlı, sanballı sitatlardan 
faydalanmışdır. Bütün bunlar problemlə bağlı qəti rəyin formalaşmasına, 
tədqiqatın elmi çəkisini və dəyərini artırmağa xidmət etmişdir. Mədəni həyatın bir 
parçasını öyrənmək baxımından bu əsərin qiyməti böyükdür, ölçüyəgəlməzdir. 
Mən prof.M.Dilbazinin əsərinin başqa bir cəhəti üzərində xüsusi dayanmaq 
istərdim. Bu gün – müstəqillik dövründə milli-mənəvi-mədəni sərvətimizin müasir 
tələblər baxımından, obyektiv araşdırılması son dərəcə aktualdır, əhəmiyyətlidir. 
İctimai-siyasi, ədəbi-mədəni, mətbu, hərbi, iqtisadi, fəlsəfi fikir tariximizin 
dərindən, geniş tədqiqinə, həmin sahələrin sovet dövründə saxtalaşdırılmış 
səhifələrinin işıqlandırılmasına böyük ehtiyac vardır. Fikrimcə, istedadlı alim 
M.Dilbazinin bu əsəri digər sahə tədqiqatçıları üçün gözəl nümunə, yaxşı örnəkdir. 
Monoqrafiyada müraciət olunan dövrdə Bakının musiqi həyatı ilə bağlı, demək 
olar ki, heç bir qaranlıq, gizli məqam qalmamışdır. 
Bu əsər, heç şübhəsiz, Bakının musiqi həyatı ilə bağlı ensiklopedik nəşrdir. 
Burada «ilk dəfə» sözləri ilə başlayan onlarca suala, o qədər də «ilk dəfə» ifadəsi 
ilə başlayan cavab da tapmaq olar. Bakıda ilk operanın səslənməsi, ilk opera teatrı, 
ilk simfonik orkestr, ilk simfonik konsert, ilk musiqi sinifi, ilk musiqi məktəbi, ilk 
teatr binası, ilk sirk binası, ilk istirahət parkı, rus dilində ilk qəzet, ilk dövlət 
məktəbi, ilk qadın müsəlman məktəbi, ilk şəxsi kitabxana, ilk kitab, ilk musiqi 
mağazaları, ilk teatr tamaşası, kamera musiqisindən ibarət ilk konsert, ilk Şərq 
konserti, ilk Azərbaycan musiqili səhnəciyi, ilk orkestr konserti, ilk xor, 
 134 
Çaykovskinin skripka konsertinin ilk ifaçısı (və bu qəbildən olan onlarca «ilk»…), 
ilk musiqiçilər cəmiyyəti, musiqi və teatr həvəskarlarından ibarət ilk özfəaliyyət 
dərnəkləri, ilk operetta, ilk dram tamaşaları, Azərbaycan dilində ilk operanın 
tamaşası, ilk azərbaycanlı aktyorlar, opera parçalarını nümayiş etdirən ilk 
kinoteatrlar, Azərbaycan musiqisindən ibarət ilk konsert, ilk xanəndə və 
sazəndələrimiz, ilk milli opera müəllifi, ilk opera rejissoru, ilk opera dirijoru, 
operada ilk qadın rolunun ifaçısı, ilk milli opera truppası, ilk musiqili komediya, 
ilk kino, ilk müsəlman qadın fortepiano müəllimi, Moskva Konservatoriyasının ilk 
azərbaycanlı qadın məzunu, konsertdə çıxış edən ilk azərbaycanlı qadın pianoçu, 
ilk azərbaycanlı professional qadın müğənni, ilk Azərbaycan mahnı məcmuəsi, 
musiqi məsələlərindən bəhs edən ilk traktat, RMC BŞ-nin ilk konserti, ilk balet 
qastrolları, ilk tələbə xoru, ilk tələbə konserti, dünya şöhrətli bəstəkarların 
operalarının Bakıda premyeraları… - bütün bunlar haqqında M.Dilbazinin əsərində 
yazılmışdır. Buradaca qeyd etmək yerinə düşərdi ki, M.Dilbazi əsərinin birinci 
cümləsində Bakını Avropa və Asiyanın qovuşacağında yerləşən böyük və qədim 
mədəniyyət mərkəzi kimi təqdim edir. Bu nöqteyi-nəzərdən Bakının mədəni 
mühitində baş verən əlamətdar və ilk hadisələri, elə Şərq, türk-islam dünyasının 
ilki kimi qəbul etmək lazımdır. Başqa sözlə, «Bakıda» əvəzinə «Şərqdə», yaxud 
«türk-islam dünyasında» yazsaq, yanılmarıq. 
Bir məsələni də vurğulamaq vacibdir. Tədqiqatçı M.Dilbazi faktları 
sadalamaqla, hadisələri təsvir etməklə kifayətlənmir. O, fakt və hadisələri təhlil 
edir, ümumiləşdirir, onlara münasibət bildirir, müəyyən elmi-nəzəri qənaətlərə 
gəlir. İctimai mühitdə gedən proseslərlə mədəni həyatda baş verən dəyişiklikləri 
əlaqələndirir, prosesləri dərindən və diqqətlə izləyir, ən xırda detalları belə 
nəzərdən qaçırmır. Tutarlı fakt, möhkəm məntiq, doğru mülahizə, məharətli 
ümumiləşdirmələr, sanballı nəticələr – professor M.Dilbazinin kitabının başlıca 
xüsusiyyətlərini məhz bu ifadələrlə xarakterizə etmək olar. 
Və sonda, professor M.Dilbazinin uzun illərdən bəri məhsuldar və gərgin 
fəaliyyətinin nəticəsi olan bu əsərin intişarı ölkədə mədəniyyət, konkret musiqi 
sahəsində aparılan siyasətin məhsulu, parlaq təzahürüdür. Muğam müsabiqələri, 
müxtəlif musiqi festivalları, xanəndələrlə bağlı irimiqyaslı proyektlərin (məsələn, 
«Qarabağ xanəndələri» albomu) həyata keçirilməsi heç şübhəsiz ki, Bakının 
musiqi həyatının daha dərindən tədqiqini də zəruri edirdi ki, bu işin öhdəsindən 
professor M.Dilbazi bacarıqla gəlmişdir. 
 
      Prof. Minirə Dilbazinin  «Bakının 
      musiqi tarixi» (Bakı, «Mütərcim»   
      nəĢriyyatı, 2007) adlı kitabına ön söz 
             14 aprel 2007 
 
 
 
 
 
 
 135 
Ġranda etnopolitik hərəkatlar haqqında  
 
 
 İstənilən ölkənin etnik mənzərəsi, toplumların həyat, düşüncə tərzi, 
milliyyətçilik, onun təzahürat formaları, cəmiyyət və dövlət quruluşunda etnik 
faktorun rolu və yeri ciddi maraq doğuran məsələlərdir. Bu nöqteyi-nəzərdən bir 
tərəfdən coğrafi, tarixi, mədəni, dini baxımdan bizə yaxın, doğma olan, digər 
tərəfdən isə ərazi və əhalisinin mütləq üstünlük təşkil etdiyi Cənubi Azərbaycanı 
iki əsrdən də çox bir dövrdə əsarətdə saxlayan, azərbaycanlıları dildən, məktəbdən 
– adi insan haqlarından məhrum edən İranda etnopolitik hərəkatların tədqiqi son 
dərəcə aktual və əhəmiyyətlidir. Nəzərə alsaq ki,  rejim və ideologiyanın tələbləri, 
yasaqları ucbatından Sovet hakimiyyəti illərində (1920-1991) bu mövzu 
tədqiqatdan kənarda saxlanılmış, yaxud saxtalaşdırılmış, fakt və hadisələr qərəzli 
münasibətə tuş gəlmişdir, o zaman problemin araşdırılmasının zərurəti daha 
qabarıq görünər.  
Bütün deyilənlər onu söyləməyə əsas verir ki, doktor Gülarə Yeniseyin 
«İranda etnopolitik hərəkatlar (1922-2004)» əsəri (İstanbul, 2008, «Ötüken 
nəşriyyat. A.S.» 256 səh.) həm praktik, həm də elmi-nəzəri baxımdan böyük 
əhəmiyyət kəsb edir və elmi-tədqiqat işində qonşu ölkədə etnopolitik hərəkatlar 
fundamental şəkildə bir sıra aspektlərdən – tarixi, ictimai-siyasi, mədəni-sosial 
istiqamətlərdən araşdırılmış, dəyərləndirilmişdir. 
Maraqlı və diqqətçəkəndir ki, tədqiqat İranda etnopolitik hərəkatların son 
100 ilə yaxın bir dövrünü əhatə etsə də, müəllif tarixə ekskurs edir, etnopolitik 
hərəkatın rüşeymlərinə, formalaşması və inkişaf mərhələlərinə nəzər salır, prosesi 
ardıcıllıqla izləyir, ciddi mühakimələr irəli sürür, fikirlərini tutarlı dəlillərlə 
əsaslandırır. 8 bölmədən ibarət əsərdə türk, rus, fars, ingilis, tacik, qırğız, Amerika, 
Azərbaycan, İsveç, ərəb, erməni müəlliflərinin mövzu ilə bağlı 200-dək kitab, 
məqalə, internet materiallarından, zəngin etibarlı mənbələrdən gen-bol istifadə 
olunmuşdur.  
Doktor G.Yenisey tədqiqat obyektinin araşdırılma tarixini, işlənmə 
dərəcəsini, mövzunun aktuallığını, əhəmiyyətini ətraflı göstərir, elmi-nəzəri 
qənaətlərini məharətlə ümumiləşdirir. 
Kitabı cəsarətlə müasir iranşünaslığa parlaq töhfə kimi də dəyərləndirmək 
olar. Fikrimizcə, elmi-tədqiqat işi Azərbaycan üçün xüsusi əhəmiyyət kəsb edir və 
bu tədqiqat problemə yeni yanaşma tərzi, örnək kimi də cəlbedicidir. Əsərin 
respublikada nəşri bu gün həmişəkindən daha çox aktual görünən etnik problemin 
ən müxtəlif baxış bucaqlarından dəyərləndirilməsi və doğru nəticələr çıxarılması 
baxımından da vacibdir. 
Bu kitabın müvafiq elmi institutlarda mütəxəssislər tərəfindən 
qiymətləndirilməsi eyni zamanda mövzu ilə bağlı yeni konfrans, simpoziumların 
keçirilməsinə, beləliklə, problemin yeni istiqamətlərdə və daha geniş dairədə 
araşdırılmasına təkan ola bilər. 
Fikirlərimi kitaba yazılmış qısa annotasiyada verilmiş iki sualı 
dəyərləndirməklə bitirmək istərdim. Suallar belədir: «Etnik milliyyətçilik 
baxımından İranda vəziyyət necədir? Bu inkişaf Orta Şərqə və qlobal siyasi həyata 
 136 
necə və hansı ölçüdə təsir göstərə bilər?» Əsərdə müəllif bu suallara tam, dolğun 
və əhatəli cavab verə bilmişdir. 
 
        «525-ci qəzet», 30 oktyabr 2008 
 
 
 
Könüllərə məhrəm, yaralara məlhəm kəlamlar 
 
Türkiyənin iş adamı Əli Poladın tərtib etdiyi «Üç min ilin hikməti» adlı 
möhtəşəm kitabla (Bakı, «Yurd» Nəşriyyat Poliqrafiya Birliyi, 2002, 719 səh.) elə 
ilk təmas «Sözlə yarananlar, sözü yaşadanlar» adlı kitaba (Bakı, «Əbilov, Zeynalov 
və oğulları» nəşriyyatı, 2001, 307 səh.) yazdığım «Müəllifdən» adlı ön sözdəki 
cümlələri xatırlatdı: «Müsəlmanların müqəddəs kitabı Quranın Əl-Bəqərə (İnək) 
surəsinin 117-ci ayəsində deyilir ki, göyləri və yeri icad edən, yoxdan yaradan 
Odur. Bir işin yaranmasını istədiyi zaman ona – o işə yalnız: «Ol» - deyər, o da 
fövrən olar. Deməli, bəşər övladı da daxil olmaqla onun gördükləri və 
görmədikləri, duyduqları və duymadıqları, dərk etdikləri və etmədikləri, 
toxunduqları və toxunmadıqları, eşitdikləri və eşitmədikləri nə varsa, hamısı «ol» 
sözü ilə yaranmışdır. Bibliyada da deyilir ki, əvvəl söz olub. 
Sözdən yaranan insan həmişə sözlə yaşamağa səy edib, təxəyyül və 
təfəkkürünün imkan verdiyi çərçivədə də sözlə ecazkar bir «dünya» yaradıb. 
İnsanın ən böyük qüdrəti, möcüzəsi sözlə yaratdıqlarındadır». 
«Üç min ilin hikməti» adlı kitabı mübaliğəsiz insan təfəkkürünün əsrlər 
boyu yaratdığı möcüzələr xəzinəsi adlandırmaq olar. Bəşər övladının 
gerçəkləşdirdiyi bütün ideyalar öz başlanğıcını sözdən götürür. İbtidai insanların 
yaratdığı daş alət, ox-kamanlardan üzü bu tərəfə elmin, informatikanın son 
nailiyyətlərinədək söz insanın ən böyük silahdaşı olmuşdur. İnsan sözdən güc 
almış, qidalanmışdır. Söz bəzən atəş olmuş, yandırmış-yaxmış, bəzən çiçək olmuş, 
ətrafa ətir saçmışdır. Söz məhəbbət yaratmış, söz nifrət püskürtmüşdür. 
Müharibələr, fəlakətlər sözlə başlamış, sözlə bitmişdir. Əli Polad bu deyimində nə 
qədər haqlıdır: «Müqəddəs kitablar – Söz, dövlətləri çiynində saxlayan qanunlar – 
Söz, hikmət, fəzilət – Söz. Dünyanın adı bilinən və bilinməyən hər ölkəsindən, 
tarixin hər dövründən süzülüb gələn işıq – Söz. Suallara cavab verən də, cavablara 
ayna tutan da – Söz» («Ön söz»dən). 
Böyük Sözü seçib toplamaq, yaymaq, təbliğ etmək, fikrimizcə, elə böyük 
Söz yaratmaq qədər çətin, şərəfli və müqəddəs işdir. Axı, hər insan Əli Poladın 
təbirincə desək, bir gün vəfa və sədaqət hissi ilə, bir gün eşq-məhəbbətlə, bir gün 
də dövlət və qanunla, yaxud da cəmiyyət həyatı, ailə ilə bağlı kəlama ehtiyac 
duyur. Bax, bu zaman illərin, əsrlərin və əsərlərin süzgəcindən keçib gələn, tarixin, 
təbəddülatların sınağına sinə gərən Söz əldən tutur, yardımçı olur. 
Kitab 8 fəsildən, 99 bölmədən ibarətdir. Kəlamlar mövzusuna, mahiyyətinə, 
məna çalarlarına görə uğurla təsnif edilmişdir: həyat-insan, dövlət-cəmiyyət, iş-
zəhmət-hünər, idrak, münasibət, ailə, mənəviyyat, yaradıcılıq. Müəllifləri məlum 
 137 
və naməlum olan 6473 kəlamın toplandığı kitab coğrafi, dini, irqi, milli sərhəd 
tanımır. Burda əsas meyar kəlamın təsir gücü, qüdrəti, götürdüyü yükdür. Kitabda 
müqəddəs səmavi kitablar – Tövrat, İncil və Qurandan, elmi-fəlsəfi, ədəbi-tarixi 
qaynaqlardan, o cümlədən türk dünyasının şah əsəri «Kitabi-Dədə Qorqud»dan 
hind eposu «Vikramaçarita»dan, «Qabusnamə»dən, «Kəlilə və Dimnə»dən, atalar 
sözlərindən, bəşər övladının yaratdığı qanunlardan dəyərli deyimlər, sitatlar verilir. 
Burada qədim yunan riyaziyyatçısı Arximed, filosofu Aristotel, tarixçisi Deodor, 
şairi Homer, alman mütəfəkkiri Höte, fransız filosofu, yazıçısı Volter, ingilis 
dramaturqu, şairi Şekspirdən tutmuş ən müxtəlif peşə sahiblərinin, dövlət və 
ictimai xadimlərin ehkama çevrilmiş, dillər əzbəri olmuş kəlamları öz əksini 
tapmışdır. Yeri gəlmişkən qeyd edək ki, Əli Poladın qırx ilə yaxın bir müddətdə 
seçib topladığı kəlamlardan ibarət bu kitab Türkiyədə beş dəfə nəşr olunmuş, dörd 
nəşrin tam sayı qardaş məmləkətdə və dünyanın digər ölkələrində oxuculara 
təmənnasız paylanmışdır. Təqdirəlayiqdir ki, sonuncu dəfə Azərbaycanın ictimai-
siyasi, ədəbi-mədəni həyatında parlaq iz qoymuş bir sıra görkəmli xadimlərin də 
kəlamları verilmişdir. Kitab «çağdaş demokratik Azərbaycanın memarı» Heydər 
Əliyevin portreti və qısa tərcümeyi-halı ilə açılır, əsərin içərisində də onun 
kəlamlarından istifadə olunur. Azərbaycan mədəniyyətinin parlaq simalarından 
M.F.Axundzadə, H.Zərdabi, Ü.Hacıbəyov, A.Səhhət, Məhəmməd Hadi, 
M.Ə.Rəsulzadə, Mirzə Cəlil, S.Vurğun, Şəhriyar, İlyas Əfəndiyev, Rəsul Rza, 
Bəxtiyar Vahabzadə, Elçin, Anar, Əkrəm Əylisli kimi qələm, söz sahiblərinin də 
müdrik hikmətamiz fikirləri öz əksini tapmışdır. «Zəngin dövlət, zəngin vətən, 
zəngin vətəndaş» prinsipini özü üçün həyat kredosu seçən iş adamı, maarifçi-ziyalı 
Əli Poladın deyimləri də diqqəti çəkir. 
Kitabın dəyəri ölçüyə gəlmir. Bəzən güldürən, bəzən fikrə daldıran, 
düşündürən bu kitab milyonlarla insanın, onlarca xalqın əsrlər boyu miras qoyub 
getdiyi, köhnəlməyən, təzə-tər, təravətli, təsirli mənəvi sərvətdir. Son dərəcə böyük 
işin öhdəsindən fədakarlıqla, məharətlə gələn Əli Polad təvazökarlıqla 
toplananların artırılmasının və azaldılmasının mümkünlüyünü hesab edir və 
gələcəkdə daha təkmil nəşr üçün oxuculardan dəyərli təkliflər gözləyir. O, yazır: 
«Əgər bu kitabdan tək bir kəlam yaralara məlhəm, könüllərə məhrəm olacaqsa, biz 
də özümüzü məqsədimizə çatmış sayacağıq». 
P.S. Fikrimizcə, Elçinin «Ədəbi düşüncələr»indən (QAPP-Poliqraf, Bakı, 
2002, 249 səh.) sonra «Üç min ilin hikməti» son illərin bu qəbildən olan ən uğurlu 
nəşridir. 
P.P.S. Bu yazının son nöqtəsini qoyanda ANS telekanalı ilə çıxış edən bir 
azərbaycanlı iş adamının çıxışı diqqətimi çəkdi. O, bəzi yerli icra hakimiyyəti 
orqanlarının sahibkarlara qarşı mövqeyindən şikayətlənərək deyirdi ki, onlar 
sahibkarların fəaliyyət göstərdiyi ərazidəki problemləri bizim vasitəmizlə həll 
etmək istəyirlər. Bu qafa və düşüncə tərzi ilə o, çəkinmədən xeyriyyəçi Əli Poladı 
da Elmlər Akademiyasının, Mədəniyyət Nazirliyinin, bir sıra institutların, onlarca 
sahə mütəxəssisinin işini yerinə yetirdiyinə görə qınaya bilər… 
 
       «Xalq qəzeti», 5 fevral 2000. 
 
 138 
 
Yerdən qaldırmaq missiyası 
 
Çağdaş Azərbaycan ədəbiyyatında öz sözü, yeri və çəkisi olan Hüseynbala 
Mirələmovun ədəbi uğurları, toxunduğu mövzular, problemlər, əsərlərinin 
aktuallığı, əhəmiyyəti, ideya-istiqaməti, yazıçının irsində sənətkarlıq məsələləri 
barədə sanballı, nüfuzlu tədqiqatçılar KİV-də dərc etdirdikləri çoxsaylı məqalə və 
resenziyalarda öz fikir və mülahizələrini bölüşmüşlər, heç şübhəsiz ki, bu 
istiqamətdə araşdırmalar bundan sonra da davam etdiriləcəkdir. İstedadlı və 
məhsuldar yazıçının əsərlərinə ədəbi mühitin, oxucu auditoriyasının artan marağı 
fikrimizi təsdiqləyir. 
Bu gün mən söz sərrafı H.Mirələmovun ədəbi yaradıcılığı haqqında yox, 
onun «Kredo» qəzetində (8 oktyabr 2005-ci il, № 73 (349) dərc etdirdiyi, 
«Demokratik seçkilər Azərbaycanın sağlam gələcəyidir, yaxud cəmiyyəti 
aldadanlar özlərini aldadırlar» adlı publisistik yazısı barədə danışmaq istərdim. Bu 
yazı layiq olduğu millət vəkilliyinə bir namizədin sadəcə platforması, seçkiqabağı 
təbliğatı, seçki kampaniyası prosesi, gedişatı ilə bağlı düşüncələri deyil, bu, 
vətənini, dövlətini, millətini tükənməz məhəbbətlə sevən, Azərbaycan 
cəmiyyətinin bütün təbəqələri ilə sıx təmasda, ünsiyyətdə olan, təcrübəsi, səriştəsi 
ilə iqtisadi, mədəni, ictimai-siyasi və ədəbi həyatda fərqlənən bir ziyalının müstəqil 
respublikamızın indiki inkişaf mərhələsində ictimai-siyasi mühitə baxışıdır. Bu 
baxış nüfuzedicidir, dəmir məntiqə, ciddi təhlilə, hərtərəfli müşahidələrə əsaslanır. 
Müəllifin qənaətləri obyektiv və real, mühakimələri, mülahizələri inandırıcıdır. 
Ölkədə seçkiqabağı gedən prosesləri H.Mirələmov incəliklərinə qədər izləmiş, baş 
verən hadisələri təfərrüatı, təfsilatı ilə qələmə almış, bir sözlə, ictimai-siyasi 
mühitin bütün mənzərəsini məharətlə qələmə almışdır. Mənəvi zənginliyi, yüksək 
mədəniyyəti, ədaləti bəşər övladının ali dəyərlərindən hesab edən H.Mirələmov 
yazır: «Kimin mənəvi aləmi zəngindirsə, həqiqi və sağlam mübarizə üçün mənəvi 
gücü tükənməyibsə, o da seçicilərin gözündə yüksəlir. Ancaq kimin imkanı 
tükənibsə və sağlam mübarizəyə mənəvi gücü çatmırsa, o daha çox yalan vədlər 
verir, mübarizənin mənəvi-əxlaqi prinsiplərinə arxa çevirir, nəyin bahasına olursa-
olsun, hətta cəmiyyətə ən ağır zərbə vurmaq bahasına belə qalib gəlməyə çalışır». 
Müəllifin – millət vəkilliyinə namizədin bu fikri sadəcə bir qənaət deyil, bu, 
xəbərdarlıqdır, həyəcan təbilidir, narahatçılıqdır. Özü də bir fərdin özü üçün 
nigarançılığı deyil, bu, bütün cəmiyyətə, bütün seçicilərə ünvanlanmış bir mesajdır. 
İnformasiya kanallarının artdığı, söz, mətbuat azadlığının, digər demokratik 
dəyərlərin bərqərar olduğu bir cəmiyyətdə bir sıra insanlar hay-küyün- yalançı 
vədlərin, populist çıxışların əsirinə çevrilirlər. Təbii ki, bu da «tarixin dərslərini 
kifayət qədər bilən, günün reallıqlarını görən, «Azərbaycanın daha firavan olması, 
gələcək nəsillərin daha yaxşı yaşaması üçün çalışan» bir ziyalının diqqətindən 
yayına bilməzdi. Odur ki, H.Mirələmov özünəməxsus tərzdə, cəsarətlə dünəni 
ləkəli, kölgəli, gələcəyi qaranlıq və perspektivsiz radikal müxalifətə sərt sözünü 
deyir. Müəllif müxalifətin anatomiyasını məharətlə açır, onun nümayəndələrinin 
 139 
indiyə kimi heç bir fayda vermədiklərini, bundan sonra da heç bir xeyir verə 
bilməyəcəklərini inandırıcı şəkildə əsaslandırır. 
Ədəbi yaradıcılıqda olduğu kimi, H.Mirələmov burada da öz prinsiplərinə 
sadiqdir, o gerçəyi təhrif etmədən təqdim edir. O, təkcə «xalqın ayağından 
çəkməklə onu siyasi, mənəvi, iqtisadi girdaba salan», «sözlə möhtəvirlik edən» 
radikal müxalifətin nümayəndələrini yox, həm də «ağlına gələni dilinə gətirməklə, 
sözü saf-çürük etmədən boşboğazlıqla nəyəsə nail olmağa cəhd göstərənləri» də 
haqlı olaraq qınayır. 
Siyasi publisistikanın parlaq nümunəsi olan bu yazıda H.Mirələmov bir 
tərəfdən öz oxucusunu inandırmaq, fikirlərini əsaslandırmaq, digər tərəfdən yazını 
daha oxunaqlı, mənalı, maraqlı etmək, oxucunu yormamaq üçün klassiklərin 
kəlamlarına, xalq deyimlərinə müraciət edir. 
Hüseynbala Mirələmovun müdriklərdən gətirdiyi bir gözəl deyim onun 
özünə də eyni dərəcədə aiddir: insan dilinin arxasında dayanıb, danışdır, onun 
kimliyini gör. Bəli, bu siyasi oçerki oxuduqca H.Mirələmovun qəlbi, nəbzi 
torpaqla, vətənlə, millətlə vuran obrazı göz önündə canlanır; tutarlı, təkzibolunmaz 
faktlara istinad edir, hadisə və prosesləri hərtərəfli təhlil etməyə üstünlük verir, 
toxunulan məsələyə münasibət bildirir, mövqeyini açıq və prinsipial şəkildə ortaya 
qoyur. O, «qışqır-bağır ustalarının» istər Qarabağ problemi, istərsə də xalqın rifah 
halının yüksəldilməsi ilə bağlı səbatsız mövqe və yalançı vədlərini yalnız 
hakimiyyət, kreslo, vəzifə davası kimi xarakterizə edir və xalqı ayıq olmağa, 
qurduğumuz dövləti, əmin-amanlığı qorumağa, dağıdıcı qüvvələrə «yox» deməyə 
səsləyir. H.Mirələmov Azərbaycan xalqının haqqın, ədalətin tərəfində duracağına, 
sabitliyə, əmin-amanlığa, firavan həyata, onun qurucularına, səs verəcəklərinə 
əmindir, o, buna inanır. Adı çəkilən publisistik nümunə yerində işlədilən obrazlı 
ifadələri, canlı, oynaq dili, sanballı faktları, dərin təhlili ilə öz təsir gücünü artırır. 
Oxucular sosial vəziyyətinə, siyasi mənsubiyyətinə, yaşına, həyat və 
düşüncə tərzinə görə bir-birindən fərqlənir. Odur ki, onları şərti olaraq iki qrupa 
bölmək olar: təqdir edənlər, tənqid edənlər. Əminəm ki, bu yazı qəlblərə və 
beyinlərə nüfuz, təsir etmiş müəllifin mövqeyi ilə razılaşmayanların, onu qəbul 
etməyənlərin sırası seyrəlmişdir. Bu mənada H.Mirələmov öz məqsədinə, 
məramına çatmış, büdrəyib yıxılmış, yaxud da yıxılmaqda olan bir çox adamı 
yerdən qaldırmağa növbəti dəfə müvəffəq olmuşdur. Bunu o, bir qəzet məqaləsi ilə 
bacarırsa, deməli o millət vəkili tribunasından daha çox və daha faydalı işlər 
görməyə qadirdir. 
 
             «Kredo» qəzeti, 2005. 
 
 
 
 
 
 
 
 140 
«Əkinçi»dən «ulduz»lara, «kral»lara və  
«Ģair»lərə bir mesaj 
 
Azərbaycan milli mətbuatının özülü və Ģah əsəri «Əkinçi»nin 1 sentyabr 
1877-ci il tarixli 18-ci nömrəsindəki bir material diqqətimi çəkdi və çox aktual 
olduğu üçün onu olduğu kimi oxucuların diqqətinə təqdim etməyi lazım 
bildim. 
 
   
 
Məlumdur ki, hər kəsin mahnıdan xoşu gəlir və bir yaxşı sövtü (səsi – T.A.) 
olmayan da özü mızıldamağa durur. Bu səbəbə mahnı çərəndiyat hesab olunur isə 
də, çox vacib şeydir. Ona binaən (görə – T.A.) onun mənasını yaxşılaşdırmaq 
səyinə düşmək lazımdır. 
Hər tayfanın vətəndarlıq və millətin keçmişində olan yaman və yaxşı 
günlərini şərh edən mahnıları olur ki, bu mahnılar ağızdan-ağıza düşüb milləti 
birləşdirməyə bais olur. Amma bizim mahnılara baxan gərək təəccüb eləsin ki, 
xudavənda, onları kim və nə üçün düzəldib. Onların çoxunun ki, avam çağırır, heç 
mənası olmur. Məsələn: 
 
     Ağacda oturub sərçə, 
    Niyə uzunsan, ay küçə? 
    Sən harda qaldın, ah beçə, 
    Ey yar, ey yar, ay qaragöz. 
 
Belə çağıranların barəsində doğru deyiblər ki, eşşəyin anqırmağı özünə xoş 
gəlir, amma çifayda, eşşək anqıra gəzir və onu belə anqırmaqdan xilas etmək 
səyinə düşən yoxdur. Bizim kamallı hesab olunan qardaşlarımız Hafiz, ya Sədinin 
bu məzmunda şeirlərini oxuyurlar: meyi düsalə və yar çəhardəh salə və ya məkün 
təkyə bərmali-dünya və püşt (İkiillik şərab və on dörd yaşında məşuqə və ya dünya 
malına belə bağlamaq) ki, bunlar avam çağıran mahnılardan da yamandır. Avamın 
ağzına qeyr mahnı da salmaq olur, amma məkün təkyə bərmali-dünya çağıran 
qardaş vəfat edib, öz ağlaşmasını çağırır və onun sağalmağına ümid yoxdur. 
Belədə yaxşı olurdu ki, bizim şüəralar bir-birini həcv, ya mədh etmək 
əvəzinə zikr olan məzmunda mahnılar düzəldeydilər ki, onlar ağızdan-ağıza düşüb 
xalqı nadanlıqdan danalığa (biliyə, elmə – T.A.) təhrik etməyə bais oleydi. 
 
 
 
“Ədəbiyyat qəzeti” , 3 oktyabr 2003 
 
 
 
 
 141 
 
Dissertasiya və avtoreferatlara rəylər 
 
 
Filologiya elmləri namizədi Cahangir Əbdüləli oğlu Məmmədovun 
(Məmmədlinin) “Azərbaycanda jurnalistikanın müasir inkiĢaf meylləri” 
mövzusunda filologiya elmləri doktoru alimlik dərəcəsi almaq təqdim etdiyi 
dissertasiyanın avtoreferatına 
R  Ə  Y 
 
        30 ildən də çoxdur ki, Azərbaycan jurnalistikasının elmi-nəzəri və praktik 
problemləri sahəsində çalışan mütəxəssislər sırasında Cahangir Məmmədov 
özünəməxsus dəst-xətti, mövqeyi olan tədqiqatçı – pedaqoq kimi tanınır. Son 
illərdə isə C. Məmmədov müasir dövr jurnalistikasının qurucusu və mahir 
təşkilatçısı funksiyasını bacarıqla yerinə yetirməkdədir. Əlbəttə, belə bir missiyanı 
daşıyan təcrübəli mütəxəssisin “Azərbaycanda jurnalistikanın müasir inkişaf 
meylləri” mövzusunda doktorluq dissertasiyası yazması təqdirəlayiqdir, sahənin 
inkişafına sanballı töhfədir. 
       Dissertasiyanın avtoreferatı müasir tələblərə uyğun tərtib edilmişdir. Burada 
mövzunun aktuallığı kifayət qədər ciddi dəlillərə əsaslandırılmış, tədqiqatın 
məqsəd və vəzifələri konkret və aydın şəkildə göstərilmiş, problemin öyrənilmə 
tarixi və səviyyəsi, tədqiqatın metodoloji əsası, onun nəzəri-təcrübi əhəmiyyəti, 
elmi yeniliyi geniş şərh edilmiş, dissertasiyanın quruluşu və aprobasiyası barədə 
məlumat verilmişdir. 
       Avtoreferatda tədqiqatın qısa məzmunu tam əksini tapmışdır. Üç fəsildən 
ibarət dissertasiyanın I fəsli “Jurnalistikaya dair nəzəri baxışların və 
konsepsiyaların formalaşma prosesi” adlanır. Bu fəsil “Azad sözü tirajlayan 
jurnalistika və hakimiyyətin ona qarşı senzura tədbirləri”, “Azərbaycanda yeni 
jurnalistikaya keçid dönəmində mətbuatın funksional xarakteri”, “Nəzəri 
konsepsiyaların modelləşmə prosesi və onların  Azərbaycan jurnalistikasında 
təzahür formaları”, “Jurnalistika hakimiyyətin əbədi opponenti rolunda” adlı 4 
bölmədən ibarətdir ki, avtoreferatda bu bölmələrin hər biri ayrılıqda qısaca şərh 
edilir. “Peşə etikasının formalaşması və KİV-in hüquqi bazasının yaradılması  
Azərbaycan jurnalistikasının inkişafında yeni mərhələdir” adlanan ikinci fəsildə 
peşə etikası, KİV-in hüquqi tənzimlənməsi, eləcə də informasiya janrları və 
onlarda baş verən dəyişikliklər tədqiqat müstəvisinə cəlb olunmuş və elmi-nəzəri 
baxımdan uğurla işlənmişdir. 
       Dissertasiyanın III fəsli “Jurnalistikanın beynəlxalq standartları Azərbaycan 
KİV məkanında” adlanır və bu fəslin 4 bölməsində yeni dövr  jurnalistikasının 
başlıca cəhətləri, məziyyətləri göstərilir və bu kontekstdə müasir Azərbaycan 
jurnalistikasının inkişaf meylləri ümumiləşdirilir, təhlil olunur, xarakterizə edilir, 
dəyərləndirilir. 
       Jurnalistikanın elmi-nəzəri problemlərinə həsr olunan mövcud ədəbiyyatı xeyli 
zənginləşdirən, müəyyən mənada ona yeni ruh verən bu tədqiqat işinin nəticələri, 
 142 
eləcə də jurnalistikanın inkişafını əngəlləyən problemlər avtoreferatda bir-bir 
sadalanır.   
       Avtoreferatda müəllifin dissertasiyanın əsas məzmununu özündə ehtiva edən 
kitab, monoqrafiya, dərslik, dərs vəsaiti və elmi məqalələrinin, eləcə də tədqiqata 
dair çap əsərlərinə yazılmış məqalələrin siyahısı verilmişdir. 
       Beləliklə, hesab edirəm ki, C. Məmmədovun “Azərbaycanda jurnalistikanın 
müasir inkişaf meylləri” adlı doktorluq dissertasiyasının avtoreferatı AAK-nın 
bütün tələblərinə uyğun tərtib edilmişdir və avtoreferatın müəllifi filologiya elmləri 
doktoru alimlik dərəcəsini almağa tam layiqdir. 
 
                                                                                   Abid Tahirli 
                                                                               filologiya elmləri doktoru 
 
       
 
Qahirə Müslüm qızı Hüseynovanın «Azərbaycanın müstəqilliyi uğrunda 
mübarizə dövründə Naxçıvan Muxtar Respublikasında demokratik 
mətbuatın təĢəkkülü və inkiĢafı (1988-1993)» mövzusunda namizədlik 
dissertasiyasına 
 
R  Ə  Y 
 
 Bugünkü tələblər və dəyərlər baxımından Azərbaycan mətbuat tarixinin 
tədqiqi, dəyərləndirilməsi aktual və əhəmiyyətlidir. Nəzərə alsaq ki, bu iş çar 
Rusiyası dövründə həvəskar səviyyədə və pərakəndə halda, Sovet dövründə 
rejimin və bolşevik ideologiyasının müəyyənləşdirdiyi prinsiplər əsasında, dar 
çərçivədə, başqa sözlə, predmetə, tədqiqat obyektinə elmidən  daha çox sinfi və 
partiyalı münasibətin hakim olduğu şəraitdə həyata keçirilmişdir – problemin 
həllinin nə qədər vacib olduğu daha qabarıq üzə çıxar. Digər tərəfdən isə 
Azərbaycan mətbuat anlayışının Cənubi Azərbaycanda, eləcə də mühacirətdə nəşr 
olunan mətbu orqanları da əhatə etməsi mövzunun elmi, sistemli, dərindən və 
ardıcıl araşdırılmasının zəruriliyini şərtləndirir. Bütün bunları qeyd etməkdə 
məqsəd mövcud tədqiqatları təftiş etmək, onların dəyərini azaltmaq, yaxud 
üstündən xətt çəkmək yox, əksinə, fədakar alimlərimizin ağır şərtlər altında ərsəyə 
gətirdikləri irsə diqqətli, qayğılı münasibət bəsləyib, onların obyektiv səbəblərə 
görə deyə bilmədiklərinə diqqəti çəkmək, Azərbaycan mətbuatının keçdiyi tarixi 
yolu qərəzsiz, hər cür saxtakarlıqdan uzaq şəkildə araşdırmağın, dəyərləndirməyin 
vacib olduğuna diqqəti çəkməkdir. Şübhəsiz ki, H.Zərdabinin, F.Köçərlinin, Əli 
bəy Hüseynzadənin, M.Ə.Rəsulzadənin, N.Nərimanovun, Ü.Hacıbəylinin, 
C.Hacıbəylinin, A.Səhhətin mətbuatla, onun yaranması, inkişafı ilə bağlı fikirləri, 
xatirələri, mühakimələri böyük maraq doğurur, əhəmiyyətlidir. Sonrakı dövrlərdə 
M.B.Məmmədzadə, Əziz Şərif, A.Zamanov, Ə.Mirəhmədov, Q.Məmmədli, 
Ş.Qurbanov, N.Zeynalov, N.Axundov, X.Məmmədov, Ş.Hüseynov, S.Rüstəmova 
və bu kimi başqa görkəmli alimlərin mətbuat tarixi, ayrı-ayrı nəşrlər, naşirlər, 
publisistlər ilə bağlı araşdırmaları bu gün də dəyərli mənbələrdir. 
 143 
Tədqiqatçı Qahirə Hüseynovanın müraciət etdiyi dövr və tədqiqat obyekti 
tamamilə yenidir və dissertantın, eləcə də mövzunu təsdiq edən Bakı Dövlət 
Universiteti Jurnalistika fakültəsinin mətbuat tarixi və ideoloji işin metodları 
kafedrasının bu təşəbbüsü təqdirəlayiqdir. Dissertasiyanın «Giriş»inin «Mövzunun 
tədqiqi tarixi» hissəsində tədqiqatçı haqlı olaraq az qala şikayətlənir ki, son 
dövrlərdə demokratik mətbuatın təşəkkülü və inkişafı ilə bağlı çox az sayda 
araşdırmalar aparılmışdır ki, onlarda da «Naxçıvan mətbuatı barədə söhbət belə 
getmir». Müəllifin mövqeyi ilə razılaşmamaq olmur. Doğrudan da, mətbuat 
tariximizin ən zəngin, ən şərəfli, eyni zamanda ağır və ziddiyyətli mərhələlərindən 
olan ötən əsrin 80-ci illərinin sonu 90-cı illərinin əvvəllərində işıq üzü görən mətbu 
orqanlar, müstəqillik illərinin qəzet, jurnalları, onların mövzu, dil, üslub, 
sənətkarlıq problemləri, demək olar ki, fundamental şəkildə araşdırılmamış, 
Azərbaycan mətbuatı tarixi kontekstində dəyərini almamışdır. Bu baxımdan, 
Q.Hüseynovanın peşəkarlıqla, çox ciddi və məsuliyyətlə ərsəyə gətirdiyi 
dissertasiya işi diqqəti çəkir və fikrimizcə, dissertant qarşısına qoyduğu vəzifənin 
öhdəsindən layiqincə gəlmişdir.  
Dissertasiya «Giriş», hər biri 3 yarımbənddən ibarət «Yenidənqurma 
illərində cəmiyyətdə gedən demokratikləşmə prosesi və onun mətbuata təsiri» və 
«Dövlət müstəqilliyinin bərpasında demokratik mətbuatın rolu» adlı 2 fəsildən, 
«Nəticə» və «İstifadə edilmiş ədəbiyyatın siyahısı»ndan ibarətdir. 
«Giriş»də dissertant mövzunun aktuallığını tutarlı dəlillərlə əsaslandırır, 
tədqiqatın məqsəd və vəzifələrindən, tədqiqi tarixindən bəhs edir, tədqiqat 
obyektini göstərir, işin nəzəri və metodoloji əsasları, elmi yeniliyi barədə söz açır, 
tədqiqatın aprobasiyası, dissertasiyanın quruluşu haqqında məlumat verir.  
I fəsildə yenidənqurma illərində Azərbaycandakı mövcud ictimai-siyasi 
vəziyyət, o cümlədən Dağlıq Qarabağda ermənilərin separatçı hərəkatı, 
respublikada genişlənən azadlıq mübarizəsi və bütün bunların kontekstində 
Naxçıvanda nəşr olunan mətbu orqanlar, onların cəmiyyətdə cərəyan edən 
hadisələrə təsiri, «Şərq qapısı», «Varlıq», «Ağrıdağ», «Türk yurdu», «Haray» 
qəzetlərinin timsalında mətbuatda baş verən yeniliklər tədqiqata cəlb olunmuş, 
konkret faktlar, materiallar əsasında araşdırılmışdır. 
II fəsildə dövlət müstəqilliyinin elan olunmasından sonra Naxçıvanda nəşr 
olunan qəzetlərdə baş verən kəmiyyət və keyfiyyət dəyişiklikləri, mətbuatın 
demokratiya, insan haqları, respublikanın ərazi bütövlüyü uğrunda mübarizəsi, 
eləcə də Muxtar Respublikada milli-mənəvi dəyərlərin qorunması istiqamətində 
KİV-nin fəaliyyəti öyrənilir, elmi-nəzəri baxımdan dəyərləndirilir. 
Diqqətçəkən və təqdirəlayiqdir ki, Sovet hakimiyyətinin iflasa uğradığı 
ərəfədə və Azərbaycanın öz müstəqilliyini yenidən bərpa etdiyi ilk illərdə 
Naxçıvan Muxtar Respublikasında nəşr olunan mətbu orqanlar, onların mövzuları, 
problemə yanaşma tərzi, mətbuatın cəmiyyətə təsir gücü, hər hansı hadisə barədə 
ictimai rəy yaratmaq təcrübəsi, səriştəsi, eyni zamanda qəzetlərin senzura, maliyyə 
və sair problemləri tədqiqatçı tərəfindən konkret mənbələrə istinad etməklə, 
onlardan sitat gətirməklə müqayisə edilir, təhlil olunur və bu zaman müəllif öz 
münasibətini, rəyini də bildirməyi unutmur. 
 144 
Hər iki fəsildə qəzet materialları mövzusuna, problemə yanaşmaya görə 
məharətlə ümumiləşdirilir, yeri gəldikcə nümunələrə müraciət edilir, dərindən 
təhlil edilir, mülahizələr, qənaətlər əsaslandırılır. 
Qahirə Müslüm qızı Hüseynovanın elmi-tədqiqat işinin dəyərini artıran bir 
neçə cəhətin üzərində xüsusi dayanmaq istəyirəm: 
1. Müraciət olunan dövr Azərbaycanın, o cümlədən Azərbaycanın qədim, 
zəngin mədəniyyət mərkəzlərindən birinin – Naxçıvanın tarixində və taleyində 
xüsusi bir mərhələdir, istiqlal uğrunda Sovet imperiyası ilə mücadilə illəridir; 
2. Fəaliyyət göstərdiyi müddətdə informasiya ötürücüsü funksiyanı daşıyan 
KİV illər ötdükcə tarixin yaddaş mənbəyinə, əvəzsiz, mötəbər məxəzə çevrilir. 
Dissertant bu irsə elmi-nəzəri baxımdan professionallıqla yanaşmış, mətbu 
orqanları mövzular, problemlər üzrə sistemləşdirmiş, təhlil süzgəcindən keçirmiş, 
onların cəmiyyətdəki yeri və rolunu konkret fikirlər və qənaətlərlə 
dəyərləndirmişdir. Cəsarətlə demək olar ki, dissertant haqqında bəhs olunan 
dövrün elmi salnaməsini yazmışdır; 
3. Qahirə xanım müstəqil mətbuatın meydana gəlməsinin müşahidəçisi yox, 
iştirakçısı olmuş, bu işə öz töhfəsini vermişdir, obrazlı ifadə ilə desək, sətirlərin 
arxasından dissertantın özü görünür. Bu isə prosesi daha yaxından dərk, hiss 
etməyə fikir, mühakimələr və qənaətlərdə reallığa, obyektivliyə, belə demək 
mümkünsə, daha münbit zəmin yaradır; 
4. Dissertant Q.Müslümovada çoxsaylı faktların içərisindən daha xarakterik, 
daha maraqlı olanını seçmək bacarığı var, bu da obyektin dərin, hərtərəfli təhlili, 
faktların elmi-nəzəri baxımdan qiymətləndirilməsi, ümumiləşdirilməsi üçün vacib 
şərtlərdəndir; 
5. Dissertant elmi-nəzəri qənaətlərində, fikirlərində ardıcıl, qətiyyətli və 
prinsipialdır; 
6. Q.Hüseynova ilk dəfə Mətbuat xidmətinin fəaliyyətini tədqiqata cəlb 
etmiş, onun yaradılması məqsədi, qarşısında duran vəzifələr, fəaliyyət 
istiqamətləri, ictimaiyyətlə, KİV-lə əlaqəsi haqqında geniş bəhs etmişdir, belə 
demək mümkünsə, Mətbuat xidmətinin nümunəvi əsasnaməsinin konturlarını 
işləmişdir. 
Bütün söylənilənlər dissertantın səriştəli qələm sahibi, bacarıqlı tədqiqatçı, 
elmi-tədqiqat işinin isə kamil əsər olduğuna dəlalət edir. 
Bununla belə, mövzunun yeniliyindən, problemin aktuallığından, tədqiqat 
obyektinin genişliyindən qaynaqlanan bir sıra irad və tövsiyələr var ki, onlardan 
bəzilərinin üzərində dayanmağı lazım bilirəm: 
1. Elmi-tədqiqat işinin I fəslinin 1.1-ci bəndinin adı «SSRİ-də siyasi, iqtisadi 
və mədəni tənəzzülü doğuran səbəblər və onların aradan qaldırılması üçün edilən 
cəhdlər» olsa da, orada daha çox və həm də doğru olaraq, Azərbaycandakı ictimai-
siyasi proseslərdən, Azadlıq hərəkatından və Dağlıq Qarabağ, onun ətrafında 
cərəyan edən hadisələrdən bəhs olunur. Odur ki, bəndin adının redaktəsinə ciddi 
ehtiyac hiss edilir. 
2. Hesab edirəm ki, dissertasiyanın heç olmazsa, bir yarımbəndində 
Azərbaycan mətbuat tarixinə dair tədqiqatlara qısaca nəzər salınmalı, Sovet dövrü 
 145 
araşdırmaları ilə bugünkü tədqiqatlar arasında nəzəri və metodoloji baxımdan 
oxşar, fərqli cəhətlər göstərilməli idi.  
3. Mətbu materialların dili, üslubu və sənətkarlıq problemlərinin tədqiqata 
cəlb edilməsi, janr xüsusiyyətlərinin daha geniş araşdırılması elmi-tədqiqat işinə 
sanbal gətirər, onu daha da dəyərli edərdi. 
4. Qəzetlərin təsnifatında bir qədər yanlışlığa yol verilmiş, dissertant bəzi 
müəlliflərin qeyri-dəqiq bölgüsünü əsas tutaraq KİV-i «rəsmi» və «qeyri-rəsmi» ad 
altında iki yerə ayıraraq təhlil etmişdir. 
Bu həqiqətdir ki, müstəqillik illərində nəşr olunan bütün qəzetlər rəsmi, yəni 
leqal olmuşdur, əvvəllər Mətbuat və İnformasiya Nazirliyindən, o ləğv edildikdən 
sonra Ədliyyə Nazirliyindən rəsmən qeydiyyatdan keçmiş və fəaliyyətinə rəsmi 
icazə verilmişdir. Azərbaycanda qeyri-rəsmi, başqa sözlə desək, gizli, yaxud qeyri-
leqal qəzetlər, nəşrlər çar Rusiyası dövründə («Nina» mətbəəsində) və Sovet 
hakimiyyətinin ilk illərində (məs.: «İstiqlal» qəzeti) buraxılmışdır. Meydan 
hərəkatı dövründə bəzi gizli, qeyri-rəsmi vərəqələr buraxılırdı, onları isə qəzet 
adlandırmaq olmazdı. Fikrimizcə, məzmununa, proqramına, istiqamətinə, 
mənsubiyyətinə, maliyyə mənbəyinə görə mətbu orqanların şərti olaraq dövlət, 
müstəqil və partiya orqanı kimi təsnifatını aparmaq olar. 
5. Görünür, tədqiqatçının peşəsindən və mövzunun doğmalığındandır ki, 
bəzən mətnə publisistik üslub hakimlik edir. Hərdən akademizm, elmi üslub 
ritorik, emosional çalarların içində sanki əriyir, yox olur. 
Elmi-tədqiqat işinin ünvanına söylənilən irad, tövsiyələr Q.Hüseynovanın 
maraqlı mənbələr, zəngin sənədlər əsasında səriştə və məsuliyyətlə ərsəyə gətirdiyi 
dissertasiyanın sanbalına, elmi-nəzəri dəyərinə qətiyyən xələl gətirmir. Ümid edir, 
inanırıq ki, tədqiqatçı gələcək axtarışlarında deyilənləri nəzərə alacaqdır. 
Fikrimizi yekunlaşdırsaq, bu nəticəyə gəlmək olar ki, elmi-tədqiqat işi   
AAK-ın tələblərinə bütünlüklə cavab verir və onun müəllifi Qahirə Müslüm qızı 
Hüseynova iddiasında olduğu fəlsəfə doktoru alimlik dərəcəsi almağa tamamilə 
layiqdir.         
Rəsmi opponent: Abid Tahirli 
           filologiya elmləri doktoru 
30.04.2010 
 
 
Ataxan Əvəz oğlu PaĢayevin «XIX-XX əsrlərdə ermənilərin  
azərbaycanlılara qarĢı törətdikləri soyqırımları və deportasiyalar (arxiv 
sənəd və materialları əsasında)» adlı doktorluq dissertasiyasının 
avtoreferatına 
 
R  Ə  Y 
 
Avtoreferatdan aldığım təəssürata əsasən, deyə bilərəm ki, təcrübəli, 
istedadlı tədqiqatçı A.Paşayev Azərbaycan tarixinin son 200 illik bir dövrünün ən 
təlatümlü, ən ağrılı, ən mürəkkəb, eyni zamanda ən qaranlıq və qərəzə tuş gəlmiş, 
saxtalaşdırılmış bir mövzusunu fundamental şəkildə, özü də istisnasız olaraq ilk 
 146 
mənbələr, məxəzlər, sənədlər əsasında araşdırmaq kimi çox çətin və məsuliyyətli 
bir işin öhdəsindən uğurla gəlmişdir. 
Sovet dövründə – elmə də sinfi, partiyalı münasibət bəslənildiyi bir şəraitdə 
ermənilərin azərbaycanlılara qarşı törətdiyi tarixi cinayətlər haqqında bəhs 
edilməmişdir, erməni vəhşiliyi ört-basdır olunmuş, erməni vandalizminin xalqın 
yaddaşından silinməsi üçün təbliğat maşını bütün qüvvəsi ilə işə salınmışdır, 
xalqlar dostluğu, beynəlmiləl tərbiyə pərdəsi adı altında keçmişin üzərinə qara 
pərdə çəkilmişdir. Bizdə tarixi həqiqətlər bu istiqamətdə saxtalaşdırılmışdır. 
Ermənilər də tarixi saxtalaşdırmaqla məşğul idilər – lakin tamamilə başqa səmtdə. 
Onlar öz vəhşiliklərini ört-basdır edir, özlərini yazıq, biçarə, əzab və işgəncələrə,  
məhrumiyyətlərə məruz qalan millət kimi təqdim edir, eyni zamanda türklərə-
azərbaycanlılara qarşı nifrət, kin, qisasçılıq ruhunda sərhədsiz ideoloji, təbliğat işi 
aparırdılar. Sovet dövründə bu qəbildən işıq üzü görən minlərlə nəşrdən yalnız 
birinə – Con Kirokosyanın böyük tirajla rus dilində də buraxılan «Mladoturki 
pered sudom istorii» («Gənc türklər» tarixin məhkəməsi qarşısında») kitabına 
baxmaq kifayətdir. 
Bizdə isə susurdular, bu mövzuda yazmaq yasaq idi. Yalnız xaricdə 
məskunlaşmağa məhkum, məcbur edilən Azərbaycanlı mühacirlər öz nəşrlərində 
ermənilərin vəhşilikləri haqqında yazırdılar. Onların bu fəaliyyətini obrazlı ifadə 
ilə «susdurulmayan tək səs» də adlandırmaq olardı. Azərbaycan müstəqilliyini 
bərpa etdikdən – 1991-ci ildən sonra bu mövzu aktuallaşmağa, müasir tələblər 
baxımından araşdırılmağa başlandı. Hələ o vaxtdan bu mövzuda tez-tez yazan, ona 
yeni tələblər baxımından yanaşan, onu istiqamətləndirən, tarixi sənədlər əsasında 
zənginləşdirən A.Paşayev sonralar bu sahədə tədqiqat meydanını bir qədər də 
genişləndirdi, araşdırmalarını sistemli, ardıcıl şəkildə davam etdirdi. 
Avtoreferatdan da göründüyü kimi, A.Paşayev böyük bir enerji, həvəslə, 
eyni zamanda məsuliyyət hissi ilə yüzlərlə arxiv sənədini araşdırmış, Azərbaycan 
tarixşünaslığında ilk dəfə olaraq azərbaycanlıların ermənilər tərəfindən soyqırımı 
və deportasiyaya məruz qalması məfhumunu gündəmə gətirmiş, müxtəlif dövrlərdə 
ermənilərin törətdiyi cinayətləri, o cümlədən 1905, 1918-ci illərdə, eləcə də 1988-
ci ildən sonrakı dövrlərdə mənfur qonşularımızın Azərbaycanda həyata keçirdikləri 
soyqırımları, eləcə də bir neçə mərhələdə Ermənistan adlanan ərazidən 
azərbaycanlıların deportasiyasını təhlil, şərh etmiş, onun miqyasını göstərmiş, 
ermənilərin ərazi iddialarının əsassız və mif olduğunu tutarlı, təkzibolunmaz 
sənədlərlə sübut etmişdir. 
Avtoreferatın məzmunu, müddəaları, quruluşu tədqiqat barədə tam təsəvvür 
yaradır və tələblərə cavab verir. Burada mövzunun aktuallığı, tədqiqi tarixi və 
səviyyəsi, əhatə dairəsi, tədqiqatın məqsəd və vəzifələri, elmi yeniliyi, nəzəri və 
praktik əhəmiyyəti, digər problemlər yığcam, eyni zamanda sanballı şəkildə 
işıqlandırılmışdır. 
Avtoreferatda dissertasiyanın əsas məzmunu aydın və fəsillər üzrə 
proporsional qaydada öz əksini tapmışdır. Burada dissertasiyanın 4 fəslinin hər biri 
haqqında – «Çar Rusiyasının Qafqaz siyasətində erməni amili», «Çarizmin 
süqutundan sonra ermənilərin Güney Qafqazda türk-müsəlmanlara qarşı 
törətdikləri soyqırım və deportasiyalar (1917-1920)», «Sovet hakimiyyəti illərində 
 147 
ermənilərin Azərbaycan torpaqları hesabına öz ərazilərini genişləndirərək həmin 
ərazilərdən azərbaycanlıların deportasiyası (1920-1990)», «Dağlıq Qarabağ 
hadisələri, SSRİ-nin dağılması, azərbaycanlıların Ermənistandan deportasiyası, 
Ermənistanın Azərbaycana hərbi təcavüzü, Dağlıq Qarabağ və ətraf rayonların 
erməni silahlı qüvvələri tərəfindən işğalı» barədə kifayət qədər məlumat verilir və 
fəsillərin məzmunu şərh edilir. 
Deyilənlərdən bu qənaətə gəlmək olar ki, «XIX-XX əsrlərdə ermənilərin 
azərbaycanlılara qarşı törətdikləri soyqırımları və deportasiyalar (arxiv sənəd və 
materialları əsasında)» mövzusunda doktorluq dissertasiyası səriştə ilə işlənmiş 
kamil, son dərəcə aktual və əhəmiyyətli elmi əsərdir, Ali Attestasiya 
Komissiyasının bütün tələblərinə cavab verir və onun müəllifi Ataxan Əvəz oğlu 
Paşayev tarix elmləri doktoru alimlik dərəcəsi almağa tam layiqdir. 
 
         11 yanvar 2008. 
 
 
Qafar Qələndər oğlu Mehdiyevin “Erməni məsələsi”nə dair tarixi 
həqiqətlərin aĢkarlanmasında mətbuatın rolu (erməni və Türkiyə 
mətbuatının materialları əsasında  1890-1920)” mövzusunda 
 namizədlik dissertasiyasına 
R Ə Y 
 
Qondarma «erməni məsələsi»nin yaranma tarixinin, ortaya atılma 
səbəblərinin, məqsədinin, mahiyyətinin araşdırılması, dəyərləndirilməsi və ondan 
düzgün nəticələrinin çıxarılması aktualdır, eyni zamanda bu «problemin» 
ideoloqlarının, icraçılarının istəklərinin zərərsizləşdirilməsi baxımından 
əhəmiyyətlidir. Odur ki, ilk növbədə aşağıda sadalananlara ciddi məxəzlər, etibarlı 
mənbələrə istinadən ardıcıl və kompleks halda aydınlıq gətirilməlidir: 
- nə üçün məhz «erməni məsələsi?» 
- «erməni məsələsi»nin gündəmə gətirilməsinin sosial-siyasi, dini, iqtisadi, 
tarixi kökləri, onun qabardılması, qidalanması mənbələri hansılardır? 
- mənfur «erməni məsələsi»nin regionda yaşayan xalqların tarixinə və 
taleyinə təsiri, onun acı nəticələri; 
- miasum «erməni məsələsi»nin bir həlqəsi və onun reallaşdırılması 
istiqamətində düşünülmüş ideyadır. 
Bəzən iddia olunur ki, «erməni məsələsi» müəyyən tarixi mərhələlərdə, 
sovet hakimiyyəti illərində gündəlikdən çıxarılmışdır, yaxud ortaya atıldığı 
dövrdəki məzmununu, mahiyyətini itirmişdir. Əlbəttə, bu cür mülahizələrlə 
razılaşmaq olmaz. Sovet rejimi, kommunist ideologiyası bu «məsələnin» tarixi 
şəraitə uyğun formatını, formasını dəyişdirmişdir. 1948-1953-cü illərdə 
Azərbaycanlıların kütləvi şəkildə Ermənistan SSR-dən deportasiyası əslində 
«erməni məsələsi»nin müxtəlif bəhanələrlə yeni şəraitdə həyata keçirilməsi idi. 
İdeya kimi də «erməni məsələsi» bəslənir, ona yeni ruh, qan-can verilirdi, 
 148 
yaddaşlardan silinməməsi üçün təbliğat maşını işləyirdi. Rejim və kommunist 
ideologiyası lazım hesab etdiyi məqamlarda tarixin təhrif edilməsinə, qərəzli 
qələmə alınmasına rəvac verir, eyni zamanda xəstə erməni təxəyyülünün məhsulu 
olan əsərlərin kütləvi tirajlarla nəşrinə göz yumurdu. Nəticədə, Henri Azadyanın 
təbiri ilə desək, «partiya və dövlət xadimi, alim, pedaqoq, kommunist və vətəndaş» 
Con Kirokosyanın «Gənc türklər tarixin məhkəməsi qarşısında» (Yerevan, 
«Ayastan» nəşriyyatı, 1986) kimi əsərlər nəşr olunur, milyonlarla insan yalanlarla 
məlumatlandırılır, əsl həqiqət diqqətdən yayındırılır, ermənilərə qarşı regionda 
ardıcıl şəkildə genosid həyata keçirildiyi həyasızcasına qeyd olunur, əsl qatillər – 
erməni terrorçuları, başkəsən və qaniçənlər «xalq qisasçıları», «xalq qəhrəmanları» 
kimi təqdim və təbliğ edilirdi. 
Bax, bütün bunların və bunlardan daha artığının üzə çıxarılması, ifşa 
edilməsi, problemlə bağlı ölkəmizdə və beynəlxalq aləmdə, o cümlədən elmi 
ictimaiyyətdə düzgün rəyin formalaşdırılması tədqiqatçıların üzərinə çox ciddi və 
məsul vəzifələr qoyur. 
«Erməni məsələsi» mövzusunda ölkəmizdə ilk ciddi əsərlər Azərbaycan öz 
müstəqilliyini bərpa etdikdən sonra işıq üzü görməyə başlamışdır. Yeri gəlmişkən, 
qeyd etmək vacibdir ki, problemi illər boyu susmayan və susdurula bilməyən tək 
səs – mühacir nəşrlər – «Yeni Qafqasya», «Azəri-türk», «Odlu yurd», «Bildiriş», 
«İstiqlal», «Qurtuluş», «Azərbaycan» kimi qəzet və jurnallar gündəmdə 
saxlamışdır. 
Son illər «erməni məsələsi» tədqiqat predmeti kimi daha çox müraciət 
edilən, diqqət mərkəzində duran mövzulardandır. Ataxan Paşayev, İsmayıl 
Vəliyev, İsrafil Məmmədov, Bəxtiyar Nəcəfov, İslam Sadıq kimi müəlliflər bu 
istiqamətdə dəyərli araşdırmalar aparmış, sanballı əsərlər yazmışlar. 
Qafar Qələndər oğlu Mehdiyevin elmi-tədqiqat işi bir sıra keyfiyyətlərinə 
görə xüsusi ilə əhəmiyyətlidir:  
- problemlə bağlı bilavasitə erməni dilindəki mətbu orqanlara istinad 
olunması və bu qəbildən olan faktların elmi dövriyyəyə buraxılması;    
- tədqiqatçının daha xarakterik, maraqlı faktları seçməsi, təhlil etməsi, 
ümumiləşdirməsi və onları elmi-nəzəri cəhətdən düzgün dəyərləndirməsi; 
- mülahizə və mühakimələrinin məharətlə əlaqələndirilməsi, 
əsaslandırılması; 
- qənaətlərində, elmi nəticələrində qətiyyətliliyin, prinsipiallığın olması; 
- zəngin faktoloji bazadan bacarıqla istifadə sayəsində opponentlərin «tərk-
silah» edilməsi, başqa sözlə, ermənilərin və onların havadarlarının qondarma 
«erməni soyqırımı» iddialarının tutarlı dəlillərlə alt-üst olunması; 
- «erməni məsələsi»nin hansı məqsədlərlə ortaya atıldığının təkzibolunmaz 
sənədlərlə bir daha təsdiq edilməsi, maraqlı dövlətlərin regiondakı çirkin 
siyasətinə, problemin süni şəkildə daha da şişirdilməsinə xidmət edən bu və ya 
digər amillərin müəyyənləşdirilməsi, qiymətləndirilməsi. 
Qafar Mehdiyev uzun illər boyu mətbuatda çalışmış, ötən əsrin 80-ci 
illərinin sonundan – mənfur erməni qonşularımızın növbəti separatçılıq hərəkatına 
başladığı illərdən şahid kimi yox, iştirakçı, zərərçəkən kimi bilavasitə hadisələrin 
içində, qaynar nöqtələrdə olmuşdur. Bu problem ümumilikdə xalqımızın tarixində, 
 149 
taleyində ağır izlər qoymuşdur. Q.Mehdiyev bir fərd kimi bu acını öz həyatında, 
tərcümeyi-halında yaşayan kəslərdəndir. Bunun nəticəsi kimi o, problemi daha 
dərindən dərk etmiş, mənimsəmişdir desək, yəqin ki,  yanılmarıq. 
Q.Mehdiyevin erməni əlifbasını, dilini bilməsi, Türkiyə və Azərbaycanın 
müxtəlif bölgələrində – erməni vəhşiliklərinin törədildiyi yerlərdə – məzarlıqlarda, 
kitabxana və muzeylərdə tədqiqat işi aparması dissertasiyanın kamil əsər kimi 
ortaya çıxmasına yardım etmişdir. 
Dissertasiya giriş, «XIX əsrin ikinci yarısında Şərqi Anadoluda və Cənubi 
Qafqazda ictimai-siyasi vəziyyət və «erməni məsələsi»nin ortaya atılmasında Qərb 
dövlətlərinin rolunun mətbuatda əksi» və «Erməni dövlətinin yaradılması planları 
və onun həyata keçirilməsi istiqamətində  hərbi və diplomatik fəaliyyətlərə 
mətbuatın münasibəti» adlı 2 fəsil, nəticə və ədəbiyyat siyahısından ibarətdir. 
Tədqiqatçı 3 yarımbənddən ibarət I fəsildə «erməni məsələsi»nin ortaya 
atılmasında, əvvəl Şərqi Anadoluda, bu xülya baş tutmadıqda isə Cənubi Qafqazda 
erməni dövləti qurmaq ideyasının yayılmasında missionerlərin, erməni millətçi 
cəmiyyət, komitə, siyasi təşkilatlarının, erməni, eləcə də ermənipərəst mətbu 
orqanların rolundan, Osmanlı imperiyasının süqutunda maraqlı olan dövlətlərin 
bölgədəki çirkin siyasətindən geniş bəhs etmişdir. Osmanlı imperiyasının 
çökdürülməsi üçün dəridən-qabıqdan çıxan Avropa dövlətləri regiondakı ən zəif 
həlqədən – xisləti xəyanətlə yoğrulmuş ermənilərdən bacarıqla istifadə etmişlər. 
XIX yüzilliyin II yarısında – əsrin sonlarına doğru havadarlarının maddi-mənəvi 
dəstəyi ilə qısa müddət ərzində imperiyanın sadiq təbəələrindən «mübariz», 
«döyüşkən», «hüquq və azadlıqlarını tələb edən» topluma çevrildilər. Ermənilər 
çox sayda qəzet buraxmağa, sürətlə təşkilatlanmağa başladılar. Bu dönəmdə ciddi 
sosial-iqtisadi, hərbi-siyasi böhran keçirən Osmanlı imperiyasının hüdudlarında 
düşmən dövlətlər ermənilərin gücündən yararlanaraq dağıdıcı şəbəkə qururdular. 
Tədqiqatçı bu məsələləri araşdırarkən dövrün tarixi sənədlərindən, xüsusi ilə mətbu 
orqanların materiallarından yetərincə istifadə etmişdir. 
Elmi-tədqiqat işinin II fəslində Q.Mehdiyev Qərb dövlətləri və Rusiyanın 
canfəşanlığı nəticəsində zəifləmiş Osmanlı Türkiyəsinin Şərq və Cənub-Şərq 
ərazilərində erməni dövləti yaratmaq ideyası cəhdlərini o dövrün mətbuatı vasitəsi 
ilə bütün cəhətləri ilə üzə çıxarır və tutarlı faktlarla təqdim edir. Birinci Dünya 
Müharibəsi dövründə ermənilərin Şərqi Anadoludan köçürülməsinin əsl 
səbəblərini, bu prosesin gedişatını, nəticələrini tarixi və təkzibolunmaz faktlara 
istinad edərək araşdıran, təhlil edən, dəyərləndirən tədqiqatçı, həm də köçürülməni 
«erməni soyqırımı» kimi təqdim edən, on illər boyu tarixi saxtalaşdırmaqla məşğul 
olan yalançı mütəxəssislərin, o cümlədən, ah-nalədən yorulmaq bilməyən erməni 
mətbuatının qondarma arqumentlərinin əsassız olduğunu göstərmişdir. 
Digər tərəfdən isə tədqiqatçı «yazıq», «zavalı» ermənilərin əllaməliyinin 
arxasında əslində məkrli, murdar niyyətlərinin durduğunu və onların bütün bu hay-
küylərinin xəyali «dənizdən-dənizə» Böyük Ermənistan» dövləti yaratmaq 
ideyasından qidalandığını əsaslandırmışdır. 
Bütövlükdə tədqiqatçı problemi əhatəli və dərindən araşdırmışdır. Bununla 
belə, ciddi elmi-tarixi əhəmiyyət kəsb edən dissertasiyada mövzunun yeniliyindən, 
 150 
eyni zamanda genişliyindən qaynaqlanan bir sıra mülahizələr var ki, onlar bəzi 
iradlar üçün zəmin yaratmışdır. Onlardan bəziləri üzərində dayanmaq istərdim: 
1. XIX əsrin II yarısından etibarən Cənubi Qafqazda, o cümlədən Tiflisdə, 
Gəncədə, Bakıda, Şuşada 70-ə yaxın erməni dilində qəzet və jurnal buraxılmışdır. 
Dissertasiya xüsusi ilə erməni mətbuatının materialları əsasında yazlığından və 
«erməni məsələsi»nin tarixdə ən ağır zərbəsinin bizə dəydiyindən fikrimcə, 
problemin ortaya atıldığı illərdə Azərbaycan ərazisində nəşr olunan erməni mətbu 
orqanlarının proqramı, mövzusu və istiqaməti barədə də yazılması 
məqsədəmüvafiq olardı.Tədqiqatçı «erməni məsələsi»nin aktuallaşmasında 
missionerlərin rolundan və fəaliyyətindən haqlı olaraq geniş bəhs etmişdir. Lakin 
bir sıra məqamlarda missionerliyin mahiyyəti, məzmunu ilə yanlışlıqlara yol 
verilir. Müəllif yazır ki, 1860-cı ildən sonra missionerlər yəhudi və müsəlmanları 
xristianlaşdırmağın çox çətin olduğunu görüb fəaliyyətlərini ermənilər üzərinə 
keçirmişdilər (səh.23). Əslində, ermənilər xristian idi və ənənəvi dini mərkəzlər 
tərəfindən rədd edilən, müxtəlif sektaları təmsil edən missionerlərin fəaliyyəti 
dövlətin əsaslarını dağıtmağa, müsəlman əhalini öz dinindən soyutmağa, onların 
şüuruna və mənəviyyatına hakim olmaqla mənfur ideyalarını yeritməyə çalışırdılar. 
Görkəmli ictimai-siyasi xadim, istedadlı publisist Əhməd bəy Ağaoğlu hələ 1912-
ci ildə yazırdı ki, bizə həyat verəcək Qərbin mədəniyyətidir, Qərbin missionerləri 
deyildir. Çocuqları missioner məktəbinə vermək mənsub olduğu xalqa bir 
xəyanətdir və cinayətdir («İqbal» qəzeti, 1912, 29 avqust, № 148). Katoliklər 
tərəfindən də qovulan rahiblər və rahibələr türkçülüyə, islama can və ruh verə 
bilməzlər. Elə hesab edirəm ki, Ə.Ağaoğlunu həyəcanlandıran, narahat edən 
missionerlik hərəkatı Azərbaycan ərazisində də o dönəmdə ciddi problemlər 
yaradırdı və müəllif Osmanlı imperiyasında missionerlik hərəkatı ilə Azərbaycan 
torpaqlarındakı missionerlik fəaliyyətini əlaqəli şəkildə təqdim və təhlil etsəydi, 
daha effektiv qənaətlərə gələ bilərdi. 
2. «Erməni məsələsi» siyasi dövriyyəyə buraxılandan regionun coğrafi 
xəritəsi dəfələrlə dəyişmişdir. «Erməni məsələsi»nin nüvəsi saxlanılsa da, taktiki 
gedişlərə, tətbiqi məkanına uyğun də cildi, forması dəyişdirilmiş, yeniləşmişdir. 
Heç şübhəsiz ki, «miasum» «erməni məsələsi»nin həlli variantlarından biridir və 
bu ideyadan da ən çox zərərçəkən Azərbaycandır. Odur ki, «erməni məsələsi»nin 
yaranması və yayılmasının sonrakı mərhələlərindən bəhs edərkən tədqiqatçının bu 
cəhətə diqqət yetirməsi, fikrimcə, lazım idi. Həm də, bu zaman tarixdə şərəfsiz iz 
qoymuş enozis, anşlüs təcrübəsindən ermənilərin «bəhrələndiyi» vurğulanmalıdır. 
Müəllif bəzən eyni fikri müxtəlif formalarda təkrarlayır. Məsələn, 
E.Melkonyandan sitat gətirilir: erməni köçü olmasaydı, indi Ermənistan dövləti 
çox böyük ərazini əhatə edərdi (səh.90), bir qədər sonra (səh.94) həmin fikir 
olduğu kimi səsləndirilir. Yaxud, səhifə 15-də «1970-ci illərdən başlayan erməni 
terroruna» sözləri ilə başlayan cümlə 93-cü səhifədə «Ermənilərin bu terrorçu 
ənənələrini ötən əsrin 70-ci illərindən başlayaraq» sözləri ilə, 155-ci səhifədə isə 
«1973-cü ildən başlayaraq qanlı erməni terroru» sözləri ilə başlayan cümlələrlə 
əvəz olunur. 
 Tədqiqatçının kiçik diqqətsizliyi bəzən faktların təhrif edilməsi ilə müşayiət 
edilir. «Azərbaycanın SSRİ tərkibində (1920-1991) olduğu illərdə» (səh.12) yazan 
 151 
müəllif şübhəsiz ki, SSRİ-nin elan olunduğu tarixi bilir. Qatil Andronikin 
məzarının köçürülmə tarixini bir yerdə 2002-ci il (səh.49), digər yerdə 2000-ci il 
(səh.53) göstərir. Köçürülmə zamanı türk daxili qoşunlarının 20 min əsgər itirdiyi 
(səh.58) faktı da inandırıcı görünmür, dəqiqləşdirilməsinə ehtiyac var. «Təhcir» 
Qanununun qəbulu tarixi gah 14 may 1918-ci il (səh.80), gah da 27 may 1915-ci il 
göstərilir (səh.89, 91). «Soyqırımı» tarixinə münasibət bildirərkən də müəllif 
mülahizələri təkrarlayır (səh.89, 99). Görünür, tədqiqatçının peşəsindən və 
mövzunun ağırlığındandır ki, bəzən mətnə elmi üsluba xas olmayan ritorika, 
emosionallıq hakimlik edir. Bəzən isə yumşaq ifadə ilə desək, müəllifin yazdıqları 
adamı təəccübləndirir. Məsələn, o, Qars qaçqınlarına «Qardaş köməyi»ndən bəhs 
edərkən yazır: «Çox qəribədir ki, istər bu qəzetə dəvət olunanlar, istər qəzeti çap 
edən Orucov qardaşları təmənnasız işləmişlər» (səh.129). 
3. Erməni terrorçularının ötən əsrin iyirminci illərində törətdiyi cinayətlər 
haqqında yazanda (səh.93, 101) zənnimcə, bu siyahıya qatil Torlakyan tərəfindən 
Azərbaycan Xalq Cümhuriyyətinin daxili işlər naziri Behbudxan Cavanşirin də 
qətlə yetirilməsi problem üçün xarakterik olduğundan xatırlanmalı idi. Murad 
Çulçunun «Erməni intriqalarının pərdə arxası» adlı əsəri bu qanlı olay, onun şou-
məhkəməsi «erməni məsələsi»ni bütün incəliklərinədək dərk etmək və ona nifrət 
oyatmaq baxımından ibrətamizdir. 
 Hesab edirəm ki, «İttihad və Tərəqqi» partiyasına müxalif qüvvələrin 
ermənilərlə həmrəylik məsələsinə dissertasiyada lazım olduğundan qat-qat çox yer 
ayrılmışdır və əslində bunun «erməni məsələsi»nə də heç dəxli yoxdur. Tədqiqatçı 
«erməni məsələsi»nin yaranma tarixini XIX əsrin II yarısından ortaya atıldığını və 
bu gün də onun gündəlikdə olduğunu bildirir, eyni zamanda yazır ki, artıq bir əsrə 
yaxındır ki, daim dünyanın siyasi gündəmində olan «erməni məsələsi» ilə alver 
olunur» (səh.99). Dissertasiyada adı çəkilən və sitat gətirilən bir çox mənbə 
«Ədəbiyyat siyahısı»nda əksini tapmamışdır: «Deyli teleqraf» (səh.100), «Los-
Anceles Eqzamener» (səh.111) və s. 
4. Q.Mehdiyevin ötən əsrin 20-ci illərində erməni qatillər tərəfindən qətlə 
yetirilən bir sıra tanınmış türk xadimlərinin adlarını ehtiramla çəkməsi yerinə düşür 
və təqdirəlayiqdir. Yaxşı olardı ki, tədqiqatçı, həm də 1970-ci illərdən daha geniş 
və daha amansız xarakter alan erməni terroru, onun qurbanları və hədəfləri barədə 
ətraflı bəhs edəydi. «Erməni məsələsi»ni ortaya atan dövlətlər erməniləri maddi 
cəhətdən dəstəkləyərək, mənəvi baxımdan ruhlandıraraq, şirnikləşdirərək onların 
güclü siyasi, dini, sosial xidmət, terrorçu təşkilatlarını, eləcə də məktəbli, tələbə, 
təhsil, xeyriyyə cəmiyyətlərini, KİV şəbəkəsini, ideoloji mədəni mərkəzlərini 
yaratmışlar. Çox sayda erməni terror təşkilatları dünyanın müxtəlif ölkələrində 
yüzlərlə terror aktı həyata keçirmişdir. Tədqiqatçı «erməni məsələsi»ndən bəhs 
edərkən, bu ideya ilə «əkiz doğulmuş» erməni terroruna, onun törətdiyi faciələrə də 
toxunmuşdur. Fikrimcə, erməni terror şəbəkəsi, onun fəaliyyəti ilə bağlı materiallar 
daha geniş şəkildə tədqiqata cəlb olunmalı idi. 
Deyilən çoxsaylı irad və mülahizələr Q.Mehdiyevin zəngin fakt və sənədlər 
əsasında məsuliyyətlə, səriştəli mütəxəssis qələmi ilə yazılmış sanballı 
dissertasiyasının elmi-nəzəri və tarixi-siyasi əhəmiyyətini azaltmır, problemin 
aktuallığına, genişliyinə və tədqiqat sahəsi kimi yeniliyinə dəlalət edir. 
 152 
Deyilənləri yekunlaşdıraraq bu nəticəyə gəlmək olar ki, elmi-tədqiqat işi 
AAK-ın tələblərinə bütünlüklə cavab verir və onun müəllifi Qafar Qələndər oğlu 
Mehdiyev fəlsəfə doktoru alimlik dərəcəsi almağa tamamilə layiqdir. 
 
 
               Rəsmi opponent: Abid Tahirli 
           filologiya elmləri doktoru 
 
 
 
Bəxtiyar Qibləli oğlu Məmmədovun «Azərbaycan bədii publisistikasının 
inkiĢaf meylləri və sənətkarlıq məsələləri (XX əsrin II yarısında)» 
mövzusunda namizədlik dissertasiyasının avtoreferatı haqqında 
 
R  Ə  Y 
 
Publisistikanın elmi-nəzəri problemləri, onun mövzusu, predmeti, dil-üslub 
sənətkarlıq məsələləri, digər yaradıcılıq növləri ilə fərqli və ümumi cəhətləri 
haqqında bir sıra tədqiqat əsərləri yazılmışdır. Cəmiyyətin inkişafının müxtəlif 
mərhələlərində publisistikanın yeri və rolu, funksiyası, daşıdığı vəzifə və ona 
uyğun forması da dəyişdiyindən, publisistikanın nəzəri problemləri ilə bağlı irəli 
sürülən mülahizə və mühakimələrin yeniləşməsi, zənginləşməsi də tamamilə 
təbiidir. Bu mənada Azərbaycan öz müstəqilliyini bərpa etdikdən – 1991-ci ildən 
sonra milli-mənəvi sərvətin, o cümlədən jurnalistika sahəsinin, xüsusilə 
publisistikanın yeni, müasir tələblər baxımından təhlil süzgəcindən keçirilməsinə, 
dəyərləndirilməsinə ehtiyac yarandı. Sovet rejim və ideologiyası yaradıcılıq 
sferasına da ciddi nəzarət etdiyindən, ədəbi-mədəni irsə də partiyalı və sinfi 
münasibət bəslənildiyindən bir çox tarixi hadisələr təhrif olunur, qərəzli 
münasibətə tuş gəlir və ciddi saxtakarlıqlara yol verilirdi. Bununla yanaşı, həmin 
dövrdə ayrı-ayrı ədiblər, sənət adamları, tədqiqatçılar bu gün də aktuallığını, 
əhəmiyyətini itirməyən qiymətli əsərlər qələmə almışlar. Həmin irsin doğru-
düzgün tədqiqini, obyektiv dəyərləndirilməsini bir tərəfdən əsərə, onun müəllifinin 
əməyinə verilən qiymət, digər tərəfdən dövrün ədəbi-mədəni mühitinin tam 
mənzərəsini yaratmağa xidmət hesab etmək olar. 
Bu nöqteyi-nəzərdən istedadlı tədqiqatçı Bəxtiyar Məmmədovun 
«Azərbaycan bədii publisistikasının inkişaf meylləri və sənətkarlıq məsələləri (XX 
əsrin II yarısında)» mövzusundakı namizədlik dissertasiyası təqdirəlayiq 
tədqiqatlar və xüsusi əhəmiyyət kəsb edir. B.Məmmədov Azərbaycan 
publisistikasının 50 ildən də çox bir dövrünün bütün problemlərini çox diqqətlə, 
ədalətli, obyektiv, ciddi şəkildə araşdırmış, tutarlı və sanballı elmi-nəzəri nəticələr 
əldə etmişdir. Müəllif müraciət etdiyi dövrün materiallarını məharətlə seçmişdir. 
Məhz həmin nümunələr publisistikanın XX əsrin II yarısından əsrin sonuna qədər 
olan inkişaf yolunu tam səciyyələndirməyə imkan vermişdir. 
 153 
Əsası «Səfərnamə» əsəri ilə İsmayıl bəy Qutqaşınlı tərəfindən qoyulan 150 
yaşlı Azərbaycan publisistikası, əslində ədəbi-mədəni, ictimai-siyasi, fəlsəfi fikir 
tariximizin salnaməsidir. Lakin təəssüf ki, bir-iki təşəbbüsü, xüsusi ilə Famil 
Mehdinin dəyərli araşdırmasını nəzərə almasaq, bütövlükdə Azərbaycan 
publisistikası, o cümlədən bədii publisistikası bu günədək kifayət qədər 
araşdırılmamışdır. B.Məmmədovun tədqiqatı, həm də ona görə diqqət çəkir ki, bu 
dissertasiya XX əsrin ikinci yarısı Azərbaycan bədii publisistika nümunələrini 
ayrıca tədqiq etməyə ilk, həm də uğurlu cəhddir. 
Dissertant Elçin, Anar, Əkrəm Əylisli kimi görkəmli sənətkarların əsərlərinə 
istinad edərək bir janr kimi bədii publisistikanın bütün məziyyətlərini üzə çıxarmış, 
nümunələri mövzu, süjet, müəllif obrazı, konflikt, dil-üslub, sənətkarlıq 
xüsusiyyətləri baxımından əhatəli təhlil etmişdir. Tədqiqatçı toxunduğu problemə 
müxtəlif rakurslardan nəzər salır, kiçik detalları belə diqqətdə saxlayır. O, 
predmetə nüfuz edir, faktları ümumiləşdirməyi, dəyərləndirməyi bacarır, maraqlı 
mülahizə və mühakimələr irəli sürür, dolğun nəticələr əldə edir. 
Avtoreferat ona verilən tələblərə uyğun tərtib edilmişdir və dissertasiyanın 
məzmunu, məqsəd və vəzifələri, mövzunun aktuallığı, əhəmiyyəti barədə tam 
təsəvvür yaradır. 
Deyilənlərdən bu qənaətə gəlmək olar ki, «Azərbaycan bədii 
publisistikasının inkişaf meylləri və sənətkarlıq məsələsi (XX əsrin II yarısında)» 
mövzusunda namizədlik dissertasiyası səriştə ilə işlənmiş bitkin elmi əsərdir və 
AAK-ın bütün tələblərinə cavab verir. Dissertasiyanın müəllifi Bəxtiyar 
Məmmədov filologiya elmləri namizədi elmi dərəcəsi almağa tam layiqdir. 
 
                04.04.07 
 
Ülviyyə Nəriman qızı Hüseynovanın «Əhmədbəy  
Ağaoğlunun ədəbi-tənqidi görüĢləri» mövzusunda  
namizədlik dissertasiyası haqqında 
 
R  Ə  Y 
 
Avtoreferatın birinci abzasında tədqiqatçı qeyd edir ki, «onların (XX əsrin 
əvvəllərində formalaşan ədəbi tənqidin mütərəqqi təfəkkürlü nümayəndələri 
nəzərdə tutulur – T.A.) ədəbi-tənqidi irsini araşdırmaq, sistemli tədqiq hədəfinə 
çevirmək müasir Azərbaycan ədəbiyyatşünaslığının elmi maraq dairəsinə 
yaxındır». Müəllifin mülahizəsi və mövqeyi ilə razılaşır və dərhal da əlavə edirik 
ki, mövzunu «dairənin yaxınlığından» mərkəzinə gətirmək lazımdır və bunun üçün 
çox ciddi əsaslar var. On illər boyu – sovet dövründə milli-mənəvi – mədəni irsə də 
sinfi və partiyalı münasibət bəslənildiyindən, yazılmışlar, yazılanlar – bütün sərvət 
sovet rejim və ideologiyasının tələblərinə uyğunlaşdırıldığından, senzuranın 
amansız süzgəcindən keçirildiyindən saxtalaşdırılır, təhrif olunur, qərəzə tuş 
gəlirdi. Odur ki, çox vaxt mütərəqqi mürtəce, yaxşı pis kimi təqdim və təbliğ 
edilirdi. Bu gün – Azərbaycan öz müstəqilliyini bərpa etdikdən sonra ədəbi-
mədəni, ictimai-siyasi həyatın bir sıra nəzəri problemlərinə yenidən müraciət 
 154 
olunması, təhlil edilməsi və dəyərləndirilməsi təbii olduğu qədər də maraqlı, aktual 
və əhəmiyyətlidir. Bu mənada Azərbaycanın, ümumiyyətlə, Şərq – islam 
dünyasının parlaq simalarından sayılan Əhmədbəy Ağaoğlunun həyat və 
yaradıcılığına, zəngin və çoxşaxəli irsinə, xüsusilə ədəbi-tənqidi görüşlərinə 
müraciət etmək, onu araşdırmaq, təhlil süzgəcindən keçirmək, dəyərləndirmək 
təqdirəlayiqdir. Diqqətçəkəndir ki, tədqiqatçı Ü.Hüseynova «çoxşaxəli yaradıcılıq 
yolu keçən və ziddiyyətli tale yaşayan» Əhmədbəy Ağaoğlunun irsinin mövzu 
baxımından təsnifatını uğurla aparmış, toxunduğu problemi diqqətlə, ədalətli, 
obyektiv, ardıcıl, prinsipial şəkildə, bir sözlə desək, professionallıqla araşdırmış, 
ciddi, sanballı, elmi-nəzəri qənaətlər əldə etmişdir. Müəllif avtoreferatda tədqiqata 
cəlb etdiyi, mövzunun aktuallığını tutarlı faktlarla, maraqlı mülahizə və 
mühakimələrlə əsaslandırmağa nail olmuş, Əhmədbəy Ağaoğlu irsinə bu gün də 
müraciət etməyin mühüm və faydalı olduğuna diqqəti yönəldə bilmişdir. 
Avtoreferatda tədqiqatın məqsəd və vəzifələri yığcam, eyni zamanda aydın 
şəkildə əksini tapmışdır. 
Bu qənaətə gəlmək olar ki, tədqiqat işində qarşıya qoyulan vəzifələrin 
müəyyənləşdirilməsi və ardıcıllıqla göstərilməsi Ülviyyə Hüseynovaya problemə 
müxtəlif rakurslardan nəzər salmağa, ilk baxışda diqqəti çəkməyən xırda detalları 
belə öyrənməyə, təhlil etməyə, bütövlükdə mövzunu müasir tələblər baxımından 
işləməyə imkan vermişdir. 
Tədqiqatçı Ü.Hüseynovanın araşdırmasında bir cəhəti də vurğulamaq 
lazımdır. O, Əhmədbəy Ağaoğlu haqqında yazılan əsərlərə münasibətdə 
prinsipiallıq və cəsarət nümayiş etdirir, öz mövqeyini çəkinmədən bildirir və 
fikirlərini əsaslandırmağa çalışır. Bu isə problemlə bağlı yeni və qəti rəyin 
formalaşmasına, tədqiqatın elmi çəkisini və dəyərini artırmağa xidmət edir. Yaxşı 
ki, tədqiqatçı Əhmədbəy Ağaoğlunun ədəbi-tənqidi görüşlərini işləyərkən, onun 
«Həyat», «İrşad», «Tərəqqi», «Kaspi» kimi mətbu orqanlarındakı məqalələrindən, 
elmi-nəzəri mülahizələrindən, monoqrafiya və xatirələrindən bəhs edərkən «müasir 
elmi-nəzəri prinsipləri və ictimai-mədəni ehtiyacları», qısaca desək, «müasir 
meyarları» əsas götürmüşdür, rəhbər tutmuşdur. 
Avtoreferatda işin əsas məzmunu kifayət qədər əhatə edilmişdir. 
«Əhmədbəy Ağaoğlunun yaradıcılığında ideya-estetik prinsiplər» adlanan birinci 
fəsil və onun üç bölümü, «Klassik ədəbiyyat problemləri Əhmədbəy Ağaoğlunun 
tənqidində» adlı ikinci fəsil və onun dörd bölümü, «Çağdaş ədəbi prosesin inkişaf 
problemləri» adlanan üçüncü fəsil və onun iki bölümü dissertasiyanın məzmunu 
haqqında əhatəli, dolğun rəy yaradır. 
Avtoreferat ona verilən tələblərə uyğun tərtib edilmişdir, məzmunu, 
quruluşu qənaətbəxşdir. 
Deyilənləri yekunlaşdıraraq bu qənaətə gəlmək olar ki, «Əhmədbəy 
Ağaoğlunun ədəbi-tənqidi görüşləri» mövzusunda namizədlik dissertasiyası səriştə 
ilə işlənmiş elmi əsərdir və Ali Attestasiya Komissiyasının tələblərinə cavab verir. 
Dissertasiyanın müəllifi Ülviyyə Nəriman qızı Hüseynova filologiya elmləri 
namizədi elmi dərəcəsi almağa tam layiqdir. 
 
         23.04.07 
 155 
Kəmalə Nurulla qızı Nəcəfovanın «Azərbaycan yurd bilgisi»  
dərgisində ədəbiyyat araĢdırmaları» mövzusunda  
namizədlik dissertasiyasına 
 
R  Ə  Y 
 
 Sovet hakimiyyəti illərində mədəni irsin öyrənilməsi, dəyərləndirilməsi də 
rejim və ideologiyanın tələblərinə uyğunlaşdırıldığından tədqiqatlar elmidən daha 
çox partiyalı, sinfi xarakter daşıyırdı, qərəzli olurdu, faktlar təhrif edilirdi, 
araşdırılmalarda  saxtakarlıqlara yol verilirdi. 
Ədəbi-mədəni dəyərlərimizin daim basqı altında saxlanıldığı, totalitar rejim 
tərəfindən fasiləsiz təzyiqə məruz qaldığı sahələrdən biri, bəlkə də birincisi 
mühacirət irsi olmuşdur. Sovet istilası başlanandan mühacirlər 1923-cü ildə 
İstanbulda nəşrə başlayan «Yeni Qafqasya» jurnalı özünün birinci nömrəsində dərc 
etdiyi proqram məqaləsində bəyan etdiyi kimi, «çarizmi olduğu qədər bolşevizmi 
də düşmən hesab edir, türk dünyası üçün zərərli və Qafqaza düşmən görür». 
Mühacirlərə qarşı Sovet rejiminin düşmənçiliyi ideoloji mübarizə ilə 
məhdudlaşmırdı. İçəridə olduğu kimi, xaricdə də sovet kəşfiyyat maşını 
istiqlalçılara qarşı fiziki təzyiqlərə, terrorlara, qəsdlərə ara vermirdi. 
Təbii ki, belə bir mühitdə mühacirət irsinin tanıdılmasından, təbliğindən, 
tədqiqindən söhbət belə gedə bilməzdi. Azərbaycan yenidən müstəqillik əldə 
etdikdən – 1991-ci ildən xaricdə yaranan mədəni irsin, o cümlədən mühacirət 
mətbuatının, ədəbiyyatının araşdırılması, qiymətləndirilməsi aktual və əhəmiyyətli 
problemlərdən biri kimi ortaya çıxdı. Sovet araşdırma üsullarından uzaq, istiqlal 
məfkurəsinə dayanan nəzəri metodologiya ilə ərsəyə gələn tədqiqatların yaranması 
tarixi zərurətə çevrildi. Bu sahədə bir sıra uğurlu addımlar atıldı. Konkret olaraq 
Elçin, Ş.Qurbanov, V.Arzumanlı, V.Quliyev, X.İbrahimli, V.Sultanlı, 
N.Nəsibzadə, N.Yaqublu, A.Həşimova, Ş.Həsənova, N.Cabbarlı, A.Rüstəmli və 
başqaları mühacirət mətbuatı, ədəbiyyatı ilə bağlı bir sıra sanballı tədqiqat əsərləri 
yazdılar. Bu gün həmin proses davam edir və mühacirət irsinin zəngin, maraqlı 
materialları tədqiqata cəlb edilir. Bu mənada Kəmalə Nəcəfovanın «Azərbaycan 
yurd bilgisi» dərgisində ədəbiyyat araşdırmaları» mövzusunda namizədlik 
dissertasiyası diqqəti çəkir və bu təqdirəlayiqdir. Əsər həm praktik, həm də elmi-
nəzəri baxımdan böyük əhəmiyyət kəsb edir. Fikrimizcə, müəllif «Azərbaycan 
yurd bilgisi»ndə ədəbiyyatşünaslıq problemlərinin inikasını ən müxtəlif 
aspektlərdən fundamental şəkildə araşdırmış və qarşıya qoyduğu məqsədə tam nail 
olmuşdur. Dissertant bu işi ilə həm də: 
- mətbuat tarixinin, o cümlədən onun bir parçası olan mühacirət mətbuatının 
araşdırılmasına da  layiqli töhfə vermişdir – «Azərbaycan yurd bilgisi»nin nəşri, 
naşiri, mühərrirləri, mövzusu barədə geniş məlumatlar vermişdir; 
- Sovet imperiyasına, bolşevizmə qarşı ideoloji mücadilə aparan 
azərbaycanlı mücahidlərlə yanaşı, digər  türkdilli xalqların nümayəndələri olan 
mühacir ziyalıların fəaliyyətinə də müəyyən işıq salmışdır. 
Elmi-tədqiqat işində ilk dəfə olaraq: 
 156 
- «Azərbaycan yurd bilgisi» jurnalında ədəbiyyatşünaslıq məsələləri, 
resenziyaların mövzusu, onların həm tarixi, həm coğrafi baxımdan əhatə dairəsi, 
tədqiqatçıların problemə yanaşma tərzi, araşdırmaların qələmə alındığı və müasir 
dövrdə aktuallığı, əhəmiyyəti kompleks şəkildə işlənmişdir; 
- Azərbaycan-türk ədəbi irsinə dair tədqiqatlar elmi-nəzəri cəhətdən 
dəyərləndirilmiş, araşdırmaların türkologiya sahəsində və Azərbaycan 
ədəbiyyatşünaslığında yeri və rolunun müəyyənləşdirilməsinə cəhd göstərilmiş və 
onlara müasir tələblər baxımından qiymət verilmişdir; 
- mühacirlərin əqidə, məslək yolundan, həyat və düşüncə tərzindən  
qaynaqlanan, eyni zamanda və həm də müasir dövrün tələbinə uyğun olaraq, 
xüsusi ilə istiqlal mövzusu ilə bağlı tədqiqatların elmi təhlilinə geniş yer 
verilmişdir; 
- istiqlal mövzusuna və ona həsr olunmuş tədqiqatlara dəyər verərkən türk 
xalqlarının hürriyyət duyğusuna, azadlıq uğrundakı mübarizəsinə ayrı-ayrı tarixi 
dövrlərin hadisəsi kimi yox, haqlı olaraq bu ulusun əzəli, əbədi taleyi, alın yazısı 
nöqteyi-nəzərindən yanaşılmışdır. 
Dissertasiyanın sanbalını, çəkisini artıran,  onu daha faydalı, maraqlı edən 
məziyyətlərdən biri elmi-tədqiqat işinin zəngin, mötəbər mənbələr əsasında 
işlənilməsidir ki, bu da nəticədə müəllifə həqiqəti ortaya çıxarmağa, yersiz 
mübahisələrə meydan verməməyə yardım etmişdir. 
Zənnimizcə, həm tədqiqat predmetinə, mövzusuna, həm də ciddi elmi-
nəzəri, tarixi əhəmiyyət kəsb etdiyinə, zəngin faktlar əsasında, analitik təfəkkürlə 
yazıldığına görə bu dissertasiya sanballı əsər kimi filoloji fikir irsinə gözəl 
töhfədir. 
Bununla belə, dissertasiyada bizi qane etməyən bir sıra məqamlar var ki, 
diqqəti onlara cəlb etmək istərdim: 
1. Tədqiqatçı «Azərbaycan yurd bilgisi»nin mühacirət mətbuatı tarixindəki 
yeri və rolunu, bu nəşrin intişarını şərtləndirən amilləri daha qabarıq nəzərə 
çatdırmaqla jurnalın daşıdığı missiya və materiallarının elmi-tarixi əhəmiyyəti 
barədə tam və geniş təsəvvür yarada bilərdi. Bunun üçün: 
- Azərbaycan Xalq Cümhuriyyətinin süquta uğraması ilə növbəti mühacirət 
axınının başlaması; 
- mühacirlərin rus imperiyasına, bolşevizm ideologiyasına qarşı amansız 
ideoloji mücadilə apardıqları, bu məqsədlə nəşri fəaliyyətlə də məşğul olduqları, 
ötən əsrin 20-ci illərində – «Azərbaycan yurd bilgisi»nə qədər «Yeni Qafqasya», 
«Azəri türk», «Yaşıl yaprak», «Odlu yurd», «Bildiriş» kimi mətbu orqanların 
buraxılması; 
- SSRİ-nin təkidli tələblərindən sonra azərbaycanlı mühacirlərin Türkiyəni 
tərk etmək məcburiyyətinə qaldığını və belə bir mürəkkəb şəraitdə «Azərbaycan 
yurd bilgisi»nin mübarizə meydanına atılması barədə heç olmazsa, informativ 
xarakterli məlumatların verilməsini məqsədəuyğun hesab edirik. 
2. «Azərbaycan yurd bilgisi»nin naşiri, redaktoru Əhməd Cəfəroğlu  
Azərbaycan ədəbiyyatşünaslığı, ümumiyyətlə türkologiya sahəsində görkəmli 
mütəxəssisdir. Fikrimizcə, I fəslin bir bölməsi Ə.Cəfəroğlunun tərcümeyi-halına, 
irsinə, onunla bağlı tədqiqatlara həsr oluna bilərdi. 
 157 
3. Müəllif dərgidə dərc olunan materialların qısa məzmununu təqdim etməyə 
elə aludə olur ki, bəzən elmi-tədqiqat işi jurnal xülasəsi təəssüratı bağışlayır. Elmi 
ümumiləşdirmələr yolu ilə, yaxud tədqiqatların mövzusu, araşdırılan sahənin tarixi, 
coğrafi baxımdan təsnifatını aparmaqla daha ciddi nəticələrə nail olmaq mümkün 
idi. 
4. Tədqiqatçı bəzən «Azərbaycan yurd bilgisi»ndəki resenziyanın 
əhəmiyyətini, çəkisini qabartmaq üçün, haqlı olaraq mövzuya daha geniş planda 
nəzər salır, müvafiq mənbələrə istinad etməklə mülahizələrini əsaslandırır. Bəzən 
isə ehtiyac olduğu halda belə, bu işi görməkdən vaz keçir. Məs.: «Kitabi - Dədə 
Qorqud» dastanı, onun haqqında jurnalda material verilənədək olan məlumatlar, 
ötən əsrin 40-50-ci illərində dastanın acı, ağır taleyi, Azərbaycanın öz 
müstəqilliyini əldə etdikdən sonrakı dövrdə türk dünyasının bu şah əsərinə 
münasibət, xüsusi ilə dastanın 1300 illiyi ilə bağlı tədbirlər barədə müəyyən 
faktlar, fikirlər söylənilsəydi, xatırlansaydı, əlbəttə, əsərə dolğunluq, sanballılıq 
gətirmiş olardı. 
5. Bir sıra hallarda tədqiqatçı təkrarçılığa yol verir, tutaq ki, Ovçu təxəllüslü 
şairin təqlidçi olmadığını (səh.102, 105), yaxud bu şairin  ədəbi ictimaiyyətə ilk 
dəfə Ə.Cəfəroğlu tərəfindən təqdim edildiyini (səh.7, 75, 100) dönə-dönə 
vurğulayır, bəzi hallarda isə bir-birinə zidd fikirlər söyləyir, müəllif öz-özünü 
təkzib edir. O, bir tərəfdən «Gəncinə» əlyazması Şah Süleymanın taxta çıxmasına 
ithaf edilmişdir» - yazır (səh.100), digər tərəfdən isə «Məlik bəyin bu qəzəli məhz 
Şah Süleymanın taxta çıxması münasibəti ilə yazdığını deməyə əsasımız yoxdur» 
(səh.103) deyərək, özünü inkar edir. 
6. Tədqiqat işinin özünəməxsus məziyyətlərindən biri də budur ki, bu əsər 
tədqiqat işi haqqında tədqiqatdır. Təəssüf ki, bəzi hallarda mühakimələr, fikirlər 
arasında sərhədlər itir, mülahizələrin dissertasiya müəllifinə, yoxsa onun 
araşdırdığı tədqiqatçıya aid olduğu qaranlıq qalır. 
7. Növbəti irad avtoreferata aiddir. «İşin ümumi səciyyəsi»ndə müəllif 
mövzunun tədqiqi tarixi ilə bağlı yazır: «Mühacirət ədəbiyyatının öyrənilməsinə və 
düzgün qiymətləndirilməsinə ötən əsrin 90-cı illərindən başlanılmışdır».  Bu fikir 
doğru deyil. Əvvəla, mühacirət problemi, o cümlədən ədəbiyyatı ilə bağlı 
araşdırmalar ötən əsrin 80-ci illərinin sonundan, xüsusi ilə «Vətən» Cəmiyyəti 
yaranandan, «Odlar yurdu» qəzeti fəaliyyətə başlayandan aparılır. 
M.F.Axundzadənin anadan olmasının 175 illiyi ilə bağlı dünyanın müxtəlif 
ölkələrindən gələn türkoloqların, azərbaycanşünasların, respublikada tanınan 
alimlərin iştirakı ilə 1988-ci ildə Bakıda keçirilən beynəlxalq simpoziumda 
mühacirət ədəbiyyatı ilə bağlı xeyli məruzələr edilmiş, çıxışlar dinlənilmişdir. 
Digər tərəfdən isə, Ə.Cəfəroğlu irsi, o cümlədən «Azərbaycan yurd bilgisi»ndə 
dərc olunan materiallar barədə Türkiyədə yetərincə tədqiqat işi aparılmışdır. 
Fikrimizcə, bu məqam vurğulanmalı idi. 
8. Avtoreferatda dil-üslub xətalarına yol verilmişdir. «Ədəbiyyat tariximizdə 
tanınmaz olan ədəbi simaların ilk dəfə bu dərgi vasitəsi ilə təqdim olunması faktı 
«Azərbaycan yurd bilgisi»nin elmi dəyərini kifayət qədər təsdiq edir» (səh.20), 
yaxud «Dissertasiya yekunlaşdırıcı «Nəticə» ilə tamamlanmışdır» (səh.21) kimi 
cümlələr avtoreferatın dilinə ağırlıq gətirir. 
 158 
9. Dissertasiya ilə bağlı müəllifin dərc etdirdiyi materialların mövzu 
baxımından daha əhatəli olması arzuediləndir. 
Göstərilən irad və mülahizələr Kəmalə Nəcəfovanın dissertasiyasının elmi-
nəzəri dəyərinə kölgə salmır, əhəmiyyətini azaltmır. Odur ki, Kəmalə Nurulla qızı 
Nəcəfova «Azərbaycan yurd bilgisi» dərgisində ədəbiyyat araşdırmaları» adlı 
tamamlanmış elmi əsərinə görə iddiasında olduğu 10.01.01 – «Azərbaycan 
ədəbiyyatı», 10.01.02 – «Türk xalqları ədəbiyyatı» ixtisasları üzrə filologiya 
elmləri namizədi alimlik dərəcəsi almağa tamamilə layiqdir. 
 
 
 
Mühacirət mövzusunda yazarkən… 
 
 
 Ölkədə gedən ictimai-siyasi proseslər, xüsusilə Azərbaycan-Ermənistan 
münaqişəsi ilə bağlı məlum müzakirələr, mübahisələr, mülahizələr ara-sıra 
mühacirət mövzusunu da gündəmə gətirir. Bu, təbiidir. Əvvəla ona görə ki, Dağlıq 
Qarabağ problemindən danışılarkən bu məsələyə erməni lobbisinin münasibət və 
təsirindən də bəhs edilir. Digər tərəfdən isə say etibarı ilə üstünlük təşkil edən 
Azərbaycan mühacirətinin məsələyə münasibəti də cəmiyyəti düşündürür, 
maraqlandırır… 
 Azərbaycan mühacirəti ilə bağlı ictimai rəy bir mənalı deyildir. Çünki bu rəy 
məsələyə münasibətdə müxtəlif zidd fikirlərdən formalaşmışdır. Bu fikirlərin biri 
real, sağlam düşüncənin, təhlilin, müşahidənin nəticəsidir, digəri isə daha çox arzu 
edilənin həqiqət kimi təqdim olunmasının, gerçəkliklə əlaqəsi olmayan pafoslu, 
hay-küylü ifadə və ibarələrin toplusudur. Fikrimizcə, Kütləvi İnformasiya 
Vasitələri (KİV) mühacirət mövzusundan bəhs edərkən son dərəcə diqqətli və 
məsuliyyətli olmalıdır. İri şriftlərlə «Azərbaycan lobbisi» adlı bütöv bir səhifəlik 
məqaləyə rast gələn oxucunun sevincdən gözləri yaşarır, sahə ilə az-çox tanış olan 
mütəxəssisin isə müəllifin naşılığına təəssüflənməkdən başqa çarəsi qalmır. Bu gün 
bu iki sözün yanaşı qoyulması nə qədər təəccüblüdürsə, o qədər də təəssüf doğurur, 
yaxud əksinə…  
Bu mövzuda yazan müəllif ilk növbədə «mühacirət», «diaspor», «lobbi» 
sözlərinin mənasını özü üçün aydınlaşdırmalıdır. Sonra isə mühacirət, onun 
yaranma tarixi və mərhələləri, coğrafiyası, sayı, sosial tərkibi, cəmiyyətdəki təsir 
qüvvəsi, mövqeyi, rolu və s. kimi məsələlər dəqiqləşdirilməlidir. Təşkilatları, 
dərnəkləri, KİV şəbəkəsi, maliyyə imkanları öyrənilməlidir. Bütün bunlardan sonra 
mühacirətin mövcud mənzərəsi göz önünə gələcəkdir. Yuxarıdakı tələblər 
baxımından Azərbaycan mühacirətini xarakterizə etsək, acınacaqlı bir səhnənin 
şahidi olarıq. Bu həqiqət ağırdır, acıdır, kədərlidir, lakin etiraf edilməlidir. Əks 
təqdirdə yalnış, qüsurlu fikir formalaşacaqdır. Bu gün Azərbaycan müharicətinin 
nəinki nəhəng təbliğat maşını, geniş informasiya kanalları, heç müntəzəm, fasiləsiz 
fəaliyyət göstərən, necə deyərlər günün tələblərinə cavab verən KİV-qəzeti, 
radiosu, televiziyası yoxdur.           
 159 
 Azərbaycan diasporunun nəinki ABŞ konqresinə, yaxud Fransa senatına, 
hətta kiçik bir şəhərin bələdiyyəsinə təsir etmək qabiliyyəti, gücü bu gün arzu 
oluna bilər. Azərbaycan mühacirəti yarıac, yarıtox qaçqınlara maddi, humanitar 
yardım göstərmək iqtidarında (daha dəqiq desək, qabiliyyətində) deyildir. Olsa-
olsa, geyilmiş pal-paltarı Avropadan toplayıb Azərbaycana göndərə bilər. Bu fakt 
ürəyi ağrıdır, əsəbləri tarıma çəkir, lakin bu reallıqdır, həqiqətdir. Ötən əsrin 
Azərbaycan tarixinə həkk olunmuş unudulmaz hadisələr zamanı – 1990-cı il 20 
yanvar qırğını və 1992-ci il 26 fevral Xocalı faciəsi zamanı Avropadakı Türkiyə 
türklərinin etiraz səsi mühacirətimizin səsindən daha yaxından eşidilirdi.  
 Dünyanın heç bir ölkəsində (hətta Türkiyədə də) elə bir Azərbaycan 
cəmiyyəti, dərnəyi, əncüməni, ocağı, təşkilatı (necə adlandırırsınız adlandırın) 
istənilən an səfərbər olmağa, bir yumruğa çevrilməyə, hər hansı bir məsələyə 
çevik, qüdrətli münasibət bildirməyə hazır deyil. Belə bir şəraitdə  lobbidən bəhs 
etmək gülüncdür. Amma bu o demək deyil ki, biz ruhdan düşməli, hərəkətsiz 
qalmalı, ətalət və durğunluqla barışmalıyıq. Xeyr! Diasporu hərəkətə gətirmək, 
təşkilatlandırmaq, qəlbi vətən eşqi ilə çırpınan milyonlarla mühacir 
həmvətənimizin səylərini birləşdirmək, onu nizamlamaq, təsirli qüvvəyə çevirmək 
lazımdır. Bunun üçün müxtəlif təkliflər eşidilir. Kimisi Azərbaycan hökumətinin 
maliyyə dəstəyini zəruri hesab edir, kimisi səfirliklərin fəaliyyətində bu sahədə 
dəyişiklik olunmasını vacib sayır, kimisi hər şeyin zamanla həll ediləcəyini 
söyləyir, kimisi də həmvətənlərin özlərinin tədricən istədiyimiz səviyyəyə 
çatacağına ümid edir. Bu fikirlərə münasibət bildirmədən əlavə edərdik ki, 
bugünkü mühacirətlə iş görərkən Azərbaycan mühacirət tarixi, onun ənənələri 
xatırlanmalı, yad edilməlidir. Hələ 20-30-cu illərdə yalnız Türkiyədəki Azərbaycan 
mühacirətinin fəaliyyəti Sovet imperiyasını lərzəyə salmışdır desək, burada 
mübaliğə axtarmayın. Təsadüfü deyil ki, məhz buna görə SSRİ-nin qonşu 
Türkiyəyə təkidli  tələblərindən, təsirindən sonra – 1932-ci ildə Azərbaycan 
mühacirəti qardaş Türkiyəni tərk etmək məcburiyətində qaldı. Qəzetlər bağlandı, 
dərnəyin fəaliyyəti dayandırıldı. 30-cu illərin sonlarında böyük ideoloq, istedadlı 
publisist Mirzə Bala Məmmədzadə yazırdı ki, yalnız azərbaycanlıların deyil, rus 
əsarəti altındakı bütün türklərin xaricdə çıxardıqları ilk məcmuə olan «Yeni 
Qafqasya» böyük və dərin təsir oyadır, sovet hökumətini etirazda bulunmağa 
məcbur edir, bolşevikləri dəli edirdi. M.B.Məmmədzadə yazırdı: «Moskva buna 
dözə bilmirdi. Bu «mənəvi təşkil mərkəzi»ni ortadan qaldırmaq, milli nəşriyyatı 
qapatmaq lazım idi. 1925-ci ildə Tiflisdə toplanan üçüncü sovetlər qurultayından 
dönərkən Sovet İttifaqının o zamankı xarici işlər komissarı Çiçerin Bakıda 
dördüncü sovetlər qurultayında irad etdiyi nitqində demişdir: «Biz dəfələrlə 
Türkiyə hökumətinə müraciət edərək sovet hökuməti əleyhinə yürüdülən, 
dözülməsi mümkün olmayan intriqaları etirazda bulunduq və buna nəhayət və 
xitam verilməsini tələb etdik»» (M.B.Məmmədzadə, Milli Azərbaycan Hərəkatı, 
Bakı, «Nicat» nəşriyyatı, 1992-ci il).   
 Avropaya səpələnmiş 20-ci illər mühacirlərinin sırasına 50-ci illərdə on 
minlərlə adam qoşuldu. Bunlar Böyük Vətən müharibəsindən sonra müxtəlif 
səbəblərdən sərhədin o tayında qalmış azərbaycanlılar idi. Onlar da müxtəlif 
dərnəklərdə birləşir, qəzet, jurnallar nəşr etdirir, dövrün ən aktual problemi – Sovet 
 160 
İmperiyasının çökməsi, Azərbaycanın istiqlala qovuşması uğrunda ideoloji 
mübarizə aparırdılar. Yorulmadan fədakarlıqla aparılan bu mübarizəni 
səciyyələndirən ən münasib ifadə isə «inamla aparılan mübarizə»dir. Azərbaycanın 
istiqlalı uğrunda həyatının sonunadək mübarizə aparmış böyük əqidə və qələm 
sahibi C.Hacıbəyli yazırdı: «32 ildən bəri mühacirətlə bolşevizm arasında bir 
mübarizə davam edir: hansı-hansını basdıracaq, onu Allah bilir. Lakin bir şey də 
var ki, onu biz də çox yaxşı bilirik: mühacirətdən yalnız bir fərd də qalarsa, milli 
bayrağımız enməz!» (Azərbaycan Milli Birliyinin orqanı «Azərbaycan» qəzeti, 
Münhen, may 1952-ci il, №2, «28 may Parisdə» adlı məqalədən). 
 Sovet imperiyasının müharibədən qalib çıxdığı və bütün dünyaya meydan 
suladığı bir zamanda bu sözləri qələmə almaq yalnız haqq işinə qəti inanmaqla 
mümkün idi. C.Hacıbəylidə Azərbaycanın istiqlala qovuşacağına inam o qədər 
güclü, təsirlidir ki, kimsədə buna zərrə qədər şübhə qalmır: «Qüvvət birlikdədir. 28 
may heç bir Azərbaycanlının qəlbindən qopmaz, bu onun səadət yoludur. O qədər 
də ümidsizliyə düşməyəlim. Durum o qədər də  qaranlıq deyil. Bəlkə də işığın ucu 
görünməkdədir… onun daha da parlamasına yardım edəlim» (Münhen, 
«Azərbaycan» jurnalı, №12, may, 1953-cü il «28 may hissiyyatı» adlı məqalədən).     
 Bu gün Azərbaycan mühacirətini təşkilatlandırmağa, səfərbər etməyə 
hazırlaşarkən ilk növbədə onun düşüncə tərzində, əqidə və məsləkində dəyişiklik 
edilməli, haqq işimizə, onun qələbəsinə inam hissi yaradılmalıdır. Hazırda daha 
çox fərdi fəaliyyətə üstünlük verən mühacirətin Azərbaycanın milli mənafeyinə 
xidmət edən aydın və perspektivli proqrama malik təşkilat daxilində mütəşəkkil, 
ardıcıl, qətiyyətli mübarizəsi indi həmşəkindən daha çox aktualdır. Mühacirət 
mövzusunda yazarkən, fikrimizcə yalançı lobbizmdən hay-küylə bəhs etməkdənsə 
məhz bu məsələlər qabardılmalı, diqqət mərkəzində saxlanılmalı və təbliğ 
olunmalıdır.  
 
“Xalq qəzeti”, 31 mart 2001 
 
 
«Molla Nəsrəddin» mühacirətdə 
 
 
 100 ildən çoxdur ki, yazıçı-publisist, naşir, redaktor Cəlil 
Məmmədquluzadənin həyatı, fəaliyyəti və irsi Azərbaycan cəmiyyətinin diqqət 
mərkəzindədir. Müasirləri, məsləkdaşları, tədqiqatçılar müxtəlif aspektlərdən onun 
ömür yolunu, yaradıcılığını araşdırmış, dəyərləndirmişlər. Ədibin 1920-ci ildə 
İrana keçməsi hadisəsi də xronoloji-tarixi, ictimai-siyasi baxımdan qismən 
işıqlandırılmışdır. Lakin mövzu ayrılıqda Mirzə Cəlilin mühacirəti problemi kimi 
işlənməmişdir. Fikrimizcə, məsələnin bu istiqamətdə öyrənilməsi həm M.Cəlilin 
həyat yolunun, həm haqqında bəhs olunan dövrün, həm də mətbuat tariximizin 
obyektiv tədqiqi və qiymətləndirilməsi nöqteyi-nəzərdən aktual və əhəmiyyətlidir. 
Cəlil Məmmədquluzadənin İrana köçünün adi səfər yox, məhz mühacirət olduğu 
qənaəti dilimizdə «mühacirət» sözünün hansı məna daşıdığına aydınlıq gətirilərək, 
 161 
müxtəlif tədqiqatçıların M.Cəlilin İrana köçü hadisəsini ədibin mühacirəti kimi 
dəyərləndirdiyinə diqqət çəkilərək, bədii və sənədli əsərlərdə bu səfərin mühacirət 
kimi təqdim edildiyi vurğulanaraq və nəhayət, Mirzə Cəlil kimi  on minlərlə 
qafqazlının İrana, o cümlədən Xoy, Mərənd, Təbrizə «fərar» etməsi, orada mühacir 
kimi məskunlaşması barədə «Molla Nəsrəddin»in materiallarına istinad edilərək 
əsaslandırılmışdır.  
         «Molla Nəsrəddin» jurnalının nəşrə başlaması ilə ictimai fikrə təsir forması 
dəyişir, yeniləşir, başqa sözlə desək, xalqımızın ictimai, ədəbi-mədəni, mətbu 
həyatında bir dirçəliş, dönüş yaranır, bununla da, mətbuat öz tarixinin yeni inkişaf 
mərhələsinə qədəm qoyur. Professor Əziz Şərif «Molla Nəsrəddin»in təsir dairəsi 
və gücündən bəhs edərkən yazırdı ki, elə bir az-çox əhəmiyyətli siyasi və ya 
ictimai hadisə olmamışdır ki, jurnal ona səs verməsin və demokratik ictimaiyyəti 
maraqlandıran elə bir problem olmamışdır ki, onu qabaqcıl, mütərəqqi mövqedən 
işıqlandırmasın (Əziz Şərif. Cəlil Məmmədquluzadə. C.Məmmədquluzadənin rus 
dilində iki cildlik seçilmiş əsərlərinə müqəddimə, Bakı, 1966, I cild, səh.10). 
Bu səbəbdəndir ki, istər jurnalın fəaliyyəti dövründə, istərsə də ondan 
sonrakı illərdə «Molla Nəsrəddin» cəmiyyətin – onun bütün təbəqə, ideoloji və 
siyasi qüvvələrinin maraq dairəsində olmuşdur. «Molla Nəsrəddin» bütünlükdə 
ictimai hadisələri, ədəbi cərəyanları, ayrı-ayrılıqda fərdləri, o cümlədən ətalət, 
cəhalət daşıyıcılarını, nadanları, məmurları, yüksək çinli partiya və dövlət 
xadimlərini, onların əməllərini «nəzərdən qaçırmadığı» kimi, jurnal da, onun naşir 
və redaktoru C.Məmmədquluzadə də, necə deyərlər, öz «payını» alırdı. 
Münasibətlər mürəkkəb, fərqli və ziddiyyətli olmuşdur. Çar üsuli-idarəsi zamanı 
da, İran istibdadı dönəmində də, sovet dövründə də «Molla Nəsrəddin» təqiblərə, 
təzyiqlərə, sıxıntılara tuş gəlmişdir. Birinci nömrəsi 1906-cı il aprelin 7-də Tiflisdə 
çapdan çıxan «Molla Nəsrəddin»in çapının dəfələrlə qadağan edilməsinə və digər 
səbəblər üzündən fasilələrlə buraxılmasına baxmayaraq, M.Cəlil ömrünün 
sonunadək jurnalın Tiflisdə (1907-1917) 370 nömrəsinin, Təbrizdə (1921) 8 
nömrəsinin və Bakıda (1922-1931) 398 nömrəsinin (cəmi 776 nömrə) nəşrinə nail 
olmuşdur. 
Böyük Məhəmməd Hadinin yazdığı «Ucundadır dilimin həqiqətin böyüyü, 
nə qoydular deyəyim, nə kəsdilər dilimi» - dilemması qarşısında qalan Sovet 
tədqiqatçıları «Molla Nəsrəddin» jurnalının, Cəlil Məmmədquluzadənin xüsusi ilə 
sovet dövrü fəaliyyətini yumşaq ifadə ilə desək, bəzən malalamağa məcbur 
olmuşlar, bir sıra faktları təhrif etmiş, bəzən saxtalaşdırmış, hadisələrə 
özünəməxsus «bəzək» vurmuş, bəzən sadəcə susmuş, olayların üstündən sükutla 
keçmişlər. Buna görə kimisə bu gün qınamaq, kiməsə irad tutmaq fikrindən uzağıq. 
Bir sıra müəlliflər isə eyhamlarla Mirzə Cəlilin, «Molla Nəsrəddin» jurnalının 
sovet hakimiyyəti illərində fəaliyyətinin ağır, məşəqqətlərlə dolu olduğuna işarələr 
vurmuşlar. 
Məmmədquluzadəşünaslığa və «Molla Nəsrəddin»şünaslığa böyük töhfə 
verən, əslində sahəni keyfiyyət baxımından yeni mərhələyə qaldıran AMEA-nın 
həqiqi üzvü İsa Həbibbəyli haqlı olaraq mövcud nöqsanların «son illərə qədər 
hakim olan ideoloji tələblərdən» qaynaqlandığını, bir çox tədqiqatların yanlış 
istiqamətdə yazıldığını, buna görə də, «sinfi xarakterli böyük tarixi faktların 
 162 
yığımına çevrildiyini» qeyd edir və göstərir ki, ötən əsrin 80-ci illərindən etibarən 
keçmiş ictimai-siyasi proseslərə və tarixi hadisələrə obyektiv elmi münasibət ifadə 
etməyin reallaşması sözün həqiqi mənasında yazıçını əhatə edən mühitin hərtərəfli 
tədqiqinə münasib imkan yaratmışdır (ətraflı bax: İsa Həbibbəyli. Cəlil 
Məmmədquluzadə: mühiti və müasirləri. Azərbaycan Dövlət Nəşriyyatı, Bakı, 
1997, «Ön söz», səh.3-26). 
Filologiya elmləri doktoru İslam Ağayev M.Cəlilin həyat və yaradıcılığı ilə 
bağlı indiyədək qələmə alınanları yüksək dəyərləndirməklə yanaşı, bu irsin müasir 
tələblər baxımından yenidən araşdırılmasını vacib hesab edir. O yazır: «Bu gün 
C.Məmmədquluzadənin ədəbi irsi müstəqil  Azərbaycan Respublikasının böyük 
tarixi yaddaşı olaraq qalır. …XX əsrin ilk illərindən başlayaraq Əli bəy 
Hüseynzadə, Əhməd bəy Ağayev, Firudin bəy Köçərli, Seyid Hüseyn, sonrakı 
illərdə Əli Nazim, Mirzə İbrahimov, Məmməd Cəfər Cəfərov, Mir Cəlal Paşayev, 
Əziz Şərif, Əziz Mirəhmədov, Kamal Talıbzadə, Abbas Zamanov və ondan sonrakı 
nəsil tərəfindən dəfələrlə tədqiq və təhlil edilmişdir. Lakin bütün bunlara 
baxmayaraq, C.Məmmədquluzadənin ədəbi-ictimai irsi yeni tarixi şəraitdə yeni 
tədqiq və təhlilə möhtacdır» (İ.Ağayev. C.Məmmədquluzadə və XX əsrin əvvəlləri 
Azərbaycan ədəbi-ictimai fikri. «Ədəbiyyat qəzeti», 26 iyun 2009).  Bu yerdə Söz 
Azadlığını Müdafiə Fondunun rəhbəri, Xalq şairi Musa Yaqubun jurnalla bağlı 
«Təbriz nəşri yeni və ciddi araşdırmaya möhtacdır» (Musa Yaqub. «Molla 
Nəsrəddin» - Təbriz 1921. Transliterasiya edən və çapa hazırlayan, f.e.n. Elmira 
Qasımova, «Ön söz»ün müəllifi Tahir Aydınoğlu, redaktor Məmməd Kazımoğlu, 
Bakı, «Adiloğlu» nəşriyyatı, 2006, 80 səh. Annotasiya) – fikrini təqdir etməklə, 
xüsusi vurğulamaq istərdik ki, həm mövzu, həm sənətkarlıq baxımından Təbriz 
nəşrlərinin müasir tələblər nöqteyi-nəzərindən dərindən və hərtərəfli araşdırılması, 
dəyərləndirilməsi aktualdır, əhəmiyyətlidir. 
C.Məmmədquluzadə və onun jurnalı haqqında həm çar Rusiyası dövrünü, 
həm İrandakı mühacirət dönəmini, həm də Sovet hakimiyyəti illərini əhatə edən ən 
dəqiq, ən səhih məlumat isə rəsmi məxəzlərdir, tarixi sənədlərdir, əlahəzrət və 
inkarolunmaz faktlardır. «Molla Nəsrəddin» jurnalının nəşrinə, onun mətbəəsinin 
və litoqrafiyasının dəyişdirilməsinə icazə almaq haqqında Mirzə Cəlilin çox sayda 
ərizəsi, rəsmi dairələr tərəfindən jurnalın ayrı-ayrı nömrələrinin qadağan olunması, 
redaktorun məsuliyyətə cəlb edilməsi haqqında yazışmalar çar Rusiyası dövründə 
«Molla Nəsrəddin» jurnalının nə qədər çətin şəraitdə buraxıldığını əyani şəkildə 
göstərir. Çar Rusiyası dövründə və İranda mühacirətdə ikən olduğu kimi, Sovet 
hakimiyyəti illərində də Mirzə Cəlilin sıxıntıları azalmaq bilmir. İrandan Bakıya 
döndükdən qısa müddət sonra qardaşı Mirzə Ələkbər vərəm xəstəliyinə, həyat 
yoldaşı Həmidə xanım tif kimi ağır mərəzə düçar olurlar. 1922-ci il noyabrın  7-də 
M.Ə.Sabirin Bakıda heykəlinin açılış mərasiminə M.Cəlili dəvət etmirlər. Bir 
müddət sonra Mirzə Cəlil özü xəstələnir. 1925-ci ildə Məmməd Səid Ordubadiyə, 
Məmmədəli Sidqiyə ünvanladığı məktublarda xəstələndiyindən şikayətlənir və 
«Molla Nəsrəddin» jurnalını çıxartmaqdan «bilmərrə əl çəkmək, evdə oturmaq» 
üçün bunu çoxdan bəhanə kimi axtardığını qeyd edir. 1928-ci ildə ədibin həyat 
yoldaşı Həmidə xanım yerli hökumət tərəfindən səsdən məhrum edilir. Onun 
Ağdam qəzasından sürgün olunması və əmlakının müsadirə edilməsi barədə qərar 
 163 
çıxarılır. Mətbuatda, xüsusi ilə «Kommunist» qəzetində M.Cəlilin və onun 
jurnalının indiki mühitin tələbatını ödəmədiyi, dilinin bərbad olduğu yazılır, 
«Molla Nəsrəddin»ə hücumlar səngimir, güclənir, Kommunist Partiyası jurnalın 
«Allahsız» adı ilə nəşrini tövsiyə edir. M.Cəlil Azərbaycan Kommunist Partiyası 
Mərkəzi Komitəsinə yazdığı məktubda buna etiraz edir.  
Tarix elmləri doktoru Ataxan Paşayev Mirzə Cəlilə edilən haqsızlıqlar 
barədə yazır: «Türk dillərinin saflığı və latın əlifbasına keçid ideyalarının əsas 
carçılarından biri M.Cəlil 1926-cı ilin fevral-mart aylarında Bakıda keçirilmiş I 
türkoloji qurultaya dəvət olunmamışdır. Əsərləri nəşr ediləndə, tamaşaya 
qoyulanda onların mətnlərinə elə müdaxilələr olunurdu ki, M.Cəlilin təbirincə 
desək, müəllif çox vaxt özü öz əsərini tanıya bilmirdi. Onun adı Azərbaycan 
ədəbiyyatının «cığırdaşları» siyahısına salınmışdı (A.Paşayev. Açılmamış 
səhifələrin izi ilə. Səh.434. «Azərbaycan» nəşriyyatı, Bakı, 2001, 536 səh.). 
M.Cəlilin ünvanına ittihamlar, böhtanlar, təhqirlər ara vermir, onu siyasi 
cəhətdən geri qalmış, bisavad adlandırırlar. Professor Bəşir Əhmədov haqlı olaraq 
Mirzə Cəlili ilk repressiya qurbanlarından biri adlandırmışdır (B.Əhmədov. «Molla 
Nəsrəddin» niyə bağlandı. «Ədəbiyyat qəzeti», 1 fevral 1991). Ədibə olan təzyiqlər 
onu əldən salır, ürəyində ağrılar başlayır, sol əli və sol ayağı iflic olur, yorğan-
döşəyə düşür. 
Bu arada jurnalın 25 illiyinin təntənə ilə qeyd olunmaması da Mirzə Cəlili 
sarsıdır. Fiziki, maddi-mənəvi əziyyətlər Mirzə Cəlili o həddə çatdırır ki, ədib 
Azərbaycan Sovet Sosialist Respublikası Xalq İctimai Təminat Komissarlığına 
ərizə ilə müraciət edir. Orada deyilir: «Ərz olsun ki, yazıçılığa və müəllimliyə 
qədəm qoyduğumdan indi qırx il tamam olur və 23 il bundan əvvəl Tiflisdə türk 
mətbuatı sahəsində Molla Nəsrəddin dövrü başlamışam». Daha sonra M.Cəlil 
jurnalın xidmətlərini diqqətə çatdırır və sonda yazır: «Bununla bərabər yavaş-yavaş 
bədəncə yoruluram, səbəb budur ki, indi mənim 60 yaşım var və digər tərəfdən 
özümü də külfət basıbdır. Ümidvaram ki, Azərbaycan İctimai Təminat 
Komissarlığı mənim əhvalımı nəzərə alıb, mən müstəhəq olduğum pensiyanı mənə 
verməklə, bundan sonra mənim zindəganlığımı təmin edə. Cəlil 
Məmmədquluzadə». (ARDA, f.411, siy.3, iş.339, v.2).  
Bəs Mirzə Cəlilə laqeydlik, inamsızlıq, bir qədər də dəqiq desək, düşmən 
münasibət haradan qaynaqlanırdı?! Ən əvvəl, quruluşun mahiyyəti, daha sonra isə 
ötən əsrin 20-30-cu illərində ölkədə baş verən ictimai-siyasi proseslərin xaotik 
xarakteri, mürəkkəbliyi çoxlarının taleyini tükdən asılı etmişdir: yalnız 
əksinqilabçılar, «qolçomaqlar», «mülkədarlar» yox, yazıçı və şairlər, elə 
inqilabçıların özləri də hər an böhtanın, şərin, donosun güdazına gedə bilərdilər və 
gedirdilər. Əslində, M.Cəlil nə Şura hökumətinə, nə də Moskvaya qəlbən heç vaxt 
inanmamış, bel bağlamamışdı. Bunu ədibin «Mətbuat bayramı, yaxud tacgüzarlıq» 
adlı məqaləsində («Molla Nəsrəddin», 5 may 1927, № 19) kəskin şəkildə yazdığı 
«…Molla Nəsrəddin» məcmuəsinin Moskvaya heç bir dəxli yoxdur. «Molla 
Nəsrəddin»i nə Moskva yaradıbdır və nə də Şura hökuməti yaradıbdır» - kimi 
cümlələri də təsdiq edir. Filologiya elmləri doktoru İslam Ağayev yuxarıda adı 
çəkilən məqaləsində göstərir ki, M.Cəlilin Sovet dövrü yaradıcılığında toxunduğu 
problemlərə, o cümlədən ölkənin varidatının Rusiya tərəfindən talanması 
 164 
mövzusuna görə «siyasi dairələrin təzyiqinə məruz qalırdı» və o ciddi mənəvi 
sarsıntılar keçirirdi.  
Mirzə Cəlilin Sovet dövrü həyatını akademik İ.Həbibbəyli «ictimai-siyasi 
gedişatdan asılı olaraq bir müddət ümid və inamla, qaynar fəaliyyətlə, sonra isə 
tədricən şübhə və sarsıntılarla, ziddiyyətlərlə şərtlənən xüsusi bir dövr» kimi 
xarakterizə edir və Mirzə Cəlilin həyat və fəaliyyətinin «dramatik final»ı 
adlandırır. (Göstərilən əsəri, səh.384). 
«Dramatik final»a aparan yol isə professor Əziz Mirəhmədovun təbirincə 
desək, «çox mürəkkəb, gərgin hadisələrlə dolu 1917-1921-ci illərdən…dramatik 
bir dövr»dən keçir (Əziz Mirəhmədov. Dahi yazıçının ədəbi irsi. Cəlil 
Məmmədquluzadə. Əsərləri, 6 cilddə, I cild (müqəddimə), səh.30, Bakı, 
Azərbaycan Dövlət Nəşriyyatı, 1983, 311 səh.). 
«Dramatik dövr»ün, gərginliyin son həddi Cəlil Məmmədquluzadənin 
mühacirəti – ölkədən çıxması, İrana üz tutması ilə nəticələnir. Xalq 
Cümhuriyyətinin süqutundan – Azərbaycanda Sovet hakimiyyətinin bərqərar 
olmasından bir müddət sonra – 1920-ci il iyun ayının ilk günlərində «Mirzə 
Ələkbər Məmmədquluzadə Naxçıvandan Kəhrizliyə gəlir, «ümumi vəziyyət 
ağırdır» - deyə müvəqqəti olaraq İrana köçməyi Mirzə Cəlilə məsləhət görür və 
təkid edir» (Qulam Məmmədli. Molla Nəsrəddin (Cəlil Məmmədquluzadənin həyat 
və fəaliyyətinin salnaməsi), səh.379, Bakı, 1966, Azərbaycan Dövlət Nəşriyyatı, 
564 səh.). Mirzə Cəlil, Həmidə xanım, Mirzə Ələkbər, Məmmədsadıq, bir sözlə, 
bütün ailə üzvləri Kəhrizlidən çıxıb Araz çayına tərəf yola düşürlər. Ölkəni tərk 
etmək, başqa sözlə desək, mühacirətə getmək qərarına gələn «Mirzə Cəlil hazırlıq 
və səfər zamanı fikirli, qaradinməz və qaşqabaqlı olmuşdur» (yenə orada, səh.380). 
Ehtiyat üçün silahlanan Mirzə Cəlil və Həmidə xanım yolboyu ölkəni tərk etməyə 
məcbur olan, köç edən bəylərə rast gəlirlər. Sərhədə yaxınlaşdıqca köçə 
qoşulanların sayı artır. 
Xeyriyyəçilik, maarifçilik fəaliyyəti, eyni zamanda qətiyyəti, cəsarəti, 
sədaqəti, mübarizliyi, iti, çevik zəkası ilə Avropalı qadınların da həsəd apara 
biləcəyi Həmidə xanım Məmmədquluzadənin ömür-gün yoldaşı Cəlil 
Məmmədquluzadənin həyatı, yaradıcılığı ilə əlaqədar qələmə aldığı «Mirzə Cəlil 
haqqında xatirələrim» adlı əsərinin onların Kəhrizlidən İrana köçməsinə dair 
hissəsini bir mühacir haqqında hekayə adlandırmaq olar. Həmidə xanım bu əsəri 
Sovet dövründə qələmə alsa da (rejim və ideologiyanın təbiəti Xalq Cümhuriyyəti 
dövrünü tənqid etməyi, Sovet quruluşunu tərifləməyi tələb edirdi), həqiqəti 
söyləməyə xeyli dərəcədə nail olmuşdu: Sovet istilası kütləvi üsyanlara, etirazlara 
səbəb olurdu. Bunun da nəticəsi kimi rejim cəza tədbirləri həyata keçirirdi, insanlar 
təzyiqlərə, təqiblərə məruz qalır, qətlə yetirilir, edam olunur, xaricə üz tuturdular. 
«Camaat vahimə içərisində yaşayır», «aranın qarışmasından istifadə edən quldur-
qaçaq hər tərəfdə müxtəlif hadisələr törədir, özbaşınalıq hökm sürürdü». Belə bir 
şəraitdə Mirzə Cəlil qardaşı Mirzə Ələkbərin təkidli təklifi ilə İrana köçməyə 
razılıq verir. Həmidə Məmmədquluzadə Mirzə Ələkbərin dili ilə xüsusi vurğulayır: 
«…ara sakitləşəndən sonra qayıdıb gələrik Vətənə». Deməli, M.Cəlilgil Vətəni 
tərk edirlər, mühacirətə yola düşürlər. Yola düşənlərin mənəvi-psixoloji gərginliyi, 
narahatçılığı hər sətirdə hiss edilir: «yorulmuş, üzülmüş, əldən düşmüş, ac uşaqlar 
 165 
güc-bəla ilə hərəkət edirdilər». «Bütün bu həyəcan və təlaş Mirzə Cəlili sıxırdı. 
Onun rəngi ağarmışdı, az danışır, tez-tez kənara çəkilib fikrə gedirdi. Əlbəttə, o, 
ailəsinin taleyindən nigaran idi». H.Məmmədquluzadə xatirələrində əslində 
M.Cəlilin  timsalında tipik, klassik mühacir obrazı yaratmışdır. M.Cəlili səfər 
ərəfəsində bürüyən hiss-həyəcan, təlaş, onun yolboyu narahatlığı, əziyyətləri, 
məskunlaşdığı məntəqədə fəaliyyəti zamanı maddi-mənəvi sıxıntıları mühacir 
həyatının göstəriciləridir. Həmidə xanım M.Cəlili necə görmüşdüsə, eləcə də 
qələmə almışdır.  
Həmidə xanımın qeydlərini oxuduqca, Mirzə Cəlilin mühacirət həyatının 
bütün çalarları qabarıq şəkildə özünü göstərir. «…aprelin 25-də mənim əmimoğlu 
Təbrizə gəlib xəbər verdi ki, yerli hökumət bizi öz Vətənimizə qayıtmağa dəvət 
edir. Bundan əlavə, doktor Kərimbəy Mehmandarovdan da məktub almışdım. O da 
bizi Vətənə qayıtmağa tələsdirirdi». (səh.137). «Mirzə Cəlil Vətənə qayıtdığı üçün 
sevinirdi» (səh.143). Şübhəsiz ki, Həmidə xanımdan yuxarıda və indi gətirdiyimiz 
bu sitatlardakı «öz Vətənimizə», «Vətənə» sözlərini təsadüfi işlətmirdi. O, İranda, 
mühacirətdə olduğunu hiss edir, oxucuya da hiss etdirirdi. 
Azərbaycan istiqlal mücadiləsi tarixində parlaq iz qoymuş Mirzə Bala 
Məmmədzadə 1937-ci ildə qələmə aldığı və 1938-ci ildə Berlində – «Qurtuluş» 
jurnalının mətbəəsində nəşr etdirdiyi «Milli Azərbaycan hərəkatı» adlı əsərində 
ölkənin bolşeviklər tərəfindən istila edilməsindən sonra başlanan terror, sürgün və 
edamların «hüdud xaricinə bir çox münəvvərin atdığını qeyd edir və yazırdı: 
«İranın Xorasan, Mazandaran, Gilan, Azərbaycan, Tehran və Qəzzin məntəqələri 
ilə Türkiyənin Qars, Ərzurum, İstanbul, Trabzon və s. qismlərində əski 
Azərbaycan mühacirəti yaşamaqda idi» (M.B.Məmmədzadə. Milli Azərbaycan 
hərəkatı. Ankara, 1991, 239 səh., səh.163). Müəllif sovet istilasından sonra Tehran, 
Gilan, Təbriz, Astara, Ərdəbil, Trabzon, İstanbul kimi şəhərlərdə mühacir həyatı 
sürməyə məcbur olan həmvətənlərimizin müxtəlif cəmiyyətlər qurduğunu və 
imkanları daxilində çalışdıqlarını da qeyd edir (yenə orada, səh.165).  
Məsələ burasındadır ki, Mirzə Cəlilin özü də hələ İranda ikən istər 
felyetonlarında, istər məqalələrində Sovet istilasından sonra Təbrizdə 
məskunlaşmağa məcbur olanları öz adı ilə – «mühacir» - adlandırmış və qələmə 
almışdır.  «Dövlətli xanım» (№ 8) adlı  felyetonda M.Cəlil «Hərdəmxəyal» imzası 
ilə yazır ki, şəhərdəki bir dövlətli xanım bir-birinin içində olan çoxsaylı imarətlərin 
birini mədrəsə açmaq niyyəti ilə yetim uşaqların istifadəsinə vermək istəyir. Lakin 
təqvimdəki gün münasib olmadığından bu fikrindən vaz keçir. Bayramqabağı 
uşağa paltar tikdirmək xəyalından da təqvimin xoş olmadığından daşınır. «Sora bir 
belə fikrə düşdü ki, Qafqaz mühacirlərinin hərəsinə bayram axşamı bir qədər 
xərclik paylasın. Genə təqvimə baxdı, gördü ki, yazılıb «nə şayəd». Əlbəttə, burada 
müəllifin məramı aydındır: o, cəhaləti, vasvasılığı tənqid atəşinə tutur. Biz burada 
diqqəti ona yönəltmək istədik ki, M.Cəlil özü bolşevik inqilabından sonra Təbrizə 
köçən qafqazlıları, o cümlədən azərbaycanlıları «mühacir» adlandırmışdı. Jurnalın 
elə həmin nömrəsindəki «Təşəkkür» adlı yazını Ələkbər Abbaszadə Naxçıvani, 
Həbibbəy Firudin bəy oğlu İrəvani və Seyidov Ordubadi imzalamışlar. Orada 
oxuyuruq: «…1920-ci ildə Qafqazdan fərar edən (qaçan – T.A.) 150 min mühacir 
İrana pənah gətirib bir qədəri Xoy, Mərəndi və Təbriz havalisində (ətrafında – 
 166 
T.A.) sükna oldular (məskunlaşdılar – T.A.). «…Qışın şiddətli soyuğundan balaca 
uşaqları hifz etmək üçün Təbrizdə sakin olan mühacirlər özlərinə məxsus 
libaslarını da satıb öz ailələrinə kəfil (zamin, sahib – T.A.) olmaqdan aciz qalıb 
Amerika nümayəndəsi mister Fetman həzrətlərinə öz əhvallarını ərizə ilə izhar 
etdilər». «Təbrizdə sakin olan yanıqlı və pərişan mühacirlərin» adından 
«Təşəkkür»ü imzalayanlar mister Fetmana minnətdarlıqlarını bildirirlər. «Molla 
Nəsrəddin» jurnalındakı bu materialları oxuduqdan sonra hər halda 
C.Məmmədquluzadənin də, digər azərbaycanlılar kimi, Şimali Azərbaycandan 
İrana mühacirət etdiyinə heç kəsdə şübhə yeri qalmayacaq. 
Akademik İ.Həbibbəyli «Cəlil Məmmədquluzadə: mühiti və müasirləri» adlı 
monoqrafiyasında Azərbaycan Xalq Cümhuriyyəti süquta uğradıqdan və 
bolşeviklərin hakimiyyəti mənimsəməsindən sonra «əsas ziyalı kütləsinin xarici 
ölkələrə mühacirət etməyə məcbur olduğunu, həbsə və təqibə məruz qaldığını» 
xüsusi vurğulayır (bax: səh.386). 
Azərbaycan mətbuat tarixinin araşdırılmasında xüsusi əməyi olan    prof. 
Əziz Mirəhmədov on cildlik «Molla Nəsrəddin» faksimilinin birinci cildinə (Bakı, 
1987) yazdığı «Molla Nəsrəddin»: dünən, bu gün, sabah» adlı ön sözdə Mirzə 
Cəlilin İrana mühacirət etməsinin səbəbini belə açıqlayır: «…fevral və oktyabr 
inqilabları adı ilə məşhurlaşan hadisələrin imperiya xalqlarına, o cümlədən 
azərbaycanlılara xoşbəxtlik gətirə bilməyəcəyini dərk edirdi: arvadı Həmidə 
xanımın malikanə, torpaq, məktəb sahibi, «mülkədar-xeyriyyəçi qadın» olması, 
qardaşı Ələkbərin isə İran inqilabı fədailərindən və Səttarxanın yaxın 
silahdaşlarından biri kimi tanınması, erməni-daşnak canilərinin Qarabağdakı  
vəhşilikləri zamanı, silah götürüb Xankəndindəki vuruşlarda iştirak etməsi və s. 
kimi səbəblər əlindən Təbrizə mühacirətini labüd etmişdir». Bu mövzuya – Mirzə 
Cəlilin Təbrizə mühacirət etməsinə onun yaxın silahdaşı, «Kefsiz», «Bikəs», 
«Məşədi Sijimqulu» təxəllüsləri ilə tanınan məşhur «Molla Nəsrəddinçi» Əli 
Nəzmi də biganə qalmamış və qələm dostunun ağır günlərini «Mirzə Cəlilin 
Tiflisdən Təbrizə köçməsi» şeirində təsvir etmişdir:  
 
Şuralaşan gündən Azərbaycan  
Tiflis, İrəvanda qalxmışdır həyəcan. 
Varlılar titrəşir apreldən bəri, 
Sarmışdı inqilab menşevikləri. 
Qurtarmaqçın onlar öz canlarını, 
Xalqın tökürdülər al qanlarını. 
Daşnaklar qan tökmək istəyir yenə, 
Edirlər xəyanət xəlqə, Vətənə. 
Qızıl Ordu ilə vuruşmaq üçün 
Hazırlıq görürdü İrəvan hər gün. 
Tiflis hazır ikən döyüşə, hərbə, 
Varlılar qaçırdı durmadan Qərbə. 
Qərbə qaçanlardan alaraq təsir, 
Bilərək bu işi münasib tədbir, 
Mirzə xudahafiz etmədən bizə, 
 167 
Köçmüşdü Tiflisdən birbaş Təbrizə. 
Təbrizdə qaldı da Mirzə bir müddət, 
«Molla»nı nəşrə də tapdı o fürsət. 
Halbuki, Şuramız sevir jurnalı, 
Hətta təxəttürdən qalmadı xali. 
Hökumət axtarıb tapdı da sonu,  
Təbrizdən cəlb etdi Bakıya onu. 
 
Sətirlərin arxasında əsərin ruhunu dirijor çubuğu kimi idarə edən «sovetin 
barmaqları» görünsə də, şeir dövrün mənzərəsini əks etdirmək, Mirzə Cəlilin 
tərcümeyi-halında dərin iz buraxmış hadisələri qiymətləndirmək baxımından 
əhəmiyyətlidir. Azərbaycanda Sovet hakimiyyəti yarandığı ilk gündən  yeni 
cəmiyyətin tərəfdarı kimi fəaliyyət göstərən Əli Nəzminin keçmiş əqidə və məslək 
dostu Mirzə Cəlili varlılara qoşulub qaçmaqda qınamaqdan başqa çarəsi 
qalmamışdı. 
Şeirdəki mübahisəli və maraqlı məqamlardan biri də budur ki, Ə.Nəzmi 
Mirzə Cəlilin Tiflisdən yox, Kəhrizlidən Təbrizə yola düşdüyünü bilməmiş 
olmazdı, ən azı ona görə ki, şair Mirzənin Qarabağa gəldiyindən, xeyli müddət də 
orada qaldığından yəqin ki, xəbərdar imiş. Görünür, Ə.Nəzmi Qarabağın, 
Kəhrizlinin adını çəkməklə, vurğulamaqla Mirzə Cəlilin düşmənlərinin 
dəyirmanına su tökəcəyindən ehtiyatlanmış, elə buna görə də Mirzə Cəlili Tiflisdən 
Təbrizə «yola salmağa» üstünlük vermişdir. Hər halda bu əsərlə Əli Nəzmi, əslində 
M.Cəlil mühacirətinin mahiyyətini, onu yaradan səbəbləri məharətlə açıqlamış, 
digər tərəfdənsə, Şura hökumətinin M.Cəlilin keçmiş xidmətlərini «unutmadığını, 
onu dəyərləndirdiyini» və mühacirətdən geri çağırdığını və «onu Təbrizdən Bakıya 
cəlb etdiyini» xüsusi vurğulamışdır. 
Bütün bunları təfərrüatı ilə saymaqda və sadalamaqda məqsəd «inadkar» 
opponentlərə bir daha və dönə-dönə Mirzə Cəlilin İrana, Təbrizə köçünün kökündə 
mühacirətə sürükləyən ciddi amillərin durduğunu xatırlatmaqdır. Yəni, Mirzə Cəlil 
həyatı və fəaliyyəti üçün real təhlükəni hiss edərək Şura hökumətindən – Sovet 
Azərbaycanından şahın idarə etdiyi İran dövlətinə mühacirət etmişdir. Bu qədər 
sadə və anlaşılan məsələni mürəkkəbləşdirmək, «bu mühacirət deyil» - deməklə, 
opponent rolu oynamaqdan əl çəkmək lazımdır. Təbrizin Azərbaycan şəhəri 
olduğunu əsas gətirərək, M.Cəlilin mühacirətinə müxtəlif don geyindirilməsi, o 
cümlədən  guya onun könüllü olaraq Ş.M.Xiyabaniyə yardım üçün getdiyini 
söyləmək sadəlövhlükdən daha çox Sovet təfəkkür tərzinin təzahüratıdır. 
Bu, əgər belə demək mümkündürsə, «opponentlər»in öz problemidir, amma 
əgər onlar nəyin bahasına olursa-olsun, fikirlərini yeritmək, yapışdıqlarından 
buraxmamaq üçün müxtəlif məxəzlərə də əl atırsa, bax, bu zaman həqiqətən 
məsələyə aydınlıq gətirilməsinə ciddi ehtiyac yaranır. Məsələ burasındadır, böyük 
ideoloq, istiqlalçı-publisist, naşir, redaktor M.B.Məmmədzadə Berlində 1938-ci 
ildə nəşr etdirdiyi «Milli Azərbaycan hərəkatı» adlı əsərində 1923-cü ildə 
İstanbulda buraxılan «Yeni Qafqasiya» jurnalını «yalnız azərbaycanlıların deyil, 
bütün rus əsiri türklərin xaricdə çıxardıqları ilk məcmuə» adlandırmışdı. 
 168 
Azərbaycan tarixində, xüsusi ilə mətbuat və publisistikada silinməz iz 
buraxmış, şəxsiyyətinə və irsinə böyük ehtiram bəslədiyimiz, nəsillərə örnək kimi 
qəbul etdiyimiz M.B.Məmmədzadəni təftiş etmək, onun mülahizələrində qüsur 
axtarmaq niyyətindən çox uzağıq. Bununla belə, bəzi məqamlara diqqət 
yetirilməsinin, faktlara ehtiyatla yanaşılmasının tərəfdarıyıq. Yuxarıdakı iddianı 
inkar etməklə heç kim heç nə itirmir, qazanılan isə tarixi həqiqət olur. Nəzərə alsaq 
ki, M.B.Məmmədzadə kitaba yazdığı «Başlarkən» adlı ön sözdə səmimiyyətlə 
etiraf etmişdir ki, «məhdud məxəz və vəsiqələrə dayanaraq meydana gətirilmiş bu 
əsərin nöqsanlı olacağına müdrikiz» (müdrikiz – dərk edirik, dərindən anlayırıq – 
T.A.). Bütün bunlardan sonra mühacirət mətbuatının tarixi ilə bağlı söylənilən fikrə 
kor-koranə istinad etmək doğru deyil, yanlış yanaşmadır. 
Mirzə Cəlilin Sovet Azərbaycanından İran Azərbaycanına köçü 
mühacirətdir. Təbriz qədim Azərbaycan şəhəri olsa da, Mirzə Cəlil bir ölkədən 
başqa bir ölkəyə – İrana getmişdir. Vətənin tarixi torpaqlarının bir hissəsi digər bir 
dövlətin sərhədləri daxilindədirsə, biz ora gedəndə başqa bir dövlətin nəzarətində 
olan əraziyə giririk. Tutaq ki, qədim Azərbaycan şəhəri Dərbəndə köçürüksə, 
deməli biz Azərbaycan Respublikasını tərk edib Rusiya Federasiyasında 
məskunlaşırıq. Buradan təbii sual yaranır. Belə hallarda ayrı-ayrı dövlətlərin 
əsarətində qalmış tarixi torpaqların bir nöqtəsindən başqasına hərəkət etmək 
mühacirət sayılırmı? Bu sual başqa bir sualı doğurur. Mühacirət özü nədir, bu söz 
Azərbaycan dilində hansı yükü, məna çalarını daşıyır? Nəhayət, nəyə görə «Molla 
Nəsrəddin»in nəşrə başladığı Gürcüstan-Tiflis nömrələri mühacir nəşr sayılmır, 
Təbriz nömrələrini isə mühacirət dövrü hesab edirik? Birinci sualın cavabı. 
Əvvəla, Təbriz Azərbaycanın tarixi ərazisi olsa da, həmin vaxt və bu gün də o, İran 
dövlətinin sərhədləri daxilindədir. Deməli, M.Cəlil bir ölkənin sərhədini aşaraq 
digər ölkədə məskunlaşmışdır. Buna əsaslanaraq Vətəndən Vətənə də mühacirət 
olur – fikrini irəli sürən prof. Xaləddin İbrahimli tamamilə haqlıdır. Ölkələrin 
tarixindən belə misallar gətirmək olar. Heç şübhəsizdir ki, Şimali Koreyadan 
Cənubi Koreyaya qaçanlar mühacir hesab olurlar. Vaxtı ilə – 1946-cı ildə 
Pişəvərinin rəhbərliyi ilə Təbrizdə qurulan Milli hökumət İran şahı tərəfindən qan 
içində boğuldu. İrandan – Cənubi Azərbaycandan Sovet Azərbaycanına pənah 
gətirənlər də özlərini mühacir adlandırırdılar və onların Bakıda mühacir təşkilatları 
vardı: «İran mühacirləri Komitəsi». 
Hələ bu hadisədən də xeyli əvvəl XX əsrin əvvəllərində İrandan, o cümlədən 
Cənubi Azərbaycandan on minlərlə insan, o cümlədən azərbaycanlılar Çar 
Rusiyasının tərkibində olan Şimali Azərbaycana mühacirət etmiş, burada 
məskunlaşmış, fəaliyyət göstərmiş, təşkilatlanmış, özlərinin mühacir 
cəmiyyətlərini də yaratmışlar. Sabir Nəbioğlu «100 yaşlı cavan «Molla Nəsrəddin» 
adlı məqaləsində («Kredo» qəzeti, 28 aprel, 2007) yazır: «Şahlıq rejiminin əhaliyə 
bəxş etdiyi ən yüngül cəza bir də baş götürüb vətəndən didərgin düşmək olurdu. 
Hesablamalar göstərir ki, XX əsrin əvvəllərində İrandan Rusiyaya gedənlərin sayı 
300 min nəfərə qədər olmuşdur». 
1979-cu ildə – İran şahı devriləndən, Xomeyni rejimi bərqərar olandan sonra 
Azərbaycana gələn minlərlə həmvətənimiz də mühacir statusu aldı, onların böyük 
bir qismi sonrakı illər həmin adla da Avropa ölkələrində məskunlaşdılar. Deməli, 
 169 
problemə mövcud ictimai-siyasi-tarixi şərait kontekstində yanaşmaq lazımdır. 
Buradan digər sual öz cavabını tapmış olur. «Molla Nəsrəddin» 1907-ci ildə 
Tiflisdə nəşrə başlayanda, nə Azərbaycan hökuməti, nə də Gürcüstan hökuməti 
vardı. Bakı kimi Tiflis də eyni imperiyanın – dövlətin sərhədləri daxilində yerləşən 
şəhərlər idi. Odur ki, «Molla Nəsrəddin»in Tiflis dövründə buraxılan nömrələrini 
qətiyyən mühacirət nəşrləri saymaq olmaz. Elmi mənbələrdə «mühacirət»in ərəb 
sözü olduğu, peyğəmbərimizin Məkkədən Mədinəyə hicrəti hadisəsini 
mənalandırmağa xidmət etdiyi yazılır. Bu gün dilimizdə «mühacirət» sözü hər 
hansı siyasi, iqtisadi, hərbi səbəbdən, zorla, yaxud könüllü şəkildə ölkənin 
sərhədini aşaraq başqa bir ölkədə məskunlaşmaq anlamını verir. Latın mənşəli 
«emigare» sözü ingilislərdə «emiqration», ruslarda «emiqrasiya» sözü hansı 
mənanı daşıyırsa, bizdə də «mühacirət» sözü həmin yükü çəkir. Bəzən xaricdə 
yaşayan həmvətənimizin ünvanına «mühacir» söyləməkdən ehtiyatlanaraq ona 
«diaspor üzvü» deyirlər. Bu, anlaşılandır, bu münasibət sovet dövründən bir 
mirasdır. Çünki, Sovet hakimiyyəti illərində mühacirlərə münasibət birmənalı idi – 
onlar «Vətən satqını», «dönük», «xain» adlandırılırdılar. Amma bu sözlərlə kimlər 
hədəfə alınırdı: Azərbaycan istiqlalçıları, yaxud Sovet həyat, düşüncə tərzini, 
kommunist-bolşevik ideologiyasını qəbul etməyənlər, Sibirə sürgün edilməkdən, 
təqibdən, terrordan, təhdiddən ehtiyat edib II Dünya Müharibəsi bitdikdən sonra 
Vətənə qayıda bilməyən, qəlbi qürbətdə Vətən eşqi ilə çırpınan on minlərlə 
həmvətən… 
Bu gün Azərbaycan Respublikasından kənarda milyonlarla həmvətənimiz 
yaşayır. Rusiya, Ukrayna, Orta Asiya Respublikaları, Almaniya, Fransa, 
Skandinaviya ölkələri, ABŞ… - bu siyahını istənilən qədər artırmaq olar – kimi 
ölkələrdə ən müxtəlif səbəblərdən istər Azərbaycan Respublikasından, istər Cənubi 
Azərbaycandan yüz minlərlə həmvətənimiz məskunlaşmışdır. Çox vaxt, xüsusi ilə 
son illərdə onlara «diaspor üzvü» deyirlər, sanki bununla həmvətənlərin statusu, 
yaxud cəmiyyətdəki yeri, mövqeyi dəyişir. Belə deyil. Həmin ölkələrdəki 
həmvətənlərimizin problemləri ilə yerli mühacir təşkilatlar məşğul olur. «Diaspor 
üzvü» deməklə, sanki nəyi isə yumşalmış, «mühacir» söyləməklə nəyi isə 
şiddətləndirmiş oluruq. Qətiyyən. «Diaspor» sözünün etimologiyasını araşdırdıqda, 
bu ifadənin arxasında daha irimiqyaslı və daha dəhşətli hadisənin şahidi olursan. 
Yunan mənşəli «diaspor» sözünün mənşəyində də «mühacirət» sözündəki 
zorakılıq, təqib, təzyiq mənaları durur. Üstəgəl, «diaspor» həm də genosid 
təhlükəsini və kütləvi zorakılıq anlayışını özündə ehtiva edir. «Diaspor» sözü 
eramızdan əvvəl VI əsrdə torpaqlarından çıxarılan yəhudilərin məruz qaldığı 
zorakılıq hadisəsini əks etdirir. Beləliklə, hər iki söz ilkin mənasından uzaqlaşmış, 
yeni məna çalarları kəsb etmişlər. Fikrimizcə, bu sözlərin hər hansı bir səbəbdən 
xarici ölkədə məskunlaşan həmvətənimizin ünvanına rahatlıqla sinonim kimi 
işlədilməsi heç bir problem yaratmamalıdır. 
Mühacirət mövzusundan danışarkən hökmən problemə mühacirliyin 
haradan, hansı səbəbdən qaynaqlandığına aydınlıq gətirilməlidir. Belə olduğu 
təqdirdə mühacirətşünaslar arasında yaranmış bir sıra mübahisəli məqamlar həllini 
tapmış olacaqdır. Bəzən «mühacirət» dedikdə, sırf siyasi xadimlərin, yaxud siyasi 
baxışlarına görə ölkəni tərk etmək məcburiyyətində qalan insanların başqa ölkədə 
 170 
məskunlaşması nəzərdə tutulur. Bu, yanlış yanaşmadır. Doğrudur, bu qisim 
insanlar mühacirətin başlıca göstəricisidir, onun əsas kütləsini, gücünü təşkil edir. 
Onlar təşkilatlanmağa, fəallığa meyllidir, ölkədə baş verən ictimai-siyasi-iqtisadi 
proseslərə daha çevik reaksiya verirlər. Bu da təbiidir. Çünki onlar siyasi 
baxışlarına görə, iqtidara, yaxud ictimai formasiyaya münasibətdə barışmaz mövqe 
tutduqları üçün qürbət həyatına üstünlük vermişlər. Eyni zamanda, heç bir təqibə, 
siyasi təzyiqə məruz qalmayan yüzlərlə, minlərlə insan da var ki, sadəcə həyat 
tərzini dəyişərək Avropada, Amerikada yaşamaq, yaxud dünyanın hər hansı digər 
ölkəsində daha firavan, daha zəngin bir həyat qurmaq niyyətilə, yaxud daha 
hansısa başqa səbəbdənsə ölkəni tərk etmişdir. Xaricdə məskunlaşan bu qəbildən 
olan insanlar da mühacirdir. Öz qayğı, problemləri ilə məşğul olan belə 
həmvətənləri siyasi fəaliyyətləri olmadığı üçün mühacir hesab etməmək düzgün 
deyil. 
O ki, qaldı Mirzə Cəlilin mühacirət dövründəki fəaliyyətinə, ümumiyyətlə, 
mühacirin xaricdə yaratdığı  nə varsa, o mühacirət məhsuludur. Yazıçıdırsa, onun 
ədəbi irsi mühacirət ədəbiyyatı, publisistdirsə yazdıqları, mühacirət publisistikası, 
naşir, redaktordursa rəhbərlik etdiyi, buraxdığı mühacir nəşrdir. Deməli, M.Cəlilin 
«Molla Nəsrəddin» jurnalının İranda -  mühacirət dövründə nəşr etdiyi nömrələri 
mühacirət mətbuatı nümunələridir. Bir çoxları elə hesab edir ki, həmvətənlərin 
xaricdə nəşr etdikləri yalnız siyasi məzmunlu qəzet, yaxud jurnallar mühacir 
nəşrlərdir. Halbuki, belə deyildir. Bu gün xarici ölkələrdə (o cümlədən, Rusiya 
Federasiyasında, Ukraynada) onlarca qəzet, jurnal buraxılır ki, onlar Vətənimizdə 
olan mövcud milli, demokratik hakimiyyəti bütün varlığı ilə dəstəkləyir, 
respublikanın nailiyyətlərini təqdir edir, ölkəmizin tarixi-memarlıq abidələrini, 
xalqımızın milli-mənəvi dəyərlərini təbliğ edirlər. «Molla Nəsrəddin» jurnalına 
gəldikdə isə, onun mövzularını ətalət, cəhalət və mövhumata qarşı mübarizə ilə, 
qadın azadlığı, hüquq bərabərliyi, digər insani və demokratik dəyərlər, eləcə də dil, 
məktəb, maarif istiqamətində aparılan mübarizə ilə məhdudlandırmaq olmaz. 
«Molla Nəsrəddin» çar mütləqiyyətini, Osmanlı sultanlığını, İranın şahlıq üsul-
idarəsini də qamçılayır, siyasi mövzularda son dərəcə kəskin materiallar dərc 
edirdi. 
«Molla Nəsrəddin» jurnalının Təbrizdə – mühacirətdə buraxılan 8 nömrəsi 
mətbuat tariximizdə bir çox cəhətdən silinməz iz buraxmışdır. Jurnal mövzu, dil, 
tərtibat baxımından özündən əvvəlki nəşrlərindən ciddi fərqlənməsə də, yeni 
mühit, yeni şərait «Molla Nəsrəddin»in təsir gücünü bir qədər də artırmış, əhatə 
dairəsini genişləndirmiş, bunun nəticəsi kimi Cənubi Azərbaycanda «Molla 
Nəsrəddin» ənənələrini davam etdirən satirik nəşrlər intişar etmiş, «mənəvi 
dirçəlişə və ictimai tərəqqiyə ciddi təkan vermişdir» (İ.Həbibbəyli, göstərilən əsəri, 
səh.347).  
Əməkdar jurnalist, mətbuat tariximizin fədakar tədqiqatçılarından olan Tahir 
Aydınoğlu «Şərqin mürgüsünü qaçıran, güldürərək düşündürən, düşündürərək 
güldürən, «millətin kitabına çevrilmiş» «Molla Nəsrəddin»in Təbrizdəki 
fəaliyyətini jurnalın tarixinə yazılan daha bir əlamətdar səhifə kimi dəyərləndirir. 
(«Molla Nəsrəddin» - Təbriz 1921. Transliterasiya edən və çapa hazırlayan, f.e.n. 
Elmira Qasımova, «Ön söz»ün müəllifi Tahir Aydınoğlu, redaktor Məmməd 
 171 
Kazımoğlu, Bakı, «Adiloğlu» nəşriyyatı, 2006, 80 səh. Kitab Azərbaycanda 
Vətəndaş Cəmiyyətinin inkişafına Yardım Assosiasiyası və Söz Azadlığını 
Müdafiə Fondunun təşəbbüsü ilə nəşr edilmişdir). «Molla Nəsrəddin»lə yeni ədəbi-
ictimai mühitin əsasını qoyan və «ədəbi dövrün başçısına» çevrilən 
(Y.V.Çəmənzəminli) Cəlil Məmmədquluzadə Tiflisdəki  kimi Təbrizdə də öz 
proqramına, əqidəsinə, yoluna sadiq qalmış, jurnal «ilk günlərdən müsəlmanların 
inkişaf etmələrinə mane olan bəzi adət və ənənələrin tənqidinə başlamış və 
köhnəlmiş adətlərin əleyhinə olmuşdur» və məqsədi «müsəlman ümmətinə xidmət 
olmuşdur» («Molla Nəsrəddin», № 1, 19 fevral 1921, Baş məqalə (fars dilində). 
«Molla Nəsrəddin»in Təbriz nəşrlərindəki materiallar da mövzu baxımından 
ciddi, rəngarəng və aktual olmuşdur. Heç bir işə yaramayan idarələrin və heç bir 
işlə məşğul olmayıb dövlətdən məvacib alan müftəxor, rüşvətxor məmurların 
(«Bikarlar məhəlləsi», № 1; «Sandüqülmükün məktubu», № 2; «Vətən xadimləri», 
№ 3; «Poçtxanamız», № 4; «Lüğət», № 5; «Qəribə yuxu», № 8), elm, məktəb, 
maarif, mədəniyyət, tərəqqi düşmənlərinin («Maarif dostlarına», 
«Maarifpərəstlər», № 2; «İlan-qurbağa», «Bir sual», № 5;  «Təqvim», № 6; 
«Aləmdəridə alınan rəylər», «Tüstü», № 7; «Köhnə işlər», № 8), sözü ilə əməli 
fərqli olan dindarların, missionerlərin, içki-qumar düşkünlərinin, 
cəhalətpərəstlərin, köhnə adətlərin əsirinə çevrilənlərin («Tikan», «Cavanlara», № 
2; «Xəbərdarlıq», № 3; «Missionerlik», № 6; «Məşrubat», № 7; «Təbiət», № 8), 
qadınları kölə qismində görənlərin, onların hüquqlarını tapdalayanların, 
azadlıqlarına qənim kəsilənlərin («Fahişəxana», № 1; «Qız tərbiyəsi», № 3; «Ballı 
Badımcan», № 4; «Xanımlar məişətindən», № 6; «Çimdik», № 7) tənqidi, ifşası 
jurnalın əsas hədəfi idi. 
Mirzə Cəlilin İrana mühacirət dövrü ölkənin çox təbəddülatlı bir vaxtına 
təsadüf etsə də, o, Təbrizdə jurnalın nəşrində israrlı mövqe tutur. Bu niyyətini o, 
Şeyx Məhəmməd Xiyabani ilə görüşündə də dilə gətirir. M.Cəlil dərbəndli dostu 
Əbülfət Ələvinin vasitəsi ilə Müxbürüs-Səltənə ilə görüşür, jurnalın çapı 
məsələsini qaldırır. «Mirzə Cəlil baş-qulağını sarıyıb gah mətbəəyə, gah rəssam 
Seyid Məmmədəli Behzadın yanına, gah tacir Məşədi Zülfüqar Fəyazovun 
mağazasına kağız almağa gedir. O, vaxtını jurnalın çapına hazırlıq işləri ilə keçirir» 
(Qulam Məmmədli. Adı çəkilən əsəri, səh.393). 
Yeri gəlmişkən qeyd edək ki, «Molla Nəsrəddin»in Təbriz nəşri ilə bağlı 
çətinliklər, həmin problemlərin aradan qaldırılması istiqamətində görülən işlər, bu 
fəaliyyətdə M.Cəlilə dəstək olanlar barədə, əgər belə demək mümkünsə, jurnalın 
vida,  Təbrizdə buraxılan son nömrəsində dərc olunmuş «Bir neçə söz» adlı baş 
məqalədə ətraflı bəhs edilmişdir. Burada Cəlil Məmmədquluzadə Bakıya dəvət 
olunmağı ilə əlaqədar jurnalın nəşrini dayandırdığını qeyd edir, Təbrizdə ona 
yardımçı olanlara təşəkkürünü bildirir, onların qayğı və diqqətini şükranlıqla 
xatırlayır. C.Məmmədquluzadənin senzorla bağlı yazdıqları da çox maraq doğurur. 
O, senzorun xoş münasibətini inkar etmir və nə qədər, hara qədər yazmaq mümkün 
idi, o qədər yazdığını qeyd edir. O ki, qaldı «rəsmi senzordan əlavə bizim qaranlıq 
mühitin və çürümüş məişətin müxtəs (özünə mənsub – T.A.) bir senzoru var ki, 
yazmaq səhvdir (çox çətindir – T.A.), insanı lal olmağa məcbur edir». «Molla 
Nəsrəddin»in 1921-ci il fevral ayının 19-da 1-ci nömrəsi 1000 nüsxə ilə çapdan 
 172 
çıxır və satışa buraxılır. Jurnalın Təbriz nömrələrinin hamısı «Müdir və 
sərmühərrir»: Cəlil Məmmədquluzadə imzası ilə işıq üzü görmüşdür. 1921-ci ilin 
üç ayı ərzində – fevralın 19-da 1-ci, martın 9-da 2-ci, 20-də 3-cü, 31-də      4-cü, 
aprelin 10-da 5-ci, 23-də 6-cı, mayın 7-də 7-ci və 15-də 8-ci nömrəsi nəşr 
olunmuşdur. Jurnal abunə və pərakəndə satış yolu ilə əsasən ziyalılar və 
sənətkarlar arasında yayılmışdır. Təbrizdən başqa jurnalın Tehran, Məşhəd, Xoy, 
Marağa, Qəzvin, Əhər və b. şəhərlərdə vəkilləri (yayılması ilə məşğul olan 
nümayəndələri) olmuşdur. 8 səhifəlik «Molla Nəsrəddin» Təbrizdəki «Hüseyni» 
(1-ci və 2-ci nömrələr) və «Ümid» (3, 4, 5, 6, 7, 8-ci nömrələr) mətbəələrində  çap 
olunmuşdur, redaksiya, idarə isə ailənin yaşadığı şahzadə Nüsrətüssəltənənin 
evində yerləşirdi. Jurnal ərəb əlifbası ilə, bir neçə material istisna olmaqla 
Azərbaycan dilində buraxılmışdır. Karikaturaların əksəriyyətini Avropada 
mükəmməl rəssamlıq təhsilinə yiyələnmiş Seyid Əli Behzadi tərəfindən «Behzad», 
«Seyid Əli Behzadi», «Seyid Əli Müsəvvirzadə Behzadi», «Seyid Əli 
Müsəvvizadə», «Müsəvvizadə Behzad» imzaları ilə işlənmişdir. Rəssamlar Mirzə 
Məhəmmədəli Nəqqaş və Mir Müsəvvir Nəqqaşın da «Molla Nəsrəddin»lə 
əməkdaşlığı istisna edilmir. İllüstrasiyalar rənglidir və rəsm əsərləri Əzim 
Əzimzadə, Oskar Şmerlinq və İozef Rotter üslubundadır. 
«Molla Nəsrəddin»in Təbriz nömrələrində C.Məmmədquluzadə «Molla 
Nəsrəddin», «Dəli», «Mozalan», «Cızbızçı», «Hərdəmxəyal», «Lağlağı», 
«Utanmaz kətdi», «Sırtıq», «Qızdırmalı» kimi gizli imzalarla məqalə, felyeton, 
eləcə də imzasız «Elan», «Poçt qutusu», «Teleqraf» başlıqları ilə müxtəlif yazılar 
dərc etdirmişdir. 
Jurnalın əməkdaşlarından Əbülfət Ələvinin xidmətini xüsusi ilə qeyd etmək 
lazımdır. O, «Molla Nəsrəddin»in nəşri ilə bağlı problemlərin həll olunmasında 
C.Məmmədquluzadəyə yaxından kömək göstərməklə yanaşı, senzorun təkidi ilə 
jurnalda verilən fars dilində olan materialları yazmış, çapa hazırlamışdır. Hələ 
Tiflis dövründən «Dılğır» imzası ilə jurnalla əməkdaşlıq edən İsgəndərxan Qəffari 
Sürxpuş, M.Ə.Sabir ənənələrinin qızğın davamçısı Mirzə Əli Möçüz, eləcə də Hacı 
Əli Şəbüstəri, Mirzə Ələkbər Məmmədquluzadə, Mehdixan Şərifzadə, Möhsünxan 
Sərtibi «Molla Nəsrəddin»in nəşrində fəal iştirak etmişlər. Bununla yanaşı, jurnalın 
Təbriz nömrələrini vərəqlədiqcə tanınmış mollanəsrəddinşünas Turan 
Həsənzadənin aşağıdakı fikri ilə razılaşmamaq olmur: «…inamla deyə bilərik ki, 
Təbriz nömrələrini əsasən C.Məmmədquluzadə təkbaşına çıxarmışdır» («Molla 
Nəsrəddin»in təbrizli əməkdaşları. «Ədəbiyyat və incəsənət» qəzeti, № 32, 7 
avqust 1987). 
«Molla Nəsrəddin»in I nömrəsi Təbriz həyatında şimşək kimi çaxır. 
«Millət» «Bekarlar məhəlləsi»ndən xəbər tutur, «Fahişəxana» və «Dəli»ləri ilə 
tanış olur, «Təzvir (saxtakarlıq, hiyləgərlik, kələkbazlıq – T.A.) ustaları»nı tanıyır, 
onların əməlləri barədə «İxtar» (xatırlatmaq, xəbərdarlıq – T.A.) edilir Jurnalın 
birinci nömrəsini bütün təbəqədən olan oxucular – tacir, ziyalı, kəndli, dindar və 
sənətkarlar kimi cəhalət, xurafat və dövlət məmurları arasında da böyük əks-səda 
doğurur. Şər qüvvələr müvəqqəti də olsa, qalib gəlir. Qubernator jurnalı 
bağlamağı, birinci nömrəni müsadirə etməyi tapşırır. Eyni zamanda, jurnalın 
növbəti nömrəsinin çapı qadağan edilir. Qulam Məmmədlinin yazdığına əsasən 
 173 
jurnalın bağlanması xəbəri sadə şəhər əhlini bərk qəzəbləndirmiş və onlar 
bildirmişlər ki, əgər Molla əmi doğru danışdığı üçün bağlanırsa, biz də dükanları 
bağlayacağıq. 
Birinci nömrədəki «Fahişəxana» felyetonunun təsiri daha güclü olmuşdur. 
«Dəli» imzası ilə dərc olunmuş «Fahişəxana» həm problem baxımından aktualdır, 
həm də sənətkarlıq nöqteyi-nəzərdən diqqəti çəkir. Mövzu Təbrizin gündəlik 
həyatından götürülmüşdür və söhbət hər kəsin  hər gün gördüyü, rastlaşdığı, lakin 
biganəliklə görməməzliyə vurduğu fahişəxanalardan gedir. Müəllif «təəccüblə» 
yazır ki, Təbrizə gələnədək elə bilirmiş ki, fahişəxana çox pis şeydir, məsələn, o, 
Tiflisdə  görmüşdü ki, ermənilər, ruslar, gürcülər, yəhudilər öz məhəllələrində 
fahişəxanaların fəaliyyətinə yol vermirlər. Təbrizdə – müsəlman məhəllələrində 
fahişəxanaları görən «Dəli» lap çaşır: «İndi mən də, doğrusu, çaşmışam, bilmirəm 
fahişəxana yaxşı şeydir, yoxsa pis şeydir?  Əgər  deyim yaxşı şeydir, axı öz 
aramızdır, insafən danışsan görərik ki, yaxşı deyil: o səbəbə ki, əvvələn, fahişəxana 
millətin əxlaqını xarab edir. Saniyən, orada cavanlar nagəhan bəlalara düçar olurlar 
və əlacı olmayan dərdlərə düşürlər. Salisən, bizim şəriətimiz də belə-belə qəbil 
işləri günahi-kəbir cərgəsinə yazıb». Gördüklərindən heyrətlənən müəllif onu 
düşündürən suallara cavab tapmaq istəyir: fahişəxana yaxşıdırsa, niyə hətta digər 
dindən olan millətlər onu qadağan edirlər? Pisdirsə, zinakarlığı günah hesab edən 
müsəlmanlar onu niyə açırlar? Digər tərəfdən, fahişəxana pisdirsə «niyə məndən 
savayı bunu bir kəs danışmır? Məgər məndən savayı bu şəhərdə ağıllı, həyalı və 
ismətli adam yoxdur?». Niyə «mömin və abırlı müsəlman bəndələr» etiraz etmir? 
Bütün bu suallar içində boğulan felyeton müəllifi dəli olacağından ehtiyatlanır və 
sonda oxucusuna müraciət edir: «Qurban olum, sən bir məni başa sal, yoxsa dəli 
olaram».  
Həmidə xanım xatirələrində yazır ki, felyeton xüsusi ilə şəhərin ağalarını 
həyəcana gətirmişdi. Qadınlar dəstə-dəstə Həmidə xanımın yanına gəlir, yazı üçün 
Molla əmiyə təşəkkürlərini çatdırmağı xahiş edirdilər. «Evimiz arı pətəyinə 
bənzəyirdi» - deyə yazan Həmidə xanım Məmmədquluzadə minnətdarlığa, 
şəhərdəki həyəcanlı vəziyyətdən xəbərlər gətirməyə gələn adamların kəskin 
etirazının şahidi olurdu. İş o həddə çatmışdı ki, şəhərdəki qoşunların komandanı 
valiyə teleqram vurmuşdu ki, jurnalın nəşrinə icazə vermək lazımdır. Qısa 
müddətdə – 2-3 gün ərzində 600 fahişə qatarla Təbrizdən çıxarılmış, fahişəxanalar 
bağlanmışdı.  
«Qız tərbiyəsi» adlı felyetonu təsvir vasitələrinə, komik üslubuna görə 
təbəssümlə, faciəyə bənzər problemə görə isə acı göz yaşları ilə oxunur. Yetkinlik 
yaşına çatmış, təhsilli oğlan ailə qurmaq üçün özünə tay qız axtarır. «Tərbiyə və 
elm görmüş» oğlan münasib qız tapmayıb əcnəbi millətlərin oxumuş qızları ilə 
evlənirlər. Başqa çarə yoxdur. Gənc oğlan təhsil və tərbiyə görməyən qızla ailə 
həyatı qursa, «kişi kitabdan və elmdən danışanda övrət saatda bir asqırıb deyəcək: 
«Kişi, tək səbir gəldi, qoy kitabı yerə». Kişi övrətdən bir burun dəsmalı istəyəndə, 
övrət deyəcək: «Sən Allah, kişi, özündən iş çıxartma, ətəyinnən burnuvu sil». 
Felyetonçu bu  işin çarəsini axtarır: bəlkə qızlara təhsil verək? Yox, bu məsləhət 
deyil. Çünki qız dərs oxusa, yazmaq bilsə, «kefi istədi, götürdü bir yad kişiyə bir 
kağız yazdı». Xeyli götür-qoydan sonra çarə tapılır. «…oğlan uşaqlarını da dərsə 
 174 
qoymuyaq. Əgər belə olsa, nə şiş yanar, nə kabab. Onda, məsələn, səbir gələndə 
kişi də işini yarımçıq qoyar ki, səbir keçsin…». «Dəli» imzası ilə verilmiş bu 
felyetonda yumor, acı gülüş də var, qəzəb, yanğı, istehza da. Felyeton müəllifi 
C.Məmmədquluzadə mövcud cəmiyyət həyatının xarakterik, lakin tragik səhnəsini 
çox ustalıqla qələmə almışdır. 
Ballı Badımcan xala ilə Nurcahan bacı 9 yaşlı qızı baqqala, yoxsa çaqqala 
(əbasız Həsən xana), teatrda oyunbazlıq edən Süleymana, ya da ki, qırmızısaqqal 
Hacıxana ərə vermək barədə qızğın müzakirə aparanda («Ballı Badımcan», № 4), 
müsəlmanlar Təbrizdə – Aramyan teatrında erməni xanımlarını («Elan», № 1), 
yaxud Fitilbörk şəhərində kilsədə, Odessada gül mağazasında rus xanımlarını, 
Xorasanda – ziyarət yerində, Təbriz bazarlarında… arvad çimdikləməklə 
məşğuldurlar («Çimdik», № 7). 
«Bikarlar məhəlləsi» də «Molla Nəsrəddin»in Təbriz nömrələrinin 
materialları arasında diqqəti çəkən felyetonlardandır. Təbrizin küçələri dilənən, 
bitlənən və mürgüləyən arvad-uşaqlarla doludur.  Bu bir yana, dövlətin «bir yekə 
və ali imarəti»ndə yerləşən kargüzarxanada da «kimi qəlyan çəkir, kimi elə 
bikarçılıqdan mürgüləyir». Molla əmini təəccübləndirən, təəssüfləndirən və 
təsirləndirən də odur ki, kargüzarxanadakı heç bir işlə məşğul olmayan bikar-
məmurlara pul-maaş verilir. Molla əmi bu suala cavab axtarır: xub, əgər məqsəd 
pulu bikarlara paylamaqdır, bəs küçədə bikar adam çoxdur, səbəb nədir ki, bu 
pullar kargüzarxana bikarlarına halal olub, küçə saillərinə haram olub?» Bu 
felyetonla müəllif idarələrdə baş girləyən dövlət məmurlarını kəskin satira atəşinə 
tutmuşdur. «Tüstü» felyetonunu (7) elmə, maarifə, mədəniyyətə həqarətlə baxan, 
mövhumatın, cəhalətin içində boğulan cəmiyyətin harayına yetişmək istəyən Mirzə 
Cəlilin fəryadı, naləsi də adlandırmaq olar: «Hər yan tüstüdür, məclislərdə və 
evlərdə düxaniyyət (tütün – T.A.), məşrubat (içki, şərab – T.A.) tüstüsü, küçələrdə 
hamam tüstüsü, mənəviyyatda mövhumat tüstüsü, ruhda və qəlbdə kəsafət 
(natəmizlik, çirkinlik – T.A.) tüstüsü… Xülasə, millət tüstü içində 
boğulmaqdadır». Mirzə Cəlil boğulan, batan cəmiyyətin dərdini göstərməklə, 
tənqid etməklə kifayətlənmir, onun dərdinə dərman, əlac da axtarır. Kimdən? «Hər 
bir vicdan sahibindən, hər bir həqiqi Vətən dostundan, hər bir bəşər övladına rəhmi 
gələndən». İranda gördüklərini, cəhalətin törətdiyi «vəhşilik və bədbəxtlikləri» 
unuda bilməyən M.Cəlil bu tüstünü dağıtmağın çarəsini Bakıya qayıtdıqdan sonra 
da axtarmışdır: «Zülmət çox dərindir, qaranlıq nəyahət qalındır. Burada çox-çox 
top-tüfəng lazımdır. Bilmirəm – barıt atəşimi, bilmirəm – maarif topumu, bilmirəm 
– mədəniyyət təkamülü, ya inqilabı, ya bəlkə də ikisi də lazımdır…» (İnqilab 
lazımdır. «Molla Nəsrəddin», № 3, 1922).  
Beləliklə, Cəlil Məmmədquluzadənin 1920-ci ildə Azərbaycanın bolşeviklər 
tərəfindən istila edilməsindən sonra İrana köçü bir mühacirət hadisəsi kimi tam 
təfərrüatı ilə xarakterizə edildi və böyük ədibin 3 aylıq müddətdəki mühacirət 
həyatı və fəaliyyəti mötəbər məxəzlərə istinad edilərək işıqlandırıldı. 
C.Məmmədquluzadənin mühacirət dövründəki fəaliyyətinin zirvəsi və şah əsəri isə 
«Molla Nəsrəddin»in Təbriz nəşrləri oldu. Həmin nəşrlər cəmiyyət həyatında bir 
hadisə, mətbuat tarixində unikal təzahürat olmaqla yanaşı, eyni zamanda 
Azərbaycan mühacirət mətbuatının başlanğıc nöqtəsidir. 
 175 
 Azərbaycan Respublikasının Təhsil Nazirliyinin 
“Azərbaycan dili və ədəbiyyatı tədrisi” elmi-metodik jurnalı, 2-ci nömrə  
2010. 
 
 
 
 
 
ƏDƏBĠYYAT 
 
1. Ağayev İslam. Cəlil Məmmədquluzadə və XX əsrin əvvəlləri 
Azərbaycan ədəbi-ictimai fikri.  «Ədəbiyyat qəzeti», 26 iyun 2009. 
2. Axundov N. Azərbaycanda dövri mətbuat, Bakı, «Elm», 1965. 
3. «Azərbaycan arxivi» jurnalı. Sənədlər. «Molla Nəsrəddin» jurnalının 66 
illiyi münasibətilə. № 1, 1972. 
4.  Azərbaycan Respublikası Dövlət Arxivi (ARDA), f.411, siy.3, iş 339, 
v.2. 
5. Əhmədov Bəşir. «Molla Nəsrəddin» niyə bağlandı. «Ədəbiyyat qəzeti», 1 
fevral 1991. 
6. Əziz Şərif. Cəlil Məmmədquluzadə. Rus dilində. İki cildlik «Seçilmiş 
əsərləri»nə müqəddimə. I cild, Bakı, 1966. 
7. Həbibbəyli İsa. Cəlil Məmmədquluzadə: mühiti və müasirləri. 
Azərbaycan Dövlət Nəşriyyatı, Bakı, 1997. 
8. Məmmədquluzadə Həmidə. Mirzə Cəlil haqqında xatirələrim. 
Azərbaycan Dövlət Nəşriyyatı, Bakı, 1967. 
9. Məmmədli Qulam. Molla Nəsrəddin (Cəlil Məmmədquluzadənin həyat 
və fəaliyyətinin salnaməsi), Azərbaycan Dövlət Nəşriyyatı, Bakı, 1966. 
10. Məmmədzadə Mirzə Bala. Milli Azərbaycan hərəkatı. Ankara, 1991. 
11. Mirəhmədov Əziz. Dahi yazıçının ədəbi irsi. Cəlil Məmmədquluzadə, 
əsərləri, 6 cilddə, I cild. Müqəddimə. Bakı, Azərbaycan Dövlət 
Nəşriyyatı. Bakı, 1983. 
12. Mirəhmədov Əziz. «Molla Nəsrəddin»: dünən, bu gün, sabah. «Molla 
Nəsrəddin» 10-cildliyin birinci cildinə yazdığı «Ön söz». Bakı, 1987. 
13. Molla Nəsrəddin. Təbriz – 1921. «Adiloğlu» nəşriyyatı, Bakı, 2006. 
14. Nəbioğlu Sabir. «100 yaşlı cavan «Molla Nəsrəddin». «Kredo» qəzeti, 
28 aprel 2007. 
15. Paşayev Ataxan. Açılmamış səhifələrin izi ilə. «Azərbaycan» nəşriyyatı, 
Bakı, 2001. 
16. Tahirli A. Azərbaycan mühacirət mətbuatı. Bakı, I hissə 2002,         II 
hissə 2003. 
17. Tahirli A. Azərbaycan mühacirət mətbuatında publisistika (1921-1991). 
Bakı, CBS nəşriyyatı, 2005. 
18. Tahirli A. Mühacirət mətbuatı. Məlumat-soraq kitabı. Bakı, «Çinar-Çap» 
nəşriyyatı, 2007. 
 176 
 
 
 
 
 
Azərbaycan mühacirət mətbuatı və digər nəĢrləri 
Azərbaycan mühacirət jurnalistikasının tarixi XIX əsrin sonlarından 
başlanır. Həmin dövrdə böyük şərqşünas-alim, publisist, tənqidçi, ideoloq, 
görkəmli ictimai və siyasi xadim Əhməd bəy Ağaoğlu, hələ sağlığında «bütün türk 
dünyasının mücahidi» adını qazanmış qüdrətli qələm sahibi, böyük mütəfəkkir və 
ideoloq Əli bəy Hüseynzadə, yazıçı-publisist, tərcüməçi, naşir və redaktor Ceyhun 
Hacıbəyli, Mirzə Bala Məmmədzadənin təbirincə, «milli qurtuluş hərəkatının 
ideoloqu və lideri Məmməd Əmin Rəsulzadə, «ilk istiqlal şairi» (Məhəmməd Hadi) 
mühacirət jurnalistikasının ilk və parlaq nümunələrini yaratmışlar. 
Mühacirət mətbuatının yaranması isə sonrakı dövrə təsadüf edir. Sahənin 
tədqiqatçıları bir qayda olaraq böyük qələm sahibi, ömrünün sonunadək 
Azərbaycanın istiqlalı uğrunda ideoloji mübarizə aparan azadlıq aşiqi Mirzə Bala 
Məmmədzadənin 1937-ci ildə qələmə aldığı «Milli Azərbaycan hərəkatı» adlı 
əsərindəki «Yeni Qafqasya» yalnız azərbaycanlıların deyil, rus əsarəti altındakı 
bütün türklərin xaricdə çıxardıqları ilk məcmuə idi» fikrinə istinadən mühacirət 
mətbuatının başlanğıcını həmin tarixdən - 1923-cü ildən götürürlər. Lakin qüdrətli 
ideoloq M.B.Məmmədzadə özü həmin əsərin əvvəlində verilmiş «Başlayarkən» 
adlı məqaləsində təvazökarlıqla etiraf edərək yazır ki, mühacirət həyatında, 
məhdud məxəz və sənədlərə əsaslanaraq meydana gətirilmiş olan bu əsərin qüsurlu 
olacağını dərk edirik. Azərbaycan Milli hərəkatında misilsiz xidmətləri olan 
M.B.Məmmədzadənin zəngin və dərin irsinə məhəbbət və hörmətimizi bildirməklə 
yanaşı, zənnimizcə, mühacirət mətbuatı tarixinin dəqiq və qərəzsiz tədqiqi ilə onun 
da tövsiyəsinə əməl etmiş olarıq. 
Biz Rusiya imperiyası dövründə Simferopol, Batum, İrəvanda çıxan mətbu 
orqanları, yaxud Tiflisdə nəşr edilən çoxlu sayda qəzet və jurnalları haqlı olaraq 
mühacir mətbuatı hesab etmirik. Səbəb aydındır: həmin nəşrlər Azərbaycanın da 
daxil olduğu bir dövlətin – Rusiya imperiyasının ərazisində buraxılırdı. Yaxud, 
M.Ə.Rəsulzadənin 1908-11-ci illərdə Tehranda fars dilində nəşr etdiyi «İrani nev» 
qəzeti də İran Demokrat Partiyasına mənsub olduğu üçün mühacir mətbuatı hesab 
olunmur. 
Lakin fikrimizcə, böyük Mirzə Cəlilin 1921-ci ildə qədim Azərbaycan şəhəri 
Təbrizdə – İranda nəşrini davam etdirdiyi «Molla Nəsrəddin» artıq mühacir nəşr 
idi. Çünki Mirzə Cəlil bir dövlətdən başqa bir dövlətin ərazisinə keçmişdi ki, bu da 
mühacirətdir (ətraflı bax: A.Tahirli, Azərbaycan mühacirəti haqqında düşüncələr, 
«Odlar yurdu» qəzeti, №28, 2 oktyabr 1992-ci il).  
 177 
Mühacirət irsinin dəyərli tədqiqatçılarından Xaləddin İbrahimli də bu barədə 
doğru yazır: 
«…  «mühacirət» anlamının mahiyyətindən aydın olur ki, vətəndən-vətənə 
mühacirət olur. ….  Hər ikisi qeyri-müstəqil olan bir Azərbaycandan o birinə keçid 
sözün rəsmi mənasında SSRİ-dən İrana mühacirət idi». Xaləddin İbrahimli. 
Azərbaycan siyasi mühacirəti. Bakı, «Elm», 1996-cı il, səh.10). 
Başqa bir mənbədə Mirzə Cəlilin mühacirəti ilə bağlı oxuyuruq: 
«…fevral və oktyabr inqilabları» adı ilə məşhurlaşan hadisələrin imperiya 
xalqlarına, o cümlədən azərbaycanlılara xoşbəxtlik gətirə bilməyəcəyini dərk 
edirdi; arvadı Həmidə xanımın malikanə, torpaq, məktəb sahibi olması, «mülkədar 
– xeyriyyəçi qadın» kimi, qardaşı Ələkbərin isə İran inqilabı fədailərindən və 
Səttarxanın yaxın silahdaşlarından biri kimi tanınması, erməni-daşnak canilərin 
Qarabağdakı vəhşilikləri zamanı silah götürüb Xankəndindəki vuruşlarda iştirak 
etməsi və s. kimi səbəblər ədibin Təbrizə müraciətini labüd etmişdi» 
(Ə.Mirəhmədov. «Molla Nəsrəddin: dünən, bu gün, sabah. «Molla Nəsrəddin» 
faksimeli. 10 cilddə. 1 cild (1906-1907). Beləliklə, hesab edirik ki, mühacir 
mətbuatının nəşr tarixi də həmin dövrdən və «Molla Nəsrəddin»lə başlayır.  
1927-ci ildə «Yeni Qafqasya» Sovet İttifaqının Türkiyə hökumətinə 
təzyiqlərindən sonra öz fəaliyyətini dayandırdı. Lakin 1932-ci ilədək – Azərbaycan 
mühacirləri Türkiyədən çıxarılanadək onlar bu və digər adlar altında öz nəşrlərini 
buraxmağa müvəffəq olmuşlar. Həmin müddət ərzində Azərbaycan mühacirləri 
İstanbulda «Azəri türk» (1928-1930), «Yaşıl yarpaq» (1928), «Odlu yurd» (1929-
1931) məcmuələrini və «Bildiriş» qəzetini (1930-1931) nəşr etmişlər. 
«Yeni Qafqasya»nın 94, «Azəri-türk»ün 30, «Yaşıl yarpağ»ın 2, «Odlu 
yurd»un 31, «Bildiriş»in 58 nömrəli işıq üzü görmüşdür. «Yeni Qafqasya»dan 
sonrakı nəşrlər onun davamçısı olduqlarını qeyd edirlər. Həmin nəşrlərin 
proqramlarında cüzi dəyişikliklər edildiyindən «Yeni Qafqasya»nın proqramını 
göstərməklə kifayətlənirik. Beləliklə, «Yeni Qafqasya» öz proqramında elan 
edirdi: 
1. «Yeni Qafqasya» milliyyətçi, radikal və demokatdır. 
2. «Yeni Qafqasya» türkçüdür, türklərin harsi tarixlərini, mədəni 
irtibatlarını, mənəvi vəhdət və istiqlallarını istihdaf edər. 
3. «Yeni Qafqasya» türk dünyasının azəri cəbhəsini müdafiəyə mükəlləf 
Azərbaycan istiqlalçılarının mürəvvici-əfkarıdır. 
4. «Yeni Qafqasya» Qafqasya millətlərinin Rusiya əsarətindən qurtulmasını 
və mustakbel Rusiya istilasına qarşı müvəffəqiyyətlə durmasını təmin üçün 
Qafqasyanın konfederasiya şəklində birləşməsinə tərəfdardır. 
5. «Yeni Qafqasya» yalnız azərbaycançılıq, türkçülük və qafqazçılıqla 
qalmaz; o Şərqdəki milli istiqlal hərəkatını da, tərviç etdiyi əfkari mənzuməsinin 
cüzi tamı olaraq mənimsər, Şərqin radikal bir surətdə asriləşməsini bütün 
səmimiyyətilə istiqbal edər. 
6.«Yeni Qafqasya» xüsusilə, Rusiya imperializminə qarşı mücadilə edər, o 
çarizmi olduğu qədər bolşevizmi də türk dünyası üçün muzır və Qafqaza düşmən 
görür («Yeni Qafqasya», 1925, №1). 
 178 
Jurnalda imtiyaz sahibi və məsul müdir kimi əvvəlcə Seyid Tahir, sonra 
Əhməd Haqqının adları göstərilsə də, nəşrə rəhbərliyi Məmməd Əmin Rəsulzadə 
etmişdir. 
«Yeni Qafqasya» ərəb əlifbası ilə, «Azəri-türk»ün ilk 20 nömrəsi ərəb, 
sonrakı 10 nömrəsi latın əlifbası ilə buraxılmışdır. «Azəri-türk»dən sonrakı bütün 
nəşrlər latın əlifbası ilə buraxılmışdır. İstanbul nəşrlərinin («Yeni Qafqasya», 
«Azəri-türk», «Yaşıl yarpaq», «Odlu yurd», «Bildiriş» nəzərdə tutulur – T.A.) 
müəllifləri əsasən aşağıdakılardır: M.Ə.Rəsulzadə, M.B.Məmmədzadə, A.Battal, 
Əbdülqədir, Ə.Z.Validi, Əli Mərdan, Ayaz İsaqi, Gültəkin, Şəfi bəy Rüstəmbəyli, 
Ə.Cəfəroğlu, Krımlı Cəfər Seyid Əhməd, Məmməd Sadıq, Abdulla Cövdət, Hilal 
Münşi, Kamal, Seyid Əhməd, M.Ağaoğlu və s. 
30-cu illərədək Türkiyədə mühacirlər Azərbaycan nəşriyyatı adı altında 7 
kitab (M.Ə.Rəsulzadə. Azərbaycan Cümhuriyyəti. İstanbul, 1341, Əsrimizin 
Siyavuşu, İstanbul, 1342, İstiqlal məfkurəsi və gənclik. İstanbul, 1925, Rusiyada 
siyasi vəziyyət. İstanbul, 1925, Mirzə Bala Məmmədzadə. Azərbaycan Misaqi 
millisi. İstanbul, 1927, Ermənilər və İran. İstanbul, 1927, Şerlər məcmuəsi: İstiqlal 
uğrunda. İstanbul, 1928). 
Versal Sülh Konfransına yola düşən nümayəndə heyəti də nəşr sahəsində 
faydalı və fədakar fəaliyyət göstərmişlər. Onlar qısa vaxt ərzində Fransada 3 kitab, 
12 bülleten nəşr etmişlər. 
30-cu illərdə azərbaycanlı mühacirlərin Türkiyədə yeganə mətbu orqan 
prof.Əhməd Cəfəroğlunun redaktorluq etdiyi «Azərbaycan yurd bilgisi» (AYB) 
adlı ədəbi-nəzəri-elmi tədqiqat jurnalı olmuşdur. AYB-nin 1-ci nömrəsi 1932-ci 
ildə işıq üzü görmüş və 1934-cü ilə kimi cəmi 36 nömrəsi çap olunmuşdur. 20 illik 
fasilədən sonra 1954-cü ildə 37-ci və həm də son nömrəsi buraxılmışdır. 1984-cü 
ildə jurnalın bütün nömrələri ilə birlikdə Ə.Cəfəroğlunun bəzi əsərləri 3 cilddə 
İstanbulda nəşr edilmişdir. 
«Azərbaycan Yurd Bilgisi» jurnalında Azərbaycan xalqının tarixi, dili, 
ədəbiyyatı, mədəniyyəti, incəsənəti, coğrafiyası, hətta iqtisadiyyatı ilə bağlı çox 
sanballı materiallar, bir sıra türkdilli xalqların mədəni irsi, görkəmli xadimləri və 
istiqlal qəhrəmanları barədə yazılar çap olunmuşdur. Jurnalla F.Körpülüzadə, 
A.Battal, Ə.Z.Validi, Ayaz İshaki, X.Nemətulla, X.Xasməmmədli, S.Əhməd, 
M.H.Türkəqul, M.B.Məmmədzadə, M.Ergin, Mustafa Vəkilli, Nağı Şeyxzamanlı, 
M.Ə.Rəsulzadə, S.Təkinər, Ş.Rüstəmbəyli kimi tanınmış xadimlər də əməkdaşlıq 
etmişlər. 
Azərbaycanlı mühacirlərin xaricdə əcnəbi dildə nəşr etdikləri ilk jurnal 
1926-cı ildə Parisdə C.Hacıbəylinin redaktorluğu ilə buraxılan «Azərbaycan» 
jurnalı olmuşdur. 
Azərbaycanlı mühacirlər Türkiyədən çıxarıldıqdan sonra M.Ə.Rəsulzadənin 
redaktorluğu ilə Berlində «İstiqlal» (1932-1934) qəzetini və «Qurtuluş» jurnalını 
(1934-1939) nəşr etmişlər. 
«İstiqlal» 10 gündə bir dəfə olmaqla «İnsanlara hürriyyət, millətlərə istiqlal» 
şüarı ilə çıxmışdır. «Qurtuluş» jurnalı ayda bir dəfə olmaqla cəmi 51 nömrəsi çap 
olunmuşdur. Mühacirlər 30-cu illərdə Fuad Daryalın tərtib etdiyi «Qafqaz 
 179 
almanaxı»nın 2 nömrəsini, Müsavat Partiyasının 3 bülletenini və 30-40-cı illərdə 
aşağıdakı kitabları nəşr etmişlər: 
Nağı Şeyxzamanlı. Biz və onlar, İstanbul, 1934. 
Şəfi Rüstəmbəyli. Yıxılan bütlər, İstanbul, 1934. 
Şəfi Rüstəmbəyli. M.Ə.Rəsulzadənin fəci süqutu. İstanbul, 1935. 
K.N.Arran. 1918-ci il  28 May. İstanbul, 1926.  
M.B.Məmmədzadə. Milli Azərbaycan hərəkatı, Berlin, 1938. 
M.Ə.Rəsulzadə. Das problem Azerbaidschan, Berlin, 1938. 
Ə.Cəfəroğlu. Azərbaycan. İstanbul, 1940. 
Sənan Azər. İran türkləri. İstanbul, 1942. 
Azərbaycan tarixindən. Münhen. 1947. 
M.S.Arran. Türkün altın kitabı “Kutadğı bilig”. İstanbul, 1944. 
30-cu illərin sonlarında mühacirlər Avropada “Açıq söz” (cəmi 2 nömrə, 
1936), “Kutlu od” (cəmi 2 nömrə, 1937), “Aydın yol” (cəmi 1 nömrə, 1937), 
“Doğru söz” (cəmi 2 nömrə, 1937), “Həqiqət” (cəmi 1 nömrə, 1937), “Vətən səsi” 
(cəmi 1 nömrə, 1937), “Vətən diləyi” (cəmi 2 nömrə, 1937), “Milli atəş” (cəmi 1 
nömrə, 1938), “Millət andı” (cəmi 1 nömrə), “Yasamız” (cəmi 1 nömrə, 1938), 
“İlham qaynağı” (cəmi 1 nömrə, 1938), “Müqəddəs odlar ölkəsi” (cəmi  1 nömrə, 
1938), “Haqqın səsi” (cəmi 1 nömrə, 1938), “Dilək” (cəmi 4 nömrə, 1939), “Haqq” 
(cəmi 1 nömrə, 1939), “Həmlə” (cəmi 1 nömrə, 1939) adlı jurnallar nəşr etmişlər. 
İkinci Dünya müharibəsi ərəfəsində və dövründə mühacirlərin fəaliyyəti 
sönük və xüsusi mərhələdir. Vermaxt öz nüfuz dairəsindəki ərazilərdə mühacirlərin 
bütün, o cümlədən nəşri fəaliyyətlərinə yasaq qoyduğundan həmin dövrdə 
Azərbaycanlı mühacirlərin fəaliyyəti hiss olunacaq dərəcədə zəifləyir. Lakin 
Hitlerin göstərişinə əsasən yaradılan Azərbaycan Rabitə Heyətinin fəaliyyətə 
başlamasından, Azərbaycan legionerlərinin təşkilatlanmasından, xüsusilə 1943-cü 
il noyabr ayında Berlində Azərbaycan Milli Birlik mərkəzinin təşəbbüsü ilə 
keçirilən Azərbaycanlıların qurultayından sonra azərbaycanlıların nəşri fəaliyyət 
sahəsində müəyyən canlanma əmələ gəlir. Legionerlər 1942-1945-ci illərdə 
“Azərbaycan”, “Hücum”, qəzetləri, “Milli birlik” jurnalını Berlində nəşr etmişlər. 
Müharibə bitdikdən sonra, xüsusilə soyuq müharibə başlanandan 
Azərbaycan mühacirləri yenidən təşkilatlanmağa, bolşevizmə və sovet rejiminə 
qarşı amansız ideoloji mücadiləyə girişdilər. 1949-cu ildə Ankarada Azərbaycan 
Kültür dərnəyi təsis edildi. 1952-ci il aprelin 1-dən Dərnəyin aylıq “Azərbaycan” 
adlı jurnalı “Birlik-dirilikdir” şüarı ilə nəşrə başladı. 
Elə həmin tarixdən də Münhendə azərbaycan və rus dillərində Milli Birliyin 
orqanı “Azərbaycan” jurnalı çıxmağa başladı. 50-ci illərdə Azərbaycan Kültür 
Dərnəyi 11 kitab nəşr etmişdir. M.Ə.Rəsulzadənin “Azərbaycan kültür gelenekləri” 
(Ankara, 1949), “Çağdaş Azərbaycan ədəbiyyatı” (Ankara, 1950), 
“M.F.Axundzadənin həyatı və əsərləri” (Ankara, 1950), “Azərbaycan dram 
ədəbiyyatı” (Ankara), “Sabirin Azərbaycan ədəbiyyatındakı yeri” (Ankara), 
“Azərbaycan ədəbiyyatında Vidadi və Vaqifin yaradıcılığı” (Ankara, 1952), Mirzə 
Balanın “Azərbaycan tarixində türk Albaniya” (Ankara, 1951), Kərim Odərin 
“Azərbaycan iqtisadiyyatı” (Ankara, 1952), Almaz İldırımın “Seçilmiş şerlər”i 
 180 
(Ankara, 1953), prof. dr. Ə.Cəfəroğlunun “Azərbaycan dil və ədəbiyyatının dönüm 
nöqtələri” (Ankara, 1953) əsərləri həmin dövrün məhsuludur. 
Bundan əlavə Mirzə Balanın tərtib etdiyi Gültəkinin “Buzlu cəhənnəm” 
(İstanbul, 1948), bir qrup Azərbaycan ziyalılarının yazdığı “Azərbaycan türklərinin 
milli bayramı” (Ankara, 1953), M.Ə.Rəsulzadənin “Nizami” (Ankara, 1951) 
əsərləri də nəşr olunmuşdur. 
Azərbaycan mühacirləri arasında hələ 20-ci illərdən başlanan intriqalar 50-ci 
illərdə qarşılıqlı ittihamlarla yenidən güclənməyə başladı. Və nəşrlər də münaqişə 
meydanına çevrilmişdi. “Türk yolu” (1951-1955, cəmi 7 nömrə, redaktor və sahibi 
Məmməd Sadıq Aran), “Ergeneqon yolu” (1951, cəmi 1 nömrə (sahibi və 
redaktoru M.S.Aran), “Türk izi” (Azərbaycan milliyyətçilər dərnəyinin orqanı, 
1952-ci ildən Çingiz Göygölün redaktorluğu ilə nəşr edilmişdir), “Mücahid” 
(sahibi və nəşriyyat müdiri Çingiz Göygöl, 1955-1958) kimi nəşrlər “Azərbaycan” 
(Ankara) və “Azərbaycan” (Münhen) jurnalları ilə yanaşı 50-ci illər mühacirət 
mətbuatı tarixində istiqlal uğrunda ideoloji mücadilə ilə yanaşı bu mövzularla bağlı 
da müəyyən iz qoymuşdur. 
60 və 70-ci illər Azərbaycan mühacirət və xüsusilə mühacirət mətbuatı 
tarixində süstlük, dalğınlıq və durğunluq dövrü kimi xarakterizə edilə bilər. Həmin  
illərdə yalnız “Azərbaycan” jurnalı (Ankara), özü də böyük fasilələrlə, birləşmiş 
nömrələrlə nəşr olunurdu. 
70-ci illərin sonu 80-ci illərin əvvəllərində mühacirlərin fəaliyyətində 
nisbətən canlanma yarandı. 1979-80-ci illərdə İran İslam inqilabından sonra 
hakimiyyətə gələn Xomeyni rejiminin siyasəti yüz minlərlə azərbaycanlını ölkədən 
didərgin saldı. 1985-86-ci illərdə SSRİ-də başlanan aşkarlıq və yenidənqurma 
siyasəti imperiyanı süquta sürükləyən milli-azadlıq hərəkatının başlanmasına səbəb 
oldu. Mənfur ermənilərin Dağlıq Qarabağdakı separatçı fəaliyyəti və onların 
azərbaycanlılara qarşı ağlasığmaz vəhşilikləri ölkə daxilində olduğu kimi, 
xaricdəki azərbaycanlıların da kəskin etirazına, qəzəbinə səbəb oldu. Mühacir 
nəşrlərin başlıca mövzusu Azərbaycanın azadlığı, ərazi bütövlüyü və eyni zamanda 
erməni vəhşiliyinin ifşası idi.  
1978-1990-cı illər ərzində yalnız Azərbaycan Kültür dərnəyinin xətti ilə 30-a 
yaxın kitab, bir neçə risalə çap edilmişdir. M.Ə.Rəsulzadənin (Milli təsanüd. 
Ankara, 1978, Azərbaycan kültür gelenekləri və çağdaş Azərbaycan ədəbiyyatı. 
Ankara, 1984, Əsrimizin Siyavuşu. Ankara, 1989), Cemender Arslanoğlu və prof. 
dr. İsmayıl Kayabalının (Azərbaycan türkləri kültür tarixinin ana xətləri. Ankara, 
1978, Doxsan üç savaşı. Ankara, 1978, Türk milli kültürü. Ankara, 1981, Bolqar 
türkləri. Ankara, 1985), Cemender Arslanoğlunun (Cənub Qərbi Qafqaz hökuməti 
Müvəqqəti Milliyəsi. Ankara, 1986, Türklərin islam dininin qəbulu və Quzey Doğu 
Anadoluda türk islam mədəniyyəti. Ankara, 1986), Əhməd Qaracanın 
(Azərbaycanın yaxın tarixinə qısa bir baxış. Ankara, 1982), dr.A.Baycanın (Könül 
sazından. Ankara, 1983, Dağ çiçəkləri. Ankara, 1987), Şükrü Kaya Səfəroğlu və 
Adnan Müderrisoğlunun (Türk dövlətləri tarixi. Ankara, 1986), prof. dr.Orxan 
Türkdoğanın (Doğu Anadolunun sosyal yapısı. Ankara, 1987), İshak 
Süngüroğlunun (Harput yollarında (Seçmələr). Ankara, 1987), dos. dr. Ənvər 
Konukçunun (“Koroğlu”ya qədər Bingöl. Ankara, 1987), Cəmil Ünalın (Türk və 
 181 
islam aləmində Azərbaycanın yeri. Ankara, 1987), Sadi Bayramın (Güney Doğu 
Anadoluda prota-türk izləri. Ankara, 1988), prof. dr.Ədhəm Ruhi Fığlalın (Atatürk 
və din. Ankara, 1988), prof. dr. Əbdurrəhman Güzel və Kaya Səfəroğlunun  
(Atatürk və milli birlik. Ankara, 1988), Yılmaz Öztunayın (XX yüzilliyin son 
çeyrəyində Şərq məsələsi. Ankara, 1989), Məlahət Altunbayın (Hürriyyətə uçan 
türk. Ankara, 1989), prof. dr. Mehmet Sarayın (Qiyafət və layiqlik. Ankara, 1989) 
qələmə aldığı əsərlər, habelə üç hissədən ibarət “Azərbaycan türk ədəbiyyatı 
tarixində abidə şəxsiyyətlər” (Ankara, 1987), “Səltənət və xəlifəlik qaldırılmalı 
idimi? (Ankara, 1988), “Basınımızda Türkiyə məsələləri (Ankara, 1989), “Dağlıq 
Qarabağ: xəyallar və gerçəklər” (Ankara, 1989) kimi kitablar Azərbaycan 
mühacirlərinin fəaliyət dairəsinin genişliyinə dəlalət edir. Bunlardan əlavə 
mühacirət nəşrləri sırasında Nağı Keykurun (Şeyxzamanlı – kursiv T.A.-
nındır)“İstiqlal mücadiləsi xatirələri” (İstanbul, 1969), Hüseyn Baykaranın 
“Azərbaycan yeniləşmə hərəkatları: XIX yüz il, Ankara, 1966), “Azərbaycan 
istiqlal mücadiləsi tarixi” (Ankara, 1975), “İran inqilabı və azadlıq hərəkatları” 
(İstanbul, 1978), Kərim Odərin “Azərbaycan”, Taha Akyolun “Azərbaycan 
Sovetlər və ötəsi” (İstanbul, 1990), Əhməd Mehribaninin tərtib etdiyi “Dağlıq 
Qarabağ: tarixi sənədlər” (Fransa, 1989) və digər kitablar da diqqəti çəkir. 
Azərbaycan öz müstəqilliyini yenidən bərpa etmək uğrunda mübarizə 
apardığı illər – 80-ci illərin sonu 90-cı illərin əvvəllərində mühacirət mətbuatı öz 
inkişafında yeni mərhələyə qədəm qoyur. Həmin dövrdə və müstəqilliyin ilk 
illərində “Azərbaycan (Ankara) jurnalı ölkədə gedən ictimai-siyasi prosesləri, 
xüsusilə Dağlıq Qarabağ və onun ətrafında baş verən hadisələri diqqətlə izləyir və 
dərhal reaksiya verir. Türkiyədə (“Azərbaycan türkləri”, “Xəzər” İstanbul, 1990), 
İsveçdə (“Araz”, Lund, 1991, “Azərbaycan”, Stokholm), İngiltərədə (“Aydınlıq”, 
1988, London, “Odlar ölkəsi”, 1988, Edinburq), Almaniyada (“Azər”, 1990, 
Berlin, “Ana dili”, 1984, Bonn, “Savalan”, 1967, Berlin, “Ərk”, 1375), İspaniyada 
(“Dədə Qorqud”, 1988, Madrid), Belçikada (“Qürbət” 1984, Brüssel, “Odlu vətən, 
Brüssel, 1992), habelə keçmiş SSRİ məkanında – Rusiya Federasiyasında 
(“Azərros”, “Azərbaycan XXI əsr”, Moskva, “Azərbaycan media”, İvanova, 
“Bizim qəzet”, Kemerovo “Yurd”, Saratov, “İnam”, Sankt-Peterburq, 
“Azərbaycan”, Vladivostok, “Dərbənd”, Dərbənd), Estoniyada (“Ocaq”, Tallin), 
Ukraynada (“Savalan”, Dnepetrovsk, “Exo Azerbaydjana”, “Qolos Azerbaydcana” 
Kiryev, “Millət, “Simferepol”), Moldovada (“Araz”, Kişinyov) nəşr edilən qəzet 
və jurnallar mühacirət mətbuatı tarixində müəyyən iz qoymuşlar. 
 
“Ədəbiyyat məcmuəsi”, AMEA  Nizami  adına 
 Ədəbiyyat  İnstitutunun əsərləri, 18 –ci cild ,2004, 
“Elm və həyat” jurnalı, 6-cı nömrə 2004 
 
 
Milli ideologiya və mühacirət problemi,  
yaxud qurultay düĢüncələri 
 182 
 
 
Azərbaycan Respublikasının Prezidenti Heydər Əliyevin mayın 23-də 
«Dünya Azərbaycanlılarının I qurultayının keçirilməsi haqqında» Sərəncamı 
mühacirət mövzunu yenidən aktuallaşdırmışdır. Kütləvi informasiya vasitələrində 
(KİV) cəmiyyətin müxtəlif təbəqələrinin nümayəndələri bu problemlə, xüsusilə 
qurultayın keçirilməsi ilə bağlı öz fikir və mülahizələrini söyləyir, istək və 
arzularını bildirirlər. 
Bütövlükdə cəmiyyətdə, o cümlədən KİV-də mühacirətə münasibət 
birmənalı deyildir: kimi Azərbaycan diasporunun təsir gücünü tamamilə inkar edir, 
ondan ümidini üzür, kimi bu qüvvəni həddən artıq şişirdir, hətta lobbiçilikdən bəhs 
edir. 
Fikrimizcə, Azərbaycan mühacirəti haqqında onun tarixini, formalaşma 
mərhələlərini və səbəblərini, sosial tərkibini, sayını, maliyyə imkanlarını, 
coğrafiyasını, həyat və düşüncə tərzini, mətbuat və mədəniyyət mərkəzlərinin 
Proqramını öyrənmədən, araşdırmadan doğru-dürüst, dolğun, sanballı mülahizə 
yürütmək problemə qeyri-ciddi münasibətdən başqa bir şey deyildir. 
Azərbaycan mühacirəti ümummilli mənafe ətrafında təşkilatlanmalıdır. 
Təşkilatlanmaq 10-15, lap elə 100-150 nəfər azərbaycanlının güc-bəla ilə bir yerə 
toplanması, ocaq, əncümən, mədəniyyət mərkəzi, yaxud kültür evi təsis etməsi 
demək deyildir. Belə təşkilatlar demək olar ki, azərbaycanlılar yaşayan bütün 
ölkələrdə, şəhərlərdə var. Lakin onların Proqramı bir qayda olaraq məhdud, yalnız 
mədəni-kütləvi tədbirlər keçirməyə yönəldilən və ona xidmət edən bir səviyyədə 
olur.  
Həmvətənləri birləşdirən nə qədər cəmiyyət varsa, o qədər də Proqram və 
Əsasnamə var. Mövcud Mədəniyyət cəmiyyətlərinin fasiləsiz, inadlı, qətiyyətli, 
məhsuldar və ümummilli mənafeyə yönəlmiş ardıcıl fəaliyyətindən, vahid 
Proqramından danışmaq hələ tezdir. Aydın və perspektivli, milli ideologiya və 
milli dövlətçilik prinsiplərini əsas tutan Proqramı, böyük təbliğat maşını - KİV 
şəbəkəsi, geniş maliyyə imkanları, həmvətənlərin siyasi baxış və partiya 
mənsubiyyətindən, düşüncə və həyat tərzindən asılı olmayaraq Azərbaycan ideyası 
ətrafında birləşdirməyə qadir bir təşkilatın yaranması və fəaliyyətindən sonra 
mühacirət təsirli, güclü qüvvəyə çevrilə bilər.    
 Mühacirət tariximizdə belə dövr olmuşdur. Həmin dövrü öyrənmək vacibdir. 
Əvvəla, «hələ çox zəif öyrənilən mühacirət irsinə, mühacirlərin həyat və 
fəaliyyətinə aid aparılan hər bir araşdırma Azərbaycan tarixinin, mədəniyyətinin 
milli ideologiyasının dolğunlaşması yolunda atılan addımdır. Mühacirət irsi 
Azərbaycan tarixinin, mədəniyyətinin, bütövlükdə milli-mənəvi sərvətimizin tərkib 
hissəsidir» (Xaləddin İbrahimli, Azərbaycan siyasi mühacirəti, Bakı, «Elm» 
nəşriyyatı, 1996-cı il, səh.6) . Digər tərəfdən «milli idealın nəsildən-nəslə keçməsi 
və Azərbaycan milli istiqlalının qurulub dünya durduqca yaşaması üçün yeni nəslin 
möhtac olduğu tərbiyə baxımından da» (M.B.Məmmədzadə, Azərbaycan Milli 
hərəkatı, 1937-ci il) bu irsin öyrənilməsi zəruridir. Mühacirətin görkəmli 
simalarından sayılan Nağı Şeyxzamanlı özünün «Azərbaycan istiqlal mücadiləsi 
xatirələri» adlı əsərində yazırdı ki, xalqımız dastan dolu şanlı keçmişi öyrənəcək və 
 183 
yurdun istiqlalı uğrunda fədakarca çalışmış babalarını minnətdarlıqla 
xatırlayacaqlar. Mühacirətin fəallarından hesab olunan Hüseyn Baykara bu 
məsələnin – istiqlal mücadiləsi tarixinin öyrənilməsinin vacibliyini dərk edərək 
qələmə aldığı «Azərbaycan istiqlal mücadiləsi tarixi» və «Azərbaycanda yeniləşmə 
hərəkatı» adlı əsərlərinə işarə vuraraq uzaqgörənliklə yazırdı: «Azərbaycan 
xalqının keçmişini və mücadiləsini bilənləri və yaradanları zaman əritməkdədir. O 
halda gələcək nəsil bu davaları necə və haradan öyrənəcəkdir? Bax, bu kitabları 
mənə yazdıran səbəblər bunlardır» (H.Baykara, Azərbaycan istiqlal mücadiləsi 
tarixi, İstanbul, 1975-ci il).         
 1920-ci il aprelin 27-28-də baş verən məlum hadisələrdən sonra 
M.B.Məmmədzadənin təbirincə desək, «Azərbaycandan yeni mühacirlər seli 
axırdı» (M.B.Məmmədzadə, Milli Azərbaycan hərəkatı, Bakı, «Nicat», 1992-ci il, 
səh.175). Lakin onları birləşdirən, fəaliyyətə sövq edən təşkilat olmadığından 
«mühacirət başsız və intizamsız, pərişan bir mənzərə ərz edirdi» (Yenə orada). 
Yalnız M.Ə.Rəsulzadə Türkiyəyə mühacirət etdikdən və 1923-cü ildə orada güclü 
təşkilat yaratdıqdan, «Yeni Qafqasya» adlı «millətçi, radikal, demokrat, türkçü» 
(«Azərbaycan» jurnalı, Ankara, sentyabr, 1952-ci il) qəzetin nəşrə başlanmasından 
sonra Azərbaycan mühacirəti özünün yeni inkişaf mərhələsinə qədəm qoydu. Məhz 
bu təşkilat və qəzetin fəaliyyəti SSRİ kimi bir dövləti silkələyirdi. Təsadüfi deyil 
ki, SSRİ-nin Xarici İşlər Komissarlığı bu təşkilatın və qəzetin fəaliyyətinin 
dayandırılması üçün dəfələrlə Türkiyə Hökumətinə müraciət etmiş və yalnız 1932-
ci ildə istəyinə nail olmuşdur.         
 Həmin dövrdə istiqlal aşiqləri Sovet imperiyası kimi bir dövlətə qarşı 
ideoloji mübarizə aparırdılar. Bu gün mühacirlərin arzusu çin olmuşdur: 
Azərbaycan istiqlala qovuşmuşdur. Lakin 10 yaşlı milli dövlətimizin qarşısında 
çox ciddi problemlər var: ölkənin ərazi bütövlüyünün təmin edilməsi dövlətin və 
millətin qarşısında duran əsas məsələdir. Bu və digər problemlərin həlli üçün 
mühacirətdəki həmvətənlərimiz də fəal, faydalı, ardıcıl iş aparmalıdır. Bunun üçün 
isə ilk növbədə yuxarıda qeyd etdiyimiz kimi milli ideologiya və milli dövlətçilik 
prinsiplərini rəhbər tutan Proqram hazırlanmalı, təşkilat yaradılmalıdır. 
 Həmin Proqramın və onun əsasında fəaliyyət göstərən təşkilatın başlıca 
vəzifəsi, məqsədi mühacirəti müstəqil Azərbaycan naminə səfərbər etmək, 
birləşdirmək olmalıdır.       
 Həmvətənlərin fəaliyyətində yaşadıqları ölkə, yaxud şəhərə uyğun müəyyən 
taktiki dəyişikliklər isə yolveriləndir. Lakin bütün həmvətənlər, onları birləşdirən 
cəmiyyətlər mərkəzi təşkilatın tövsiyyə və tapşırığı ilə çevik və intizamlı fəaliyyət 
göstərməlidir. Bunu hər şeydən əvvəl ali, müqəddəs məram – Azərbaycan 
mənafeyinə xidmət tələb edir.        
 Tutaq ki, hər hansı bir hökumətin, yaxud beynəlxalq təşkilatın Azərbaycanın 
mənafeyinə zidd hərəkətinə etiraz etmək, bu hadisə ətrafında beynəlxalq aləmdə 
rəy yaratmaq lazımdır. Mərkəzi Təşkilatın işarəsi ilə həmvətənlər dünyanın 
müxtəlif yerlərində eyni forma və məzmunda etiraz aksiyası təşkil edirlər. 
 Müxtəlif informasiya kanalları və mənbələrinin çoxaldığına, internet kimi 
məlumat mübadiləsi vasitəsinin mövcudluğuna baxmayaraq, həmvətənləri 
birləşdirərək səfərbər və təşkil edəcək KİV-ə, xüsusilə qəzetə böyük ehtiyac var. 
 184 
Belə bir qəzet dünya Azərbaycanlılarının əlaqə və əməkdaşlığı üçün son dərəcə 
vacib amildir. Tam əminliklə və məsuliyyəti dərk edərək bildiririk ki, bütün 
bunların və mühacirətin digər problemlərinin həllində noyabrda Bakıda keçiriləcək 
Dünya Azərbaycanlılarının qurultayı tarixi yol oynayacaqdır.   
 Bu tədbir diasporun təşkilatlanması, vahid, güclü bir qüvvəyə çevrilməsi 
istiqamətində həlledici və tarixi addım olacaqdır. Bütün bunları yazarkən 
niyyətimiz həmvətənlərlə indiyədək görülmüş işlərin dəyərini azaltmaq yox, əksinə 
görülən işlərin nəticəsi kimi qiymətləndirməkdir.      
 Bu mənada 1987-ci ilin sonu – 1988-ci ilin əvvəllərində yaradılan Xarici 
Ölkələrdəki həmvətənlərlə mədəni əlaqələr Cəmiyyəti – «Vətən» Cəmiyyətinin 
tarixi rolu və xidmətləri əvəzsizdir. Doğrudur, Cəmiyyət sovet rejiminin necə 
deyərlər, xeyir-duası ilə yaranmışdı. Lakin unutmaq olmaz ki, 1985-86-cı illərdən 
start götürmüş aşkarlıq və yenidənqurma siyasəti bu rejimi belə bir addımı atmağa 
məcbur və məhkum etmişdi.         
 Bu gün həmvətənlərlə əlaqə yaratmaq, əməkdaşlıq etmək üçün yeni, daha 
çevik, üsul, metodlar tələb olunsa da, «Vətən» Cəmiyyətinin bu sahədəki təcrübə 
və ənənələrindən faydalanmaq vacibdir.       
 Fərqli həyat və düşüncə tərzi, siyasi baxış və partiya mənsubiyyəti olan 
mühacir həmvətənləri Azərbaycan məfkurəsi ətrafına, bir bayraq altına toplamaq 
üçün ciddi ideoloji iş aparılmalı, şüura təsir göstərilməlidir.    
 Dövlət quruluşu müxtəlif olan ölkələrdə doğulan, böyüyən, fərqli şəraitdə 
tərbiyə və təhsil alan, nəhayət Vətəni tərk edib qürbətdə məskunlaşan 
həmvətənlərin bir qismi üçün bizim milli ideologiya bəzən nəinki anlaşılmaz və 
yad, hətta qeyri-məqbul və qəbuledilməz olur. Onların bəziləri bu ideologiyaya 
düşmən gözü ilə baxır, ona qarşı amansız mövqe tuturlar. Bu təəssüf doğurur, lakin 
həqiqətdir. Odur ki, belə hallara da hazır olmaq lazımdır. Həmvətənlərlə işləmək 
şərəfli olduğu qədər, məsul və çətindir. Milli şüur, milli özünü dərk və milli 
təəssübkeşlik hissi zəif olan, yaxud səbatsız, eyni zamanda pula həris 
həmvətənlərin xarici ölkə kəşfiyyat xidmətlərinin toruna düşmək təhlükəsi var. 
Fransa, ABŞ, Almaniya, İsveç və başqa ölkələrdə yayılan «Rüzegare no» (Yeni 
dövran) adlı qəzetdə Murtəza Azərbaycani (!) adlı bir müəllifin məqaləsi çox 
mətləblərdən xəbər verir. Həmin məqaləyə «Vətən» Cəmiyyətinin orqanı olan 
«Odlar yurdu» qəzeti vaxtında münasibət bildirmişdi («Yeni dövran»ın köhnə 
havaları, «Odlar yurdu» qəzeti, №14, iyul, 1991-ci il).     
 Adı çəkilən müəllif bir yazısında S.Vurğunun məşhur «Ayrılarmı, könül 
candan Azərbaycan, Azərbaycan» beytindən hiddətlənir və dünyaya səpələnmiş 
azərbaycanlıları milli mənafe ətrafında birləşdirməyi «şeytani xəyallar» adlandırır. 
Təəssüf ki, belə misallar çoxdur…       
 «Vətən» Cəmiyyəti öz işini bir neçə istiqamətdə qururdu:    
 - həmvətənlər arasında Azərbaycan dilini, tarixini, ədəbi, mədəni irsi təbliğ 
təşviq edir, öyrədir və sevdirirdi;         
 - həmvətənləri imkan düşdükcə Azərbaycana dəvət edir, onları respublikada 
gedən ictimai-siyasi proseslərlə, mədəni həyatla yaxından tanış edir, Bakıda və 
başqa şəhər və rayonlarda görüşlər, kütləvi tədbirlər keçirir, məlumatlandırırdı;  
 - həmvətənlərlə onların məskunlaşdıqları ölkənin tanınmış xadimləri 
 185 
arasında sıx, işgüzar, mehriban münasibətlərin yaranmasına, onların əlaqə və 
əməkdaşlığına köməklik göstərirdi;         
 - xaricdəki həmvətənlərin, o cümlədən tanınmış rəssamların, yazarların, 
incəsənət xadimlərinin Bakı ilə yaradıcılıq əlaqələrini gücləndirirdi;    
 - respublikada tanınmış elm, ədəbiyyat, mədəniyyət xadimlərini 
həmvətənlərin, onları birləşdirən kültür dərnəklərinin dəvətinə əsasən xaricə ezam 
edirdi;             
 - cəmiyyət ayrı-ayrı həmvətənlərlə müntəzəm yazışır, onların ünvanına küllü 
miqarda qəzet, kitab, digər çap məhsulları göndərirdi:      
 - həmvətənləri birləşdirən mədəniyyət mərkəzləri, əncümən və ocaqları ilə 
əlaqə saxlayır, onlara KİV və başqa nəşrlər ünvanlayırdı;    
 - mühacir mətbuat orqanları ilə yazışır, «Odlar yurdu» qəzetində onların 
mətbuat xülasəsini dərc edirdi;          
 - əcnəbi azərbaycanşünaslarla sıx əlaqə saxlayır, əməkdaşlıq edirdi;   
 - həmvətənlərin vasitəsilə xarici ölkələrdə tanınan dövlət, elm, mədəniyyət 
xadimləri ilə əlaqə saxlayır, onları Azərbaycana dəvət edirdi.     
 Hələ 1988-ci ildə – dahi mütəfəkkir və ədib M.F.Axundzadənin 175 illik 
yubileyi qeyd olunanda Sovet Azərbaycanının 70 ilə yaxın tarixində ilk dəfə 
«Vətən» Cəmiyyəti bu əlamətdar hadisə ilə bağlı tanınmış həmvətənləri 
respublikaya dəvət etmiş və böyük toplantı keçirmişdir.     
 Xarici ölkələrdə Azərbaycan ədəbiyyatı və mədəniyyətini yaşadan, 
yorulmadan təbliğ edən, öyrənən həmvətənlərimizdən professorlar S.Tanilli, 
İ.Məlikoff, Q.S.Təbrizi, Ş.Ənsari, İ.Persinəjad, məşhur rəssamlar Davud və Əyyub 
İmadiyan qardaşları, tanınmış fotoqraf R.Diqqəti, yazıçı Y.Feyzioğlu ilə «Vətən» 
Cəmiyyətindəki tarixi görüş yaddaşlardan uzun müddət silinməyəcək. Elçinin, 
Anarın, B.Vahabzadənin, Əzizə Cəfərzadənin, Polad Bülbüloğlunun, Fərhad 
Xəlilovun və digər xadimlərin də iştirak etdiyi həmin görüş zamanı mühacirətlə 
əlaqə və əməkdaşlığın yolları haqqında fikir mübadiləsi edilmiş, bu işin əhəmiyyəti 
qeyd olunmuşdu.           
 Bu tədbirdən təxminən bir il sonra – 1989-cu il noyabr ayında həmvətənlərlə 
növbəti görüş zamanı dünya şöhrətli rəssam İbrahim Əhrari «Vətən» Cəmiyyətinin 
sədri Elçinə müraciətlə deyirdi:        
 «Bu cəmiyyət bizlərin gözünə nur, dizinə qüvvət, beyninə ruh verdi» 
(«Odlar  yurdu» qəzeti, № 22, noyabr 1989-cu il).   
 Ümumiyyətlə, «Vətən» Cəmiyyətinin diasporla bağlı fəaliyyəti istər xaricdə 
yaşayan həmvətənlər və istərsə də Respublika ictimaiyyəti tərəfindən həmişə 
yüksək qiymətləndirilmişdir. Müxtəlif dövrlərdə cəmiyyətin işi ilə əlaqədar 
səslənən fikirlər də bunu təsdiqləyir. «Bakı» axşam qəzeti özünün 3 sentyabr 1990-
cı il tarixli nömrəsində yazırdı: «Vətən» Cəmiyyəti yarandığı iki il yarımda xaricdə 
yaşayan minlərlə azərbaycanlı ilə əlaqə yaratmış, onları respublikamızın bugünkü 
həyatı ilə, tarix, ədəbiyyat, incəsənət, mədəniyyət sahəsindəki nailiyyətlərimizlə 
tanış etmişdir. Cəmiyyətin əlaqə saxladığı həmvətənlər arasında dünya şöhrətli 
rəssamlar, şərqşünaslar, ədəbiyyat, incəsənət xadimləri, biznesmenlər vardır» 
(«Qəlbimiz vətənlə vurur» adlı məqalədən).     
 Azərbaycan mühacirəti haqqında sanbalı ilə diqqəti çəkən «Azərbaycan 
 186 
siyasi mühacirəti» adlı kitabda (X.İbrahimli, Bakı, «Elm» nəşriyyatı, 1996-cı il) 
müəllif yazır: «… obyektivlik naminə qeyd etməliyik ki, mühacirlərimizin vətənlə 
əlaqəsinin yaranmasında (bu əlaqə özlüyündə mühacirət probleminə diqqəti 
artırırdı), mühacirət probleminin aktuallaşmasında, elmi-nəzəri axtarışlara ilk 
təşəbbüslərin meydana gəlməsində Elçinin rəhbərlik etdiyi «Vətən» Cəmiyyətinin, 
bu cəmiyyətin orqanı olan «Odlar Yurdu» qəzetinin ayrıca xidmətləri olmuşdur» 
(səh.11). Lap bu yaxınlarda isə mühacirətlə bağlı maraqlı materiallar dərc edən 
«Ayna» qəzeti 80-ci illərin sonuna, 90-cı illərin əvvəllərinə işarə vuraraq yazır: 
«Bu dövrdə diasporla məqsədyönlü iş aparan və buna görə də xalq arasında böyük 
nüfuza malik olan «Vətən» Cəmiyyətinin və onun orqanı olan «Odlar Yurdu» 
qəzetinin xidmətlərini xüsusi qeyd etmək lazımdır» (Məhərrəm Zülfüqarlı, 
Azərbaycan diasporu: alternativlik problemi, «Ayna» qəzeti, 1 iyun 2001-ci il). 
«Vətən» Cəmiyyəti Azərbaycan istiqlal mücadiləsinin iştirakçılarını, Ankaradakı 
Azərbaycan Milli Mərkəzinin və Ankaradakı Azərbaycan Kültür Dərnəyinin baş 
katibi, «Azərbaycan» jurnalının redaktoru Əhməd Qaracanı, həmin cəmiyyətin 
məsul üzvü Yəhya Daşdələni Bakıya ilk dəfə dəvət etdi. Respublikanın bütün 
sahələrdən olan tanınmış xadimləri ilə mühacirətin ən güclü, nüfuzlu 
nümayəndələrinin görüşünü təşkil etdi, Azərbaycan diasporunun problemləri 
müzakirə olundu. Hələ 1991-ci ildə keçirilən həmin görüşdə Ə.Qaraca demişdir ki, 
Türkiyədəki Milli Mərkəzin 40 illik fəaliyyəti ilə bu ölkədə yaranmış Azərbaycan 
lobbisinin Qərbə «ixracı» son dərəcə aktualdır. Natiq problemlə bağlı öz 
təkliflərini də söyləmişdi (ətraflı bax: A.Tahirli «Vətən» Cəmiyyətində görüş, 
«Odlar yurdu» qəzeti, №2, yanvar 1991-ci il). Bundan xeyli əvvəl isə «Vətən» 
Cəmiyyətinin sədri Elçinin şəxsi təşəbbüsü və səyi ilə M.Ə.Rəsulzadənin silahdaşı, 
onun işinin ən məhsuldar, yorulmaz davamçısı Məhəmməd Gəngərli Bakıda qonaq 
olmuşdur. Bu gün – müstəqillik dövründə bu çox adi, rahat məsələdir. Amma 
həmin vaxt – Sovet rejiminə qarşı qatı və amansız ideoloji mübarizə aparan 
mühacirin Bakıya dəvət olunması ən azı böyük cəsarət tələb edirdi.   
 «Ana dili» qəzetinin (Bonn) naşiri və redaktoru N.Qərəvinin, dünya 
miqyasında tanınmış rəssamlar Ə.Behkəlamın (Berlin), Davud və Əyyub 
İmdadiyan qardaşlarının (Paris), görkəmli şərqşünas professor İ.Melikoffun 
(Paris), Stokholmdakı Azərbaycan kültür əncüməninin nümayəndəsi M.Kəriminin, 
Azərbaycan dili və ədəbiyyatı üzrə tanınmış mütəxəssis Əli Yavuz Akpınarın 
(İzmir), London Universitetinin professoru T.Gənceyinin, Tolido Universitetinin 
professoru Ş.Ənsarinin, məşhur Ə.Bəndəroğlunun (Bağdad), Edinburq 
Universitetinin professoru Q.S.Təbrizinin … «Vətən» Cəmiyyətinin dəvəti ilə ilk 
dəfə Bakıya gəlməsi, respublika ilə tanışlığı təbii ki, mühacirətlə aparılan ardıcıl və 
faydalı fəaliyyətin bəhrəsi idi.         
 Qeyd etdiyimiz kimi, həmvətənlərlə bərabər «Vətən» Cəmiyyəti xaricdəki 
əcnəbi dövlət, mədəniyyət, ədəbiyyat-incəsənət xadimlərini də ölkəmizə dəvət edir, 
bununla da respublikanın, onun ədəbi, mədəni xəzinəsinin  tanımasına və xüsusilə 
Dağlıq Qarabağ və onun ətrafında baş verən hadisələr haqqında Qərbdə düzgün rəy 
yaradılmasına çalışırdı.        
 Mədəniyyətimizin yaxın dostu, professor C.Bellinceri (İtaliya), Konnektikut 
Universitetinin professoru xanım Odri Altstadt, professor T.Svyataxovski və 
 187 
başqaları ilə əlaqə və əməkdaşlıq bir tərəfdən xaricdə azərbaycanşünaslığın                                                                 
inkişafına təkan vururdusa, digər tərəfdən respublikada baş verən ictimai-siyasi 
hadisələrin olduğu kimi yayılmasına kömək edirdi. Bu mənada «Vətən» 
Cəmiyyətinin dəvəti ilə ABŞ Konqresinin üzvü, görkəmli siyasi xadim, 
Demokratlar partiyasının liderlərindən biri Cim Mudinin 1990-cı ildə Bakıya səfəri 
xüsusilə əhəmiyyətli olmuşdur.       
 «Vətən» Cəmiyyətinin sədri Elçin Cim Mudini qəbul edərkən «əgər səhv 
etmirəmsə, bu ABŞ Konqresinin üzvünün Azərbaycana ilk səfəridir və buna görə 
də tarixi əhəmiyyət kəsb edir» demişdir. C.Mudi isə söyləmişdir ki, onun ölkəsinin 
ictimaiyyəti və siyasi dairələri Azərbaycanda və ümumiyyətlə SSRİ-də baş verən 
hadisələri diqqətlə izləyir və əsl həqiqəti öyrənmək istəyir. C.Mudi əmin olduğunu 
bildirmişdir ki, onun səfəri Azərbaycan haqqındakı informasiya azlığının aradan 
qaldırılmasında böyük rol oynayacaqdır.       
 Yeri gəlmişkən deyək ki, Cim Mudi Şəhidlər Xiyabanını ziyarət edən ilk 
rəsmi, xarici dövlət xadimidir. Konqresmenin ABŞ-a qayıtdıqdan sonra siyasi 
dairələr qarşısında əsl həqiqəti əks etdirən çıxışları, şübhəsiz ictimai rəyə az da 
olsa, təsir etmişdir.          
 Hələ SSRİ mövcud ikən «Vətən» Cəmiyyəti keçmiş sovet məkanındakı 
həmvətənlərlə də sıx əlaqə saxlayır, yazışır, informasiya mübadiləsi edirdi. 
Estoniyada, Ukraynada, Latviyada, Moskvada, Sverdlovskda, Saratov və başqa 
yerlərdə fəaliyyət göstərən Azərbaycan mədəniyyət mərkəzləri ilə əməkdaşlıq 
sayəsində Azərbaycan mədəniyyəti, ədəbiyyatı, incəsənəti geniş təbliğ olunurdu. 
«Vətən» Cəmiyyətinin fəaliyyəti bilavasitə həmvətənlərlə mədəni əlaqələrlə bağlı 
olsa da, Azərbaycanda baş verən ictimai-siyasi proseslər, xüsusilə Dağlıq Qarabağ 
və onun ətrafındakı hadisələr haqqında beynəlxalq ictimaiyyətə operativ və 
obyektiv məlumat ötürür, xaricdə Azərbaycan həqiqətini yayır, mövcud 
informasiya blokadasını yarmağa çalışırdı.       
 Bu mənada «Vətən» Cəmiyyəti Rəyasət Heyətinin sədri Elçinin ABŞ 
senatının xarici işlər üzrə Komitəsinin noyabrın 17-də Dağlıq Qarabağ haqda qəbul 
etdiyi bədnam qətnaməyə sərt münasibətini, qəzəbini ifadə edən «Həqiqət naminə» 
(«Odlar yurdu», №22, noyabr 1989-cu il), «Siyasi naşılıq nümunəsi» («Odlar 
Yurdu», №22, dekabr 1989-cu il) adlı yazıları diqqəti xüsusi ilə cəlb edir. Bu 
yazılar bir yazıçı qələminin məhsulu olsa da, torpağının toxunulmazlığı uğrunda 
ayağa qalxan xalqın bağrından qopan haqq səsi, hayqırtısı, hiddəti idi: «Və hərgah 
bu gün Amerika Birləşmiş Ştatları senatının xarici işlər komissiyası Azərbaycanın 
ayrılmaz tarixi bir hissəsi olan Dağlıq Qarabağ haqqında yalan məlumatlara və 
saxta sənədlərə əsaslanan tamamilə birtərəfli qətnamə qəbul edirsə, bu – Azadlığın 
ziddi, qaranlığın təntənəsidir.         
 Hərgah bu gün daşnaksutyunun ən qatı və qəddar üzvləri Amerika Birləşmiş 
Ştatlarında özlərinə cismani məskən tapmışlarsa, bunu bəlkə də ölkədəki Azadlıqla 
izah etmək olar, lakin həmin daşnaklar orada özlərinə mənəvi məskən də 
tapmışlarsa, bu – Azadlığın, işığın yox, qara əməllərin ifadəsidir.  
 Hərgah daşnak əqidəsi, daşnak dünyabaxışı Amerika Birləşmiş Ştatlarının 
senatına təsir edə bilirsə, bu – Azadlığa xəyanətdir, Azadlıq ideallarının 
tapdanması deməkdir» («Həqiqət naminə» adlı yazıdan). Yaxud, müəllif «Siyasi 
 188 
naşılıq nümunəsi» adlı məqaləsində yazırdı: «…Cənab senatorlar! Siz Dağlıq 
Qarabağda «ermənilərə, yəhudilərə və digər etnik qruplara qarşı mütəşəkkil 
zorakılıqdan» danışırsınız. Hansı fakta, hansı sənədə əsaslanıb, misal üçün, 
yəhudilərə qarşı zorakılıq göstərildiyini iddia edirsiniz, Axı, söhbət ABŞ kimi 
böyük və azadpərvər bir dövlətin senatından gedir, Sizin ermənilərin də, 
yəhudilərin də, «digər etnik qrupların» da təəssübünü çəkməyiniz yaxşı hadisədir, 
lakin nə üçün Siz bunu əslində Azərbaycan xalqına qarşı düşmənçilik hesabına 
edirsiniz, Azərbaycanlılar Sizə nə etmişlər, Azərbaycan xalqı ABŞ senatı 
qarşısında hansı qəbahətin sahibidir, hər hansı bir xalqı müdafiə etmək başqa bir 
xalqın hüquqlarının tapdanması, mənəviyyatının alçaldılması sayəsindəmi 
olmalıdır? Doğrudanmı, daşnak təbliğatı Sizi – qüdrətli bir ölkənin senatorlarını bu 
dərəcədə hipnoz etmişdir, Yoxsa, Siz özünüz bu hipnozdan çıxmaq istəmirsiniz?
 … Siz «törədilmiş cinayət hərəkətlərinin» təhqiqatından danışırsınız, 
«qətllərdə və qan tökülməsində günahkar olanların aşkara çıxarılmasına və cinayət 
məsuliyyətinə cəlb edilməsinə» çağırırsınız. Qətnamənin bütün pafosundan, 
mülahizələrinizin təmayülündən yenə də tamam aydındır ki, Siz bu ümumi 
kontekstdə cinayət hadisəsini yalnız ermənilərə qarşı azərbaycanlılar tərəfindən 
zorakılıq kimi qiymətləndirirsiniz. Siz hansı mənəvi haqla bu cür birtərəfli mövqe 
tutursunuz? Tərəf – müqabilin, indiki halda Azərbaycan xalqının mənəvi və 
cismani sarsıntılarına, Azərbaycan xalqına qarşı yönəldilmiş mütəşəkkil cinayətkar 
fəaliyyətə, azərbaycanlıların qətlə yetirilməsinə, işgəncələrə və təhqirlərə məruz 
qalmasına, yüz minlərlə azərbaycanlının öz doğma torpağından qovulmasına bələd 
olmadan bu dərəcə məsuliyyətli bir qərar qəbul etmək hansı beynəlxalq hüquq 
normaları ilə bir araya sığır!         
 Cənab senatorlar!          
 Bu Qətnamə yenicə istiqlaliyyət əldə etmiş, təcrübəsiz bir ölkənin, yaxud 
qəsbkar bir dövlətin yox, Amerika Birləşmiş Ştatları kimi böyük və azadlıqsevər 
bir məmləkətin iradəsini ifadə edir, daha doğrusu, ifadə etməlidir. Lakin Siz həmin 
Qətnamə ilə məhz azadpərvərlik ideyalarına ləkə vurmursunuzmu?»   
 Yəqin hörmətli oxucu bu sətirlərin 1989-cu ildə qələmə alındığının fərqinə 
də vardı… 1990-cı il 20 yanvar qırğını, 1992-ci il 26 yanvar Xocalı soyqırımı ilə 
bağlı «Vətən» Cəmiyyəti, onun orqanı «Odlar Yurdu» qəzeti nəinki həmvətənləri, 
onların vasitəsi ilə, yaxud birbaşa dünyanın nüfuzlu informasiya kanallarını 
operativ və dolğun məlumatlarla təmin edirdi.      
 Söhbətimizin əvvəlinə qayıdaraq bir daha qeyd etmək istərdim ki, 
həmvətənlərlə işin indiki mərhələsində bu sahədə toplanmış təcrübədən, 
formalaşmış ənənələrdən istifadə etmək vacibdir. Əlbəttə, indiki şərait, dövr 10-12 
ildəkindən xeyli fərqlidir, bu – Azərbaycanın müstəqilliyi faktoru həmvətənlərlə 
əlaqəni bir tərəfdən asanlaşdırırsa, digər tərəfdən məsuliyyəti də artırır.   
 Bu gün KİV-də «Qurultay lazımdırmı» sualı yox, bu ali orqanda müzakirə 
ediləcək problemlər müzakirə predmeti olmalıdır. Fikrimizcə, qurultayda 
Həmvətənlərə iş üzrə Milli Proqram qəbul edilməlidir. Bu Proqramda ilk növbədə 
dünyanın müxtəlif ölkələrinə səpələnmiş həmvətənlərin təşkilatlanması üçün 
təxirəsalınmaz tədbirlər müəyyənləşdirilməlidir.      
 Mövcud mədəniyyət mərkəzlərinin proqramları Milli Proqrama 
 189 
uyğunlaşdırılmalıdır. Qurultay mədəniyyət mərkəzlərinin tərkibinə yenidən 
baxmağı tövsiyə etməlidir.         
 Mədəniyyət Mərkəzlərinin Koordinasiya Şurası təsis edilməlidir. Şura 
mərkəzlər arasında operativ əlaqə yaratmaq, həmvətənləri hər hansı məsələ 
ətrafında səfərbər etmək üçün tədbirlər müəyyənləşdirməlidir.    
 Qurultayda dünya Azərbaycanlılarının qəzetinin, jurnalının buraxılması, 
internet səhifəsinin açılması qərara alınmalıdır.       
 Ən qısa müddətdə nümayəndələrə təmsil etdikləri ölkələrdəki 
azərbaycanlıların sayı, sosial tərkibi, həyat tərzi, dünyagörüşü və s. kimi 
informasiyalardan ibarət məlumat bankının Koordinasiya Şurasına təqdim etməsi 
tövsiyə olunmalıdır.          
 Qurultay Dağlıq Qarabağ problemi və mövcud vəziyyətlə bağlı dünya 
azərbaycanlılarına, bütün ölkələrin parlament və hökumət rəhbərlərinə, beynəlxalq 
təşkilatlara, dini konvensiyaların başçılarına müraciət qəbul etməlidir.  
 Müxtəlif ölkələrdə, ilk öncə Rusiya Federasiyasında, ABŞ-da, Almaniyada, 
Fransada, İsveçdə, Hollandiyada Azərbaycan lobbisi yaradılması üçün tədbirlər 
müəyyənləşdirilməlidir.          
 Qurultayda həmvətənlərin məskunlaşdığı ölkələrdəki hakimiyyət orqanları, 
beynəlxalq təşkilatlar ilə, habelə digər millətlərin, xüsusilə Türkiyə türklərinin 
diasporu ilə iş birliyi yaradılması yolları müəyyənləşdirilməlidir.   
 Azərbaycanın iqtisadi cəhətdən inkişafına yardım edəcək təkliflər ətrafında 
fikir mübadiləsi aparılmalı, həmvətənlərin ölkə iqtisadiyyatına sərmayə qoymasına 
şərait yaradılması üçün müvafiq Proqramlar tərtib edilməlidir.   
 Mühacirətdə yaranan mədəni irsin Vətənə gətirilməsi yolları araşdırılmalıdır.
 Xarici ölkə kitabxanalarına Azərbaycan KİV və ədəbiyyat nümunələrinin 
fasiləsiz, sistemli ötürülməsinin təmin etmək üçün plan hazırlanmalıdır.  
 Bunlar qurultayda toxunulması vacib olan məsələlərin bir qismidir. 
 Ən vacibi odur ki, qurultay dünyanın müxtəlif ölkələrində məskunlaşan hər 
bir mühacirin mənəvi-milli pasportuna çevriləcək, əqidə və məsləyinə hakim 
kəsiləcək milli ideologiya ətrafında birləşməsinə zəmin yaradacaq, təkan 
verəcəkdir. Azərbaycanın tarixi torpaqlarının tanınmasının və bərpa olunmasının, 
müstəqilliyinin əbədiyyətə çevrilməsinin, dinamik inkişafının, ayrılıqda hər bir 
Vətən övladının, bütövlükdə xalqın firavan həyatının təminatçısı olan bu sərvət - 
müqəddəs «Qurani-Kərim»dən ilhamlanan, ana kitabımız «Dədə-Qorqud»dan 
mayalanan, C.Əfqani və M.F.Axundzadənin mənəvi dünyasından pərvazlanan, 
İ.Qaspiralı,  Ə.Topçubaşı və Y.Akçuraoğlu məsləyindən qidalanan, H.Zərdabi, 
Ə.Hüseynzadə, Ə.Ağaoğlu, M.Ə.Rəsulzadə, M.B.Məmmədzadə, A.Səhhət, 
M.Hadi, C.Məmmədquluzadə, Ö.F.Nemanzadə dühası ilə cilanan, formalaşan, 
türkçülüyü (millətçiliyi, vətənçiliyi, istiqlalçılığı, islamçılığı (ittihadçılığı), 
tərəqqini (müasirlik və mədəniyyəti) ehtiva edən, ondan yaranan, ona söykənən, 
Ə.Hüseynzadənin təbirincə desək, «türk hissiyatlı, islam etiqadlı, Avropa qiyafəli» 
milli idealogiyadır. Bu idealogiyadan kənarda, yaxud onun fövqündə heç bir 
hərəkat və cərəyan məqbul deyildir.  Təsadüfi deyil ki, M.Ə.Rəsulzadə bütün 
təbəqələrdən olan Azərbaycan xalqını nəzərdə tuturaq 1922-ci ildə qələmə aldığı 
«İstiqlal məfkurəsi» adlı məqaləsində (M.Ə.Rəsulzadə, Azərbaycan Cümhuriyyəti: 
 190 
keyfiyyəti təşəkkülü və şimdiki vəziyyət), İstanbul, 1990-cı il, səh.124) yazırdı: 
«İstiqlal xaricində onun üçün bir Azərbaycan yoxdur». 
 
“525-ci qəzet”, 24 iyun 2001 
 
 
Mühacir qəlbində və qələmində  28 May və 28 Aprel 
 
Mühacir mətbuatı və 28 Aprel 
Azərbaycanda sovet hakimiyyəti illərində 28 Aprel günü rəsmən təntənə ilə 
qeyd olunur, «azadlıq», «səadət», «bərabərlik» simvolu kimi səciyyələndirilir, 
şəninə mahnılar, nəğmələr qoşulurdu. 28 Aprel hadisələrini ötən əsrin 80-ci 
illərinin sonlarından etibarən əvvəl ayrı-ayrı adamlar, sonra isə xalqın böyük 
əksəriyyəti açıq-aşkar istila, işğal günü, Şərqdə ilk dünyəvi, demokratik dövlət olan 
Azərbaycan Xalq Cümhuriyyətinin devrildiyi gün kimi qiymətləndirməyə və 
lənətləməyə başladılar. 
Bəs 28 Apreli həmin illərdə Azərbaycan mühacirəti necə qarşılamışdır? 
1920-ci il hadisələrindən sonra pərən-pərən düşmüş Azərbaycan mühacirəti 1923-
cü ildən sonra İstanbulda təşkilatlanmağa, ciddi və məhsuldar fəaliyyətə başladı. 
Həmin ilin sentyabrında təsis olunan «Yeni Qafqasya» məcmuəsi rus 
imperializminə və bolşevik istilasına qarşı milli istiqlal davasını yürüdən ilk dərgi 
idi. Öz simasını «millətçi, radikal, demokrat, türkçü» kimi xarakterizə edən «Yeni 
Qafqasya» ilk nömrələrindən 28 Aprel və onunla başlayan sovet rejiminə qarşı 
amansız mövqe tutmuşdu. Təsadüfi deyil ki, 20-ci illərdə Sovet İttifaqı «Yeni 
Qafqasya»nın nəşrinin dayandırılması üçün dəfələrlə Türkiyəyə müraciət etmişdi. 
«Yeni Qafqasya» öz yerini 1928-ci ildə eyni proqram və eyni hərarətlə çıxan 
«Azəri türk»ə vermişdir. «Azəri türk»ü «Odlu yurd» məcmuəsi və həftəlik 
«Bildiriş» qəzeti əvəz etmişdir. Sovet hökumətinin müdaxiləsi nəticəsində bu 
nəşrlərin qarşısının alınmasıyla milli nəşrlərimizin İstanbul dövrü başa çatmış, 
1932-ci ildən etibarən Avropa dövrü başlamışdır. Həmin qəzetlərin bazasında 
1932-ci il dekabrın 10-dan Berlində çıxan «İstiqlal» qəzeti, 1934-cü ildən nəşr 
olunan «Qurtuluş» məcmuəsi və digər nəşrlərdə və 28 aprelin və onunla yaranan 
sovet rejiminin mahiyyəti, məzmunu barədə xeyli məqalə dərc edilmişdir. 
İkinci Dünya müharibəsindən sonra keyfiyyət və kəmiyyət baxımından xeyli 
dəyişmiş mühacirət 28 Aprel mövzusunu nəinki unutmamış, əksinə tamamilə yeni 
baxışlarla zənginləşdirmişdir. 40-cı illərin sonundan yenidən Türkiyəyə qayıdan 
mühacirlərlə Avropada məskunlaşan həmvətənlər arasında istiqlal mücadiləsi 
tarixinə münasibətdə ciddi fikir ayrılığı bəzən sərt ittihamlarla müşayiət olunsa da, 
nəticə etibarilə mühacirətin hər iki qolu 28 Aprelin Azərbaycan xalqının tarixində 
və taleyində oynadığı mənfur rolu qeyd edirdilər. 
Azərbaycan Milli Birliyinin 1952-ci ildən Münhendə nəşr olunan orqanı 
«Azərbaycan» jurnalının aprel 1953-cü il 11-ci nömrəsində E.Sultan imzası ilə 
dərc olunmuş «Azərbaycanın matəm günü» adlı məqalə mühacirətin bu tarixi 
hadisəyə münasibətini tam əks etdirir. Məqalə belə başlayır: «Sovet mətbuatı, 
 191 
sovet radioları hər il aprel ayının 28-də «aprel inqilabı» adlandırdığı bu 
təbəddülatdan bəhs edir. Bu «inqilaba» həsr olunan cildlərlə əsərlərdə 28 Aprel 
günü Azərbaycan xalqının istiqlala qovuşduğu gün kimi göstərilir». Müəllif daha 
sonra «həqiqətən böylə bir inqilab hadisəsi olmuşdumu?» - deyə sual verir və 28 
Aprel hadisəsinin əsl mənasını açmağa cəhd göstərir, dövrün ictimai-siyasi 
xarakteristikasını verir, Kremlin məkrli niyyətlərini açır və «sovet hürriyyətinin 
mahiyyətini» tarixi sənədlərlə ifşa edir. Müəllif 27 aprel gecəsi Stalinin göstərişi 
ilə Kirov və Orconikidzenin başçılıq etdiyi XI Qızıl Ordunun Azərbaycan 
torpaqlarına soxulduğunu qeyd edir və yazır: «Beləliklə, gənc Azərbaycan 
demokratisi sovetlərin hiyləsinə qurban getdi… 28 Aprel günü Azəri türklərinin 
istiqlal günü deyil, o oktyabr inqilabından doğan qırmızı sovet diktatorlarının 
Azərbaycan istiqlalını qanlar içərisində boğduğu gündür. 28 Aprel müdhiş bir 
əsarətin ifadəsidir. İstiqlal eşqi ilə dolu qəlblər hər il 28 Apreldə bir daha acıyır və 
yarası dərinləşir». 
E.Sultan məqalədə XI Qızıl Ordunun Azərbaycana gətirdiyi fəlakətlərdən, 
kəndlilərə məxsus «yeyəcək və geyəcək bütün şeylərin» talanmasından, 
«Azərbaycan alimlərinin, yazıçı, şair və digər sənət sahiblərinin böyük bir qisminin 
həbsə alınmasından, Sibirə sürgün edilməsindən, xalqın yetişdirdiyi ən dəyərli 
övladlarının» itirilməsindən ürək ağrısı ilə bəhs edir. Müəllif eyni zamanda 
azərbaycanlıların azadlıqsevər xalq olduğunu, onların «heç bir zaman işğalçı 
qüvvələrin qarşısında boyun əymədiyini» qürurla qələmə alır, sovet hakimiyyəti 
illərində Gəncə, Qarabağ, Şəki və Şəmkir üsyanlarını misal gətirir. 
Müəllif 1939-cu ildə latın əlifbasının rus əlifbası ilə əvəz edilməsini sovet 
rejiminin xalqımıza vurduğu mənəvi zərbələrdən biri hesab edir, əlifba siyasətinin, 
habelə bir sıra milli və dini bayramların, adət və ənənələrin qadağan edilməsinin 
məqsədini açıqlayır. O yazır: «Gözlərə milli görünəcək, beyinlərdə milli 
düşünüləcək nə varsa, məhv etmişlər». Müəllif məqalənin sonunda göstərir ki, 
azəri türkləri sovet imperiyası siyasəti əleyhinə yürütdüyü inadlı mücadilədə bir 
dəqiqə də olsun tərəddüd etməmiş və istiqlal idealını zəiflətməmişdir. 
Jurnalın həmin nömrəsində Azərbaycanın sabiq naziri Əkbər Ağa 
Şeyxülislamzadənin «Azadlıq» radiosu ilə xalqımıza müraciəti dərc edilmişdi. 
Müraciətdə deyilir ki, 28 Aprel 1920-ci ildə Qızıl Kreml Azərbaycan istiqlalını 
qanlar içində boğdu. Bu gün Azərbaycanın ən qara günüdür. Bu gün istiqlal 
günəşinin Şimaldan gələn qara buludlarla örtüldüyü gündür. Dəhşətli bir əsarətin 
ifadəsi olan 28 Aprel yalnız Azərbaycanın deyil, bütün Qafqaz və türk-müsəlman 
dünyasının matəm günüdür. Müraciətdə daha sonra sovet hökumətinin Azərbaycan 
xalqına vurduğu sağalmaz yaralardan bəhs olunur və dünya dövlətləri Birləşmiş 
Millətlər Təşkilatı qarşısında türk-müsəlman xalqları məsələsini qaldırmağa 
səslənir. Sənəd inamlı, qətiyyətli ifadələrlə bitir: «Mən əminəm ki, azad dünya 
xalqları ilə sovet məhkumu xalqlarının dostluğu kommunizm istibdadına son 
verəcək və bütün dünya xalqlarını səadət və rifaha qovuşduracaqdır. Vətənimizin 
üfüqlərində istiqlal günəşi doğacaqdır. Bu günəşin altında azəri türkləri ilham dolu 
ürəklə yaşayacaq və yaradacaqlar. Yaşasın azad və müstəqil Azərbaycan! Yaşasın 
azəri-türk milləti!» 
 192 
Azərbaycanın istiqlalı uğrunda mübarizə tarixinin ən ləyaqətli və mübariz 
nümayəndələrindən biri olan C.Hacıbəyli 28 Aprelin tariximizdə qanlı bir səhifə 
olduğuna işarə edərək yazırdı: «O mənhus 28 Aprel günündən bəri azəri milləti öz 
milli bayramını (28 May İstiqlal Günü nəzərdə tutulur – A.T.) yalnız qəlbində qeyd 
etməyə məcbur qalmış, mühacirətə qaldıqda, bizlər də bu bayramı ümid və 
iztirablar içində qeyd etmək zərurətindəyik». Azərbaycanın azad, müstəqil  
olacağına bir an da inamını itirməyən C.Hacıbəyli mövcud şəraitdə mühacirətin 
üzərinə düşən vəzifədən bəhs edir və təəssüflə yazırdı ki, bəzən oturduğumuz isti 
künclər bizim hissiyyatımızı korlaşdırır. «O qədər də ümidsizliyə düşməyəlim» - 
deyə yazan C.Hacıbəyli bütün mühacirləri «millət və vətənimizin yardımına 
qoşulmağa» dəvət edirdi. Adı çəkilən məqalədə C.Hacıbəyli yazırdı: «…Min cür 
fədakarlıqlar nəticəsində əldə etdiyimiz neməti birdən-birə qeyb etdik. Əvət, 
istiqlalımızı biz rahatlıqla qazanmadıq. Parlament rəisi rəhmətlik Həsən bəyin 
söylədiyi kimi, «başqaları yüz il ərzində vermiş olduqları qurbanları biz bir il 
ərzində verdik». Rahatlıqla itirdiyimiz yurdumuzun istiqlalı üçün daha nə qədər 
qurbanlar verəcəyik, bunu Allah bilir. Hər halda, bizə düşən vəzifə bu qurbanları 
mümkün dərəcə azaltmaq və bəlkə də məsələni qan tökməməklə həll etmək: zatən 
28 Aprel faciəsindən bəri millətimizin qanı axmaqda davam edir, tənəffüs 
yoxdur…». 
ABŞ-da – Nyu-Yorkda fəaliyyət göstərən Azərbaycan cəmiyyətinin sədri 
Məcid Musazadənin «Azərbaycan» jurnalının (Münhen) may 1952-ci il 
nömrəsində çap olunmuş «Azərbaycan matəm içində» yazısı ətraflı araşdırmaları, 
dərin təhlili, ciddi nəticələri ilə diqqəti cəlb edir. Müəllif tutarlı tarixi fakt və 
dəlillərlə 28 Aprelin Azərbaycan xalqına gətirdiyi fəlakət və faciələrdən bəhs edir, 
sovet rejiminin mənfur məqsəd və niyyətlərini açıb göstərir. O, 28 Aprelə işarə ilə 
yazır: «Bu gün Azərbaycanın tarixində məhkumiyyəti andıran gündür. Bu gün 
istiqlal günəşinin, milli Azərbaycan bayrağının Qızıl Ordu çəkmələri altına atıldığı 
gündür». 
Müəllif «türk və müsəlman məmləkətləri tarixində ilk dəfə olaraq demokrasi 
prinsiplərinə dayanan milli cümhuriyyətin» qurulmasından, onun dövlət 
quruculuğu sahəsində həyat keçirdiyi tədbirlərdən, universitetin, ali texniki və xalq 
məktəblərinin yaradılmasından, Avropanın ali təhsil ocaqlarına yüzlərlə tələbənin 
göndərilməsindən söz açır və yazır: «Bir sözlə, məmləkət kəlmənin tam mənasında 
milli sima almışdı». 
Azərbaycan xalqının heç bir işğalçı qüvvənin qarşısında boyun əymədiyini 
göstərən müəllif azadlıq uğrunda mübarizə tarixini vərəqləyir: «1802-ci ildə Gəncə 
çar qüvvətləri tərəfindən işğal edildikdən bu günə qədər Azərbaycan daima üsyan 
və mücadilə halında olmuşdur. M.Musazadə Moskvanın ruslaşdırma, 
kollektivləşdirmə, sənayeləşdirmə siyasətinin, dil, əlifba və s. sahələrdəki 
«islahatlarının» Azərbaycanda etiraz və üsyanlarla qarşılandığını yazır. 
«Azərbaycan türklərinin tarixi, ədəbiyyatı, sənəti, teatr həyatı xüsuslarında 
yurddaşlara mümkün mərtəbə geniş bilgilər vermək» niyyəti ilə 1952-ci ilin 
aprelində Ankarada nəşr olunmağa başlayan «Azərbaycan» jurnalı elə ilk 
nömrəsindən 28 Aprelin xalqın tarixində oynadığı dəhşətli rolu oxucularına 
çatdırdı. «Azərbaycan Cümhuriyyəti haqqında ümumi məlumat» adlı məqalədə 
 193 
deyilir ki, bolşeviklər mövcud vəziyyətdən istifadə edərək 27 apreldə Qızıl Ordu 
vasitəsilə Azərbaycanı işğal etmiş, sovetləşdirmişlər. 
Jurnalın həmin nömrəsində Azərbaycan ədəbiyyatı mövzusunda dəyərli 
tədqiqatları ilə diqqəti cəlb edən Əbdülvahab Yurdsevər göstərir ki, 28 Apreldə 
yurdumuz təkrar qaranlıqlarda boğuldu. Lakin müəllif böyük inam və ümidlə 
qurtuluş gününün gələcəyini də qeyd edir. Jurnalın aprel 1953-cü il tarixli 2-ci 
nömrəsində qara haşiyə ilə verilmiş «27 aprel» adlı məqalədə türk tarixinin bu qara 
günündən bəhs olunur və rusların təcavüzü ilə Şərqdə ilk modern demokratik 
dövlət olan Azərbaycan Xalq Cümhuriyyətinin süquta yetirildiyi acı təəssüf hissi 
ilə qeyd edilir. Yazıda Azərbaycanın yenidən istiqlala qovuşacağı fikri xüsusi 
vurğu ilə qeyd olunur. Məqalədə deyilir: «27 aprel faciəsini birlikdə və dərin ürək 
acısı ilə bir kərə daha anarkən, ali insanlıq vicdanının belə haqsızlıqlara uzun 
müddət təhəmmül edilməyəcəyi ümidi ilə təsəlli tapır və yaxın istiqbalda digər 
məhkum türk elləri ilə birlikdə Azərbaycan türklərinin də hürriyyət və istiqbal 
haqlarına qovuşacağına əmin olduğumuzu bildiririk». 
 
“Xalq qəzeti”, 28 aprel  2001 
 
 
Mühacir mətbuatı 28 May haqqında 
 
 Azərbaycan Respublikasının Prezidenti cənab Heydər Əliyevin imzaladığı 
“Azərbaycan Respublikasının dövlət müstəqilliyinin onuncu ildönümü haqqında” 
20 mart  2001-ci il tarixli Fərman müstəqilliyin dəyərləndirilməsi, ötən illər 
ərzindəki daxili və xarici siyasətin obyektiv xarakterizə olunması, eyni zamanda 
gənc dövlətin on illik salnaməsinin yaradılması baxımından xüsusi  əhəmiyyət 
kəsb edir. Bu mühüm sənəd, həm də XX əsrin əvvəllərində yaradılan Azərbaycan 
Xalq Cümhuriyyəti tarixinin daha dərindən öyrənilməsi üçün əsas verir. Təsadüfi 
deyil ki, Azərbaycan Respublikasının dövlət müstəqilliyinin onuncu ildönümü ilə 
bağlı tədbirlər planında “Müstəqil Azərbaycan Respublikası Azərbaycan Xalq 
Cümhuriyyətinin varisidir” mövzusunda beynəlxalq konfransının keçirilməsi də 
nəzərdə tutulmuşdur. Fikrimizcə, Azərbaycan Xalq Cümhuriyyətinin  tarixi və 
taleyi ilə bağlı mühacir mətbuatının yazdıqları da böyük maraq doğurur və geniş  
tədqiqat predmetinə çevrilə bilər. 
 1920-ci il 27-28 aprel hadisələri nəticəsində islam və türk dünyasında ilk 
demokratik dövlət olan Azərbaycan Xalq Cümhuriyyəti süqut etdi. 1918-ci il 
mayın 28-də yaradılmış Azərbaycan Xalq Cümhuriyyətinin ömrü qısa olsa da, o 
nəinki Azərbaycanın, eləcə də bütün Şərqin tarixində silinməz iz buraxdı. Təsadüfi 
deyil ki, Azərbaycan Xalq Cümhuriyyətinin devrilməsindən indiyədək bu dövlətin 
yaranması, strukturu, atributları, rəmzləri, elm, təhsil, mədəniyyət sahələrindəki 
islahatları, daxili və xarici siyasəti, süqutu səbəbləri, tarixi əhəmiyyəti barədə 
yüzlərlə əsər yazılmışdır. Doğrudur, Sovet hakimiyyəti  illərində Azərbaycan Xalq 
Cümhuriyyətinin tarixi, mahiyyəti saxtalaşdırılmış, ünvanına böhtanlar 
yağdırılmışdır. Bununla belə, bütün mənəvi və fiziki təzyiqlərə baxmayaraq, bu 
dövlətə məhəbbət hissi böyük əksəriyyətin qəlbində illərcə yuva salmışdır. Eyni 
 194 
zamanda SSRİ-dən kənarda – Türkiyə, ABŞ, Fransa, Almaniya, Polşa və sair kimi 
ölkələrdə Azərbaycan Xalq Cümhuriyyəti barədə kifayət qədər yazılmışdır. 
 Xaricdə Azərbaycan Xalq Cümhuriyyəti haqqında ilk sanballı əsərlər Versal 
(Paris) sülh konfransında iştirak etmək üçün Fransaya göndərilən nümayəndə 
heyəti tərəfindən nəşr edilmişdir. Əlimərdan bəy Topçubaşov, Məmməd Həsən 
Hacınski, Əkbər Ağa Şeyxülislamov, Mir Yaqub Mehdiyev, Məmməd 
Məhərrəmov, Əhməd bəy Ağayev, Ceyhun bəy Hacıbəylinin və sonradan heyətə 
qatılan A.Atamalıbəyov və Ə.Qafarovun da daxil olduğu nümayəndə heyətinin 
Parisə yetişən üzvləri (Ə.Ağayev yolda ingilislər tərəfindən həbs olunaraq Maltaya 
sürgün edilmişdir) böyük həvəslə Fransanın paytaxtında kitab və bülletenlər çap 
etməyə başladılar. Fransız və ingilis dillərində nəşr edilmiş “Qafqaz Azərbaycanı 
Respublikası”, “Qafqaz Azərbaycanı Respublikasının sülh konfransına 
memorandumu” kimi materiallarda Azərbaycan Xalq Cümhuriyyəti haqqında 
dolğun məlumatlar öz əksini tapmışdır.  C.Hacıbəylinin həmin vaxtlar Parisin 
nüfuzlu jurnallarından birində çap etdirdiyi “İlk müsəlman respublikası  
Azərbaycan” adlı məqaləsi də bu mənada böyük maraq doğurur. Yeri gəlmişkən 
qeyd edək ki, hələ bundan bir qədər əvvəl – 1918-ci ilin noyabr ayında Azərbaycan 
Xalq Cümhuriyyətinin xarici işlər naziri Ə.Topçubaşovun İstanbulda 
“Azərbaycanın təşəkkülü” kitabı çapdan çıxmışdır.  
 Qırmızı terrordan, təqib və təzyiqlərdən qurtulan Azərbaycan Xalq 
Cümhuriyyətinin bir sıra liderləri 20-ci illərin əvvəllərindən qürbətdə xalqın 
azadlığı uğrunda fəal ideoloji mübarizəyə başlamışdılar. Bu mənada İstanbulda 
nəşr edilən “Yeni Qafqasya” (1922-1929), “Azəri-türk” (1927-1929), “Odlu yurd” 
(1929-1931), “Azərbaycan yurd birgisi” (1932), Berlində azərbaycan və alman 
dillərində buraxılan “İstiqlal” (1932-1934), “Qurtuluş” (1935-1939), Parisdə 
fransızca çıxan “Promotey” (1929-1938), rus dilində nəşr olunan “Qafqaz” (1932-
1938) kimi qəzet və jurnallarda, habelə İkinci Dünya müharibəsindən sonra 
Ankarada buraxılan “Azərbaycan”, “Mücahid”, Münhendə çap edilən 
“Azərbaycan” kimi nəşrlərdə də mühacir müəlliflər 28 May və onunla əsası 
qoyulan Şərqin ilk demokratik dövləti olan Azərbaycan Xalq Cümhuriyyəti 
haqqında fəxarətlə, eyni zamanda dərin kədər və qüssə ilə söz açmışlar. 
 Məmməd Əmin Rəsulzadə, Mirzə Bala Məmmədzadə, Məmməd Əli Rəsul-
zadə, Ceyhun bəy Hacıbəyli, Mustafa bəy Vəkilov, Əkbər Ağa Şeyxülislamov, 
Xəlil bəy Xasməmmədov, Əlimərdan bəy Topçubaşov, Şəfi bəy Rüstəmbəyov 
kimi xadimlər Türkiyə, Polşa, Fransa və Almaniyada buraxılan mühacir nəşrlərdə 
Azərbaycan istiqlal tarixinin ən şanlı səhifəsi olan və əsası 1918-ci ilin 28 mayında 
qoyulan Azərbaycan Xalq Cümhuriyyəti haqqında faydalı əsərlər çap etdirmişlər. 
Ümm-ül-Banu, Yusif Vəzir Çəmənzəminli, Əhməd bəy Ağayev, Əli bəy 
Hüseyzadə, Əhməd Cəfəroğlu, Hüseyn Baykara, Almas İldırım, Kərim Yaycılı, 
Gültəkin, Alazan Baycan, Əhməd Qaraca, Həmid Dönməz, Süleyman Təkinər, 
Kərim Odər, Mustafa Türkəqul, Əbdülvahab Yurdsevər, Məcid Musazadə və sair 
kimi  qələm sahibləri xaricdə Azərbaycan ədəbiyyatı, tarixi, mədəniyyəti 
xəzinəsinə qiymətli töfhələr verirdilər. 
 195 
 Ankaradakı Azərbaycan Kültür dərnəyinin orqanı olan “Azərbaycan” jurnalı 
özünün 1952-ci il 1 may tarixli 2-ci nömrəsində yazırdı: “28 May Azərbaycanı 
milli müstəqil kültürə, milli məktəbə, milli iqtisadiyyata, insan haqlarına və milli 
orduya qovuşdurmuşdur” (“Ayın təqvimi” məqaləsindən). Jurnalın “28 May 
Azərbaycanın istiqlal günüdür” (1 iyun 1952-ci il, №3) adlı məqaləsində bu tarixi 
gün – Milli Azərbaycan bayramı münasibətilə Azərbaycan kültür dərnəyinin 
Ankarada keçirdiyi böyük tədbir barədə ətraflı məlumat verilir. “Azərbaycan” 
jurnalının (Ankara) 1953-cü il tarixli 2-ci nömrəsində dərc olunmuş “Türkün nəşə 
və zəfər ayı” adlı məqaləsində də 28 May müqəddəs gün kimi anılır, bu qutsal 
yolun yolçuları – şəhidləri və mücahidləri sayqı ilə yad edilir. 
 Münhendə nəşr olunan  “Azərbaycan” jurnalı 1952-ci il tarixli 2-ci 
nömrəsində dərc etdiyi Ceyhun Hacıbəylinin “28 May hissiyatı” və Əkbər Ağa 
Şeyxülislamovun “Azərbaycan necə quruldu” (məqalə Parisdə rus dilində çıxan 
“Azərbaycan” və Ankarada nəşr olunan “Mücahid” jurnallarında da dərc 
edilmişdir) adlı məqalələrində Azərbaycan Xalq Cümhuriyyətinin tarixinə nəzər 
salınır, onun əhəmiyyətindən bəhs olunur və xalqın yenidən istiqlala qovuşacağına 
ümid edilir. “Baharın ən gözəl ayı may Tiflisdə daha da qüvvətli bir surətdə insana 
təbiətin oyanmasını və yeni bir ömrə hazırlaşmasını göstərir. Parlayan günəş, 
buludsuz göy, hər tərəfdən sizi səssiz yaşamağa dəvət edib, bütün Qafqazı sizə 
bəxşedər kimidir. Bu nemətdən istifadə edə bilməniz üçün hər şey əmrinizə 
hazırdır”. Belə bir təsvirlə başlayan “Azərbaycan necə quruldu” adlı məqalədə 
Tiflisdə 26 maydan sonra cərəyan edən hadisələr, Qafqaz seyminin dağılması, üç 
müstəqil dövlətin yaradıldığının elan edilməsi təfərrüatı ilə qeyd olunur. “Tarixi 
qiyməti yalnız Azərbaycan milləti üçün deyil, eyni zamanda bütün islam aləmi 
üçün də əhəmiyyətli olan bu gün ilk dəfə bir cümhuriyyət elan edilməkdədir. 
Həsən bəy Ağaoğlu məclisi açdı. Anlaşma indi bütün üzvlər arasında tamamdır. 
Rəy vermək hər üzvün vəzifəsidir. Bitərəf qalmaq istəyənlər lütfən məclisi tərk 
etsinlər. Heç kim yerindən tərpənmir. Həsən bəy Azərbaycanın “müstəqil və hür 
bir dövlət olmasını” rəyə qoyur. Katib Mustafa Mahmudi isimləri oxuduqca hər 
üzv “razıyam” cavabını verir. Hər kəsin üzü nəşəli və məmnun kimi görünür. Sədr 
Həsən bəy qalxaraq bütün üzvlərə:  
- Bu saatdan, yəni saat 8
10
 dəqiqədən Azərbaycanın istiqlaliyyəti Milli 
Azərbaycan Şurası tərəfindən qəbul edilmişdir- deyir. 
Gözü yaşlı Milli Şura üzvləri bir-birlərinin əllərini sıxırlar”. 
Məqalədə  daha sonra Ə.A.Şeyxülislamov Azərbaycanın istiqlalını elan edən 
tarixi şəxsiyyətlərin adını çəkir və Milli Şuranın 6 maddədən ibarət verdiyi 
bəyanatı oxuculara təqdim edir. 
Maraqlı və təbiidir ki, 80-ci illərin sonunda Azərbaycanda milli-azadlıq 
hərəkatının vüsət alması ilə respublika kütləvi informasiya vasitələrində olduğu 
kimi, mühacir mətbuatında da 28 May mövzusu aktuallaşdı. Azərbaycan Xalq 
Cümhuriyyətinin tarixi, liderləri, atributları  barədə yazılar qəzet səhifələrinə 
çıxarıldı. Xaricdəki həmvətənlərimiz, onları birləşdirən mədəniyyət mərkəzləri 
Azərbaycan Xalq Cümhuriyyətinin il dönümünü geniş qeyd etməyə başladı. 
 196 
Bu gün də ölkədəki bütün həmvətənlər kimi Azərbaycan mühacirəti də illər 
boyu dönə-dönə və sevə-sevə “səadət yolu” kimi dəyərləndirdikləri 28 May 
gününü Milli bayram kimi təntənəli qeyd edirlər. 
 
  
28 may 2002   
 
Qalxansız  hücum 
  
Alxan Bayramoğlunun məqaləsininmi – yoxsa, məktubununmu birinci 
abzasında mənim «Ədəbiyyat qəzeti»nin 2 fevral 2007-ci il tarixli nömrəsində dərc 
edilmiş «Bir daha mühacirət mətbuatının tarixi haqqında» başlıqlı yazım elmi, 
siyasi-ideoloji və tarixi baxımdan aktual hesab olunur, dərhal da əlavə edilir ki, 
qaldırılan məsələlər aydınlıq tələb edir. Elə bilirəm ki, qaldırdığım problemə özüm 
mötəbər məxəz və sənədlərə istinad edərək tutarlı faktlarla, dolğun, elmi-nəzəri 
cəhətdən əsaslandırılmış şəkildə aydınlıq gətirmişəm.  
Müəllif ikinci abzasda sovet ideoloqlarını gah «təqdir edib» onlara 
əsaslandığıma, gah da onları «tənqid atəşinə» tutduğuma görə məni qınayır. Əgər 
söhbət sovet ideoloqlarından, sovet ideologiyasından gedirsə, bütün yazılarımda 
onlar birmənalı şəkildə tənqid olunur, rədd edilir. Yox, əgər opponent sovet 
dövründəki Azərbaycan mətbuat tarixinin tədqiqi ilə məşğul olan alimlərimizi 
nəzərdə tutub belə söyləyirsə, bəli, mən yenə bu fikrimdə qalıram ki, həmin 
«qələm sahiblərinin ayrı-ayrı nəşrlər, mühərrirlər və onların yaradıcılığı haqqında 
tədqiqatları təqdirəlayiqdir və yüksək dəyərləndirilməlidir». Lakin ümumən, 
mətbuat tarixinin araşdırılmasına münasibət partiyalı və sinfi olmuşdur, rejim və 
ideologiyaya xidmət etmişdir, bəzən faktlar təhrif olunmuş, saxtalaşdırılmışdır, 
Cənubi Azərbaycan və mühacirət mətbuatı mövzusuna isə heç toxunulmamışdır. 
Doğrudur, üçüncü abzasdakı «sümükləri qovrulanadək», «işıqlı zəkalarının 
qüdrətli hayqırtıları», «SSRİ yalanlarını dünyanın qulaqlarına» kimi  «uğurlu» 
istiarə, mübaliğə və məcazlar bizim deyil, amma burada söylənilən fikirlər 
yazdıqlarımızın başqa və bəsit formada təkrarıdır. 
Mən son illər mühacirətşünas tədqiqatçı kimi də çıxış edən müəllifi bu işinə 
görə günahlandırmıram, amma bu problemdən bəhs edərkən Alxan müəllimi 
ehtiyatlı olmağa dəvət edirəm. Ən əvvəl, «mühacir», «diaspor», «emiqrasiya», 
«miqrasiya» terminlərinin mənasını, mahiyyətini araşdırmaq, ensiklopedik 
nəşrlərdən, o cümlədən lüğətlərdən həmin alınma sözlərin məzmununu, 
etimologiyasını öyrənmək lazımdır. 
Əks təqdirdə müəllifin yazdığı «Bütün bunlar göstərir ki, «mühacir»lə, 
«diaspor» sözü və fəaliyyətinin arasında müəyyən yaxınlıq olsa da, onlar tamamilə 
fərqli (kursivlər bizimdir – T.A.) anlayışlardır, yaxud «Bu gün xaricdə 
məskunlaşan bütün soydaşlarımıza istinasız olaraq diaspor (və ya mühacir) demək 
doğru deyil (? – T.A.). Onların bəziləri, sadəcə olaraq, ölkəni tərk ediblər, yəni 
miqrasiya ediblər. Belələri, emiqrantdır» (? – T.A.)  kimi bir-birini təkzib edən, 
 197 
dolaşıq, ziddiyyətli, elmi-məntiqi yükü olmayan cümlələrə, mülahizələrə rast 
gələcəyik. 
Yeri gəlmişkən «mühacirət», «diaspor», «miqrasiya» və «emiqrasiya» 
sözləri elmi mənbələrdə də aşağıdakı kimi izah edilir. 
Mühacirət – öz vətənini tərk edib başqa bir ölkəyə köçmə. 
Mühacir – köçmüş, öz yerini tərk edib başqa yerə köçən adam (Ərəb və fars 
sözləri lüğəti. Bakı, Yazıçı, 1985, səh.448).  
Mühacir – ərəb sözüdür və başqa yerə keçən, keçmək – tərk etmək. 
Mühacirət – adamların ölkədən könüllü köçməsi və ya məcburi köçürülməsi. 
Əsasən iqtisadi (işsizlik), yaxud siyasi (inqilab, müharibə) səbəblərindən irəli gəlir 
(ASE, VII c., səh.137). 
Miqrasiya – latın sözüdür. Yaşayış yerinin dəyişilməsi ilə əlaqədar əhalinin 
bir yerdən başqa yerə köçməsi. (ASE, VI c., səh.542). 
Diaspor – xalqın (etnik birliyin) xeyli hissəsinin yaşadığı ölkədən xaricdə 
olması. Diaspor zorla köçürmə, genosid təhlükəsi, iqtisadi və coğrafi amillərin 
təsiri nəticəsində yaranmışdır. (ASE, III c., səh.437). 
Emiqrasiya – latın mənşəli sözdür, mühacirət, mühacirlik (Rusca-
Azərbaycanca lüğət, Bakı, 2005, Şərq-Qərb, III cild, səh.652). 
Cəmaləddin Əfqanini Azərbaycan mühacirləri sırasına aid etməyimiz 
müəllifin xoşuna gəlmir: «Çünki C.Əfqaninin Azərbaycana və Azərbaycan 
mühacirətinə birbaşa dəxli yoxdur. O, Əfqanidir». (? – T.A.).  Heç olmasa və ən 
azı Ə.Ağaoğlunun, M.Ə.Rəsulzadənin, Ş.Qurbanovun Əfqani ilə bağlı fikirlərinə 
hörmət etmək lazımdır.  
Ümumiyyətlə, mühacirətdən, onun problemlərindən yazmaq, bəhs etmək 
«mühacir» və «diaspor» sözlərini «döyüşdürmək» demək deyildir. Bu problem ona 
daha dərindən və daha geniş yanaşmağı tələb edir. A.Bayramoğlunun mülahizələri 
ilə tanış olan və xaricdə məskunlaşmağa məhkum olan milyonlarla (!!) Cənubi 
Azərbaycandan olan həmvətənlər təəccüb edər: Bəs, baba, biz nə karəyik?! Biz fars 
şovinizminin, molla rejiminin qurbanları deyilikmi? Biz mühacir deyilikmi?  
Biz xaricdə yaşayan insanlara «mühacir», yaxud «diaspor» sözü ilə yox, 
əməllərinə görə dəyər verməliyik: Bir mühacir-diaspor üzvü Vətən naminə çalışır, 
fədakarlıq edir, digər mühacir-diaspor üzvü passivdir, laqeyddir. Eyni ilə Sovet 
hakimiyyəti illərində on minlərlə mühacir olmuşdur -  hansı səbəbdənsə, rejim 
onları ölkədən didərgin salmışdır. Bu gün biz onların hamısına – bütün mühacirlərə 
mücahid demirik ki! Biz onların hamısının fəaliyyətini təqdir etmirik ki! Biz 
bolşevizmə, rus imperiyasına qarşı amansız mübarizə aparanlardan, 
ümumazərbaycan mədəniyyətinə töhfə verənlərdən, qəzet-jurnal, dərnək təsis edən 
mühacirlərdən – mübarizlərdən bəhs edirik. Bəli, bu gün Şimali Azərbaycandan, 
Türkiyədən olan mühacirlərin funksiyası, vəzifəsi başqadır. Onlar Azərbaycan 
dövlətçiliyinin möhkəmləndirilməsinə, ölkənin ərazi bütövlüyünün təmin 
olunmasına, mədəniyyətimizin təbliğinə kömək etməlidir. 
Xaricdə yaşayan Azərbaycanlıların fəaliyyətinə, gücünə böyük dəyər verən 
ümumilli liderimiz H.Əliyev həmrəylik günü münasibəti ilə Dünya 
Azərbaycanlılarına 1997-ci ildə ünvanladığı müraciətdə deyilirdi: «Bu gün 
Azərbaycanın müstəqilliyə qovuşmasında yaxın-uzaq xaricdə yaşayan 
 198 
soydaşlarımızın da diqqətəlayiq xidmətləri vardır. Harada yaşamasından asılı 
olmayaraq, öz ənənələrinə sadiq qalan, milli-mənəvi köklərinə bağlı olan 
vətənpərvər soydaşlarımız tarixi Vətənə – Azərbaycana müqəddəs övladlıq 
borcunu ləyaqətlə yerinə yetirir, Azərbaycan həqiqətinin, xalqımızın haqq səsinin 
dünyaya obyektiv çatdırılmasında ardıcıl fəaliyyət göstərir, dərdimizə, sevincimizə 
şərik olurlar. Məhz bu mənəvi birlik və milli həmrəylik dövlət müstəqilliyimizin 
daha da möhkəmləndirilməsinə və bu yolda yeni uğurlar qazanılmasına xidmət 
edir». 
 Azərbaycan xalqının ümumilli lideri H.Əliyevin mühacirətlə bağlı 
söylədikləri həm xaricdə yaşayan soydaşlarımız, həm də ölkə vətəndaşları 
qarşısında bu sahə ilə bağlı aydın və perspektivli proqramdır: «Bu gün harada 
yaşamasından asılı olmayaraq Azərbaycanı özlərinin tarixi Vətəni sayan bütün 
insanlar ölkəmizin müstəqilliyini qoruyub saxlamaq naminə dövlətçilik ideyaları 
ətrafında sıx birləşməli, sarsılmaz həmrəylik nümayiş etdirməlidir. Vətənini, 
millətini, xalqını sevən hər bir azərbaycanlı Azərbaycanın müstəqilliyinin dönməz 
olması üçün səy göstərməlidir. Bütün azərbaycanlılarda, bu və ya digər tellərlə 
ölkəmizlə bağlı olan hər bir şəxsdə azərbaycançılıq, vətənpərvərlik hissləri,  tarixi 
torpağımıza, yurdumuza, mədəniyyətimizə məhəbbət aşılamaq hamımızın ümdə 
vəzifəsidir. Vətənimizin, respublikamızın taleyi hər bir soydaşımızın taleyi 
olmalıdır». 
Amma nə qədər təəssüf doğuran olsa da, xaricdə yaşayan Azərbaycanlılar 
arasında passivlər, laqeydlər, müşahidəçilər, hətta əleyhimizə işləyənlər də var. 
Azərbaycan xalqının ümumilli lideri H.Əliyevin belələrinə münasibəti təbii ki, 
mənfi olmuşdur. O, çıxışlarının birində Azərbaycanı layiqincə təmsil etməyən 
həmvətənlərə sərt və sərrast şəkildə bildirmişdir: «Əgər təbliğat işi ilə məşğul 
olursunuzsa, Azərbaycan dövlətinin, hökumətinin siyasətini, Azərbaycanın 
nailiyyətlərini təbliğ edin». 
Müəllifin «Ancaq qocalıq, uzun illərin bir sıra müxtəlif səpkili diqtəsi onları 
hələ də xaricdə, ömürlərinin qalan hissəsini də vərdiş etdikləri mühitdə davam 
etdirməyə saxlayırdı» -  cümləsi üslub baxımından nə qədər qüsurludursa, məzmun 
cəhətdən də o qədər nöqsanlıdır. Belə çıxır ki, müəllifin nəzərdə tutduğu o adamlar 
hələ də SSRİ-yə, bolşevizmə qarşı mübarizə aparırlar?! 
A.Bayramoğlunun bu yazısında bir-birini təkzib edən, bir-birinə daban-
dabana zidd mühakimələr çoxdur. Lakin onun bir mülahizəsi bu cəhətdən əndazəni 
aşır. O, «S.C.Pişəvəri hökuməti SSRİ-nin razılığı ilə İran şahlığı tərəfindən 
devriləndən sonra oradan bizə – o zamankı sovet Azərbaycanına gələnlər  
doğrudan da, mühacirdirlər» - yazaraq, Cənubi Azərbaycandan Şimali 
Azərbaycana gələnləri mühacir hesab edir. Amma, nədənsə, minlərlə insan kimi, 
1920-ci il aprel inqilabından – Azərbaycanda Sovet hakimiyyəti qurulandan az 
sonra C.Məmmədquluzadənin də gizli və uzun yollarla Cənubi Azərbaycana 
keçməsini mühacirət saymır! Qəribə məntiqdir. A.Bayramoğlu sovet dövründə 
M.Ə.Sabirin, M.Cəlilin cibinə az qala «Kommunist Partiyasının üzvlük biletini» 
qoyan tədqiqatçılarla yarışa  girir: onu Xiyabani hərəkatına «yardıma göndərir». 
Müəllif bir az sonra isə yazır ki, nə M.Cəlil, nə də onun jurnalı siyasətlə məşğul 
olub… 
 199 
A.Bayramoğlu yazır: «C.Məmmədquluzadə «Molla Nəsrəddin»i o zaman 
Bakı qoçularının qorxusundan Bakıya gətirə bilmədiyi kimi, Tiflisdə də fanatik 
müsəlmanlardan ehtiyat edərək şəhərin müsəlman məhəlləsində yox, yəhudilər 
yaşayan küçəsindəki evdə çıxarırdı. Onda belə çıxır ki, jurnalın Tiflis nəşri də 
mühacirət hesab edilə bilər. Əvvəla, M.Cəlilin ünvanına «qorxaraq», «ehtiyat 
edərək» ifadəsi heç yaraşmır. Bu, onun irsinə və ruhuna hörmətsizlikdir. O, qələmi 
silaha çevirib bütün Şərq cəhalətinə, mövhumatına qarşı üsyan etmişdir, o əlinə 
silah alıb Qarabağda ermənilərlə döyüşmüşdür. İkincisi, təkcə mühacirət 
mətbuatını yox, həm də ümumiyyətlə, mətbuat tarixini öyrənmək pis olmazdı: axı, 
Mirzənin nə günahı vardı ki, onun A.M.Şahtaxtlıdan satın aldığı mətbəə (sonra onu 
«Qeyrət» adlandırdılar) həmin ünvanda yerləşirdi. Üçüncüsü, sabirşünas alim 
yəqin bilməmiş deyil ki, «Molla Nəsrəddin»də ən kəskin satiraları dərc olunan 
M.Ə.Sabir Bakıda – A.Bayramoğlunun təbirincə desək «Bakı qoçularının» 
əhatəsində yaşayırdı. Bəyəm, Sabirin cangüdənləri vardı?! Dördüncüsü, biz 
mühacir mətbuatı deyəndə, ölkə sərhədlərindən kənarda buraxılan bizim mətbu 
orqanları nəzərdə tuturuq. Bakı, Tiflis, Peterburq, Simferopol çar Rusiyasının – 
imperiyanın – bir ölkənin sərhədləri daxilindəki şəhərlərdir. A.Bayramoğludan: 
«Milli kadrlarımız çoxalanadək, sovet hakimiyyəti illərində də bu alimlər Bakı 
Dövlət Universitetində dərs dedilər». Bu dəfə isə müəllif Bakının da daxil olduğu 
Sovetlər Birliyindən danışdığını unudub… 
A.Bayramoğlu yazır: «Əli Nəzmidən gətirdiyiniz şeirdə də 
C.Məmmədquluzadənin Təbriz səfəri, haqlı olaraq «köçməsi» kimi təqdim edilir, 
mühacirəti yox». Əli Nəzminin günahıdırmı ki, o sizin kimi düşünməmişdir, yaxud 
«mühacirət etmək» - köçmək yox, getməkdir, uçmaqdır, qaçmaqdır, nədir?! 
M.Cəlilin yerdəyişməsini «mühacirət» sözü ilə xarakterizə edən ifadə 
axtarırsınızsa, buyurub tənqid etdiyiniz məqaləni bir də oxuyun. Mərhum professor 
Əziz Mirəhmədovdan orada belə sitat gətirilmişdir: «…fevral və oktyabr 
inqilabları adı ilə məşhurlaşan hadisələrin imperiya xalqlarına, o cümlədən 
azərbaycanlılara xoşbəxtlik gətirə bilməyəcəyini dərk edirdi: arvadı Həmidə 
xanımın malikinə, torpaq, məktəb sahibi, «mülkədar-xeyriyyəçi qadın» olması, 
qardaşı Ələkbərin isə İran inqilabı fədailərindən və Səttarxanın yaxın 
silahdaşlarından biri kimi tanınması, erməni-daşnak canilərinin Qarabağdakı 
vəhşilikləri zamanı silah götürüb Xankəndindəki vuruşlarda iştirak etməsi s. kimi 
səbəblər əlindən Təbrizə mühacirətini (kursiv bizimdir – T.A.) labüd etmişdir». 
Bir tərəfdən A.Bayramoğlu canfəşanlıqla, fədakarlıqla «mühacir» sözü ilə 
«diaspor» sözü arasında Çin səddi çəkir, yaxud mühacirət mətbuatının özü demiş 
«Müasir mühacir mətbuatı», yaxud «Azərbaycan mühacirət mətbuatı» adı ilə tədris 
edilməsinə etiraz edir, digər tərəfdən «Azərbaycan mühacirət mətbuatına dair 
mülahizələr» yazır?! Bu, hansı məntiqə sığır? Mən təvazökarlıq edərək, hələ bu 
«mühazirələrin» nəyin əsasında, hansı mənbədən istifadə edilərək qələmə 
alındığını soruşmuram. 
Ümumiyyətlə, A.Bayramoğlunun adı çəkilən yazısındakı yenə bir sıra 
məqamlar var ki, kiçik tənqidə tab gətirmir. Onların üstündə dayanmayacağam. 
Amma insafən son cümlə dəyərlidir: «Fakt faktlığında qalır». Doğrudur, bu fikir də 
Leninin «Fakt inadkar şeydir» - deyiminin başqa formada təkrarıdır. Hər halda 
 200 
təfəkkürə qida və cila gətirən bütün xoş niyyətli məsəllər, misallar məqbuldur, 
təqdirəlayiqdir.  
Mühacirət problemi, xüsusilə mühacirət mətbuatı ilə bağlı tədqiqatlarımla 
bağlı prof.Xeyrulla Məmmədov bir yazısında araşdırmaları təqdir etmiş və yüksək 
dəyərləndirmişdir, sərlövhəyə isə bu sözləri çıxarmışdır: Sahənin lokomotivi. 
Ümid edir və inanmaq istərdim ki, istər-istəməz bu lokomotivin arxasınca 
getməyə, ona qoşulmağa məcbur olan dostum, hörmətli Alxan Bayramoğlunun 
məqaləsi heç də qısqanclıq hisslərinin təzahüratı, məhsulu deyil. 
 
“525-ci qəzet”, 29 dekabr 2007 
 
 
      
Fuad Azgurdan daha bir Ģeir 
 
Sovet rejimi və ideologiyasının iflasından sonra insanların milli 
vətənpərvərlik ruhunda tərbiyə edilməsi, eyni zamanda həmin mövzunun   KİV-də 
işıqlandırılması son dərəcə ciddi və aktual məsələ kimi meydana çıxdı. Həmin 
vaxtdan xeyli müddət keçir. Lakin xüsusilə böyüməkdə olan nəslin vətənçi, 
millətçi, istiqlalçı kimi tərbiyə edilməsində çatışmazlıqlar olduğu aşkardır. 
Azadlığın, müstəqilliyin, milli dövlətçiliyin bəzən kifayət qədər 
dəyərləndirilməməsi elə vətənpərvərlik tərbiyəsinin doğru-düzgün, ardıcıl 
aparılmamasının təzahürüdür. Doğrudur, KİV vətənpərvərlik mövzusunda ara-sıra 
publisistik və bədii materiallar dərc edir, gənclərin bu ruhda tərbiyə olunmasına 
təsir göstərməyə çalışır. Bu təqdirəlayiqdir, lakin fikrimizcə, qənaətbəxş deyildir. 
Yeni əsərlərin yazılması ilə yanaşı, vaxtilə Azərbaycan ədəbiyyatında bu 
mövzuda yaradılmış, lakin heç vaxt solmayacaq, həmişə təzə-təravətli, oxucuların 
qəlbinə, beyninə nüfuz edən nümunələr çoxdur. Onların bir qismi hələ də 
arxivlərdə öz oxucularını gözləyir. 
Azərbaycan poeziyasına ilk dəfə hürriyyət və istiqlal mövzusunu gətirən 
Məhəmməd Hadi ilə İbrahim Tahirdən bu yana Gültəkin (Əmin Abid), C.Cabbarlı, 
Hüseyn Cavid, Əhməd Cavad, Almaz İldırım, Kərim Yaycılı, Teymur Atəşli, 
Həmid Dönməz, sovet və şahlıq dövründə Səməd Vurğun, Süleyman Rüstəm, 
Şəhriyar, Məmməd Araz, Savalan kimi şairlərin əsərlərində gənclərin 
vətənpərvərlik ruhunda tərbiyəsi üçün əvəzsiz incilər çoxdur. 
Mühacir müəllif, Türk ordusu tərkibində Koreyaya göndərilən topçu zabit – 
Qars azərbaycanlılarından olan Fuad Azgurun bir şeiri ilə oxucuları tanış etmişdim, 
onun daha bir şeirini 1990-cı il 20 Yanvar faciəsi ilə qələmə aldığı və Xalq şairi 
Bəxtiyar Vahabzadəyə ünvanladığı şeiri təqdim edirəm. 
 
 
  «525-ci qəzet», 26 fevral 2002. 
 
 
 201 
 
 
Azərbaycan dastanı 
 
 
            Bəxtiyar Vahabzadəyə 
 
 
Dünyanı tutsa da qüssələr, ah-fəğanlar, 
Torpağa dönsə də min-min suçsuz insanlar, 
Heç vaxt əbədi olmayıb tarixdə tiranlar – 
Gec-tez boğacaq zalımı tökdüyü bu qanlar. 
 
Qəmlənmə, Azərbaycana çökmüşsə zülmət, 
Qovrulma, bu gün yurdumu sarmışsa cinayət, 
Bir şanlı zəfər müjdəsi olar bu fəlakət: 
Gec-tez boğacaq zalımı tökdüyü bu qanlar. 
 
Qalxacaq qəbirdən əzəmətlə şəhidlər, 
Qan rəngli kəfənlərlə igid oğlu igidlər, 
Bir gün qaçacaq, yer gəzəcək qudurmuş itlər: 
Gec-tez boğacaq zalımı tökdüyü bu qanlar. 
Hər şanlı şəhid bir də görərsən – dağa dönmüş, 
Ruhlarda coşub dalğalanan bayrağa dönmüş, 
Axan bir su idi indi gur irmağa dönmüş: 
Gec-tez boğacaq zalımı tökdüyü bu qanlar. 
 
 
Qan vardır əsrlər boyu Türkün qədərində, 
Lakin gül açır o sonra qanın qəmli yerində, 
Bax budur! Günəş doğmağa hazır səhərində – 
Gec-tez boğacaq zalımı tökdüyü bu qanlar. 
         
Fuad Azgur 
       
 
«Əvət, Vətən, yalnız Vətən qaldı…» 
 
Mühacir mətbuatı ilə bağlı araşdırmalar apararkən böyük qələm sahibi və 
istiqlal uğrunda ömrünün sonunadək yorulmadan, əzmlə, fədakarlıqla mübarizə 
etmiş Mirzə Bala Məmmədzadənin vaxtı ilə «Yeni Qafqasya» dərgisində (1927, № 
2) dərc etdirdiyi «Vətən qaldı» hekayəsinə Azərbaycan Kültür Dərnəyinin orqanı 
olan «Azərbaycan» jurnalında (Ankara, № 5, 1 avqust 1952-ci il) da rast gəldim. 
 202 
Müəllifin şəxsi həyatı ilə sıx bağlı olan həmin hekayənin oxucular tərəfindən də 
maraqla qarşılanacağını nəzərə alıb onu sizə təqdim edirəm. 
Yeri gəlmişkən qeyd edim ki, istər 20-30 və istərsə də 50-ci illər mühacir, 
eləcə də Türkiyə mətbuatında maraqlı elmi, elmi-publisistik və bədii yazılarla çıxış 
edən M.B.Məmmədzadə irsi Azərbaycan tarixini öyrənmək baxımından da əvəzsiz 
mənbədir. Bu mənada onun «Azərbaycan Milli hərəkatı» (1937), «Azərbaycan 
tarixində türk Albaniya» (1951) kitabları, «Azərbaycan tarixindən yarpaqlar» adlı 
silsilə məqalələri və başqa əsərləri böyük əhəmiyyət kəsb edir. 
         
«Ədəbiyyat» qəzeti 
              30 mart 2001 
 
Vətən qaldı!.. 
 
Mühacirətin ilk ayları idi. Mənfur istilanın müdhiş dalğası ilə Rəştə 
atılmışdım. Rəşt Gilanın mərkəzidir. Şəhərin ətrafını dolaşmaq məqsədilə, 
arkadaşımla bərabər şəhər kənarına çıxmış, «Azərilər məzarını» ziyarətə 
getmişdik. Bu, istila hökuməti tərəfindən zor ilə İrana sövq edilən və burada 
aclıqdan, xəstəlikdən və bilhassa qızdırmadan ölən milli Azərbaycan nəfərlərinin 
bir torpaq yığınından ibarət məzarıdır. 
Son baharın son ayı idi. Buna rəğmən ortada bir bahar havası vardı. Cənub 
ilə Şimal-Şərqdə görünən Gilan dağları,  qismən buludlardan aşağı, qismən 
buludlardan yuxarı olmaq üzrə, rəngarəng pək gözəl bir mənzərə təşkil edirdi. 
Yaxındakı «möhtəşəm» bağın ətrafı xalq ilə dolu idi. Biz «Fatihə» 
oxuduqdan sonra, bir qədər söyləməz olmuş, sükuta dalmışdıq. Kənardan 
baxanlara biz, yolun kənarındakı gölləri, dağları seyr edir kimi görünə bilərdik. 
Halbuki biz kəndi aləmimizdə, başqa aləmlərdə «gəzirdik». 
Məzarlara baxdım. Yer ilə yeksan olmuş, qara torpaqdan ibarət olan bu 
məzarların üzərində nə daş vardı, nə nişan. Bir kaç sənə sonra tamamilə 
tanınmayacaq bir hala gələcəkləri şübhəsiz, bəlli idi. Bu məzarlar üzərində göz yaşı 
axıdılmamışdı. 
Buranı nə yaşlı bir ana, nə də bir yavuklu ziyarət etmişdi. 
Torpaq üzərinə bir, iki damla yağmur töküldü. Arkadaşım qalxdı.  
- Yağmur gəlir. Çabuk gedəlim də, bir tərəfdə saxlanalım, - dedi. 
Qalxdım. Şimaldan qalxan qara, müdhiş bir bulud Gilanın mavi və saf 
səmasını örtərək, ətrafı donuq, qorxulu bir rəngə bürüyərək gəlirdi. 
- Bu nasıl yer canım, indi bahar idi… - dedim. Arkadaşım dərhal: 
- Burası belədir. Şimal yeli əsdimi, yağmur hazırdır. Yağmur bitdikdən sonra 
da bahar başlar… - dedi. 
Yaxındakı bir qəhvəxanaya girdiyimiz zaman müdhiş bir yağmura tutulduq. 
Başdan ayağa qədər islandıq. Qəhvəxanaya girdik. 
Ətrafı yonulmamış, rənglənməmiş taxta yapıdan, siqara ve afyon 
tüstüsündən qaralmış, qoxumuş qəhvəxananın qaranlıq bir guşəsində birisi, kirli bir 
yorğana bürünmüş yatırdı. 
 203 
Bundan başqa bir kaç adam daha vardı. Kimisi çay, kimisi qəlyan (Nargile) 
içirdi, kimisi də afyon çəkirdi. Qapının ağzında, bir tərəfdə oturduq. Qəhvəçi bizə 
yaxınlaşaraq, kileklərə məxsus yastı bir şivə ilə: 
- Ərbab… Çayı içək… ya qəlyan istəyirsiniz… - deyə sordu. Biz çay istədik. 
Verdi. Fəqət məqsədimiz bir an əvvəl dışarı fırlamaqdı. Gözümüz dışarda idi. 
Yağmur daha fazla şiddətlənmişdi. Arkadaşım mənə baxaraq: 
- Keçər… indi keçər… - dedi, buludun arxası boş idi… 
Birdən qəhvəxananın qaranlıq bucağından ağlar, titrək, tutqun və qırıq bir 
səslə söylənən türkcə (Azəri türkcəsiylə) bir şarkı eşitdim. 
   
Qafqazlıyam… Ay…rılmışım… 
            e…limdən… 
   Qafqazlıyam… Ayy…rılmışım… 
            elimdən… 
   Qorxum bu qədərdir… 
    Vətən için… ölümdən… 
 
Səs susdu… Sonra yenə bir takım qırıq, kəsik, rabitəsiz parçalar eşidilməyə 
başladı. Arkadaşım qəhvəçiyə döndü və kilekcə «Ey kimdir?» mənasına gələn: 
- İnkiyu? – deyə sordu. Qəhvəçi güldü: 
- Qafqazlı… Mühacir… Merizdir burada… - dedi. 
Maraqlandıq. Artıq mən boğucu qaz yuvasından ibarət bulunan 
qəhvəxanadan çıxmaq istəmirdim. Hətta, dışarda hava daha açılmaq üzrə idi. Yenə 
otururdum. 
- Onu görmək və konuşmak istərdim, - dedim. Qəhvəçi yenə gülərək: 
- Əylən… Əylən keçər… Qızdırmadır… - dedi. Doğrudan da on dəqiqə 
sonra qafqazlı mühacir tərpəndi, qalxdı. 
- Birer… yek çayı fiden… - dedi. Qəhvəçi ona yaxınlaşaraq nə isə söylədi. 
Mühacir yerindən qalxdı və bizə tərəf yönəldi. 
- Aaa… Rəşid sənmisən, - deyə qucaqlaşdıq… O saat tanıdım. Bu, məktəb 
arkadaşlarımdan biri idi. İyi tanıyırdım. O da məni tanımış, həyəcandan gözləri 
yaşarmışdı. Əynində İran əsgəri əlbisəsi vardı. Oturdu. Əhvalını sordum. 
- İran ordusundayım, - dedi… Ah! Başıma çox fəlakətlər gəldi, deməklə 
bitirmək olmaz… Sən buralara nasıl gəldin? 
Bir kaç kəlmə ilə anlatdım. O yenə sözünə devam etdi. Gəncə üsyanında 
olmuş, sonra bir növ ilə xilas olaraq, Lənkərana gəlmiş, orada yaxalanmış, Gilana 
sürmüşlər… Burada Kiçik xan ordusuna firar etmiş, nəhayət, Kiçik xanın məhvi 
üzərinə bir il İran zindanında qalmış… İndi də İran ordusunda «Naip» 
rütbəsindədir. Hekayəsini bitirdikdən sonra mənə döndü: 
- İndi söylə baxaq, vətəndə nə var? Kimlər sağdır, kimlər ölmüş? 
- Ölən ölmüş, qalan qalmışdır, - dedim. 
- General Səlimov sağmıdır? 
- Öldürdülər… 
- Ah… qatillər!.. Peki, General İbrahim Ağa? 
- Onu da… 
 204 
- Kayda başı? 
- Onu da öldürdülər… 
- General Haşım bəy nerede? 
- Onu da qətl etdilər… 
- General Delhas? 
- Onu da… 
- Süleyman paşa? 
- Onu da… onu da… 
Bir az susdu… Dərin-dərin nəfəs alırdı… Sonra yenə müraciət etdi: 
- Nəsir bəy nerede? 
- Belli deyil… 
- Həsən bəy, Fətəli xan?.. 
- Öldürmüşler. 
O qızdı: 
- Hep öldürmüşler. Nə var öldürmüşlər… O halda kim qaldı!.. 
Üzünə baxdım, qızdırmadan solmuş yanaqlarında göz yaşı vardı. 
- Sağ qalan, - dedim, - çoxdur… 
- Bütün rəisləri məhv etmişlər, bir kimsə ki, qalmamış!.. 
- Xeyr, qalmışdır… 
- Kim?.. 
- Onları yetişdirən Millət… Milləti yaşadan Vətən!.. 
İndi hamımız susurduq. Hamımızı hıçqırıq boğurdu. Artıq bir-birimizə baxa 
bilmirdik. Hər kəs bir nöqtə bularaq oraya dalmışdı… Sonra Rəşidin tutuq səsi 
eşidildi: 
- Əvət, dedi, Vətən!.. Yalnız vətən qaldı!.. 
Dışarda yenə günəş çıxmışdı. Bulud keçmiş, yağmur bitmiş, ətraf yenə 
aydınlanmış, bahara dönmüşdü… 
Biz çıxdıq. Rəşid hələ düşünürdü. Birdən-birə Rəşid, bilaixtiyar: 
- Əvət, yalnız Vətən qaldı!.. İstila bu bulud kimi keçicidir. Madam ki, Vətən 
qalmışdır, İstiqlal ümidi də qalmışdır!.. – deyə mənə döndü. 
Gözlərində həzin bir təbəssüm sezilirdi… 
         
Mirzə Bala 
 
 
         
Amerikadan gəlirəm 
 
Mühacir mətbuatının hər səhifəsində, sətrində bir qərib ürəyi çırpınır, Vətən 
eşqi həsrətilə döyünür. Həmvətənlərimiz uzun illər boyu xarici ölkələrdə 
Azərbaycanın istiqlalı uğrunda ideoloji mübarizə aparmaqla bərabər, həm də 
ədəbi-mədəni irsimizi yeni parlaq nümunələrlə zənginləşdirmişlər. Mühacir 
mətbuatında yüzlərlə əsərlər çap olunmuşdur ki, həm məzmun, mövzu, həm də 
sənətkarlıq baxımından böyük maraq doğurur. «Mücahid» jurnalında dərc olunan 
 205 
bir oçerk də («Mücahid», Ankara, 1961-ci il noyabr-dekabr, № 43-44) bu 
baxımdan diqqət çəkəndir.  
«Amerikadan gəlirəm» adlanan bu irihəcmli səyahət oçerkini ixtisarla 
oxucuların diqqətinə təqdim edirəm. 
Şiddətli fırtınaların hökm sürdüyü gecədən bir saat otuz dəqiqə keçmişdir ki, 
dünyanın ən böyük sərnişin gəmilərindən biri olan səksən min tonluq «Qeen Mari» 
adlı Transatlantik Fransanın Şetburq limanından Amerika istiqamətində hərəkətə 
başladı. Qoca Atlantikin iki gün davam edən fırtınası gəmi yolçuları arasında bir 
xeyli həyəcan yaratmışdır. Dağlar boyda fırtınaları dəf edərək Qeen Mari üç gün 
üzdü. Yolçular sevinc içində idi. Gəminin üzgüçülük hovuzları, kino, rəqs və 
konsert salonları sərnişinlərlə dolu idi. İnsana sonsuz kimi görünən bu nəşəli həyat, 
nəhayət, sona yetdi. Gəmi Nyu-York limanına yanaşırdı. 
…Dünya səyahətinə dair xatirələrini İstanbul qəzetlərində həyəcanla 
oxuduğumuz, məmləkətimizin tanınmış qəzetçisi Faruk Feniklə qarşılaşdıq. O an 
nə qədər məmnun olduğumu sözlərlə ifadə edə bilmirəm. Çox sevdiyim bu 
dostumla qucaqlaşdıq. 
Faruk: «Bu yeni dünyaya xoş gəldin. Tam iki saatdır ki, səni gözləyirəm» - 
dedi. Qısa bir qarşılıqlı xətir sorusundan sonra, «Təkmisən?» - soruşdum. «Bəli» - 
deyə cavab verdi və davam etdi: «Dostumuz Şükrü Dursunəl sənin gəlişini gözləyə 
bilmədi və dünən Bostona hərəkət etmək məcburiyyətində qaldı. Bilirsən də, Şükrü 
Bostonun ən böyük fabriklərindən birində mühəndis işləyir. Təcili olaraq fabrikə 
dönməli idi». 
Faruk: - Amerikada bütün azərbaycanlıların sevgi və hörmətini qazanmış bir 
Əhməd İbrahim adlı həmvətənimiz var. Buradakı bütün azərbaycanlılar ona «dayı» 
deyirlər. O da səni qarşılamağa gəlməli idi. Mən ona «sən onu şəxsən 
tanıyırsanmı» deyə sual etdikdə Faruk gülərək: 
- Yox. Lakin Şükrü mənə dedi ki, o azərbaycanlıdır. Sən onu minlərcə 
insanın içində görsən, yenə tanıyarsan. Şükrünün çoxmənalı sözünə xeyli 
gülüşdük, sonra dedim: Farukcuğum, mən də Əhməd İbrahimi şəxsən tanımıram. 
Amma 3 ildir ki, onunla məktublaşırıq. Mən də ona «dayı» deyə xitab edirəm, o, 
məktublarında mənə «bacıoğlu» yazaraq müraciət edir… 
…Bir neçə gün Nyu-Yorkda qaldıqdan sonra şəhərlərarası avtobusla 
Bostona yola düşdüm. Avtovağzalda məni Şükrü Dursunəl şəxsi avtomobilində 
qarşıladı. Burada Şükrünün dostları ilə tanış oldum. Bunlar Musa Yıldız və onun 
kiçik qardaşı Asim Yıldız idi. Qarsda dünyaya göz açan bu qardaşlar Amerikada 
mühəndislik təhsilinə yiyələnmişlər. Əslən azərbaycanlıdırlar. Bu iki qardaşın nə 
Qarsda dünyaya gəlməsi, nə də Amerikanın könül və göz açıcı möhtəşəm həyatı, 
onların qəlbində kök salmış Azərbaycan sevgisini zərrə qədər azaltmamışdır. İki 
qardaşı bizdən ayıran, diqqətəşayan fərqi budur. Onlar yalnız ata-babalarından 
duymuş olduqları Azərbaycanın heyranıdırlar, heç görmədikləri bir ölkəyə sonsuz 
sevgi bəsləməkdədirlər. Tanrı Azərbaycan torpağına elə bir qüdrət, elə bir cazibə 
bəxş etmişdir ki, onun torpağında yaşamış, suyundan içmiş və havası ilə nəfəs 
almış olanların yalnız özləri deyil, onlardan sonra gələn nəsillər də bu torpağa 
sevgi və həsrətlə yaşayırlar. Bax, Musa ilə Asim bunun canlı misallarıdır. 
 206 
Bu il Amerikada «The Sabresof Paradise» adlı bir kitab çap olunmuş və 
ölkədə böyük əks-səda doğurmuşdu. Kitab 25 il rus ordusuyla döyüşən Şeyx 
Şamilin həyatına həsr edilmişdir. Kitabın müəllifi Leslek Blanş əsərinin əvvəlində 
Qafqaz xalqları arasında «Azərbaycanlıların ən yaraşıqlı» xalq olduğunu yazır. 34 
yaşlı yaraşıqlı Asim Yıldız da bu sətirləri mənə qürurla oxudu. 
…O gecə azərbaycanlıların hamısı daim gülərüz, mərd təbiətli və sönməz bir 
imanın sahibi olan «dayı»ları Əhməd İbrahimin evində toplandılar. İlk dəfə 
gördüyüm bu həmvətənlərlə dərindən tanış olduqca diqqət etdim ki, Vətən 
həsrətinin verdiyi iztirablar onların simasında necə iz qoyub! Hamısının baxış və 
çöhrələrində azərbaycanlılara xas bir qürurun da ifadəsi oxunurdu. …vətənimizin 
bu qartallarını sizə də təqdim edirəm. 
Bir dəqiqə! …Onları sizə tanıtmazdan əvvəl xatirimdə ikən bunu söyləyim: 
onlar məndən Avropada və Türkiyədə yaşayan Azərbaycanlı qardaşlarını 
soruşdular. Onları təmin edən cavablar verdiyimi ümid edirəm. 
İçərilərində ən yaşlısı Əhməd İbrahim Amerikada qurulan cəmiyyətin 
başkanıdır. Bu isim Azərbaycanlılar arasında böyük mənəvi qüvvət ifadə 
etməkdədir. O, sevgi, alicənablıq, maddi və mənəvi yardım simvoludur… 
Əcaba, albay İsrafil ismini tanımayan bir azərbaycanlı varmı? Buna imkan 
yox! Bu isim gələcək nəsillər üçün belə qürurun, qəhrəmanlığın, cəsarətin, 
hürriyyətin və böyük vətənsevərliyin timsalıdır. Komandir İsrafil bəy İkinci Dünya 
Müharibəsi zamanı Azərbaycanın hürriyyəti uğrunda kommunizmə qarşı qanlı bir 
mücadiləyə girmişdi. Hərbdən sonra SSRİ-yə qarşı döyüşənləri Stalin tələb etdi. 
Bu xəbəri eşidən İsrafil bəy bildirmişdi: «Mən yaşadığım müddətdə heç bir qüvvə 
mənim komandanlığım altında döyüşənləri Barbar rejimə təslim edə bilməz. Ya 
birlikdə Hürriyyətə qovuşacağıq, ya da bərabər öləcəyik». O zaman Qərb yalnız 
İsrafil bəyin həyatı üçün təminat aldı, yəni İsrafil bəy kommunistlərə iadə 
edilməyəcək və Hürr Dünyaya qovuşacaqdır. Lakin İsrafil bəy ona təminat alan 
Qərb komandanlığına bildirdi: «Mənim döyüşçülərim əsir Vətənimizin azadlığı 
uğrunda çarpışmış və gözlərimin önündə on minlərcə qurban vermişlər. Mən bir 
komandan olaraq onları təkbaşına kommunizmin qanlı pəncəsinə necə təslim edə 
bilərəm? Mən öz övladlarımı yalnız buraxa bilmərəm. Onlarla birlikdə ölmək 
mənim üçün ən böyük şərəfdir». Beləliklə, cəsur komandan öz əsgərləri ilə birlikdə 
bolşeviklərin qanlı əlinə təslim edildi… 
O gecə Azərbaycanın əbədi iftixarı olan albay İsrafil bəyin qardaşı Hidayət 
İsrafillə Əhməd İbrahimin evində yanaşı oturmuşduq. İki uşaq atası olan Hidayət 
İsrafilin «Azərbaycan» kəlməsini dediyi zaman, səsinin titrədiyini hiss etməmək 
mümkün deyil. Onun yanında əyləşən Azərbaycan ziyalısı Oğuz Ödər 
Amerikadakı Azərbaycan Cəmiyyətinin Nizamnaməsini hazırlamışdır. 
Mənimlə üzbəüz üç uşaq atası Ənvər Sultanzadə əyləşib. İstiqanlı, gülərüz 
və səxavətlidir. 
Sol tərəfimdə ağdamlı Yusif Qənizadənin damadı Muxtar Fazilov 
oturmuşdu. 
Əziz Özəri tanıyırsınız? Yəqin ki, hə! Çünki o, illərcə Ankara və İstanbulda 
Azərbaycan gecələrində göstərilən «İblis», «O olmasın, bu olsun», «Arşın mal 
alan» əsərlərində rollar oynamışdır. 
 207 
4 uşaq atası Rəhim Babaoğlu böyük mağaza sahibidir. İsmayıl Yılmaz, üç 
uşaq atası Bəylər Verdini, 4 uşaq atası Ələkbər Qəhrəmanzadə, bir uşaq atası 
Mehmet Quluzadə, Kərim Berlant, Şükri Qaya, Nəsrullah Murtuz, İsmayılzadə 
Hacıağa, Əhməd Səmədoğlu, Dadaş Manaflı da Azərbaycanın vətənpərvər 
övladlarıdır və cəmiyyətin işində fəal iştirak edirlər. 
O gecə ümumi tanışlıqdan sonra «Amerikada Azərbaycan Kültür 
Cəmiyyəti»nin təsis olunması ilə bağlı məsələ müzakirə olundu. 
Müsbət və praktik təkliflər irəli sürüldü, qərarlar hazırlandı. 
Vətən sevgisinin və Vətən həsrətinin bu bir ovuc Azərbaycanlının qəlbində 
yaratmış olduğu atəşi söndürə biləcək heç bir qüvvənin mövcudluğuna inanmıram. 
Qəhbə tarixin və qədərin dönən çarxına baxın!.. Bir zaman dünyaya meydan 
sulayan Turanın indi bağrı yanıq, lakin mənəviyyatlı, məğrur övladları Amerikanın 
bir küncündə öz vətənləri üçün hər cür fədakarlığa qatılmaq üçün and içirlər… 
 
        Mehmet ALTUNAY 
       «Azərbaycan müəllimi» qəzeti, 
             8 noyabr 2001 
 
 
 
Məmləkət duyğularına tərcüman  
 
Azərbaycanda Sovet hakimiyyətinin mövcud olduğu 70 il ərzində 
mühacirətdəki mətbu orqanların başlıca mövzusu bolşevizmə, rus imperiyasına 
qarşı ideoloji mübarizə, Azərbaycanın istiqlalı uğrunda mücadilə olsa da, onun 
səhifələrində tariximizlə, ədəbiyyat və mədəniyyətimizlə bağlı materiallar da geniş 
yer tutur. Sovet Azərbaycanında bədnam Türkmənçay, Gülüstan müqavilələri 
məhd olunanda, ermənilərin Bakıda və ölkəmizin əksər bölgələrində 1918-ci il 
mart-aprel aylarında törətdiyi vəhşilikləri başqa ad altında ört-basdır ediləndə, 
dünya ədəbiyyatının şah əsərlərindən sayılan «Kitabi-Dədə Qorqud» dastanı «xalq 
düşməni» elan ediləndə mühacirət mətbuatı həqiqəti yazırdı. Əhməd Cavad, 
Mikayıl Müşfiq, Salman Mümtaz, Vəli Xuluflu, Hacı Kərim Sanılı, Qantəmir 
(Qafur Əfəndiyev), Hüseyn Cavid, Əliabbas Müznib, Hənəfi Zeynallı, Yusif Vəzir 
Çəmənzəminli, Bəkir Çobanzadə, Əmin Abid, Ömər Faiq Nemanzadə və onlarca 
bu cür digər qüdrətli sənətkar, tədqiqatçılar Sibirə sürgün ediləndə, güllələnəndə, 
edam olunanda mühacir nəşrlər onların irsinə müraciət edir, onları təbliğ edirdi. 
Mühacirət mətbuatı Sovet hakimiyyəti illərində bütün çərçivələrə, senzuraya, rejim 
və ideologiyanın tələblərinə baxmayaraq, öz əsərləri ilə xalqına xidmət edən 
sənətkarların həyat-yaradıcılığına da müraciət etmişdir. 15-20 il bundan əvvəl 
«Azərbaycan» jurnalının (Ankara, 1952-ci il) 50-ci illər nömrələrini araşdıranda 
nəşrin 1952-ci il tarixli 2-3-cü nömrəsində dərc olunmuş bir şeir diqqətimi cəlb 
etdi. Bu, nəğməkar şair İslam Səfərlinin «Ana dili» şeiri idi. Jurnal oxucularına 
əsəri belə təqdim etmişdir: 
«Əziz oxucular! Aşağıda nəzərinizdən keçəcək şeir Bakıda yayınlanan 
«Azərbaycan» dərgisinin 1958-ci il tarixli 7-ci nömrəsində çıxmışdır. Məmləkət 
 208 
duyğularına tərcüman olunduğu üçün eynən çap edirik». Yeri gəlmişkən qeyd edim 
ki, jurnalın 50 il bundan əvvəl buraxılan həmin nömrəsi xüsusi mövzuya – 
Azərbaycan Xalq Cümhuriyyəti qurulmasının 40 illiyinə həsr olunmuşdu və nəşrin 
baş məqaləsi bu sözlərlə başlayır: «Bir millətin həyatında hürriyyətə, istiqlala və 
milli azadlığa yetişdiyi gün ən əziz, ən xoşbəxt və ən müqəddəs bir gündür. Bu gün 
günlərin əfəndisidir. Ən ülvi qayələrin, yüksək idealların gerçəkləşdiyi bir gündür. 
İstibdad zəncirinin, köləlik bağlarının çözüldüyü gündür». 
Jurnalda «Azərbaycan» qəzetinin 1918-1919-cu il nömrələrində dərc 
olunmuş Azərbaycanın istiqlala qovuşması ilə bağlı tarixi sənədlər, 
M.Ə.Rəsulzadənin «Nə böyük bayram», N.Yusifbəylərin «Azərbaycan Milli 
Hökumətinin bəyannaməsi» («Azərbaycan» qəzeti, 28 may 1919), eləcə də Mirzə 
Balanın irihəcmli «Qafqaz ölkələrində istiqlal elanının 40-cı ildönümü 
münasibətilə», Süleyman Təkinərin «İdeallar, ideologiyalar, ideoloqlar», Əhəd 
Uralın, şair Gültəkinin «Sən bizimsən, bizimsən durduqca bədəndə can, Yaşa, 
yaşa, ey şanlı Azərbaycan» misraları ilə başlayan «Şanlı bir bayram», Nağı 
Keykurun (Şeyxzamanlı) «Xatirə dəftərindən bir yarpaq», Əli Volkanın «İstiqlal 
həyatımızdan bir xatirə» adlı məqalələr, 28 May münasibətilə Ankarada, 
Münhendə, Vaşinqton və Nyu-Yorkda keçirilən tədbirlərdən xəbərlər, Türkiyədə 
və İngiltərədə nəşr edilən qəzet və kitablardakı Azərbaycanla bağlı materialların 
icmalı və s. verilmişdir. Jurnal Teymur Atəşlinin istiqlal bayramı münasibətilə 
«Bizim bağçamız» və «Üsyan» adlı şeirlərini də dərc etmişdir. 
Sonda İslam Səfərlinin vaxtilə iki «Azərbaycan» jurnalında dərc olunmuş və 
heç vaxt aktuallığını itirməyəcək «Ana dili» şeirindən bir bəndi verməklə fevralın 
12-də anadan olmasının 85 illiyini qeyd edəcəyimiz şairin əziz xatirəsini hörmətlə 
yad edirik: 
   Dilim – bir dağ çeşməsidir, 
   Ürəyimdən dodağıma süzülür… 
   O çeşmənin gözünü gözüm qədər sevirəm, 
   Onun hər damlasını, özüm qədər sevirəm. 
 
Əlbəttə, şair-dramaturq İ.Səfərlinin bu gözəl əsərinin «dəmir pərdə»dən – 
SSRİ-dən sızaraq Türkiyəyə çatdırılması və orada mühacirlər tərəfindən sevə-sevə 
dərc edilməsi faktı da bir daha Azərbaycanın istiqlalı uğrunda mübarizə aparan 
mücahidlərin fədakarlığına parlaq nümunədir. 
 
«Ədəbiyyat qəzeti», 8 fevral 2008. 
 
 
 
Gözləri dolu buludlar… 
 
Azərbaycan mühacirət mətbuatı xarici ölkələrdə məskunlaşan həmvətənlərin 
təkcə istiqlal uğrundakı mübarizəsini işıqlandırmaqla kifayətlənmir, eyni zamanda 
Azərbaycan mədəniyyətini, ədəbiyyat və incəsənətini geniş təbliğ edir, bu yolla da 
 209 
yurddaşlarımızın qəlbindəki Vətən sevgisini qoruyur, artırır, onların öz dilini, 
tarixini unutmaması üçün faydalı iş görürdü. Digər tərəfdən isə, yaradıcı ziyalılar 
mühacirətdə Azərbaycan mədəniyyəti, ədəbiyyatı xəzinəsinə diqqətçəkən töhfələr 
də bəxş edirdilər ki, həmin materiallara da mühacirət mətbuatı öz səhifələrində 
geniş yer verirdi. 
Bu mənada Ankarada fəaliyyət göstərən Azərbaycan Kültür Dərnəyinin 
orqanı olan «Azərbaycan» jurnalının xidmətləri xüsusilə təqdirəlayiqdir. Jurnal 
Azərbaycanın klassik yazıçı, şair və incəsənət xadimlərinin həyat və 
yaradıcılığından bəhs edən maraqlı əsərlər çap etməklə yanaşı, qürbətdə yaşayan 
həmvətənlərin yaradıcılığını da geniş işıqlandırmışdır. 
Almaz İldırım, Kərim Yaycılı, Gültəkin, Həlim Narlıdərəli, Əhməd Qaraca, 
Murad Baha, Sənubər Qaryağdı, Əli Usta Vulkan, Teymur Atəşli, Əhməd Təkin və 
onlarca digər qələm sahiblərinin şeir və hekayələri «Azərbaycan» jurnalında dərc 
edilmişdir. 
Doğma yurd-yuva nisgili, Vətən həsrətli həmin şeirlərin oxucular tərəfindən  
maraqla qarşılanacağını nəzərə alıb jurnalın ilk nömrəsində (1 aprel 1952-ci il) 
dərc olunmuş bir neçə şeiri təqdim edirəm. 
 
 
 
 
Dağlar 
 
Öpərkən alnından füsunlu bir yaz, 
Axıyor döşündən sellər, a dağlar, 
Yaşıl, zümrüd gözlü yamaclarında 
Açılır lalələr, güllər, a dağlar… 
 
Tarixdə namının silinməz şanı,  
Karvanlar boynunun qızıl mərcanı, 
Sinəndə kəsər ellər qurbanı, 
Keçirirkən ağır illər, a dağlar. 
 
Torpağın cəvahir, daşların almaz, 
Çamlıqlar geyinmiş ipəkdən libas, 
Bəzən bilməm, neyçün saxlıyorsan yas, 
«Quzğun»dan əsərkən yellər, a dağlar. 
 
Çəkilmiş qəlbinə əskidən min dağ, 
Titriyor eşqini anan hər dodaq, 
İllər şikəstə səsləri dağ-dağ; 
Nə söylər bu qərib dillər, a dağlar...? 
 
Boynunda qızlardan rəngin bir dəstə, 
 210 
Lalələr dağılmış yolların üstə, 
Sən gəl bu ölkədən min qurban istə, 
Səndən əsirgəməz yollar a dağlar. 
 
     Almaz İldırım 
 
 
 
Buludlar 
 
Gözləri dolu buludlar, 
Salam söyləyin, söyləyin… 
Nerelərə yolçuluq var, 
Salam söyləyin, söyləyin… 
 
Ayrı düşmüşəm bunca, 
Heç gülmədim, mən doyunca. 
Araz nehrinin boyunca, 
Salam söyləyin, söyləyin… 
 
Könül baxmaz yoxa, vara, 
Düşünməsin qara-qara. 
Gözü yolda qalan yara, 
Salam söyləyin, söyləyin. 
 
    Əhməd M.Qaraca 
 
 
 
 
 
 
Gözəlim Gəncə! 
 
Yaşılmıdır bağların əskisi kimi? 
Səndən ayrıldım öz elim Gəncə! 
Gözümdə həsrətin incisi kimi, 
Damlar tahassürün gözəlim, Gəncə! 
Dünyayı dolaşdım heç yoxdur eşin, 
Yaparkən ruhumda həsrət atəşin, 
Vəfasız! Deyərək, sitəm edişin: 
Mənə sevinc deyil, bir ölüm Gəncə! 
Duydum ki, yazların qışa çevrilmiş, 
 211 
Azəri xanının taxtı devrilmiş 
Hər keçən baharın Novruz deyilmiş. 
Döndümü taleyin, ah! Gülüm Gəncə! 
Belimi bükür qürbətin yükü, 
Ah… bu gün dərdlərin öylə böyük ki… 
Fələkmi susdurdu o əski Türkü? 
Mənimlə ağlamaz, bülbülüm Gəncə. 
 
     Kərim Yaycılı 
 
 
Ayrılıq acısı 
 
Qürbətə çıxarkən pək nəşəsizdim, 
Səninlə görüşmək istərdim, annə, 
Bu səfər könlümdə bir acı sezdim 
Səninlə dərdləşmək istərdim annə… 
 
Bir azacıq bəlkə nəşələnərdim, 
Üzünü bir kərə görsəydim annə. 
Bəlkə də qalmazdı, başqa bir dərdim 
Əlini bir kərə öpsəydim, annə… 
 
Ağlasaydım dizində bütün bir gecə 
Bəlkə də sükunət bulurdum annə, 
Səninlə görüşmədən böylə gedincə 
O gün ta qəlbimdən vuruldum annə. 
 
Ayrılıq acısı könlümü gəzdi, 
Mən hicran zəhrilə solğunam annə. 
Bu acı məni pək inlətdi, əzdi, 
Uyusam dizində… yorğunam annə. 
 
Yollarda xəyalən baş-başa səssiz, 
Səninlə dərdləşir kimiydim annə, 
Həm yuvasız qalmış, həm də kimsəsiz 
Ağlayan bir öksüz kimiydim annə… 
 
Mənliyimdə qopan fırtınalarla 
Coşqun sular kimi çağladım annə 
O bitmək bilməyən qarlı yollarda 
Andımda səni mən ağladım annə. 
 
Rüzgarın duydum da hıçqırığını 
 212 
Salam yolladım sənə aldınmı, annə, 
Söylədimi qəlbimin qırıldığını… 
Heç məni düşünüb andınmı annə? 
 
Bu tənha yollarda tək yolçu mənəm, 
Dərin bir sükut var ovada annə, 
Bilməm ki, boşmudur o əski yerim 
Pək yalnız qaldığın yuvada annə. 
 
Başqa heç bir şey istəməm ellə, 
Xeyir-duanı yalnız dilərəm annə 
O mənə verdiyin ipək məndillə 
Göz yaşlarımı mən silirəm annə. 
 
Dərdimi paylaşalım nerdəsən annə 
Səninlə ağlaşalım nerdəsən annə?.. 
 
     R.S. 
 
 
 
 
Bir daha Leo Nussimbaum haqqında, yaxud Berlin Ġslam 
Ġnstitutu nəyə protesto edirdi 
 
Azərbaycan mühacirlərinin Berlində nəşr etdikləri «İstiqlal» (1932-1934) 
qəzetində Leo Nussimbaumla bağlı «525-ci qəzet»də dərc olunmuş kiçik 
informasiya (№ 78, 27 aprel 2002-ci il) maraqla qarşılanmışdı. Hətta hörmətli 
professor Pənah Xəlilovun yazdığı «Bir daha «Əli və Nino»nun əsl müəllifinin 
kimliyi haqqında» məqalədə («525-ci qəzet», № 97, 25 may 2002-ci il) həmin 
məlumata mənbə kimi istinad edilmişdir. 
Məsələ burasındadır ki, eyni mövzuya – Leo Nussimbaumın həyatı və 
yaradıcılığına Azərbaycan mühacirlərinin İstanbulda 1929-cu ildən nəşr etdikləri 
«Odlu yurd» jurnalı da irihəcmli material həsr etmişdir (№ 13, mart 1930-cu il). 
Burada verilmiş «Şərqdə petrol və qan» ünvanlı əsərin müəllifi kimdir» (səh.11-
18), «Protest səsləri» (səh.18-20), «Berlin İslam İnstitutunun izahatı» (səh.20-21) 
başlıqlı yazılarda Leo Nussimbaumın şərəfsiz, çirkabla dolu həyat və yaradıcılığı 
barədə geniş bəhs olunur. 
«Şərqdə petrol və qan» ünvanlı əsərin müəllifi kimdir» adlı məqaləni yazan 
Hilal Münşi Berlində 1931-ci ildə alman dilində buraxılan və alman ictimai 
fikrində böyük əks-səda doğuran «Azərbaycan Cümhuriyyəti» əsərinin müəllifidir. 
1902-ci ildə Azərbaycan mədəniyyətinin tacı Şuşada dünyaya göz açan Hilal 
Münşi Azərbaycan Xalq Cümhuriyyəti dövründə ali təhsil almaq üçün xaricə 
göndərilən tələbələr sırasında idi. 27 Aprel istilasından sonra bir daha Vətənə 
 213 
dönməyən Hilal Münşi Vətənin istiqlalı uğrunda bütün həyatı boyu mücadilə 
aparmış, Azərbaycan ədəbiyyatının, mədəniyyətinin alovlu təbliğatçısı, təəssübkeşi 
olmuşdur. Oxucuların diqqətinə təqdim edilən nümunə də dediklərimizi 
təsdiqləyir. 
       «525-ci qəzet», 12 iyul 2002. 
 
 
 
Əbdül Vahab Yurdsevərin publisistikası 
 
1950-ci illərin sonu – 60-cı illərdə və sonralar «Azərbaycan»ın (1952, 
Ankara) səhifələrində Əbdül Vahab Yurdsevər, İldəniz Qurtulan, Əhməd Qaraca, 
Müştaq Qarabağ, Əjdər Qurtulan, Səlahəddin Qılınc, Nizaməddin Onk, Teymur 
Atəşli, Həmid Dönməz, Süleyman Təkinər, Feyzi Aküzüm, Əli Akiş, Kərim 
Yayçılı və s. kimi qələm sahiblərinin diqqətçəkən məqalələri, bədii əsərləri dərc 
olunurdu. 
«Azərbaycan»ın ən fəal yazarlarından olan Əbdül Vahab Yurdsevərin 
yaradıcılığı çoxsahəli və məhsuldardır. Məqalələrini «Abdul Vahab Yurdsevər», 
«Ə.Vahab Yurdsevər», «Vahab Yurdsevər», «A.B.Y.», «V.Y.» və s. kimi 
imzalarla dərc etdirən müəllifin ilk yaradıcılığında klassiklərin irsi, onun tədqiqi, 
dəyərləndirilməsi əsas yer tutur. «Azərbaycan»ın ilk nəşr illərində hər nömrəsində 
A.B.Yurdsevərin yazısı dərc edilmişdir. 
Ə.B.Yurdsevərin Xurşidbanu Natəvan, C.Cabbarlı, Aşıq Ələsgər, 
Məhəmməd Hadi, Abbas Səhhət, Qasım bəy Zakir, Abbasqulu Ağa Bakıxanlı, 
Məhsəti Gəncəvi, Şah İsmayıl Xətai və s. kimi söz ustalarının həyat və 
yaradıcılığına dair araşdırmaları özünəməxsus yanaşma tərzi, ciddi mühakimələri 
ilə diqqəti cəlb edir. Xurşidbanu Natəvanın acı, ağır taleyini, onun dəyərli irsini 
böyük məhəbbətlə qələmə alan Ə.Yurdsevər yazır: «Natəvan Azərbaycan 
ədəbiyyatında sentimental-romantik şeir üslubunun bariz bir nümayəndəsidir. 
Şeirlərində incə bir lirizm, dərin və coşqun bir hiss və həyəcan sezilməkdədir. 
Yanıqlı qəzəlləri bir mərsiyə ruhunu daşımaqdadır. Göz yaşları, həsrət, Tanrıya 
yalvarmaq, ayrılıq iztirabları, ümidsizlik və şikayət bu şeirlərin başlıca mövzusunu 
təşkil etməkdədir. Natəvanın şeirlərindəki bu ruh haləti həyatında uğradığı 
fəlakətlərin nəticəsidir». 
Tədqiqatçı haqlı olaraq Natəvanın şəxsi kədər və hüznü ilə yaradıcılığında 
təzahür edən qəm-qüssəni əlaqələndirir, eyni zamanda bu şeirlərin ədəbi-ictimai 
yükünü dəyərləndirirdi. Xurşidbanu Natəvan həmin dövrdə fəaliyyət göstərən 
«Məclisi-üns»ün üzvü olmaqla yanaşı, bu poetik məclisə maddi yardım da 
göstərirdi. Ə.Yurdsevər göstərir ki, Natəvan «şeirdə olduğu qədər rəssamlıqda da» 
böyük istedad sahibi idi. 
Ə.V.Yurdsevərin jurnalın dalbadal 3 nömrəsində verilən «Azərbaycan dram 
ədiblərindən C.Cabbarlı» adlı tədqiqat əsərində müəllif C.Cabbarlının həyat və 
yaradıcılığını addım-addım izləyir, əsərlərinin mövzusunu, ideya istiqamətini 
dəyərləndirir. Ə.V.Yurdsevər C.Cabbarlının «Ədirnə fəthi» və «Trablis 
 214 
müharibəsi» adlı qəhrəmanlıq dastanları üzərində daha çox dayanır. Səbəbi 
məlumdur: «Cəfərin həqiqi milli idealı və ən səmimi düşüncələri bu iki əsərdə 
ortaya qoyulmuşdur» - yazan müəllif bu əsərlərin mövzusundan, milli 
qəhrəmanlarından söz açmaqla fikirlərini əsaslandırır. Və yazır: «Sovet ədəbiyyat 
kitablarında Cəfərdən bəhs edilərkən bu iki əsərə əsla təmas olunmaz! Səbəbi aşkar 
deyilmi?!» 
 
Ə.V.Yurdsevər C.Cabbarlının sovet rejimi dövründə amansız təqiblərə, 
təhqirlərə, təzyiqlərə məruz qaldığını, bütün bu fiziki-mənəvi işgəncələrə rəğmən 
«Sifarişlə sənət olmaz!» söylədiyini, elə buna görə intihara məcbur edildiyini göz 
yaşı ilə yazır. O göstərir ki, Cəfərin ölümü ilə bağlı sovetlərin yazdıqları yalan, 
iftira və riyakarlıqdan başqa bir şey deyildir. Ə.V.Yurdsevər C.Cabbarlını 
«Azərbaycan dram ədəbiyyatının tacı», «əli-qolu sovet zəncirləri ilə sıx-sıx bağlı 
bir düha», «adını türk ədəbiyyatının qızıl səhifələrinə qeyd etdirmiş şair» deyə 
xarakterizə edir. 
İstedadlı tədqiqatçı Ə.V.Yurdsevərin Məhəmməd Hadinin həyat və 
yaradıcılığı barədə məqaləsi maraqlı faktlarla zəngindir. M.Hadi irsini və 
şəxsiyyətini böyük məhəbbətlə araşdıran müəllif bu istiqlal şairinin vətən, millət 
sevgisi ilə dolu şeirlərini yüksək qiymətləndirir. 
Ə.V.Yurdsevər təkcə ədəbi simalar, onların irsi haqqında yazmaqla 
kifayətlənmir, bu sahədə axınlar, cərəyanlar barədə elmi-nəzəri məqalələr qələmə 
alırdı. Onun «Azərbaycan» jurnalının 1953-cü il tarixli 5-ci nömrəsində verilmiş 
«XIX əsr Azərbaycandakı modern və realist ədəbi cərəyanlar» adlı məqaləsi 
fikrimizə misaldır. 
Ə.V.Yurdsevər ədəbiyyat tarixinin tədqiqi ilə yanaşı digər mövzularda da 
maraqlı məqalələr yazırdı. Onun «Ərgənəqon bayramı», «Atatürk və xaricdəki 
türklər», «Təbii bir müttəfiq», «Məhkum millətlər cəbhəsi», «Fikirdə, sözdə, işdə 
birlik», «21 Mart Qurtuluş bayramı», «23 Aprel Milli hakimiyyət günü», 
«Demokratların qayə birliyi», «Sovetlərin din düşmənliyi» və s. kimi onlarca 
məqaləsi Ə.V.Yurdsevərin istedadlı tədqiqatçı, həm də sözün böyük imkanlarından 
bacarıqla istifadə edən mahir publisist olduğuna dəlalət edir. 
Onun «Azərbaycan istiqlal savaşından səhnələr» adlı irihəcmli əsəri həm 
mükəmməl bədii-publisistik, həm də sənədli-tarixi mənbə kimi dəyərlidir. 
Memuarın mövzusu müəllifin həyat yolundan, sovet rejiminə qarşı 
mübarizəsindən, şahidi və iştirakçısı olduğu hadisələrdən götürülmüşdür. Lakin bu, 
sadəcə bir insanın ömür yolu yox, bir mühacirin istiqlal savaşı haqqında yazılmış 
dastandır. Burada hadisələr o qədər canlı, obrazlı, dinamik, aydın təsvir olunur ki, 
oxucu özünü cərəyan edən proseslərdə hesab edir, heç bir şərhə, əlavəyə ehtiyac 
qalmır. Təhkiyə üsulu ilə qələmə alınan əsərdə müəllif göstərir ki, dostu Kərbəlayı 
Vəli Mikayılzadə ilə birlikdə istiqlal savaşına qatıldığı üçün 1923-cü ildə üç illik 
sürgünə məruz qalırlar. Sürgünün bitməsinə bir il qalmış onları saxlandıqları 
həbsxanadan çıxarıb Yaroslavla, oradan Moskvanın Lubyanka küçəsindəki GPU-
nun idarəsinə gətirirlər. Müəllif ilk baxışda adi görünən bu prosesi bütün təfərrüatı 
və dəhşəti ilə canlandırır. O, dustaqları bir həbsxanadan digərinə keçirmək üçün 
istifadə olunan maşını belə təsvir edir: «Qara qarğa» qara və hər tərəfi sıx-sıx 
 215 
qapalı bir həbsxana arabasıdır. İçində dəmirdən tabuta bənzər daracıq və insan 
boyu yüksəkliyində bir kişilik hücrələr vardır. Qapqaranlıq tabutun içərisində insan 
haraya, hansı istiqamətdə hərəkət etdiyinin fərqində belə ola bilməz». Müəllif GPU 
əməkdaşlarının davranışının, rəftarının qeyri-insani olduğunu diqqətə çatdırmaq 
üçün onların kobudluğunu, sərtliyini xüsusi vurğulayır və yazır ki, bu münasibət 
bütün sovet həbsxanaları üçün xarakterikdir, lakin GPU-da olduğu kimi bu 
dərəcədə heç yerdə ola bilməz. GPU-dakı üzücü sorğu-sualdan heç bir müdafiə 
hüququ olmayan dustaqlar «Buturki cəza evinə, yoxsa Solovki, Arxangelski, yaxud 
Uraldakı düşərgələrə göndəriləcəyini düşünürlər». Müəllif yazır ki, başqa 
ehtimallar, məsələn, qaçmaq haqqında da fikirləşirlər. Buna isə əsas vardı. Hələ 
Yaroslavlda ikən mərhum Məhəmməd Həsən Baharlının təlimatı və yardımı ilə 
belə bir təşəbbüs edilmişdir. 
Daha sonra müəllif əvvəllər «çeka, sonralar GPU, NKVD və MVD 
adlandırılan «tehdiş makinə»sinin cinayətlərindən bəhs edir və yazır ki, taleyin 
yardımı ilə bu məngənədən qurtulmuş bir insan kimi GPU-nun törətdiyi sayı 
bilinməyən faciələr haqqında» dünya ümumi əfkarına və insanlığın yüksək 
məhkəməsinə ərz etmək… hər fərdin müqəddəs bir vəzifəsidir. Bolşevizmi 
«kütləvi terror rejimi» adlandıran Ə.Yurdsevər onun Lenin və Stalin irsindən 
qidalandığını yazır. Bolşeviklər dünən olduğu kimi, bu gün də terrordan əl 
çəkməmişlər. «İkinci Dünya Müharibəsindən sonra ağ rus generalları Kutepov və 
Millerin Parisdən qaçırılmaları, 1941-ci il işğalı zamanı İranda gündüzün 
günortaçağı Kərbəlayı Vəli Mikayılzadə, Kamal Yılmaz, Möhsün Səlimzadə, 
Aytək Qunduk və digər bir çox qafqazlı və azərbaycanlıların çalınıb götürülmələri, 
İskəndər Şeyxzaman (Keykurun), təyyarəçi Sənan kimi digər bəzilərinin də GPU 
agentləri tərəfindən küçədə və ya evlərində vurulub öldürülmələri, lap bu son 
aylarda Berlində bir-birini təqib edən terrorlar və bunun kimi yüzlərlə hadisə» 
rejimin əsl simasını göstərir. 
Ə.Yurdsevər əsərində «çeka»nın tarixi, onun yaranması, ilk dövrdəki 
fəaliyyəti, törətdiyi cinayətlər, «vəhşət və dəhşətlər» haqqında oxucuya məlumat 
verərək yazır: «Çeka törətdiyi zülmlər və axıtdığı günahsız qanlara görə daxildə və 
xaricdə o dərəcə xalqın və dünya ümumi əfkarının nifrətini və hiddətini öz üzərinə 
çəkmişdir ki, bolşevik diktatorları onun adını tez-tez dəyişməyə məcbur olmuşlar». 
Müəllif müxtəlif adlar altında GPU-nun inqilabın ilk illərində, xüsusilə kolxoz 
quruculuğu dövründə və sonralar törətdiyi saysız-hesabsız cinayətlər, onların 
həyata keçirilməsi üsulları barədə, sovet rejiminə qarşı qaldırılan üsyanlar və itaət 
etməyənlərə tutulan divanlar, cəzalar, edamlar, sürgünlər barədə təfsilatı ilə bəhs 
edir. Bu zaman müəllif kimə isə istinad etmir, o hadisələrin içərisindədir: gah 
həbsxana divarları arasında, gah sürgündə. Müəllif Yaroslavl və Moskvada, 
Daşkənd və Aşqabadda cərəyan edən hadisələrin canlı iştirakçısıdır. 
Müəllifin hər bir fikri fakta, sənədə əsaslanır, o, oxucunu düşündürür, onu 
sovet quruluş və ideologiyasının perspektivsizliyinə inandırır. 
Memuar «Azərbaycan»ın 1954-cü ildən başlayaraq, 10 ildən də çox 
müddətdə demək olar ki, hər nömrəsində hissə-hissə çap edilmişdir. Bu əsər həm 
Azərbaycan tarixini, istiqlalçıların keçdiyi çətin, lakin şanlı, şərəfli yolun tədqiqi, 
təbliği, həm də Ə.Yurdsevər yaradıcılığını dəyərləndirmək baxımından 
 216 
əhəmiyyətlidir. Memuarın kitab halında nəşri Azərbaycan oxucuları üçün faydalı 
olardı. 
Ə.Yurdsevər publisistikasının səciyyəvi cəhətlərindən biri tutarlı və çoxsaylı 
faktlardan məharətlə istifadə etmək, oxucunu inandırmaq, düşündürmək və 
müəyyən məsələ ilə bağlı onda qəti rəy yaratmaqdır. 
«Əsir millətlərin dirənişi» adlı məqaləni müəllif «Milli Azərbaycan 
dövlətinin imperialist qızıl Rusiya tərəfindən istilasının 54-cü ildönümü» ilə 
əlaqədar qələmə almışdır. Azərbaycan da daxil olmaqla rus boyunduruğunun 
altında əzilən əsir millətlərin iqtisadi, siyasi və mədəni sahələrdə apardığı şanlı 
savaşlara nəzər salan müəllif qeyd edir ki, 20 və 30-cu illərdə bu mübarizə daha 
çox silahlı formalarda həyata keçirilmiş, düşmən ağır itkilər vermişdir, bununla 
belə, əsir millətlərə də böyük zərbələr dəymişdir: etirazlar bolşeviklərə xas 
vəhşiliklə qəddarcasına yatırılır, yüz minlərlə insan Çeka məhbusxanalarında 
sorğu-sualsız güllələnir, ölüm düşərgələrində və zindanlarda çürüyürdü. 
Publisistə görə, əsir millətlərin müqavimət hərəkatı daha sonra – İkinci 
Dünya müharibəsi zamanı özünü Sovet Ordusunu arxadan vurma, kütləvi şəkildə 
almanlar tərəfinə keçmə və milli legionların təşkili formasında təzahür etdi. 
Müharibə bitdikdən sonra mücadilə qısa bir müddət ərzində nisbətən passiv 
xarakter daşısa da, milli mühacirət quruluşları sovet rejiminin gerçək üzü, niyyət 
və planları haqqında müəyyən ictimai rəy yaratmağa nail olmuşlar. 
Ə.Yurdsevərin publisistikası mübariz ruhludur, döyüşkənliyi, cəsarəti ilə 
diqqəti çəkir. Sovet dövlətinin bütün dünyaya meydan oxuduğu bir dövrdə o 
yazırdı: «Əsir millətlər deyib keçməyək. Bu müəzzəm insan kütləsi Sovetlər Birliyi 
deyilən millətlər zindanı əhalisinin yarıdan çoxunu təşkil etməkdədir». Publisist 
böyük uzaqgörənliklə və inamla bu çoxluğun sovet rejiminin «taleyinin təyinində» 
rolu olacağını yazırdı. Sovetlər Birliyindəki «müttəfiq» respublikaların öz ordusu 
yoxdur, deməli, sovetlər öz «müttəfiqlərinə» güvənmirlər. Müəllif Polşa, 
Macarıstan, Çexoslovakiya, Rumıniya kimi ölkələri «kommunist peyk dövlətlər» 
adlandırır və  yazır ki, onlar da özlərini rus əsarəti altında hiss edirlər. «Və sıyrılıb 
qurtulmaq üçün dişləri və dırnaqları ilə çırpışıb dururlar. Bəziləri açıqca, bəziləri 
gizli-gizli». Ə.Yurdsevər 1956-cı il Polşa və Macarıstan hadisələrini xatırlayır. O 
yazır ki, Sovet Rusiyası xarici düşmənlərə qarşı raket və nüvə silahlarından istifadə 
edə bilər. Lakin «ayaqlanan əsir millətlərə qarşı yox», əks təqdirdə özü də məhv 
olar. 
Məqalədə Ə.Yurdsevər «məmləkətlərinin hürriyyət və müstəqilliyi uğrunda 
uzun illərdən bəri yoğun fəaliyyət içində bulunan» mühacirlərin rolunu yüksək 
dəyərləndirir və əminliklə bildirir ki, əsir millətlərin fəal yardımı və dəstəyi 
olmadan sovetlərə qarşı mücadilədə uğur qazanmaq olmaz. Müəllif məqaləni 
heyrətediləcək uzaqgörənliklə bitirir. «Bu dinamit qüvvə, peyk məmləkətlər 
xalqları ilə birlikdə raketlər və ya klassik silahlardan çox daha üstün dəyərə sahib 
olduğunu bir gün isbat edəcəkdir!» Tarix Ə.Yurdsevərin dediklərini 15-20 ildən 
sonra təsdiq etdi. «İnsanlıq üçün utanc qaynağı olan bir problem» (515) adlı yazı 
nəinki Ə.V.Yurdsevərin yaradıcılığında, eləcə də bütün mühacirət irsində nəzəri 
çəkən nümunədir: artıq «Azərbaycan istiqlal savaşından səhnələr» kimi möhtəşəm 
memuar yaradan Ə.Yurdsevər öz qələminin gücünə və istedadına güvənərək, son 
 217 
dərəcə ciddi, cəsarətli və analitik bir yazı ortaya qoymuşdur. Burada insan haqları, 
bununla bağlı beynəlxalq təşkilatların fəaliyyəti, «nüvə silahlarından daha güclü 
olan propaqanda silahı», onun rolu, Sovetlər Birliyindəki əsir millətlərin iqtisadi, 
mədəni, mənəvi-milli təzyiqlərə məruz qalması və s. kimi məsələlər tarixi-hüquqi 
baxımdan qiymətləndirilir, düzgün, aydın elmi-nəzəri nəticələr çıxarılır, «bütün 
insanlıq üçün daimi utanc qaynağı əsir millətlərin» bugünkü faciəvi durumunun 
aradan qaldırılması üçün təkliflər dilə gətirilir. Müəllif yazır ki, Sovetlər Birliyində 
insanın azad danışmaq, yazmaq, oxumaq, yer dəyişmək, iş tapmaq, ibadət etmək, 
fikir və tənqid söyləmək, siyasi, iqtisadi, ictimai, mədəni sahələrdə təşkilatlanmaq, 
biznes fəaliyyəti işlə məşğul olmaq və s. kimi hüquqları yoxdur. Yerli xalqların öz 
tarixi, ədəbiyyat, dil, adət və ənənələrindən uzaqlaşdırılmasına, «tək dövlət, tək 
dil» düsturunun gerçəkləşdirilməsinə səy göstərilir. 
Afrikada müstəmləkəçiliyə son qoyulduğu halda, «qızıl Rusiyada və 
kommunist Çində daha da sərtləşmiş və qatılaşmışdır» yazan Ə.Yurdsevərin bu 
məqaləsi bütün bəşəriyyətə, beynəlxalq təşkilatlara bir səsləniş, çağırışdır: «onların 
qarşısı alınmazsa… dünyada barış və güvənlik qurulmayacaqdır». 
Jurnalın həmin nömrəsində Ə.Yurdsevərin bu mövzuya dair daha iki 
məqaləsi verilmişdir. «Əsir millətlərin həftəsi», «Gelenekləşən həftə». Həmin 
yazılar «Azərbaycan»ın 1959-cu il nömrələrində də – ABŞ Konqresi və 
prezidentinin «Əsir millətlər həftəsi» elan etdiyi zaman dərc edilmişdir. 
Ə.Yurdsevər əsir millətlərin adından yazır: «Biz azadlığa qovuşsaq, bütün 
bəşəriyyət rahat nəfəs ala biləcəkdir. Əksinə olsa, bizim fəlakətimiz bütün 
dünyanın fəlakətinə səbəb ola bilər. «İnsan haqları baxımından millətlər arasında 
fərq qoyula bilməz. Hər millət üçün hürriyyət və istiqlal müqəddəs bir haqdır. 
Düşmənimiz (Sovetlər Birliyi nəzərdə tutulur – A.T.) müştərək olduğu kimi, 
mücadiləmiz də müştərəkdir». 
Yeri gəlmişkən qeyd edək ki, ABŞ prezidenti D.D.Eyzenhauen 1959-cu ilin 
17 iyulunda imzaladığı «Əsir millətlər həftəsi» bəyannaməsində Sovet İttifaqının 
dünyanın hər tərəfində bir çox millətləri əsarətdə saxladığı, SSRİ-dəki millətləri 
milli istiqlal haqlarından və fərdi hürriyyətlərindən məhrum etdiyi göstərilir, bütün 
dünya millətlərinin hürriyyət və istiqlal qazanacaqları günə qədər hər il bu həftənin 
qeyd olunacağı bildirilir. Azərbaycan mühacirləri bəyannamə elan olunduğu 
vaxtdan onu alqışlamış, sənədin onların da iradəsini ifadə etdiklərini bəyan 
etmişlər. Ə.Yurdsevər acı təəssüflə yazırdı ki, biz bu sənəddən də əvvəl bütün 
insanlığı «bu vəhşət sisteminə qarşı mücadiləyə dəvət edirdik. Bu həqiqətləri İkinci 
Dünya müharibəsindən sonra da yazdıq və hayqıra-hayqıra söylədik. Duyan və 
ibrət alan olmadı. Bunun üçündür ki, Avropanın önəmli bir qismi də dəmir pərdə 
arxasında qaldı. Yenə gerçəkləri gözlər önünə gətiririk. Mədəni və demokratik 
məmləkətlər yenə qəflət yuxusuna qalacaq olsalar, bu səfər Avropanın qalan qismi 
də günün birində Sovet tələsinə düşə bilər!.. Sovetlər Birliyinin dünyaya meydan 
oxuduğu dövrdə – 70-ci illərdə Azərbaycan mühacirinin-publisistinin bu cəsarətli 
harayını, çağırışını fədakarlıq nümunəsi hesab etmək olar. 
Ə.Yurdsevər publisistikası ilə tanış olduqca, elə təsəvvür yaranır ki, bu 
qələm sahibinin toxunmadığı mövzu, müraciət etmədiyi taleyüklü məsələ yoxdur. 
Təsadüfi deyil ki, onun yaradıcılığında sovet din siyasətinin tənqidi də mühüm yer 
 218 
tutur. «Sovetlərin din düşmənliyi» adlı yazıda 40 ildən bəri «dini inancları ortadan 
qaldırmaq üçün əlindəki bütün siyasi, iqtisadi, idari, inzibati və sözdə elm və təhsil 
vasitələrindən» istifadə edən Kommunist Partiyasının, sovet dövlətinin mənfur 
siyasəti, onun mahiyyəti açıqlanır, nəticələri göstərilir. Sovet din siyasətinin 
tarixinə nəzər salan müəllif qeyd edir ki, «başlanğıcda rusluğa xas qabalıq və 
vəhşətlə cami və məbədlər dağıdılır, yaxud axur, meyxanə, anbar, kitabxana üçün 
istifadə olunur, din adamlarını kütləvi öldürür, həbsə atır, sürür, hər cür dini 
kitabları risalə, dərgi və təqvimlərin nəşrini qadağan edir, mədrəsələri qapadır»dı. 
Bütün bunlar ciddi etirazlara səbəb olur, digər tərəfdən, «dininin əzildiyini görən 
xalq daha dərin inamla ona sarılırdı». Belə olduqda, Kommunist Partiyası dinlə 
mübarizədə taktikasını dəyişdi: NKVD bir tərəfdən, din adamlarını təqib edir, 
digər tərəfdən öz agentlərini dini təşkilatlara salırdı. 
Alman faşizmi ilə üzbəüz qalan Stalin yaxşı bilirdi ki, tək kommunizm 
ideologiyası ilə sovet xalqını hərbə səfərbər edə bilməyəcək. Odur ki, o «dini 
təşkilatların təkrar qurulmasına müsaidə etdi…». Ə.Yurdsevər göstərir ki, hərb 
sona yetən kimi, bolşeviklər din üzərinə yenə hücuma keçdilər. Publisist konkret 
faktlara, qəzet, jurnal materiallarına müraciət edir, sovetlərin din əleyhinə 
mübarizədə ortaya qoyduqları «dəlilləri», «elmi müddəaları» alt-üst edir və yazır 
ki, bütün təqiblərə rəğmən din bundan sonra da mübarizələrdən müzəffər 
çıxacaqdır. «Çünki tarix boyunca heç bir qüdrət dini ortadan qaldıra bilməmişdir. 
Və Sovet rejimi də buna əsla müvəffəq olmayacaqdır». 
Ə.V.Yurdsevər yaradıcılığı mühacirət irsinin ciddi nümunələrindəndir. Onun 
toplanılması, nəşri, daha geniş araşdırılması öz tədqiqatçılarını gözləyir. 
 
AMEA, akad. Z.Bünyadov adına    
ġərqĢünaslıq Ġnstitutu 
Elmi araĢdırmalar (elmi-nəzəri  
məqalələr toplusu), № 3-4, 2004. 
 
 
 
 
 
Mustafa Haqqı Türkəqulun publisistikası 
 
Mustafa Haqqı Türkəqul publisistikasının əsas mövzusu Azərbaycan 
musiqisi, onun tarixi, inkişafı mərhələləridir. Lakin istedadlı qələm sahibi musiqiyə 
xalqın tarixindən, onun həyat və düşüncə tərzindən kənar sənət növü kimi 
yanaşmır, əksinə, o, musiqini xalq tarixinin bir parçası hesab edir. M.H.Türkəqulun 
«Azərbaycan»da (1952, Ankara) bu mövzuda dərc olunmuş məqalələrindən 
«Azərbaycan musiqisi», «Azərbaycan musiqisinin beşiyi Qarabağ», «Azərbaycan 
istiqlalı və musiqisi», «Koroğlu» ilk dəfə necə təmsil edildi» söz açmazdan əvvəl, 
qeyd etmək yerinə düşərdi ki, Mustafa Türkəqul Ankaradakı Azərbaycan Kültür 
Dərnəyinin fəal üzvü kimi müxtəlif mədəni-kütləvi tədbirlərdə, konfranslarda 
 219 
Azərbaycan musiqisini təbliğ edir, onun tarixi, gözəllikləri, özünəməxsus 
xüsusiyyətləri haqda bilgilər verirdi. M.H.Türkəqulun bu mövzudakı məqalələri 
indi də maraq doğurur, diqqət çəkir. «Azərbaycan musiqisi» adlı məqalədə müəllif 
yazır: «Babalarımız musiqi – ruhun qidasıdır» demişlər. İnsanların gündəlik 
həyatında havaya, suya, qidaya ehtiyacı olduğu kimi, ədəbiyyat, incəsənət və 
musiqiyə də ehtiyacları vardır. Musiqi acının və düşüncənin tərcümanı olduğu 
qədər, nəşənin və sevginin də tərcümanıdır». 
M.H.Türkəqul musiqi ilə bağlı söylədiklərini əsaslandırır, oxucunu inandırır. 
(O, musiqiyə dair ingilislərin atalar sözünü misal gətirir, alman filosofu Kanta 
müraciət edir, qədim yunan filosofu Əflatunun məşhur «idman bədən üçün nə isə, 
musiqi də ruh üçün odur» deyiminə istinad e0dir. Bütün bunlara görə, M.Türkəqul 
oxucunun nəzərində təkcə musiqi tədqiqatçısı kimi yox, həm də kamil publisist 
kimi qalır. O yazır ki, Azərbaycanın millətçi şair və dramaturqu mərhum Cəfər 
Cabbarlı «ney çalınarkən, ölülərin dirilmədiklərinə təəccüblənirəm» - deyə 
musiqinin qeyri-adi qüdrətinə işarə vurmuşdur. İstedadlı qələm sahibi daha sonra 
qəzəlxan Əliağa Vahidin irsinə müraciət edir. O, musiqi ilə əlaqədar söylədiyi 
fikirləri ifadə etmək üçün musiqi qədər zərif, ruh oxşayan kövrək mənbələrdən 
sitat gətirir, incə, təravətli, oynaq sözlər seçir. 
M.Türkəqul musiqinin faydasından bəhs etməklə kifayətlənmir, onun 
yaranma tarixi, səbəbləri, inkişaf yolları haqqında fikir və mülahizələr söyləyir. 
Qeyd edir ki, musiqinin tarixi bəşər tarixi ilə bir başlayır. İbtidai insanlar öz hiss və 
həyəcanlarını rəqslə ifadə etmişlər, daha sonra söz sənəti meydana çıxmışdır ki, bu 
da duadan yaranmışdır. Arxeoloji qazıntılar qədim yunanların, misirlilərin, 
şumerlərin, çinlilərin yüksək musiqi mədəniyyətinə sahib olduqlarını təsdiqləyir. 
Məqalə müəllifi daha sonra qədim əsatir və əfsanələrdə musiqi ilə bağlı 
səhnələrdən sitatlar gətirir. 
Türk musiqi tarixindən bəhs edən müəllif qədim Çin mənbələrinə, prof. 
Fuad Köprülüyə, fransız alimi Lois Lolaya, IX əsrin ən böyük musiqi ustadı, 
Azərbaycan türkü Əbdülqadir Marağalıya, prof. Ziya Göyalpa istinad edərək, 
Azərbaycan türk musiqisinin özəlliklərindən ətraflı söz açır, islamiyyətin 
qəbulundan sonra musiqimizin də ümumi islam mədəniyyəti içərisinə girdiyini, 
qismən ortaq musiqinin yarandığını qeyd edir. 
M.Türkəqul Azərbaycan musiqisini tarix, texnika, çalınış və söyləniş 
baxımından üç qrupa bölür: xalq musiqisi, klassik musiqi və modern musiqi. 
Klassik Azərbaycan musiqisi kimi muğamlar və muğamatların rənglərindən bəhs 
edən müəllif bəzi tədqiqatçıların bu musiqinin farslardan götürülməsi barədə 
mülahizələrini faktlarla təkzib və rədd edir. O yazır: «…muğam türklərin, ərəblərin 
və farsların müştərək malı olmaqla bərabər, Azərbaycan türkləri muğamı inkişaf 
etdirmiş, gözəlləşdirmiş, buna bir çox gözəl məqamlar əlavə etmişlər. Məsələn, 
«Orta segah», «Yetim segahı», «Mirzə Hüseyn segahı», «Qarabağ şikəstəsi», 
«Kərəmi», «Koroğlu» və s. sırf Azərbaycana xas olan muğamlardır». Azərbaycan 
muğamlarının fars muğamlarından fərqli olaraq oynaq, lirik və mürəkkəb olduğunu 
yazan müəllif fikirlərini əsaslandırır, daha sonra klassik musiqimizin əsasən 12 
muğam üzərində qurulduğunu qeyd edir. 
 220 
M.H.Türkəqul bir sıra tədqiqatçıların muğamların ifa edildiyi tar və 
kamançanın farslara məxsusluğu barədə iddialarının da yanlış olduğunu göstərir. O 
yazır: «Bu iddianı qəbul etməməklə bərabər, deyə bilərik ki, biz bu alətləri, 
xüsusilə tarı İrandan almış olsaq belə, bunlar İranda bəsit qaldığı halda, 
Azərbaycanda inkişaf etdirilmiş və mükəmməl bir alətə çevrilmişdir. Yox, əgər 
İran bizdən almış isə, o halda tar orada inkişaf etməmiş, tamamilə bərbad vəziyyətə 
salınmışdır. Zira Azərbaycanda tar 12-14 telli və müntəzəm pərdəli olduğu halda, 
İranda 6 telli və qeyri-müntəzəm pərdəlidir». M.Türkəqul tarzən və xanəndələrdən 
Sadıqcan, Qurban Pirimli, Cabbar Qaryağdıoğlu, Mirzə Hüseyn, Şəkili Ələsgər, 
Keçəçi oğlu Məhəmməd, Məhəmməd Fərzəli, Seyid Şuşalı, İslam Şuşalı, Xan 
Şuşalı, Həqiqət xanım, Cahan xanım Talışlı və s. kimi sənətkarların muğamı 
özünəməxsus tərzdə ifa etdiklərini yazır. 
O, daha sonra Azərbaycan klassik musiqisinin inkişafında, yeni mərhələyə 
qədəm qoymasında, klassik musiqi ilə xalq musiqisinin sintezində, xalq çalğı 
alətlərinin təkmilləşdirilməsi sahəsində böyük Ü.Hacıbəylinin misilsiz 
xidmətlərindən, C.Cabbarlının «Qız qalası» poeması əsasında Əfrasiyab 
Bədəlbəylinin eyni adlı balet yazmağından ətraflı söz açır, Müslüm Maqomayev, 
Asəf Zeynallı, Səid Rüstəmov, Cahangir Cahangirov, Fikrət Əmirov, Qara 
Qarayev kimi bəstəkarların uğurlarından bəhs edir. 
Klassik musiqidən ilhamla, eyni zamanda bir professional kimi söz açan 
M.Türkəqul xalq və modern musiqisindən də geniş bəhs edir. M.H.Türkəqulun 
«Azərbaycan musiqisinin beşiyi Qarabağ» adlı məqaləsi Qarabağın, xüsusilə 
Şuşanın musiqi mərkəzinə çevrilməsi ilə bağlı maraqlı mülahizələri ilə yadda qalır. 
Özü də bu fikirlər fərziyyə yox, faktlarla əsaslandırılan tutarlı, dolğun 
mühakimələrdir. Müəllif bir çox mötəbər mənbəyə, o cümlədən prof. Zəki Vəlidi 
Toğanın «Ümumi türk tarixinə giriş» adlı kitabına, «İslam ensiklopediyası»na 
(Mirzə Balanın «Qarabağ» məqaləsi), digər məxəzlərə müraciət edir, mədəniyyət 
beşiyi Şuşanın və ümumiyyətlə, Qarabağın tarixi, yetişdirdiyi böyük simalar 
barədə qürurla söz açır. 
«Azərbaycan istiqlalı və musiqisi» adlı məqaləsi ilə Mustafa Həqqi Türkəqul 
əvvəlki yazılarında olduğu kimi, yalnız musiqişünas deyil, həm də istiqlal uğrunda 
mübarizə aparan publisist-mücahid kimi çıxış edir. O, Azərbaycan türklərinin yüz 
ilə yaxın bir zaman içərisində rus imperialistlərinə qarşı ictimai-siyasi, iqtisadi və 
mədəni sahədə uzun və çətin bir mübarizə apardıqdan sonra 28 May 1918-ci ildə 
Şərqdə tam demokratik əsaslara dayanan ilk cümhuriyyəti qurmağa nail olduqlarını 
və bu hökumətin qısa müddətdə bütün sahələrdə olduğu kimi, mədəniyyət 
sahəsində də uğurlu islahatlar həyata keçirdiyini göstərir. «Bir millətin 
mədəniyyətində başlıca amillərdən biri də onun musiqisidir» - yazan M.Türkəqul 
milli hökumət zamanı bu sahənin inkişafına xüsusi diqqət, qayğı göstərilməsindən 
bəhs edir. 1918-ci il 31 mart qırğını zamanı vəhşi ermənilər insanların qanını 
içməklə kifayətlənməmiş, bir çox tikililər kimi Bakıdakı teatr binasını da 
yandırmışdılar. O zaman milli hökumət indiki Opera Teatrının binasını satın 
alaraq, dram və opera teatrlarını orada yerləşdirdi. Böyük bəstəkar Ü.Hacıbəylinin, 
Müslüm Maqomayevin, Zülfüqar Hacıbəylinin opera, operetta və b. əsərləri uğurla 
ifa olundu, «Övraqi nəfisə» adlı mədəniyyət jurnalı nəşrə başladı. M.Türkəqul acı 
 221 
təəssüflə bildirir ki, 27 aprel 1920-ci il istilası milli hökumətin islahatlarını 
yarımçıq qoydu. Sovet rejimi dövründə milli musiqi də təcavüzə məruz qaldı, rejim 
musiqi alətlərini, klassik və xalq musiqisini qadağan edən addımlar atdı. Bütün 
bunlara baxmayaraq, böyük Ü.Hacıbəyli başda olmaqla, milliyyətçi Azərbaycan 
bəstəkarları nəinki musiqimizi məhv olma təhlükəsindən xilas edə bildi, hətta onun 
inkişafına da nail oldular. 
«Azərbaycan»ın ilk illərində onun aparıcı yazarlarından sayılan 
M.H.Türkəqulun məqalələrinin əsas mövzusu musiqi olsa da, onun sonrakı 
yaradıcılığı yeni çalarla zənginləşir, daha böyük maraq və əhəmiyyət kəsb edirdi. 
Bu mənada müəllifin «Koroğlu» ilk dəfə necə təmsil edildi» məqaləsi diqqəti 
çəkir. Burada o, Azərbaycan klassik musiqisinin yaradıcısı, bütün zamanlarda 
xalqımızın fəxr edəcəyi korifeyi Ü.Hacıbəylinin həyat və yaradıcılığının bəzi 
məqamlarına nəzər salır, «Koroğlu» operasının səhnə taleyini, uğurlarını 
işıqlandırır. Məqalə 30-cu illər Azərbaycan tarixinin tədqiqi və dəyərləndirilməsi 
baxımından da maraq doğurur. Müəllif yazını belə başlayır: «1937. Məşhur 
«təmizləmə» ili. Azərbaycan tarixinin ən qara günlərini yaşamaqdaydı. 17 ildən 
bəri məmləkətdə hakim olan istilaçılar hər cür təzyiq, qətl və soyğunçuluqdan əl 
çəkməmiş, minlərcə ziyalıya milliyyətçi damğası vuraraq, amansızca məhv 
etmişlər. Bu gün görüşdüyümüz adam ertəsi gün yoxa çıxır, hər kəs qorxu və təlaş 
içərisində yaşayır. O, günlərdə ən çox təhlükəli durumda olan və hər an məhv 
edilməsi gözlənilənlərdən biri də böyük bəstəkar Hacıbəyli idi… Üzeyir bəyin 
çarlıq, sonra da Milli Cümhuriyyət dövrlərindəki milli fəaliyyəti və yaradıcılığı 
qızıl imperialistlərcə hələ unudulmamışdı». «Azərbaycan milli musiqisinin 
yaşamasını təmin edən Üzeyir bəy»in əsərləri repertuardan çıxarılmış, yaratdığı 
Konservatoriyanın müdirliyindən uzaqlaşdırılmışdı. 
Müəllif Üzeyir bəyin «təmizləmə» əməliyyatından kənarda qalmasını 
rejimin təbliğata verdiyi önəm sayəsində mümkün olduğunu qeyd edir. Belə ki, 
1937-ci ildə – Azərbaycanda «təmizləmə» bütün qüvvəsi ilə davam etdiyi dövrdə 
Moskvada Ukrayna və Gürcüstan respublikalarının sözdə kültür həftəsi keçirilir. 
Sovet xalqlarının «müvəffəqiyyətlərindən», «milli mədəniyyətlərin inkişafından» 
dəm vurulurdu. İndi də Kreml bir tərəfdən, illər uzunu minlərcə azərbaycanlı 
ziyalını məhv etdiyini ört-basdır etmək, digər tərəfdən, sovet sistemi sayəsində 
Azərbaycan mədəniyyətinin, xüsusilə musiqisinin inkişaf etdiyini bütün dünyaya 
göstərmək istəyirdi. Odur ki,   1938-ci ildə Moskvada Azərbaycan mədəniyyət 
həftəsinin məhz Ü.Hacıbəylinin iştirakı ilə keçirilməsi nəzərdə tutulmuşdu. 
M.Türkəqul bunun səbəbini belə açıqlayır: «Çünki Üzeyir bəyi Azərbaycan 
musiqisindən, Azərbaycan musiqisini də Üzeyir bəydən ayırmaq imkan xaricində 
idi. 1937-ci ilə qədər Azərbaycanda Üzeyir bəydən başqa yalnız iki opera müəllifi 
vardı ki, onlardan biri Müslüm Maqomayev, digəri də türk olmayan Gliyer idi. 
Yəni mövcud opera əsərlərinin çoxu, eyni zamanda konsert parçaları və xor 
repertuarı da ümumiyyətlə, Üzeyir bəyin əsərləri idi». 
M.H.Türkəqul yazır ki, Ü.Hacıbəylinin məhv olunması fikrindən vaz 
keçildikdən sonra opera sənətinin şah əsəri sayılan «Koroğlu» əsərinin təmsilinə də 
icazə verildi. Məqalə müəllifinə «Koroğlu»nun premyerasında iştirak etmək 
bəxtiyarlığı nəsib olmuşdur. «Bu tədbir 30 aprel 1937-ci ildə Bakının 
 222 
M.F.Axundzadə adına Azərbaycan Opera və Balet Teatrında gerçəkləşdirilirdi. O 
axşam Koroğlu rolunu Bülbül, Nigarı Gülarə xanım, Həsən xanı Məhəmməd Tağı 
Bağırzadə, İbrahimi Mustafazadə, Həmzəni Hüseynzadə, Koroğlunun atasını 
Zülfüqar Sarızadə ifa etdilər. Təmsilin rejissoru Hidayətzadə, rəssamı Rüstəm 
Mustafazadə, dirijoru bəstəkarın özü idi». Bütün bunları qeyd etdikdən sonra, 
M.H.Türkəqul operanın məziyyətlərindən, səhnə uğurundan geniş bəhs edir və 
yazır ki, əgər Üzeyir bəy bütün həyatı boyu yalnız «Koroğlu» operasını yazmış 
olsaydı, yenə o tək bu əsəriylə yüksək sənətkar vəsfini qazanmış olardı. 
M.Türkəqul məqaləsini belə bitirir: «İstiqlal aşiqi azəri türklərinin bir simvoluna 
çevrilən «Koroğlu» əbədiyyən yaşayacaq və bizə daim böyük yaradıcısını 
xatırladacaqdır». 
 
         «Qobustan» sənət toplusu, № 4, 2004. 
 
 
 
 
 
 
 
 
 
YUBĠLEYLƏR, TƏBRĠKLƏR VƏ PORTRETLƏR 
 
 
70 yaĢlı «Ġstiqlal» 
 
Azərbaycanın müstəqilliyi uğrunda ideoloji mücadilə tarixində misilsiz 
xidmətlər göstərmiş «İstiqlal» qəzetinin nəşrindən 70 il keçir. Berlində on gündən 
bir buraxılan qəzetin ilk nömrəsi 1932-ci ilin yanvarında işıq üzü görmüşdür. 
İkinci nömrəsindən etibarən «İnsanlara hürriyyət, millətlərə istiqlal» şüarı ilə çıxan 
qəzet 1934-cü ilədək nəşrini davam etdirmişdir. 
M.Ə.Rəsulzadənin redaktorluq (baş mühərrir) etdiyi qəzetdə mühacirət 
publisistikasının parlaq nümunələri öz əksini tapmışdır. Mirzə Bala Məmmədzadə, 
Mir Yaqub, Hilal Münşi, Mustafa Vəkilli, Əli Azəri və digər qələm sahibləri öz 
yazılarında bir tərəfdən sovet rejimini, imperiyanın Azərbaycanda həyata keçirdiyi 
istila siyasətini kəskin tənqid atəşinə tutur, onun mütləq iflasa uğrayacağını inamla 
bildirir, digər tərəfdən mühacirlər arasında Azərbaycan mədəniyyətini, 
ədəbiyyatını təbliğ edirdilər. 
Mühacirət nəşrlərimizin İstanbul dövründən sonra «İstiqlal» qəzeti xaricdə 
Azərbaycanlıların təşkilatlanması, səfərbər olunması və birgə fəaliyyətində böyük 
rol oynamışdır. Yeri gəlmişkən qeyd edək ki, (1922-1931-ci illər ərzində 
İstanbulda buraxılan «Yeni Qafqasya» (cəmi 100 nömrə), «Azəri-Türk» (cəmi 20 
 223 
nömrə), «Odlu yurd» (cəmi 32 nömrə) məcmuələrinin, «Birdiriş» qəzetinin (cəmi 
58 nömrə) yerinə yetirdiyi məramı «İstiqlal» qəzeti şərəflə həyata keçirmişdir. 
 
        «Ədəbiyyat qəzeti» 
              1 mart 2002 
 
 
«Azərbaycan yurd bilgisi» - 70 
 
Mühacirət mətbuatı tarixində «Azərbaycan yurd bilgisi» jurnalının xüsusi 
yeri və rolu olmuşdur. 1932-ci ilin yanvar ayında çıxan ilk nömrəsində «Bir neçə 
söz» adlı proqram məqaləsində göstərilir ki, jurnalın məqsəd və qayəsi yalnız 
Azərbaycanla bağlı tədqiqatlar aparmaq yox, həm də bu ölkəni irqdaş və mühiblərə 
tanıtmaqdır. «Prof. Köprülüzadə M.Fuad, prof. A.Z.Validi, dr.Hacızadə Mirzə, 
dr.Ağaoğlu Mehmet, assis.Əbdülqadir Bəylərin iştirakı ilə ayda bir dəfə nəşr 
olunan» jurnal elə ilk nömrələrindən elmi və ədəbi ictimaiyyətin diqqətini cəlb 
etdi. 
«Azərbaycan yurd bilgisi»nin mövzu dairəsi geniş və rəngarəngdir: 
Azərbaycan ədəbiyyatı, dili, tarixi, coğrafiyası, iqtisadiyyatı və s. Bundan əlavə, 
digər türkdilli xalqların ədəbi irsi də jurnalda geniş araşdırılır. Bəzi tədqiqatçılar 
nəşrin siyasi mövzulara qətiyyən toxunmadığını iddia etsələr də, zənnimizcə, bu 
belə deyildir. 
Azərbaycan Xalqa Cümhuriyyəti və istiqlal mücadiləsi ilə bağlı jurnalın dərc 
etdiyi çoxsaylı yazılar fikrimizi təsdiqləyir. «Azərbaycan yurd bilgisi» jurnalının 
mühacirətdə Azərbaycan ədəbiyyatşünaslığının inkişafında, ədəbi-mədəni irsin 
tədqiqində və təbliğində əvəzsiz xidmətləri olmuşdur. 
 
        «Ədəbiyyat qəzeti» 
              8 fevral 2002 
 
 
Sənət, dil, vətən və vətəndaĢlıq məktəbi 
 
 
XIX əsrin sonlarına doğru vur-tut 2 ilə yaxın bir müddətdə nəşr olunan və 
milli mətbuatımızın ilki sayılan «Əkinçi» ədalət, cəhalət, mövhumat 
məngənəsində, qaranlıq cəmiyyətdə boğulan Azərbaycan xalqının elm, tərəqqi, 
təhsil və mədəniyyət yoluna əbədi işıq saçan şimşəyə bənzəyir. «Əkinçi»nin 
toxumundan cücərən «Şərqi-rus», «Həyat», «Füyuzat» və digər mətbu orqanlar 
ulusun həyat və düşüncə tərzinə növbəti təkan verdilər, milli şüur və özünüdərkin 
inkişafında misilsiz xidmət göstərdilər. Mətbuat tarixinin tədqiqatçısı kimi qəti 
qənaətdəyəm ki, son 75 ildə ədəbi-mədəni-mənəvi irsimizin saxlanılmasına, 
təbliğinə və bu xəzinənin zənginləşməsinə «Ədəbiyyat qəzeti» qədər xidmət 
göstərmiş ikinci mətbu orqan olmamışdır. 
 224 
1934-cü ildə – repressiya tufanının yaxınlaşdığı zaman ilk nömrəsi işıq üzü 
görən qəzetin nəşri tarixində ictimai-siyasi həyatda təbəddülatlar, burulğanlar, 
fırtınalar olmuşdur. «Ədəbiyyat qəzeti» sözün, sənətin keşiyində səngərdə sərhədi 
göz qırpmadan qoruyan əsgər kimi durmuşdur. Qəzet bəzən intriqalar, ideoloji, 
hətta şəxsi münasibətlərə aydınlıq gətirmək üçün meydana çevrilmiş, ondan kimi, 
yaxud kimləri isə aradan götürmək üçün vasitə kimi istifadəyə də cəhd 
olunmuşdur. Lakin başlıca ideyaya, ana xəttə xələl gəlməmişdir: klassik və müasir 
ədəbi irs təbliğ olunmuş, yeni əsərlər dəyərləndirilmiş, ədəbi məhsulun dili, üslubu, 
sənətkarlıq problemləri, ideya-məzmun məsələlərinə münasibət bildirilmişdir. 
«Ədəbiyyat qəzeti»nin xidmətlərindən söz açanlar qəzetin ədəbi mühitlə nəfəs 
aldığını, qələm əhlini səfərbər etdiyini, istiqamətləndirdiyini, müəyyən məsələ 
barədə ictimai rəyin formalaşmasına təsir göstərdiyini, gənclərə qayğı ilə 
yanaşdığını, istedadlara meydan verdiyini, əlinə yenicə qələm alan şairi, yazıçını, 
publisisti, tərcüməçiləri pərvazlandırdığını haqlı olaraq dönə-dönə qeyd edirlər. 
Amma qəzetin fəaliyyətinə bir qədər geniş aspektdə nəzər salanda və onun mətbuat 
tarixindəki yeri və rolunu müəyyənləşdirmək istədikdə, bu nəticəyə gəlirsən: 
«Ədəbiyyat qəzeti»nin hər yeni nömrəsi ayrılıqda ədəbi prosesin bir çırpıntısı, 
ədəbi düşüncənin əks-sədasıdır. Lakin bütövlükdə o bir salnamədir, xəzinədir. 75 
yaşlı «Ədəbiyyat qəzeti» Azərbaycan ədəbiyyatının 1000 illik yazılı söz sənətini, 
yaşı bilinməyən şifahi söz yaradıcılığını özündə yaşadan bir ensiklopediyadır. Bu 
qəzet sənət, dil, vətən və vətəndaşlıq məktəbidir. Bu qəzet, təkcə ədəbiyyatın yox, 
bütövlükdə Azərbaycan tarixinin əvəzolunmaz mənbəyi, məxəzidir. Bu xəzinənin 
yaradılmasında iştirak edən, lakin bu gün həyatda olmayan insanların ruhu daim 
şad olsun – deyirik, onların xələflərinə isə müqəddəs məramda uğurlar arzulayırıq. 
Fikrimcə, qəzetin yubileyinə ən gözəl töhfə onun 4 minə yaxın nömrəsinin 
tam mətninin kitab şəklində nəşr etdirilməsi olardı. Bu sahədə təcrübə və parlaq 
nümunə isə vardır (Əziz Mirəhmədov. «Əkinçi», 1875-1877. Tam mətni. Bakı, 
1970. Azərbaycan Dövlət Nəşriyyatı).  
 
              “Ədəbiyyat qəzeti”, 
18 dekabr 2009 
 
Dədə Qorqud vəfası 
 
Yaxın günlərdə təsviri sənət sahəsində Dədə Qorqud obrazının yaradılması 
ilə bağlı rəssamlar arasında keçirilən açıq müsabiqəyə yekun vurulacaq. Təqdim 
olunmuş 60-a yaxın işin qalibləri elan ediləcək. Bu xəbər eposla əlaqədar bəzi 
qeydləri qələmə almağıma səbəb oldu… 
«Kitabi – Dədə Qorqud» haqqında son 3-4 ildə təkcə respublikamızda 
onlarca kitab, yüzlərlə məqalə yazılmış, bu zaman eposun ünvanına lüğətimizdəki 
ən dürlü sözlər söylənilmiş, bəşər sivilizasiyanın nadir incilərindən olan bu oğuz 
dastanları Adəmdən üzü bəri yaranan söz xəzinəsinin möhtəşəm nümunələri ilə 
yan-yana qoyulmuş, müqayisə edilmişdir. Lakin elə bil, «Kitab»a yaxınlaşdıqca, o 
bizdən uzaqlaşır. 
 225 
Eposla bağlı bəzi suallar öz cavabını birmənalı şəkildə tapsa da, bir sıra 
məqamlar açıqlanmaq üçün növbədədir. 
Dastanın yarandığı yer və hadisələrin cərəyan etdiyi coğrafi ərazi, «Kitabi-
Dədə Qorqud»un sahibi və müəllifi bu gün azərbaycanlı adlanan millətin, eposun 
formalaşdığı məkanın əsasən həmin millətin məskunlaşdığı ərazilərin olduğu 
mübahisə predmeti deyil: tədqiqatçıların ən sanballı, nüfuzlu nümayəndələrinin 
əksəriyyəti bu qənaətdə birləşir. 
Dədə Qorqudun tarixi şəxsiyyət olub-olmaması maraqlı və mübahisəli 
mövzu olsa da, dastanların varlığı, yaranması və kimə mənsubluğu məsələsində 
həlledici deyildir. Olsa-olsa, bəzi tədqiqatçıların hərdən aşıqsayağı gəzişməsidir. 
Dastanın boylarının sayı. Burada da əksəriyyətin fikri yekdildir: epos 12 
yox, daha çox boydan ibarət olmuşdur. 
Eposda islam elementləri. İslamın ilk dövrlərində yaranan klassik ədəbi 
nümunələr və onlarla müqayisədə dastanın islamla bağlılığı təsdiq edir ki, burada 
islami ünsürlər kifayət qədər əsaslıdır, lakin yazıya alındığı zaman əlavələr edildiyi 
ilk baxışdan hiss olunur. 
Dastanın yarandığı dövr və yaşı. Eposətrafı mübahisələrin əsas 
mövzularındandır. Bəzən bu əsərin yaşını bizim eradan əvvəllərdə də axtarırlar. 
Bəlkə də, haqlıdırlar. Amma fikrimizcə, dastanın tədqiqat və bir qədər səy 
göstərərək yazıya köçürüldüyü tarixi dəqiqləşdirməklə kifayətlənməli, onun 
yaranması ilə bağlı yuvarlaq rəqəmlər axtarışına son qoyulmalıdır. Əks təqdirdə 
rəqəmlərin yarışı Dədə Qorqudu sonsuzluğa apara bilər: biri ona 1300, digəri 1500, 
başqa birisi 5000 yaş verəcəkdir. 
Necə olmuşdur ki, müxtəlif dastan, nağıl, miflər dildən-dilə ötürülərək 
əsrlərə yol yoldaşı olmuş, onların qəhrəmanlarının adı ən azı insanların adlarında 
əbədiləşmişdir. Bu dastandakı boylar, orada cərəyan edən hadisələr isə yalnız 
yazılarda qorunmuşdur? 
Necə olmuşdur ki, tək Azərbaycanın yox, bütün türk dünyasının ana kitabı 
olan «Kitabi-Dədə Qorqud» dastanı tarix səhnəsindən və ədəbi aləmdən səssiz-
izsiz tədric edilmişdir? Necə olmuşdur ki, şifahi sözün yazıya köçürüləndən sonra 
yaşamaq şansı daha da artdığı halda, yüz illərlə ağız ədəbiyyatında dildən-dilə 
gəzən epos sonuncu dəfə (XV-XVI əsrlər) köçürüldükdən sonra unudulmuşdur? 
Və həm də yazı nümunəsi niyə və necə didərgin salınmışdır? Bəlkə də bu suallara 
insan təxəyyülünə dövrün təbəddülatlarının nəticələrini cəlb etməklə müəyyən 
cavablar vermək olar. Lakin daha çətin suallar da var. Necə olmuşdur ki, dastanın 
Avropada ilk tərcüməsindən, tədqiqindən onlarca il keçdikdən sonra onun sorağı 
türk dünyasına çatmışdır? Təəssüf ki, dastanın yubileyindən əvvəl də, sonra da bu 
cür suallar öz qüvvəsini itirmədi. 
Bununla belə, eposun Bakıda qeyd olunan yubileyi bir neçə cəhətdən çox 
faydalı oldu. Ən əvvəl müstəqil Azərbaycan özünün şah əsərini, mənəvi dayağını, 
dirəyini, bir qədər pafosla desək, ideoloji, ədəbi-mədəni bazasını ortaya qoydu və 
bunu bütün dünyaya bəyan etdi. 
«Kitabi-Dədə Qorqud» dastanının yubileyi şəhərin mədəni həyatını, ab-
havasını, teleekranı, radio dalğalarını, qəzetlərin səhifələrini qısa müddətə olsa da, 
təmizlədi. Dedi-qodu, pornoqrafik materiallar, siqaret reklamları kölgədə qaldı. 
 226 
Dədə Qorqud nəfəsi, səsi-sorağı neçə-neçə ölkəyə yayıldı. Kimin üçün 
bayrama, kimin üçün dərsə, kimin üçün isə ilham mənbəyinə çevrildi. Tədbirə 
dəvət olunan tanınmış elm xadimlərindən biri (bəzi mülahizələrə görə ad, 
familiyasını çəkmirik) yubiley tədbirlərində, heç olmasa, plenar iclasların birində 
çıxış etmək istəyini israrla bildirirdi. Söyləyəndə ki, buna heç kim etiraz etməz, 
amma təmsil etdiyiniz ölkədə dastan tədqiq olunubmu, onun haqqında ədəbi 
ictimaiyyətin hər hansı bir məlumatı varmı, nəhayət, eposla bağlı bircə məqalə dərc 
edilibmi? O, təəssüflə başını buladı. Gözlərimdəki sualı isə oxumamış deyildi: 
«Onda nə danışacaqsınız?» Həmsöhbətimin söz verməkdən başqa çarəsi qalmadı: 
- Qısa müddətdə Dədə Qorqudu öz ölkəmdə tanıdacağıma söz verirəm. 
Dədə Qorqud neçə yüz il bundan əvvəlki kimi yenə öz xalqına, ulusuna 
sədaqətlə xidmət etməkdədir. Bu dəfə xalq da ona öz sədaqətini (eposun 50-ci 
illərdə aldığı bəraətinin təbii davamı kimi) nümayiş etdirdi. Əslində, «Kitabi-Dədə 
Qorqud» dastanının öyrənilməsi, araşdırılması, təbliğ olunması elə xalqın özünün 
təsdiqidir. 
          1999 
  . 
 
 
 
Hörmətli Elçin müəllim! 
 
 
 Sizi ad gününüz münasibəti ilə səmimi qəlbdən təbrik edirəm, Sizə möhkəm 
cansağlığı, uzun ömür, yaradıcılığınızda, müstəqil Azərbaycanın dövlət quruculuğu 
sahəsindəki fəaliyyətinizdə yeni-yeni uğurlar arzulayıram. 
Həyatımın, fəaliyyətimin formalaşmasında müstəsna rol oynayan tək-tək 
adamlardansınız ki, Sizin haqqınızda yazmaq üçün əlimə qələm alanda beynimlə 
barmaqlarım – qələm arasındakı məsafə kiçilir, demək olar ki, itir, yox olur. 
Düşündüklərim necə varsa, eləcə, dərhal, korrektəsiz-filansız sətir-sətir vərəqlərə 
köçür… 
Siz Azərbaycanın ədəbi-mədəni, ictimai-siyasi həyatında parlaq, silinməz iz 
buraxmış, tariximizə adınızla, əməlinizlə əbədi möhür vurmuş 
şəxsiyyətlərdənsiniz. Siz Azərbaycan tarixində və Azərbaycanlıların qəlbində 
əbədi yaşamaq haqqını çoxdan qazanmısınız: 
- 60-cı illər ədəbi nəslinin, nəsrinin qüdrətli simalarından biri kimi; 
- mahir romançı, görkəmli dramaturq, qeyri-adi təhlil və təfəkkür qabiliyyəti 
olan tənqidçi-alim, peşəkar publisist kimi; 
- təkpartiyalılıq, hətta çoxpartiyalılıq (müstəqillik) dövründə Azərbaycanın 
ədəbi, ictimai-siyasi həyatında səfərbəredici, istiqamətverici, ideya və ilhamverici 
rol oynayan AYB-nin fəaliyyətində əvəzsiz yeri olan qələm, kəlam və söz sahibi 
kimi; 
- müstəqillik və dünya Azərbaycanlılarının həmrəyliyi uğrunda mübarizənin 
azadlıq hərəkatının ideoloqlarından, təşkilatçılarından biri kimi:  
 227 
- 1990-cı il qanlı 20 Yanvar faciəsi, o dövrdə Azərbaycanda, o cümlədən 
Dağlıq Qarabağda gedən proseslər, xüsusilə erməni separatizmi, vandalizmi barədə 
xaricdə obyektiv fikir formalaşmasında, informasiya blokadasına alınmış 
ölkəmizin haqq səsinin dünya ictimaiyyətinə çatdırılmasında müstəsna rol oynayan 
«Vətən» Cəmiyyətinin və onun «Odlar yurdu» qəzetinin rəhbəri kimi; 
- hələ Sovet dönəmində Azərbaycan-Türkiyə ədəbi-mədəni əlaqələrinin 
təməlçilərindən, sonralar bu münasibətləri yeni inkişaf mərhələsinə qaldıran yazıçı-
publisist, dövlət xadimi kimi; 
- müstəqil Azərbaycanın yeni dövlət quruculuğu işinə, xüsusilə təhsil, elm, 
səhiyyə və sosial problemlər sahəsinə uzun illər və fasiləsiz rəhbərlik edən şəxs 
kimi; 
- müstəqil Azərbaycanın ilk ali dövlət mükafatları ilə təltif edilən 
yazıçılardan biri kimi. 
Mən bunları sadalarkən tarixə, xronologiyaya, fəaliyyətinizin şaxələrinə və 
mərhələlərinə qismən də olsa, əməl etməyə çalışdım. Lakin bunlar hələ hamısı 
deyil. Sizin əsərlərinizin ölkəmizdə və xaricdə nəşri və onlara tükənməyən oxucu, 
ədəbi ictimaiyyətin marağı, hər biri mədəni həyatda hadisəyə çevrilən pyeslərinizin 
Azərbaycan teatrlarında və Türkiyədə möhtəşəm tamaşaları haqqında yazılıb, 
yazılır, yazılacaqdır. Ssenari və tərcümələriniz, müxtəlif irimiqyaslı tədbirlərdə, 
yubileylərdə, konfrans, simpozium, qurultaylarda dərin məzmunlu nitq və 
məruzələriniz... Sizin tərcümeyi-halınızın, ömür yolunuzun nə qədər maraqlı, 
şərəfli, zəngin, eyni zamanda iş qrafikinizin nə qədər gərgin olduğuna dəlalət edir. 
Bütün bunlar Sizin ədəbi-mədəni irsinizin dəyərinin, fəaliyyətinizin nəticələrinin, 
izinizin əbədiliyinin təsdiqidir ki, Siz bunlara parlaq istedad və fədakarlıqla nail 
olmusunuz. Allah-təala Sizin taleyinizə, bəxtinizə böyük dramaturq İlyas 
Əfəndiyevin oğlu olmaq, ən ali keyfiyyətlərə xas ata-ailə başçısı, müdrik, qayğıkeş 
baba və sadəcə gözəl insan olmaq səadəti də bəxş edib. 
Əziz Elçin müəllim! Bu gün Sizin ad gününüzdür. Ad gününüzü öz günü, öz 
sevinci hesab edənlər çox, lap çoxdur. Elə bilirəm ki, bu, Sizə ən böyük 
hədiyyədir. Bir daha Sizi təbrik edir, həmişə sağlam, gümrah olmağınızı 
arzulayıram. Bundan sonra da qələminiz iti, sözünüz kəsərli, keçərli olsun! Allah 
Sizi qorusun. 
 
 
 
Dərin hörmətlə,      Abid Tahirli 
         13.05.2010 
 
 
 
 
Hörmətli ġirməmməd Ağaməmməd oğlu Hüseynov! 
 
 Sizi – müasir Azərbaycan jurnalistlərinin müəllimi və ağsaqqalını anadan 
olmağınızın 80 illiyi münasibətilə səmimi qəlbdən təbrik edirik. 
 228 
 Siz hər bir vətəndaşa, hər bir jurnalistə örnək ola biləcək şərəfli ömür yolu 
keçmisiniz. Respublikanın ictimai-mədəni, mətbu həyatındakı coşqun fəaliyyətiniz, 
elmi-pedaqoji sahədəki xidmətləriniz ən yüksək qiymətə layiqdir.  
Çağdaş Azərbaycan mədəniyyətinin sütunları M.F.Axundov və H.Zərdabi, 
ictimai fikir və mətbuat tariximizin parlaq simaları Əhməd bəy Ağaoğlu, Əli bəy 
Hüseynzadə, Məmməd Əmin Rəsulzadə, Üzeyir bəy və Ceyhun bəy Hacıbəyli 
qardaşları, Cəlil Məmmədquluzadə, Haşım bəy Vəzirov kimi qələm və kəlam 
sahiblərinin irsi və idealları Sizin çağlayan, tükənməyən mənəvi qida mənbəyiniz 
olmuşdur.  
Siz Sovet rejimi və ideologiyasının hakim olduğu illərdə milli-mənəvi 
dəyərlərin daşıyıcısı və gənc nəslə ötürücüsü idiniz. Tələbələriniz auditoriyalarda 
Sizin azadlıq eşqi ilə çırpınan qəlbinizin səsi ilə kursdan kursa adlayırdılar. Bu gün 
həmin tələbələr müstəqil Azərbaycanın qurucuları sırasındadırlar və Sizinlə fəxr 
edirlər. Bu sözləri söyləyərkən jurnalistika fakultəsinə qəbul olunduğum 1980-ci 
ilin ilk tədris günü yadıma düşür. Dekan Şirməmməd müəllim auditoriyaya daxil 
olur, bizi salamlayır, təbrik edir və öz ilk tövsiyyələrini verir: yeməyinizə, 
sağlamlığınıza fikir verin, idmanla məşğul olun. Bir də ki, özünüzü maşından 
qoruyun. İnanıram ki, bu mühit sizin əksəriyyətinizi yaxşı jurnalist, o da olmasa, 
ən azı yaxşı vətəndaş kimi yetişdirəcək. Siz mühit dedikdə, o vaxt bizə dərs deyən 
və bu gün haqq dünyasında olan Mir Cəlal Paşayev, Nəsir İmanquliyev, Qulu 
Xəlilov, Famil Mehdi, Nurəddin Babayev, Xəlil Əlimirzəyev, Seyfulla Əliyev, 
Tofiq Rüstəmli, Əliş Nəbili kimi görkəmli elm, ədəbiyyat xadimlərinin, nüfuzlu 
pedaqoqların çalışdığı universitet həyatını nəzərdə tuturdunuz. Siz mühit dedikdə, 
bizə o vaxt dərs deyən və bu gün də Sizinlə çiyin-çiyinə çalışan Yalçın Əlizadə, 
Cahangir Məmmədli, Akif Rüstəmli, Nəsir Əhmədli kimi səriştəli, savadlı, tələbəni 
duyan, hiss edən, bütün varlığı ilə müəllim adını, şərəfini uca tutan pedaqoqları  
nəzərdə tuturdunuz. Bax, tələbələriniz Sizinlə fəxr edir dedikdə, bu sözləri, həm də 
Sizin timsalınızda bizə dərs demiş bütün müəllimlərimizə ünvanlayıram. 
Hörmətli Şirməmməd müəllim! Biz əminik ki, doğma Azərbaycanın 
tərəqqisi və çiçəklənməsi naminə bundan sonra da var qüvvənizlə çalışacaqsınız. 
Bu əlamətdar gündə Sizi bir daha təbrik edir, Sizə uzun ömür, möhkəm cansağlığı, 
yeni yaradıcılıq uğurları arzulayırıq.  
 
 
Hörmətlə: 
                          həmiĢə tələbəniz     Abid Tahirli     
 
 
 
Milli əczaçılığımızın fədaisi 
 
Müasir Azərbaycan səhiyyəsinin ağsaqqallarından biri, milli əczaçılığımız 
və tibb pedaqogikasının fədaisi, tibb elmləri doktoru, professor, Əməkdar elm 
 229 
xadimi Dursun Hüseynovun 90 yaşı tamam olur. Hər bir vətəndaşa, elmi-pedaqoji 
işlə məşğul olmağa başlayanlara örnək sayılan, şərəfli ömür yolu keçən Dursun 
müəllim illər uzunu çalışdığı sahələrdə coşqun fəaliyyət göstərmişdir. 
Azərbaycanın, o cümlədən qədim Qəbələnin qəhrəmanlıqla dolu tarixi, 
böyük mədəni sərvəti, füsunkar təbiəti Dursun müəllimin tükənməz mənəvi 
qaynağı olmuşdur. Alimin həyat yolu bəzən daş-kəsəkli, eniş-yoxuşlu olsa da, o, öz 
sənətinin zirvələrinədək yüksəlmişdir. 
Hələ 11 yaşındaykən oxumaq həvəsi ilə Vəndamdan Şəkiyə yollanan 
Dursun Hüseynov taleyini həmişəlik elm-təhsil sahəsinə bağlamışdır. O, iradə və 
inadkarlığı, cəsarət və fədakarlığı, nadir istedadı və qeyri-adı bacarığı ilə həmişə, 
hər yerdə fərqlənmişdir. İkinci Dünya Müharibəsinin od-alovlarından çıxan Dursun 
Hüseynov 2 il ərzində Kiyev Tibb Universitetində namizədlik dissertasiyası, 5 il 
müddətində Moskvada doktorluq dissertasiyası müdafiə etmişdir. O, 5 dərsliyin,    
9 dərs vəsaitinin, 6 monoqrafiyanın, 4 sorğu kitabının, 200-dən çox elmi məqalənin 
müəllifidir. 
Professorun fundamental «Tibbi farmakologiya» əsəri əczaçıların stolüstü 
kitabıdır. Alim-pedaqoq onlarca elmlər doktoru və elmlər namizədi yetişdirmişdir. 
Necə deyərlər, respublikamızın bugünkü əczaçıları onun «şinelindən» çıxmışlar. 
Dursun Hüseynovun hərbi, elmi pedaqoji, səhiyyə sahəsindəki xidmətləri dövlət 
səviyyəsində yüksək qiymətləndirilmiş, müxtəlif orden-medallara, mükafatlara 
layiq görülmüşdür. 
Görkəmli əczaçı alimin anadan olmasının 90, elmi-pedaqoji fəaliyyətinin 70 
illiyi bu günlərdə qədirbilənliklə qeyd olunur. Səhiyyəmizin nüfuzlu ağsaqqalı, 
nurlu insan, professor Dursun Hüseynovu yubiley münasibətilə ürəkdən təbrik edir, 
ona cansağlığı və yeni uğurlar arzulayırıq. 
          «Xalq qəzeti», 12 yanvar 2005. 
 
 
Professor Məhərrəm PaĢa oğlu Qasımlıya! 
 
Əziz qardaşım Məhərrəm! 
 
Səni – gözəl ailə başçısını, dəyişməz məslək sahibi və müstəqil 
Azərbaycanın vicdanlı, ləyaqətli vətəndaşını, incə ruhlu şairi, istedadlı alimi – 
folklorumuzun vurğununu, mahir bilicisini, ədəbi proseslərin fədakar təşkilatçısını, 
xeyirxah, həssas, eyni zamanda prinsipial və qətiyyətli bir insanı, nəhayət, sadiq və 
əziz dostumu ad günü – 50 yaş münasibətilə təbrik etdiyimə görə ürəkdən şadam! 
Əslində, mənim üçün sənin 50 yaşın 20-30 il bundan əvvəl tamam idi. Sən 
hələ o vaxtlar – tələbəlik illərindən tövsiyələrinlə, ağıllı məsləhətlərinlə, dərin 
düşüncə tərzinlə, təmkininlə 50 yaşın yükünü çiyinlərinə götürmüşdün. 
Nədənsə (əslində, bu söz yersizdir, çünki nədənini bilirəm, indi də 
yazacağam, bunu mənim dil-üslub xətama yaz, yoz), mən səni həmişə ağsaqqal 
bilmişəm. Bu iki mənbədən qidalanmışdır: birincisi, sən əzəldən təbiətən ağır, 
 230 
ləngərli, səbirli, ağıllı və çevik zəka sahibi, geniş təfəkkürlü insan kimi dünyaya 
göz açmısan; ikincisi, məşğul olduğun sahəyə – folklora o qədər nüfuz etmisən ki, 
onun bütün gözəlliyi, müdrikliyi, dəyərləri sənin qəlbinə, qələminə və çöhrənə 
çökmüş, hopmuşdur. 
Qardaşım Məhərrəm! Sənin tədqiqat sahənin tarixi, əhatə dairəsi, coğrafiyası 
sədd-hədd, sərhəd tanımır. Sənin çıxışlarına insanlar həzin nəğməni, sirli-sehrli 
dastanı dinlədikləri kimi qulaq asırlar. 
Sənin haqqında fikirləşəndə bir məsələ məni çox düşündürür. Sən 
folklordan, sazdan o qədər ehtirasla, həvəslə danışırsan ki, etiraf edim ki, səni 
sazsız görəndə (ekranda, avtobusda, metroda, məclisdə, hətta yeyib-içəndə) çaşıb 
qalıram: mahir ovçunu meşədə, dağda, dərədə tüfəngsiz, gülləsiz, qatarsız görəndə 
necə təəccüblənərsənsə, eləcə. 
Bilirəm, bir qədər uzunçuluq edirəm. Amma səndən yazanda adam coşur, 
ilhama gəlir. Həmişə belə ol! İnsanlara ruh ver, onları hərəkətə gətir, onları özünə 
mənən ehtiyaclı et. Yaşa, var ol, baba Məhərrəm! 
 
 
 
 
Elm, məktəb və təhsil yollarında 
 
     Neçə il əvvəlin söhbətidir. Azərbaycan Beynəlxalq Universitetinin geniş 
həyətinə daxil olanda, ilk növbədə yolun sağ və sol tərəfində vurulmuş lövhələrdə 
yazılmış Vətən, elm, təhsil, mədəniyyət, müstəqilliklə bağlı tanınmış dövlət, 
siyasət, elm, ədəbiyyat xadimlərinin kəlamları diqqətimi çəkdi. Nəzərlərim bir-
birindən dəyərli, uğurlu deyimlərdən birinin üstündə dayandı. «Məktəb 
qibləgahımdır. Akademik Hüseyn Əhmədov». 
Xəyal məni orta məktəb illərinə apardı. Biz orta məktəbin yuxarı sinfində 
oxuyanda – təxminən 25 il əvvəl – məktəb direktoru gur səsi, zəhmi, hündür boyu 
ilə diqqəti dərhal çəkən Hacıbala müəllim idi. O, hər gün bir dəfə – 15 dəqiqəlik 
tənəffüsdə bütün sinif şagirdlərini məktəbin həyətinə – açıq səma altına toplayır və 
yığıncaq keçirirdi. Hər çıxışını da təsirli sözlərlə yekunlaşdırırdı. Bir dəfə belə 
yığıncaqların birinin sonunda o, üzünü şagirdlərə tutub çox ciddi soruşdu: 
- Axşam üzü hara yatırsınız? 
Heç kimdən səs çıxmadı. Ani fasilədən sonra direktor özü davam etdi: 
- Yəqin, heç fərqində də olmamısınız. Amma hamınıza bir nəfər kimi 
tapşırıram. Bu gündən etibarən gecə yatanda üzü məktəbə sarı uzanın. Məktəb 
bizim qibləgahımızdır. 
Mən bilmirəm, direktorun bu tapşırığına neçə nəfər əməl etdi, ya etmədi. 
Amma onu dəqiq bilirəm ki, Hacıbala müəllimin bu sözləri müəllim-şagird 
kollektivi arasında böyük təəssürat yaratmış, xeyli müddət dildən düşməmişdi. 
 231 
Bəlkə bunun nəticəsidir ki, indi ABU-nun həyətində gözümə toxunan «Məktəb 
qibləgahımdır» sözləri dərhal xəyalımı qanadlandırdı. 
Bəs akademik Hüseyn Əhmədov nə vaxt və necə bu qənaətə gəlmişdir?! Bu 
sualın arxasında gərgin, axtarışlarla zəngin, mənalı bir ömür durur. Onu 
vərəqlədikcə, cavab axtarmağa da ehtiyac qalmır, o özü yetişir. Hüseyn Əhmədov 
hələ 20 yaşı tamam olmayanda taleyini birdəfəlik müəllimliklə bağlayır. Daim 
yaratmaq, axtarmaq həvəsi, yanğısı, tükənməz enerjisi, ehtirası onu tədrisin, 
təhsilin pillələri ilə aramla, inamla, inadkarlıqla irəliləməyə sövq edir. Əvvəlcə, 
Gəncə Pedaqoji Universitetini (1947), sonra həmin şəhərdəki H.Zərdabi adına 
Pedaqoji İnstitutu (1951), daha sonra indiki Azərbaycan Dövlət Pedaqoji 
Universitetinin aspiranturasını bitirir. Azərbaycan məktəbi və pedaqogikasının 
tarixi ilə tanışlıq H.Əhmədovu sehrləyir: elmə, tərəqqiyə, mədəniyyətə aparan 
Azərbaycan məktəbi nə qədər məşəqqətli, eyni zamanda nə qədər şərafətli bir yol 
keçmişdir! Ətalət, cəhalət, mövhumat, nadanlıq, laqeydlik, biganəlik, biveclik 
buzunu sındırmağı qarşısına məqsəd qoyan Azərbaycan məktəbini susdurmaq, 
onun nümayəndələrini məhv etmək üçün nələrə əl atmamışlar: təhdidlər, təzyiqlər, 
təqiblər, təhqirlər, hədələr – bunlar cəmiyyətin aşağı təbəqəsindən gəlirdi. 
Sürgünlər, terrorlar, edamlar – bunları dövlət həyata keçirirdi. Azərbaycan 
məktəbi, onun nümayəndələri bütün məhrumiyyətlərə, rəzalətlərə, əzab və 
işgəncələrə dözür və fədakarlıqla tarixi və milli missiyasını yerinə yetirməkdə 
davam edirdi. Məktəb bizdə təkcə təhsil, təlim, tərbiyə müəssisəsi olmamışdır. 
Məktəb döyüş və qəhrəmanlıq meydanı olmuşdur. 
Bax, belə bir ziddiyyətlərlə zəngin, maraqlı sahənin tədqiqi ilə məşğul olan 
H.Əhmədov Azərbaycanın məktəb xəritəsinə zərrəbinlə baxmışdır – desək, burada 
mübaliğə axtarmayın. O, ölkənin ən mötəbər mənbə və məxəzləri ilə yanaşı 
Moskva, Leninqrad, Tiflis, Həştərxan, İrəvan arxiv və kitabxanalarını da ələk-
vələk etmiş, az qala əsr yarım Azərbaycan məktəbi və pedaqoji fikir tarixi ilə bağlı 
sənədləri saf-çürük etmiş, təhlil süzgəcindən keçirmişdir. 
Ölkəmizdə müasir tipli məktəbin yaranması, inkişafı, onların milli-mənəvi 
inkişafımızdakı rolu və yeri, ilk «rus-tatar» məktəblərinin meydana gəlməsi, bu 
təhsil sisteminin mahiyyəti, metodikası və s. kimi mühüm məsələlər alimin 1972-ci 
ildə müdafiə etdiyi «XIX əsrdə Azərbaycanda məktəb təhsilinin inkişaf tarixi» adlı 
doktorluq dissertasiyasında fundamental şəkildə işlənmişdir. 
Akademik Hüseyn Əhmədovun axtarış diapozonu kimi yaradıcılıq sahəsi də 
genişdir. O, Azərbaycan ədəbi-mədəni, maarifçilik, mətbuat və pedaqoji fikir 
tarixində misilsiz xidmətlər göstərmiş N.Tusi, A.Bakıxanov, S.Ə.Şirvani, 
M.Ş.Vazeh, M.F.Axundov, H.Zərdabi, S.M.Qənizadə, R.Əfəndiyev, F.Köçərli, 
N.Nərimanov, Ü.Hacıbəyov və bu kimi parlaq simaların tərbiyəşünaslıq, təhsil, 
məktəb, maarif sahəsindəki fəaliyyətlərini tədqiqata cəlb etmiş, ümumiləşdirmiş, 
təhlil etmiş, müasir tələblər baxımından dəyərləndirmişdir. O, eyni zamanda rus və 
digər xarici ölkə pedaqoqlarının, o cümlədən çex Y.A.Komenski, rus K.D.Uşinski, 
A.S.Makarenko, alman İ.B.Bazedov, X.Q.Zalsman, E.X.Trap, B.B.Blaşe və 
başqalarının irsini araşdırmış, ideya və baxışlarına münasibət bildirmiş, dəyərli 
elmi-nəzəri qənaətlər hasil etmişdir. 
 232 
Akademik H.Əhmədovun yaradıcılıq axtarışları bunlarla da məhdudlaşmır. 
O, Azərbaycan ədəbi-mədəni, mətbu, ictimai-siyasi, maarifçilik və xeyriyyəçilik 
həyatında və hərəkatında silinməz iz buraxmış «Əkinçi» qəzeti, «Nəşri-maarif», 
«Nicat», «Səadət» xeyriyyə cəmiyyətləri haqqında da araşdırmalar aparmışdır. 
Akademik H.Əhmədov Azərbaycan məktəbinin yaranması və inkişaf tarixini 
təkcə sənədlərdən tədqiq etməmişdir, kitabxana və arxivlərlə kifayətlənməmişdir. 
O, respublikanın kənd, rayon və şəhərlərini qarış-qarış dolanmış, bir arxeoloq, bir 
tarixçi kimi, az qala məktəb binalarının daş-kəsəyini də araşdırmışdır. Nəticədə 
«Nuxada ilk qəza məktəbi», «Bakıda ilk qəza məktəbi», «Gəncədə ilk qəza 
məktəbi», «Salyanda ilk qəza məktəbi», «Qutqaşen məktəbinin 90 yaşı var», 
«Şamaxıda ilk qəza məktəbi», «Naxçıvanda dünyəvi təhsil», «Lənkəranda ilk 
dünyəvi təhsil məktəbi», «Yüz yaşlı Vəndam məktəbi», «Qubadlının 100 yaşlı 
məktəbi» kimi salnamə-məqalələr ərsəyə gəlmişdi. Başqa sözlə, H.Əhmədov 
Azərbaycan məktəbinin coğrafiyasını tərtib etmişdir. 
Akademik H.Əhmədovun tədqiqatlarının faydası həm də ondadır ki, bu 
araşdırmalar əsasında müəllif, müstəsna əhəmiyyətli dərsliklər, dərs vəsaitləri 
hazırlamışdır və artıq 30 ildən də çoxdur ki, həmin mənbələr gələcək müəllimlərin 
pedaqoji peşəyönümünün formalaşmasına xidmət edir. 
«Pedaqogikaya giriş» (1973), «Pedaqogika tarixi kursunun mühazirələri» 
(1987), 3 hissədən ibarət «Azərbaycan pedaqogika tarixindən» (1990, 1992, 1994), 
«N.Nərimanovun pedaqoji fikirləri», «Azərbaycanda məktəb və pedaqoji fikir 
tarixi», «XIX əsr Azərbaycan məktəbi» və onlarca digər əsəri bu qəbildəndir. 
Beynəlxalq Pedaqoji Elmlər Akademiyasının həqiqi üzvü, Rusiya Təhsil 
Akademiyasının akademiki, Azərbaycan Milli Yaradıcılıq Akademiyasının 
akademiki, Azərbaycan Respublikasının Əməkdar ali məktəb işçisi, Azərbaycan 
Respublikasının maarif əlaçısı – bunlar Hüseyn Əhmədovun ad və təltiflərinin 
hamısı deyil. İlk fərqlənmə diplomundan axırıncı ali təltifə, mükafata qədər bir ad 
dəyişməyib: müəllim. Bütün bunlardan sonra Hüseyn müəllimin məktəbi 
«qibləgah» adlandırması çox təbii görünür. 
Həm də təkcə buna görə yox. Hüseyn müəllim məktəb, pedaqoji fikir 
tarixinin izinə düşəndə Xəqani Şirvanidən 
 
  Mənim könlüm müəllimdir, dizim üstü qəbistanı, 
  O şagirdəm ki, öyrəndim, sükut ilə əlifbanı; 
 
Saib Təbrizidən 
 
  Küçədə torpaq ilə oynayan o oğlana bax, 
  Kim ki, nadandı bu dünya onu da oynadacaq; 
 
Nizami Gəncəvidən 
 
  Elm oxuyla ovla, əgər istəyirsən təmiz şikar, 
  Elm ilə ov, şikar elə, ov itilə nə işin var? ; 
 
 233 
S.Ə.Şirvanidən 
 
  Bu qədər dərd kim, olur hadis, 
  Ona bielmlik olur bais; 
   
 
Soltan Məcid Qənizadədən 
 
Bizlər üçün bir çıraq yanacaqsa, məktəb ocağının şöləsindən yanacaqdır; 
Mənim rəy və təsəvvürümə görə, müəllim dediyimiz saf mərifət dünyasının 
qapıçısı, nicat yolunun rəhbəridir; 
 
M.F.Axundovdan 
 
Oxumuşların sayı çox olan ölkələrdə təfəkkür sahiblərinin sayı da çox olur. 
Təfəkkür sahiblərinin çox olduğu ölkədə isə həyatın bütün sahələrində xalq 
gündən-günə tərəqqi edə bilər; Elm və maarif bütün xalq arasında, aşağıdan tutmuş 
yuxarıya qədər, varlıdan tutmuş yoxsula qədər, istisnasız olaraq hamının arasında 
yayılmalıdır; 
H.Zərdabidən 
 
Ey elm, təhsil alan cavanlarımız! 
…Siz millət üçün zəhmət çəkirsiniz və şübhəsiz gələcəkdə millətin gözü 
açılanda sizi şəhid hesab edib, sizə rəhmət oxuyacaq; 
 
M.Ə.Sabirdən 
 
   Ey gözüm, ey canım! 
   Get məktəbə, cavanım! 
   Hər kəs elm oxur, bəxtiyar olur, 
   Millət elm ilə bərqərar olur - 
 
kimi cəmiyyətə ünvanlanmış kəlamları dönə-dönə oxumuşdur və bu sətirlərin 
arxasında məktəb, təhsil, tərəqqi, mədəniyyət uğrunda mücadilə, tükənməyən 
enerji, ehtiras və fədakarlıq onu da ovsunlamış və Hüseyn Əhmədov da bu yolun 
yorulmaz səyyahına çevrilmişdir. 
Bir məsələni xüsusi vurğulamağa ehtiyac var: Azərbaycan məktəb və 
pedaqoji fikir tarixi ilə bağlı akademik H.Əhmədovun irsi zəngin, maraqlı, faydalı, 
aktual olduğu qədər də etibarlı, mötəbərdir. Çünki onun hər bir sözü, hər bir 
mülahizəsi ciddi sənədlərə, tutarlı faktlara əsaslanır. Arxivlə işlədiyindən ona irad 
tutmaq, onu təkzib etmək də mümkün deyil. Bu, işin bir tərəfidir. Digər tərəfdən 
isə A.H.Əhmədov təmasda olduğu sənədlərə də xüsusi, fərqli münasibət 
bəsləmişdir: səliqə ilə onların üzünü çıxarmış, toplamış, hətta cildlətmişdir. 
Keçmiş SSRİ-nin müxtəlif arxiv və kitabxanalarından topladığı sənədləri hər biri 
 234 
500 səhifəyədək olan 50 (!) cilddən ibarət kitab şəklinə salaraq, əslində yeni arxiv 
düzəltmişdir.  
Akademik H.Əhmədovun sənədlərlə bağlı fəaliyyəti haqqında Azərbaycan 
Respublikası Milli Arxiv İdarəsinin sənədlərin nəşri və istifadə şöbəsinin baş 
məsləhətçisi Rafiq Səfərov deyir: 
- Azərbaycan məktəbinin inkişaf tarixini özündə əks etdirən sənədlərin 
axtarılması, onların aşkar edilərək seçilməsi və toplanması işində akademik 
H.Əhmədovun böyük zəhməti olmuşdur. Onun uzun illər apardığı axtarışların 
nəticəsi olaraq, arxiv sənədləri və digər tarixi mənbələr əsasında kitab və 
monoqrafiyalar yazılmışdır. 
Son iki əsrdə Azərbaycanda xalq maarifi və məktəb tarixinin tədqiqinə aid 
ayrı-ayrı ölkələrin iri arxiv və kitabxanalarında aşkar etdiyi, topladığı və qayğı ilə 
qoruyub saxladığı sənədli materiallar bu gün xüsusi əhəmiyyət kəsb edir. 
Tədqiqatçı-alim əsasən aşağıda göstərilmiş iri arxiv və kitabxanalarda çalışmışdır: 
- Azərbaycan Respublikasının Dövlət Tarix Arxivi; 
- Azərbaycan Respublikası Elmlər Akademiyasının Əlyazmalar İnstitutu; 
- Azərbaycan Respublikası Elmlər Akademiyasının Tarix muzeyi; 
- Azərbaycan Respublikası Maarif Nazirliyinin Xalq Maarif muzeyi;  
- Rusiya Mərkəzi Dövlət Tarix Arxivi (Sankt-Peterburq); 
- Gürcüstan Respublikası Dövlət Arxivi; 
- Ermənistan Respublikası Mərkəzi Dövlət Arxivi; 
- Həştərxan Vilayət Dövlət Arxivi; 
- Moskva Dövlət Tarix Muzeyi. Baron Rozenin fondu; 
- Moskva şəhəri V.İ.Lenin adına Mərkəzi Dövlət kitabxanası; 
- Moskva Ümumi Tarix kitabxanası; 
- Saltıkov-Şedrin adına Mərkəzi Dövlət kitabxanası; 
- İrəvandakı Myasnikov adına Mərkəzi Dövlət kitabxanasının nadir 
kitablar fondu. 
 
Akademik həmin arxivlərdə və kitabxanalarda aşkar etdiyi çoxlu sayda yeni 
sənədləri və mənbələri elmi dövriyyəyə daxil etmişdir. Zəngin arxiv materiallarının 
və mənbələrin vaxtında öyrənilməsi və təhlili XIX əsrdə Azərbaycanın ayrı-ayrı 
qəza və quberniyalarında xalq maarifi və məktəb şəbəkəsinin həqiqi mənzərəsini 
yaratmağa imkan vermişdir. 
Akademik Hüseyn Əhmədov haqqında bu yazını yekunlaşdıranda əlimə bir 
kitab keçdi: «Türk eğitim tarihi» (Başlanğıcdan 1988-ci ilədək). Prof. Yəhya 
Akyüzün qələmə aldığı bu fundamental əsər (Ankara Universitetinin nəşriyyatı, 
1989, 543 səh.) 1982, 1985-ci ildən sonra 3-cü dəfə təkrar nəşr olunmuşdur. Kitabı 
tərəddüdsüz türk məktəbinin, pedaqoji fikir tarixinin ensiklopediyası adlandırmaq 
olar. Burada türk pedaqogika tarixi dövrlərə görə təsnif, təhlil edilir və 
dəyərləndirilir. 
6 hissədən ibarət kitabın Hun, Göytürk, Qaraxanlı, Səlcuklar, Anadolu 
bəylikləri, Osmanlı və Türkiyə Cumhuriyyəti dövrünün pedaqogika, məktəb, təhsil 
məsələləri geniş araşdırılmış, işıqlandırılmışdır. Əsəri vərəqləyib bu qənaətə 
 235 
gəldim ki, bu kitab Türkiyə Cumhuriyyəti üçün nə qədər əhəmiyyətlidirsə, 
H.Əhmədovun irsi də Azərbaycan Respublikası üçün bir o qədər faydalıdır. 
Və sonda. Qarşımdakı «Ərəb və fars sözləri lüğəti» kitabını (Bakı, Yazıçı, 
1985, 1040 səh.) vərəqləyirəm. Gözüm ərəb sözü «fədai»nin üstündə dayanır. 
Oxuyuram: «Məslək uğrunda öz həyatını qurban edən» (səh.566). Amalı, əqidəsi 
məktəb, təhsil olan akademik Hüseyn Əhmədovu düşünərək «məslək» sözünü 
«məktəb»lə əvəz edirəm. Və məmnun qalıram. Doğrudan da H.Əhmədov fədaidir, 
məktəb və təhsil fədaisi. 
 
“Mədəniyyət” qəzeti, 18 yanvar 2007 
 
                                                                     
 
Professor 
 
İyirmi beş il bundan əvvəlin söhbətidir. Jurnalistika fakültəsinin tələbəsi 
kimi «Bakı» axşam qəzetində istehsalat təcrübəsi keçirdik.. Tələbə yoldaşlarımdan 
biri qabaqcıl peşə sahibi haqqında ürəklə, həvəslə yazdığı oçerki redaksiyaya 
təqdim etmişdi. Bir gün «Bakı» axşam qəzetinin  redaktoru Nəsir İmanquliyev ( o 
həm də universitetdə bizə dərs deyirdi) onu otağına dəvət etmiş və birbaşa mətləbə 
keçmişdi:  
- Oçerki yaxşı yazmısan. Qələmin pis deyil. Amma, oçerkdən daha çox yaxşı 
sözlər lüğətinə oxşayır. Dilimizin fondunda nə qədər dürlü, nə qədər gözəl sözlər 
var hamısı ilə qəhrəmanı bəzəmisən. Özü də o adam istehsalat göstəricilərinə görə  
digərlərindən elə də fərqlənmir.  
    Ordeni yox, medalı yox. Tutaq ki, bir müddət sonra sənin qəhrəmanına fəxri 
ad verdilər. Bəs o vaxt sən ondan nə və necə yazacaqsan? Axı,  bütün yaxşı sözləri 
işlətmisən. Sözə hörmətlə yanaşmaq, onun qədrini bilmək lazımdır, - demiş və 
oçerki qaytarıb əlavə etmişdi: 
- Dediklərimi nəzərə al, yenidən işlə,  şənbə nömrəsinə çatdır. Tələbə 
yoldaşım elə də etmişdi. Tələbə yoldaşım «Od-alov püskürən» oçerki bir qədər 
«soyuyaraq» yenidən oxumuş və redaktorun nə qədər haqlı olduğunu hiss 
etmişdi. Bu hadisəni təsadüfən xatırlamadım.  
Bəzən müəlliflər nəyin xatirinəsə bəhs etdikləri adamı xidmətlərinə görə yox, 
şəxsi münasibət və mülahizələrinə əsasən ölçü, əndazə, hədd bilmədən tərifləyir, 
mədh edirlər. Bu məqamda mərhum Nəsir İmanquliyev kimi müəllim və 
redaktorun yeri görünür ki, desin «dayan, belə yazmaq olmaz» 
 Doğrudan da, kiminsə ünvanına sədd, sərhəd bilmədən tərif yağdıranda 
əslində həmin sözlərə layiq olanların haqqına toxunursan. İndi elmi pedaqoji 
fəaliyyətlə, başqa yaradıcılıq sahələri ilə bu və ya digər dərəcədə məşğul olanlar 
haqqında çox yazılır, çox təriflər söylənilir. Məqalə müəlliflərinə, onların 
qəhrəmanlarının  uğurlarına kölgə salmadan haqqında danışdığım insanın əməli və 
xidmətlərini xarakterizə etmək, fərqləndirmək üçün çox sanballı, çox hörmətli  bir 
sözü sərlövhəyə çıxarıram: «Professor». Sirr deyil ki, bəzən bu söz bu adı 
 236 
daşıyanlara hörmət gətirir, onları şöhrətləndirir. Fikrimcə, söhbət Nizaməddin 
Şəmsizadədən gedəndə belə də demək olar. «Professor» sözü Nizaməddin 
Şəmsizadəyə nə qədər şan-şöhrət gətirirsə, onu tanıdırsa, Nizaməddin Şəmsizadə 
adı və təxəllüsü də «professor» sözünə o qədər yaraşır, yaraşıq verir.  Məncə 
Nizaməddin Şəmsizadə qeyri-adi müşahidə qabiliyyəti, problemi görmək və onun 
mahiyyətinə dərindən nüfuz etmək bacarığı, analoji fakt və hadisələri 
qruplaşdırmaq müqayisə və təhlil etmək, ümumiləşdirmək, doğru – dürüst elmi 
nəticələr çıxarmaq və nəhayət, qələmə almaq məharəti ilə seçilən alimlərdəndir. 
 Mərhum professor Xəlil Əlimirzəyev deyərdi ki, «Adam var, yaxşı 
tədqiqatçıdır yaxşı da natiqdir. Amma, yaxşı yaza bilmir. Adam var, yaxşı 
tədqiqatçıdır, yaxşı da yazır, amma pis danışır. Adam da var, həm yaxşı tədqiq 
edir, həm yaxşı yazır, həm də yaxşı natiqdir, bax  əsl alim odur». Xoşbəxtlikdən 
hər üç keyfiyyət Nizaməddin Şəmsizadədə birləşmişdir.  
 1978-ci ildən Azərbaycan Elmlər Akademiyası Nizami adına Ədəbiyyat 
İnstitutunda əmək fəaliyyətinə başladığı vaxtdan N.Şəmsizadə elmi – ədəbi 
ictimaiyyətin diqqətini cəlb etmişdir. Mövzunu seçmək, ona yanaşmaq tərzi və 
metodu ilə fərqlənən Nizaməddin ilk axtarışlarından ədəbiyyatşünaslıq sahəsinə 
ciddi, iddialı və inadkar bir gəncin gəldiyini hiss etdirdi. Qısa bir müddətdə yazdığı 
dissertasiya ilə repressiya qurbanı olmuş görkəmli tənqidçi Əli Nazimi ilk dəfə 
tənqidi fikir tarixinə gətirmiş, onun rəsmi bəraətinə, əgər belə demək mümkünsə, 
mənəvi bəraət möhürünü vurmuşdur.  
 Ədəbiyyatşünaslığın 20-30-cu illər repressiya dövründəki boşluğu 
Nizaməddin Şəmsizadənin sanballı, nəzərə alsaq ki, həmin araşdırmalar sovet 
rejimi və ideologiyasının hakimi – mütləq olduğu vaxtlarda aparılırdı, həm də 
cəsarətli tədqiqatları ilə doldurulmuşdu. Müəllifin «Ədəbi mübahisələr» adlı 
əsərində (1986) Azərbaycan ədəbi tənqidinin ziddiyyətli 1920-30-cu illər 
mərhələsini ilk dəfə sistemli şəkildə təhlili verilmiş, B.Çobanzadə, Ə.Nazim, 
M.Quliyev, Ə.Abid, H.Zeynallı, M.K. Ələkbər, A. Musaxanlı kimi xadimlərin elmi 
– ədəbi irsini dəyərləndirilmişdi. N. Şəmsizadənin tədqiqatları müəllifin səmimiliyi 
ilə daha da sanballı olur, o hər cür saxtakarlıqdan uzaqdır və lazım gəldikdə  öz 
mövqeyini məharətlə müdafiə edir. Əgər hansısa obyektiv yaxud, subyektiv 
səbəbdənsə, tədqiqatçı mülahizə  və mühakimələrində, qənaətlərində müəyyən 
yanlışlıqlara yol verirsə, onu etiraf etməyi bacarır. Ulu Dədə Qorqud müdrikliyi və 
kamilliyi ilə deyir: « Qoy bizim səhvlərimiz ibrət işığına çevrilib elimizə düz yolu 
nişan versin»  (Azərbaycan ədəbiyyatşünaslığı: mərhələlər və konsepsiyalar 
kitabına müəllifin «On ildən sonra» adlı ön sözündən, səh. 4. Bakı, «Ozan» 1997). 
Yeri gəlmişkən qeyd olunmalıdır ki, müəllifin 1986-cı ildə tamamladığı və 1997-ci 
ildə oxucuların mühakiməsinə verdiyi «Azərbaycan ədəbiyyatşünaslığı: mərhələlər 
və konsepsiyalar» kitabı ilə N.Şəmsizadə çalışdığı sahədə əbədi iz qoymuşdur: 
Kitabın birinci fəslində ən qədim çağlardan – XX əsrin 40-cı illərinə qədərki bu 
dövrün ədəbi – nəzəri fikrini təhlil süzgəcindən keçirmiş, onun mərhələ və 
konsepsiyalarından bəhs etmiş və  ən əsası isə ilk dəfə olaraq emprik, sinkretik, 
analitik, bioqrafik və sosioloji adlarla təsnifatını aparmış, hər mərhələnin tarixi və 
estetik sərhədlərini göstərmiş, xarakteristikasını vermiş, dəyərləndirmişdir.  
 237 
 Əsərin digər iki fəslində – Ədəbiyyat tarixçiliyi: nəzəriyyələr və konsepsiyalar 
və «Ədəbiyyatşünaslığımızda söz sənəti konsepsiyası: poetika və sosiologiya» 
hissələrində milli ədəbiyyat tarixinin formalaşması prosesi izlənir, söz sənətinin 
poetika və sosiologiyası ilə bağlı təlimlər təhlil olunur, onlara münasibət bildirilir 
və diqqət çəkən elmi nəzəri nəticələr çıxarılır. Maraqlı və həm də çox mənalıdır ki, 
sovet dövründə qələmə alınan monoqrafiyanı çəkinmədən ortaya çıxaran müəllif 
«gözlənilən tənqidlərdən, tənə və məzəmmətlərdən» qətiyyən narahat deyil, arzusu 
budur ki, oxucu «buraxılan səhvi» və sovet dövründə yaşamağa və yazmağa 
məhkum, məcbur olan «bizim nəsli dərindən dərk etsin». N.Şəmsizadə kitaba 
yazdığı «On ildən sonra» adlı ön sözdə deyir: «Kitabı çapa təqdim edərkən onu 
yenidən işləyə bilərdik. Fəqət, elmin akademizmini gündəlik ötərgi qərar və 
şüarlara qurban verməyin milli faciələrə gətirdiyini bu gün aydın gördüyümüzdən 
bu işi icra etmədik» (səh. 4). 
O daha sonra göstərir ki,  Səhvlərimizin ağrısını biz özümüz çəkməliyik, onu 
gələcək nəsillərə miras qoymağa mənəvi haqqımız yoxdur. Çünki biz özümüzdən 
əvvəlki nəsillərin əməlləri ilə bərabər səhvlərinə də sahib durmuşuq Həmin səhvlər 
70-ci illərin sonunda fanatik bir həvəslə ədəbi tənqidə, elmə gəlmiş biz gənclərə 
müqəddəs həqiqətlər kimi təqdim olunmuşdu. Bizə tarixin ən çətin aldanışlarla 
dolu keşməkeşli, ən başlıcası isə taleyi qeyri – müəyyən bir dövründə yaşamaq 
nəsib oldu. Biz dünyanın ən müdrik fəlsəfələrini, onun ağıllı yaradıcılarının «anti» 
hesab edən marksizmin şikəstləri, totalitar rejimin övladlarıyıq (yenə orada. səh. 
4).  
 Professor Nizaməddin Şəmsizadə ədəbiyyatşünaslıqda söz və nüfuz sahibidir.  
O buna istedadı, bulaq kimi çağlayan enerjisi və çalışqanlığı ilə nail olmuşdur. 
Ədəbiyyatşünaslıq meydanı geniş və bir qədər kobud desək, həm də sahibsizdir. 
Burada kim necə istəsə, at oynada bilər. Sonra da «məncə belədir, mən belə 
düşünürəm» yaxud N.Şəmsizadənin görkəmli tənqidçi adlandırdığı müsahiblərinin 
birinin «Əşi, ədəbi proses çuval kimi bir şeydir, içərisinə nə gəldi doldurmaq olar» 
deyib özünə haqq qazandırmaq mümkündür. Lakin, N.Şəmsizadənin öz yolu, öz 
məramı, məsləki var. O ədəbiyyata «bəşərin özünə ucaltdığı ən böyük abidə», 
ədəbi tənqidin timsalında ədəbiyyatşünaslığa «nadir və mürəkkəb peşə» kimi baxır. 
N.Şəmsizadə müraciət etdiyi əsərlərə tələsik və təsir altında, nəyinsə, yaxud 
kiminsə, xatirinə münasibət bildirməkdən çox uzaqdır. Onun hər cür qərəzdən 
uzaq, ləngərli və sanballı məqalələrini oxuyanda bu qənaətə gəlirsən:  
- əsər çox diqqətlə mütaliə edilmişdir;  
- yazının toxunduğu mövzunun milli və dünya ədəbiyyatında nə vaxt və necə 
işlənib, işlənmədiyini, problemin aktuallığı dərindən araşdırılmış; 
- əsərin dil, üslub, sənətkarlıq məsələləri, obrazlar onların özünəməxsusluğu 
kamil sənət nümunələri ilə müqayisədə ciddi təhlil, yazıçının uğurları təqdir 
edilmiş, nöqsanları göstərilmişdir.  
 Professor N.Şəmsizadə ədəbi-nəzəri fikir tariximizin problemlərini araşdırır, 
tənqidin tənqidi ilə həm də tarixi ilə məşğul olur. Bu mənada onun 1985-ci ildə 
qələmə aldığı və 2004-cü ildə nəşr etdiyi monumental «Tənqidin ədəbi prosesdə 
rolu» kitabı xüsusilə diqqət çəkir. Həmin əsərin əlyazmasına rəy verən mərhum  
Aydın Məmmədov N.Şəmsizadənin kitabını «zəngin və maraqlı tədqiqat əsəri» 
 238 
adlandıraraq yazırdı: «Tənqidin ədəbi prosesdə rolu» kitabının mühüm və 
əhəmiyyətli keyfiyyəti onun tənqidi tonda, yüksək tənqid pafosu və fəal üslubda 
yazılmasıdır. Müəllif tənqidin mövqeyinə və ədəbiyyatın inkişafına mane olan fakt 
və hadisələri obyektiv mövqedən ehtirasla tənqid edir. Burada «tənqidolunmazlar» 
adlanan yazıçı elitasının ədəbi zərərindən, bədii inkişafa necə durğunluq 
gətirməsindən də yeri gəldikcə söhbət açılır» (səh.5.).  
 Altı fəsildən ibarət olan fundamental tədqiqat əsərində N.Şəmsizadə ədəbi 
proses və tənqidin estetik təbiəti, tənqidin ədəbi prosesdə rolu, tənqidçi şəxsiyyəti 
və ədəbi proses, mətbuat və ədəbi tənqid, estetik meyar və bədii mahiyyət, tənqidin 
nüfuzu və ədəbiyyatşünaslıq kimi problemlər ətrafında ciddi söhbət açılır, 
müəllifin təbirincə desək «tənqid etmək mədəniyyətindən, haqlı tənqidə dözmək  
bacarığından», «tənqidolunmazlar sarayında tərif sığalının ən müasir üsulları ilə 
xumarlanıb uyuyanların əsl ədəbiyyatdan necə uzaqlaşmalarından» bəhs edir, 
tənqidçi, yazıçı, oxucu münasibətlərinin aydınlaşdırılmasına çalışır. N.Şəmsizadə 
tədqiqatı təkcə dərinliyi, analitik gücü, dəmir məntiqi, dolğunluğu ilə yox, həm də 
kəsərliliyi və kəskinliyi, cəsarəti ilə fərqlənir. Adını çəkdiyimiz əsərin qələmə 
alındığı dövrdə xalqımızın tarixində və taleyində əvəzolunmaz rol oynamış bir sıra 
mətbu orqanlar «mürtəce», «əksinqilabçı»,«burca» damğaları ilə gözdən salınır, 
onlara qarşı qərəzli və saxta münasibət formalaşırdı. N.Şəmsizadə isə ağılın və 
məntiqin gücünə istinad edərək «Fiyuzat» ədəbi məktəbi ilə bağlı müstəqil (! – 
kursiv A. Tahirlinindir) tədqiqat əsərinin   olmadığını qeyd edirdi və yazırdı:  
«Qəribədir, «Molla Nəsrəddin ədəbi məktəbinə daxil olan sənətkarlar, xüsusilə 
Mirzə Cəlil və Sabir haqqında onlarla sanballı tədqiqat əsərləri yazılmış və bu 
əsərlərin hamısında belə bir fikir var ki, Molla Nəsrəddinçilər «Fiyuzat»a qarşı 
mübarizə aparmışlar. Amma, heç kim ətraflı şəkildə demir ki, axı «Fiyuzat»çıların 
ədəbi estetik konsepsiyası nədən ibarətdir?! Elə bu səbəbdən də tədqiqatlarda 
«Molla Nəsrəddin» və demokratik nəzəri fikir haqqında verilən mülahizələr 
tarixilik baxımdan kifayət qədər obyektiv görünmür». (səh. 334) 
Tədqiqatçı bununla kifayətlənmir problemi bütün ciddiliyi və tərəfləri ilə açır, 
onun üzərinə gedir: «Digər tərəfdən mahiyyətcə idealist olduğuna görə Hegel 
fəlsəfəsini öyrənməmək çağırışı nə qədər gülüncdürsə Azərbaycan 
ədəbiyyatşünaslığının da XX əsrin əvvəllərində ədəbi, ictimai və fəlsəfi estetik 
fikrin yarısını təşkil edən «Fiyuzat ədəbi məktəbinin öyrənilməməsi bir o qədər 
ajınajaqlıdır. Bu işi isə obyektiv tarixilik əsasında görmək olar. Məhz həmin 
prinsip bunu bizdən təkidlə tələb edir» (yenə orada. səh. 335).  
 Azərbaycan ədəbi-mədəni, fəlsəfi, ideoloji fikir tarixinin qüdrətli simalarından 
Ə.Ağaoğlu, Ə.Hüseynzadə, Ə.Topçubaşov irsinin bir tərəfli və qərəzli 
araşdırıldığı, yaxud irsin öyrənilməsinə yasaq qoyulduğu bir vaxt N.Şəmsizadə 
ürək ağrısı ilə cəmiyyətə müraciət edirdi: «Niyə biz çox qüvvətli burjua 
ədəbiyyatşünaslıq məktəbini, Ə.Hüseynzadəni, Ə.Ağayevi, Ə.Topçubaşovu yaxud 
demokratik tənqidi ayrıca tədqiq etməyək? M.Qorki yazır « nəinki yalnız 
klassiklərdən, əgər ağıllıdırsa, hətta düşməndən də öyrənmək lazımdır» Bu mənada 
fikrimizcə, «Fiyuzat» ədəbi məktəbi tarixilik prinsipi əsasında konseptual şəkildə 
öyrənilmədikcə, estetik fikir tariximizin ən zəngin mərhələlərindən olan XX əsrin 
ədəbi prosesi, xüsusən romantizm haqqında bildiklərimiz eklektik olaraq 
 239 
qalacaqdır» (yenə orada. səh.334). Bu sətirlərin arxasında N.Şəmsizadənin yanan 
ürəyini, çatılmış qaşlarını, qələmi bütün qüvvəsi ilə sıxan barmaqlarını görməmək 
mümkün deyil.  
 N.Şəmsizadə təhlil obyektinə necə diqqət və həssaslıqla yanaşırdısa, tədqiqata 
xidmət edən materiala – mənbə və məxəzlərə də o qədər hörmətlə müraciət edir. 
Onun tənqidi saf, səmimi olduğu qədər də hər cür qərəz, kin küdurətdən uzaqdır, o 
yazıçıya yol göstərmir, onun əlindən tutub istiqamətləndirmir, yaxşı yolun 
konturlarından bəhs edir. Bu o demək deyil ki, tənqidçi görüşlərində liberaldır və 
güzəştə gedir. Əsla. Əslində N.Şəmsizadə sənət adına yaraşmayan hər cür materialı 
qətiyyən rədd edir, istər belletristika, istər tənqid nümunəsi olsun, N.Şəmsizadə 
ondan ehtiras, pafos, məhəbbət və fəaliyyət ritmi, cövhərini böyük həyat eşqi 
müəyyən edən əsər istəyir. 
 Daim axtarmaq, yeni söz demək həvəsi ilə çalışan N.Şəmsizadə taleyüklü        
mövzularda silsilə məqalələr yazır, tarixin müəyyən dövrlərində iz salmış, lakin, 
sonradan  düşmən münasibətin qurbanı olmuş xadimlərin haqlarının qaytarılması 
üçün fədakarlıq etmişdir. Bu mənada onun «Unudulmuşlar haqqında uvertüra» , 
«Ehkamlar dağılanda», «İtmiş nəslin ardınca», «Tariximizin Tağıyev mərhələsi» 
kimi məqalələri diqqəti çəkir. 
 Mövzuya ən müxtəlif rakurslardan yanaşmaq məharəti ilə yadda qalan 
N.Şəmsizadə düşündürən, həm də faydalı nəticələri və qənaətləri seçilir. Çoxəsrlik 
gülüş mədəniyyətimizdən, onun xalqımızın adət və ənənəsində, psixologiyasında, 
həyat və düşüncə tərzində yeri və rolu barədə yazdığı «Hıçqıran gülüşlər» əsəri 
fikrimizi təsdiqləyir. 
«Azərbaycan ideologiyası» adlı əsərində Nizaməddin Şəmsizadə həm də bir 
filosof, politoloq kimi səhnəyə çıxır. Azərbaycan milli ideologiyasının rüşeymləri, 
yaranması, formalaşması, mərhələləri əsasları haqqında əsəri 1937-ci ildə 
M.B.Məmmədzadənin qələmə aldığı və 1938-ci ildə Berlində «Qurtuluş» 
məcmuəsinin mətbəəsində çap etdiyi «Milli Azərbaycan hərəkatı» adlı kitabından 
sonra müasir kriteriyalarla mövzu və problemə yeni baxışdır.  
 Əlbəttə, biz N.Şəmsizadənin tədqiqatlarından daha geniş bəhs edə bilərdik 
Onun ədəbi yaradıcılığı da söhbətin maraqlı mövzusudur. Professorun zəngin 
təcrübəyə əsaslanan, ehtiraslı pedaqoji fəaliyyəti ən yüksək dəyərə layiq ayrıca 
tədqiqat predmetidir. Bunları reallaşdırmaq, həm də təxirə salmadan həyata 
keçirmək, fikrimizcə, daha çox elmi-ədəbi və pedaqoji ictimaiyyətin xeyrinədir.  
Söhbətin əvvəlinə qayıdaraq deməliyəm ki, unudulmaz müəllim və hələ 
sağlığında Azərbaycan jurnalistlərinin ağsaqqalı adını qazanmış N.İmanquliyevin 
öz tələbələrinə tövsiyəsinə əməl etdim. Əgər nəticədə, qəhrəmanın ünvanına çoxlu 
xoş sözlər söylədimsə, bu mənim səxavətim yox, onun xidmətidir. Bir tənqidçi, 
yazıçı pedaqoq kimi N.Şəmsizadənin ünvanına, şəninə kim nə qədər xoş söyləsə, 
ehtiyat etməsin. Çünki, o buna layiqdir.  
                                                      
             “525-ci qəzet”,12 oktyabr 2004 
 
 
 240 
Portretə Ģtrixlər 
 
 Bir neçə il əvvəlin söhbəti olsa da, indiki kimi xatırlayıram. Dostlarımdan 
biri məni Böyük Qafqaz dağlarının ətəyində muncuq kimi sıralanmış bölgələrdən 
birinə həsr olunmuş mahnının təqdimatına dəvət etmişdi. Məmnuniyyətlə razılıq 
verdim və tədbirə qatıldım. Mahnı mətni doğma yurda sevgi ilə qələmə alınsa, 
orada bər-bəzəkli sözlərdən, qurultulu ibarələrdən gen-bon istifadə edilsə də, 
məzmun çox kasad görünürdü, rayonun tarixi, sakinləri, təbiəti və bugünkü 
inkişafı, özünəməxsus digər xüsusiyyətləri, xarakterik cəhətləri şeirdə əksini 
tapmamışdı. Musiqi şən və oynaq olsa da, yüngül təsir bağışlayırdı, mahnının 
mətni kimi onda da sanbal yox idi. Məclis əhli münasibət bildirməyə başladı. Kimi 
göz yaşlarını silərək, kimi sonsuz qürur və fəxarətlə zilə qalxır, mahnını ağızdolusu 
tərifləyir, kimisi də bəmdən gedir, ehtiyatlı ifadələrlə təqdimatı «yola verirdi». 
Növbə mənə çatanda tədbirin təşkilatçılarına təşəkkürümü bildirdim, şairə, mahnı 
müəllifinə minnətdarlıq etdim ki, öz istedad və bacarıqları səviyyəsində haqqında 
söhbət gedən bölgəyə məhəbbətlərini izhar ediblər. Sonra tədbirin iştirakçılarına 
belə bir sualla müraciət etdim: - Şeirdə adı çəkilən rayonun əvəzinə «Şəki», 
«Qax», «Balakən», yaxud «İsmayıllı» sözlərini yazsaq, mətnə xələl gələrmi, nə 
dəyişər? Məncə heç nə? 
Yerbəyerdən yarızarafat, yarıciddi replikalar eşidildi: «Lənkəran», 
«Masallı», «Lerik» sözləri də gedər. Kimsə lap ağ elədi: lap «Cəlilabad», 
«Biləsuvar», «Neftçala» da yazmaq olar. Mən davam etdim: - Bununla çəkilən 
zəhməti yerə vurmaq, heçə endirmək istəmirəm. O, yerlərin adamları, onların 
həyat, düşüncə tərzləri, adət-ənənələri kimi təbiəti, çayları, dağları, meşələri də bir-
birinə bənzəyir. Amma hərəsinin öz adı, öz siması, hər rayonun öz tarixi, özünəxas 
cəhətləri, maddi-mədəni abidələri var. Məncə, bu cəhəti unutmaq olmaz… 
Budur, indi özüm öz tələbim qarşısındayam. Çox hörmətli bir nəfər 
professor haqqında ürək sözlərimi yazmalıyam. «İstedadlı», «zəhmətkeş», «daim 
axtaran-arayan», «gənclərə diqqətlə yanaşan, onlara yol göstərən», «öz üzərində 
işləyən», «elmi yenilikləri izləyən», «iti müşahidə, təhlil qabiliyyətinə malik», 
«real, obyektiv dəyərləndirmək məharəti olan» kimi şablonlar işimə yaramır. 
Kimsə oxuyar və mənə sual ünvanlayar ki, ömrünü-gününü elmə, təhsilə həsr edən 
hansı professorun ünvanına bu sözləri işlətmək olmaz?! Bəs haqqında yazacağım 
professor Nizami Məmmədovun (Tağısoy) bütün bunlarla yanaşı 
özünəməxsusluğu, fərdi keyfiyyətləri hansılardan, nədən ibarətdir? Professorlar 
qalereyasında Nizami müəllimin maraqlı olduğu qədər də diqqətçəkən və zəngin 
həyat yolu var. Hələ məktəb yaşlarından əlinə qələm alan Nizaminin imzası 
əvvəlcə şagirdlərin buraxdığı divar qəzetində, sonra rayon qəzetində, daha sonralar 
isə respublika mətbuatında görünməyə başladı. Şeir və məqalələri Yuxarı Şilyan 
kəndindən bir istedadın boylandığından, «mən də varam», «mən də gəlirəm» 
mesajından xəbər verirdi. O vaxt boylanırdı ki, neçə illər sonra yazsın: 
     
«Yaşamaq mənimdir, yanmaq mənimdir 
   Dünyanı dərk edib, anmaq mənimdir, 
 241 
   İnsanı insantək sanmaq mənimdir…». 
                                                                  (Sən yaşamırsan) 
  
Gəlirdi ki, illər sonrası millətin səsini, fəryadını, dərdini, faciəsini bütün 
gücü ilə hayqırsın: 
 
   «Beş yerə paylanıb Vətən torpağı, 
   Tutub dörd bir yanı qaniçən yağı, 
   Talanıb bağçası, bostanı, tağı…». 
            («Bilirəm-bilmirəm») 
 
İgidlərə, ərənlərə səslənmək, onları səfərbər etmək üçün gəlirdi: 
 
   İgidlər səf düzülməsə, 
   İxtilaflar çözülməsə, 
   Vətən bütöv edilməsə, 
   Bilməm, neyçün yaşayıram?! 
    (Bilməm, neyçün yaşayıram) 
 
Nizami həm də ürəklərə od, köz salmaq, sevmək, sevilmək üçün boylanırdı, 
gəlirdi: 
   O mavi gözlərin – bir zümrüd qaşı, 
   Baxanda məst edir dağı, daşları, 
   Odlanır dünyanın qurusu, yaşı, 
   Mən də alışıram, mən də yanıram… 
    («Sevgimə vermirsən aman») 
 
Bütün bunları, bunlardan daha çoxunu demək üçün Nizami «Ptolomeyin 
yadigarı», «fateh və sərkərdələrin hədəfi», «qonaq-qaralı, dostlara vəfalı, düşmənə 
xəncər» Şilyandan böyük həyata qədəm qoyurdu. İlk addımları kövrək, lakin 
inamlı idi. Yoluna çıxan toz-torpaq, daş-kəsək ona, onun yürüməsinə mane ola 
bilməzdi. Məktəbi bitirdikdən sonra bir müddət istehsalatda alın təri tökdü, əzələlər 
möhkəmləndi, əllər qabardı. Növbədə əsgərlik vardı. Nizami bu borcu verməyə 
artıq tam hazır idi və «kişilik məktəbi»ni də şərəflə, ləyaqətlə başa vurdu. 
…Burada fasilə verir, yazılanlara nəzər salıram. Rəssamlar portret işləyəndə 
bir nəfəsə onu başa vurmurlar ki! Fırçanı tablonun üstündə gəzdirir, geri çəkilir, 
rənglərə tamaşa edir, götür-qoy edir, düşünür və yenidən fırçanı işə salırlar. Mən 
də yuxarıda yazılanları Nizami Tağısoyun portretindən ştrixlər hesab edir və 
növbəti cizgilərə keçirəm… 
Yeniyə, yeniliyə can atmaq, təzə cığır açmaq, axtarmaq eşqi, həvəsi Nizami 
Məmmədovla lap körpəlikdən yoldaşlıq edir, bu gün də bu həvəs, ehtiras, enerji 
tükənmir. İlk yaradıcılığındakı – şeir və hekayələrindəki bu məziyyətlər sonralar 
cilalandı, genişləndi, sistem halını aldı, yeni məzmun kəsb etdi, yeni müstəviyə 
keçdi – elm aləminə qədəm qoydu. 
 242 
Əsgəri xidmətdən sonra M.F.Axundov adına Azərbaycan Pedaqoji Rus dili 
və Ədəbiyyatı İnstitutunun Rus dili və Ədəbiyyatı fakültəsini fərqlənmə diplomu 
ilə bitirdi (1975). Bir müddət kənd məktəbində pedaqoji fəaliyyətlə məşğul olan 
N.Məmmədovda baş qaldıran peşəkar tədqiqatçı olmaq arzusu onu məzunu olduğu 
İnstitutun aspiranturasına gətirdi (1980-1984). İxtisasını və ruhunu (Səməd Vurğun 
yaradıcılığı) birləşdirən «S.Vurğunun pyeslərinin rus tərcümələri və səhnə 
təcəssümü» mövzusunda elmi-tədqiqat işini uğurla bitirib namizədlik 
dissertasiyasını müdafiə etdi(1986). Gənc alim N.Məmmədov hər dəfə əlçatmaz 
hesab etdiyi zirvəni fəth etdikcə, qarşısında daha böyük yüksəklik görən və ona can 
atan alpinist kimidir. O, ədəbiyyatşünaslıqla bağlı bir mövzuya girişir, onu 
tamamlayır, sonra mövzu yeni mövzu gətirir, onun qarşısında təzə üfüqlər açılır. O, 
irəliləyir, arxada isə tədqiqatçı alimin tədricən araşdırmalarından ibarət zəngin irsi 
formalaşır… 
İlk uğurlarından ruhlanan N.Məmmədov S.Vurğunun bir əsəri timsalında 
rus-Azərbaycan ədəbi əlaqələri mövzusunda özünü sınayandan sonra cəsarət tapıb 
daha geniş və fundamental problemə girişir: «XX əsr rus poeziyası Azərbaycan 
tərcümələrində». O, bu mövzuda doktorluq dissertasiyasını uğurla müdafiə edir 
(1992) və bir müddət sonra (1994) alim, Azərbaycan Respublikası Prezidenti 
yanında Ali Attestasiya Komissiyasının qərarı ilə professor adına layiq görülür. 
Bu, «XX əsr rus ədəbiyyatı», «Türk xalqları ədəbiyyatı», «Azərbaycan ədəbiyyatı» 
fənlərindən rus və Azərbaycan bölmələrində mühazirələr oxuyan, kurs, buraxılış, 
magistr, namizədlik işlərinə rəhbərlik edən, dərslik, dərs vəsaitləri, dərs 
proqramları yazan, respublika mətbuatında saysız-hesabsız elmi məqalələr dərc 
etdirən Nizami Tağısoyun halal əməyinə verilən qiymətdir. Professorun elmi 
fəaliyyəti çoxşaxəli, çoxplanlıdır: tərcümə nəzəriyyəsi, ədəbi əlaqələr, 
komparativistika, türk xalqlarının etnogenezi, etnologiyası, etnoqrafiyası, epik 
təfəkkürü, ənənələri, folkloru, klassik və  müasir ədəbiyyatı, çağdaş ədəbi proses. 
İti zəkası, geniş təfəkkürü N.Tağısoya ədəbiyyatşünaslıq kimi böyük 
ümmanda problemləri görmək, çözmək, sistemləşdirmək, dəyərləndirmək bacarığı 
vermişdir. Türkdilli xalqların ədəbi xəzinəsinin araşdırılması ilə N.Tağısoy 
Azərbaycanda türkologiyanın inkişafına ciddi töhfə vermişdir: qazax, özbək, 
qaqauz, qaraqalpaq, qaraçay, qırğız, Kibrıs, malkar, xəzər və başqa türk qövmləri 
ilə bağlı qələmə aldığı çoxsaylı əsərlər həm aktuallıq, həm də problemə yanaşma 
metodu ilə diqqəti çəkir. Müəllifin «XX əsr rus poeziyası Azərbaycan 
tərcümələrində» (Bakı, ADPİ nəşriyyatı, 1992, 134 s. – rus dilində), «Qazax 
ədəbiyyatı» (Bakı, APRDƏİ nəşriyyatı, 1983, 70 s. – rus dilində), «Əslin milli 
özünəməxsusluğu və tərcümə» (Bakı, «Mütərcim» nəşriyyatı, 1998, 68 s. – 
dilində), «Səməd Vurğunun dramaturgiyası» (Bakı, 1999, «Səda» nəşriyyatı, 132 s. 
– rus dilində), «Poetik tərcümə» (Bakı, «Maarif» nəşriyyatı, 2001, 245 s. – rus 
dilində), «Qaraqalpaq ədəbiyyatı» (Bakı, «Kitab aləmi» nəşriyyatı, 2007, 296 s. – 
rus dilində), «Nəsrin axarı: zaman və məkan konteksti» (Bakı, BQU nəşriyyatı, 
2008, 152 s.), «Şilyan: özü, sözü – çeşmənin gözü» (Bakı, «Mütərcim» nəşriyyatı, 
2009, 172 s.), «Səftər Həsənzadə. Vətən həsrəti, barıt qoxulu sətirlər» (Bakı, 
«Mütərcim» nəşriyyatı, 2009, 76 s.) kimi monoqrafiya və kitabları elmi 
 243 
ictimaiyyətin və təhsil auditoriyasının daim diqqətində olmuş, mütəxəssislər, 
xüsusi ilə türkoloqlar tərəfindən yüksək qiymətləndirilmişdir. 
İstedadlı alim öz yaradıcılığında ədəbi mühitə, ədəbi prosesə iki 
istiqamətdən yanaşır və onun elmi-nəzəri qənaətləri bu aspektlərdən formalaşır. Bir 
tərəfdən o, ümumən, ədəbi problemləri araşdırır, analiz edir, sahənin nəzəri 
materiallarını zənginləşdirirsə, digər tərəfdən ayrı-ayrı yazıçı və şairlərin 
yaradıcılığını tədqiqat müstəvisinə çıxarır, onların əsərlərində mövzu, dil-üslub, 
sənətkarlıq məsələlərini təhlil süzgəcindən keçirir. Bu baxımdan professorun Elçin, 
Anar, S.Əhmədli, M.Cəlal, K.Abdulla, eləcə də A.Blok, S.Yesenin, K.Simonov, 
A.Tvardovski və digərlərinin irsi ilə bağlı özünəməxsus mülahizələrə, maraqlı 
mühakimələr və elmi nəticələrlə zəngin məqalələri diqqəti çəkir. 
Prof.N.Tağısoyun etnoqrafiya, folklor nümunələri ilə bağlı cəfakeş fəaliyyəti 
qeyd olunmasa, onun portretində müəyyən ştrixlərin yeri görünər. 25 ilə yaxındır 
ki, Nizami müəllim dərviş dözümü, pərvanə sevgisi, Fərhad fədakarlığı ilə öz 
sevdasının – şifahi xalq nümunələrinin türklər demiş, peşindədir. Onun 
etnoqrafiya, etnik-milli düşüncə və həyat tərzi ilə bağlı topladığı şifahi söz 
nümunələri türkdilli xalqların ortaq milli-mənəvi dəyərlərinin müqayisəsi, 
qiymətləndirilməsi baxımından böyük əhəmiyyət kəsb edir. Doğulub boya-başa 
çatdığı doğma Şilyan kəndindən misqal-misqal topladığı, mirvari dənələri kimi 
sıraladığı alqışlar, qarğışlar, andlar, sınamalar, ayamalar, ləqəblər, bayatılar, 
laylalar, lətifələr, habelə dini-tarixi abidələrlə ziyarətgah və ocaqlarla bağlı 
rəvayətlər nəinki oxucuların ürəyinə, eləcə də mütəxəssislərin yaradıcılıq 
laboratoriyasına yol tapacaq, professorun dediyi kimi,  onları «düşünüb 
fikirləşməyə, fikirləşib düşünməyə sövq edəcək, onlar sözün gücündən zövq 
alacaq, ona heyran qalacaq, xalq fəlsəfəsi və müdrikliyi haqqında dərindən 
düşünəcək», bu zəngin, mənalı irslə bağlı müəyyən qənaətlərə gələcəklər. 
Professorun portretində tərcüməçilik və lüğətçilik fəaliyyətinin də xüsusi 
yeri var. Tərcümə nəzəriyyəsi və bədii tərcümə məsələləri sahəsindəki işinə bir 
cümlə ilə qiymət vermək olar: o, bu sahədə peşəkardır. O, Azərbaycan 
türkologiyasında ilk dəfə «Qaraqalpaq xalq nağılları»nı (Bakı,                   2006, 
«Mütərcim» nəşriyyatı, 220 səh.) və qazax qəhrəmanlıq eposu «Koblandı-batır» 
(Bakı, 2010, Folklor İnstitutu nəşriyyatı, 200 səh.) Azərbaycan türkcəsinə 
uyğunlaşdırmış, bir neçə şeir, poema kitabını rus dilinə tərcümə etmiş, 
prof.R.Manafoğlu və dos.Rüstəm Kamalla birlikdə ölkəmizdə ilk dəfə «İzahlı 
tərcüməşünaslıq terminləri lüğəti»ni (Bakı, 2010, «Mütərcim» nəşriyyatı, 164 səh.) 
hazırlamışdır. 
Prof.N.Tağısoyun elmi, bədii yaradıcılığını onun ictimai və pedaqoji 
fəaliyyətindən ayrı təsəvvür etmək mümkün deyil. Bu fikri başqa cür də ifadə 
etmək olar: bu fəaliyyət sahələri N.Tağısoyun timsalında bir-birini tamamlayır, bir-
birindən qidalanır, bir-birini zənginləşdirir. 
Və sonda. Yuxarıda yazılanlar prof.N.Tağısoyun yaradıcılıq portretinin 
ştrixləridir. Nə qədər uğurlu, qənaətbəxşdir – deyə bilmərəm. Bu, bir qələm 
dostunun cəhdidir. Amma peşəkar rəssam əlində fırça onun kətan üzərində 
portretini işləmək eşqinə düşsə, məsləhət görərdim ki, Nizami Tağısoyun 
 244 
təbəssümünü unutmasın. Nizami müəllimin təbəssümsüz portreti qarsız zirvə kimi 
görünər. 
               02.02.10 
 
“Ədəbiyyat qəzeti”,9 iyul 2010 
 
“Mən də yaĢamaq istəyirəm” 
 
Ötən əsrin 70-ci illərindən respublika mətbuatında-xüsusilə o dövrün ən 
populyar qəzetlərindən olan “Azərbaycan gəncləri”ndə maraqlı yazıları ilə diqqəti 
çəkən, radio dalğalarında, daha çox redaktoru olduğu məşhur “Bulaq” proqramında 
geniş dinləyici auditoriyasının rəğbətini qazanan istedadlı jurnalist-publisist 
İntiqam Mehdizadənin növbəti – sayca 6-cı kitabı işıq üzü görmüşdür. “Karvanın 
sarvanı” adlı kitabda (Bakı, “Qarabağ” nəşriyyatı, 2008, 664 səhifə) demək olar ki, 
son 100 ildə mədəniyyət, incəsənət, ədəbiyyat xadiminin və ümumiyyətlə, 
Azərbaycan tarixində parlaq, silinməz, iz qoymuş 90 nəfərə yaxın görkəmli 
şəxsiyyətin həyat və fəaliyyətindən bəhs edən portret-oçerklər və esselər 
toplanmışdır. Salnamə-kitab ədəbi-mədəni, ictimai-siyasi həyatımızda önəmli rol 
oynamış insanların taleyinə, böyük bir tarixi dövrə işıq salmaqla yanaşı, müəllifin 
sənətkarlıq məharəti, yüksək ideya-əxlaqi keyfiyyəti, hadisələri şərh etmək, faktları 
təhlil süzgəcindən keçirmək bacarığı, günün real həyat hadisələrini, aktual 
problemlərini konkret insan xarakterləri və tiplər, lirik təəssüratlar, fərdi emosional 
düşüncələr vasitəsi ilə oxucuya çatdırmaq ustalığı barədə geniş rəy yaradır. Başqa 
sözlə desək, oxucu digər qəhrəmanlarla yanaşı müəllif “mən”i, obrazı ilə də 
yaxından tanış olur. 
Kitabdakı portret-oçerkləri qəhrəmanlarını fəaliyyət sahəsinə görə aşağıdakı 
kimi qruplaşdırmaq olar: 
- müğənni, xanəndə, aktyorlar; 
- yazıçı, şair, dramaturqlar; 
- elm  adamları; 
- siyasi  xadimlər. 
Həm böyüyüb-başa çatdığı mühit, həm də uzun illər rəhbərlik etdiyi 
radionun “İncəsənət və radio teatrı” şöbəsi İ.Mehdizadənin söz, sənət adamlarının, 
mədəniyyət, incəsənət xadimlərinin həyat, fəaliyyətinə marağını artırmışdır. İlk 
dəfə müğənni Flora Kərimovanın səsinin sehrinə düşmüşdür. Bu sirli-sehrli, 
ecazkar səsin sahibi haqqında İ.Mehdizadənin yazdıqlarını oxuduqca bu nəticəyə 
gəlirsən ki, dünyanın var-dövləti, okeanların suyu tükənə bilər, İ.Mehdizadənin 
Flora vurğunluğu, Flora sevgisi yox! Qınamasalar yazardım ki, İntiqamı yaşadan, 
ona həyat eşqi, ayaq üstə durmağa stimul verən Flora xanımın bənzərsiz səsidir. 
Müəllif “Bir səsin xatirəsi” oçerkində qəbul imtahanından kəsilib doğma rayona – 
İsmayıllıya qayıtdığını, iç dolusu hönkürüb ağlamağa yer axtardığını dərin hüzn, 
qəm-qüssə ilə təsvir edir. Oxucu müəllifin kədərinə şərik çıxır, onun da ürəyi 
sıxılır, bütün bu ağır, acı hisslərin, iztirabların nə ilə qurtaracağını intizarla izləyir. 
Qəfildən qəsəbənin mərkəzində qoyulmuş reproduktordan diktorun səsi ətrafa 
 245 
yayılır: “Xumar baxışlar.” Oxuyur, Flora Kərimova. Şirin bir melodiya gecəyə 
ələndi. Mənə elə gəldi ki, bu səs sularda çırpınan o ayla bir qopub gəlib kainatın 
dərinliklərindən və elə biləsən, qonaq gəldiyi bu təzə məkanda darıxır, qəribsəyir, 
özünə arxa-dayaq axtarır. Bir az əvvəl bir himə bənd idim, qəhər məni boğurdu. 
Amma indi sakitləşmişdim. Mənə elə gəlirdi ki, Flora Kərimova elə mənim 
qüssəmin, kədərimin səsi ilə oxuyur. Mən öz hisslərimin, duyğularımın naləsinə, 
harayına qulaq asırdım”. Hər cür ritorik mühakimələrdən, yersiz, yeknəsək 
ifadələrdən uzaq bu parça qəlbin ən həssas nöqtələrinə toxunur, onu titrədir, oxucu 
təsirlənir, duyğulanır. Müəllif isə bununla kifayətlənmir, öz timsalında milyonlarla 
sənətsevərin həyatında bu səsin dönüş nöqtəsi yaratdığına inandırmağa çalışır, 
buna nail olur: “Kim bilir, o olmasaydı, həmin axşamım da ömrümdən gedən 
çoxlu-çoxlu axşamlara bənzəyəcək, məndə heç bir iz qoymayacaqdı. Ancaq  indi o 
axşamın adı var, ünvanı var – Floralı axşamım, ümid qığılcımlı axşamım.” Oçerki 
oxuduqca qəti qənaətə gəlirsən ki, F.Kərimovanın səsi İ.Mehdizadənin qələminə 
güc gətirib, qida verib və müəllif varlığına hakim kəsilmiş səsin qüdrətini, onda 
yaratdığı duyğuları bölüşmək, oxucusunu da ehtizaza gətirmək üçün özünü   tam 
səfərbər etmişdir. Müəllifə elə gəlir ki, konsert qurtarsa da, müğənninin mahnıları 
kəsilmir, səngimir, biri o birini əvəz edir, bulaq kimi çağlayır, gah ana laylasına 
çevrilir, gah gileyli, gah nikbin olur, gah təbəssümlüdür, gah da kədərlidir,  
hıçqırır. İ.Mehdizadə publisist kimi sözün böyük imkanlarından ustalıqla  istifadə 
edərək fikir və hisslərini müxtəlif bədii vasitələrlə canlı, emosional, ehtiraslı və 
obrazlı təqdim  edir: “Kim deyir ki, səs görünmür? Mən bu səsi görürəm. Düm ağ 
Qu quşu qiyafəsində. Qanadlarını aram-aram çalır, qəmli-qəmli ötür. Elə bil, 
qatarından ayrı düşüb. Nəğmələr biri-birinin dabanını basır, səslər yarışa girib elə 
bil”. 
İ.Mehdizadə çoxlarının görmədiyi, yaxud görmək istəmədiyi   problemi 
cəsarətlə ortaya qoyan, aktual və ciddi məsələlərə müdaxilə edən, toxunduğu 
mövzu ilə bağlı rəy formalaşdırmağı  bacaran qələm ustasıdır. Vizual sənətlər-
teatr, kino, televiziya üçün ən vacib komponentlərdən olan göz-baxış, təbəssüm, 
him-cim, mimika kimi elementlərdən İ.Mehdizadəyə görə Azərbaycan kinosunda 
son dərəcə az və uğursuz istifadə edilir. Bu baxımdan o, Rəşid Behbudovun “Arşın 
mal alan”da, A.Gəraybəylinin “Bəxtiyar” filmində, Ələsgər Ələkbərovun “Uzaq 
sahillərdə” və “Böyük dayaq”da, Gündüz Abbasovun “Telefonçu qız”da, Fazil 
Salayevin “Şərikli çörək”də, Həsənağa Turabovun “Yeddi oğul istərəm”də 
tamaşaçıya zillənən gözlərini istisna hesab edir və  mətləbə keçir: “Tək elə 
“Mehman” filmindəki hamam səhnəsində (Züleyxa – Flora Kərimovanın Rayon 
Partiya Komitəsi katibinin məşuqəsinin boynundakı medalyona həsədlə baxması 
nəzərdə tutulur) məharətli oyununa görə yetərdi ki, sonralar Flora xanımı ardı-
ardınca kinoya çəkəydilər. Amma onun gözləri qabağındaca (elə bizlərin də) 
Şimali Qafqazdan, Gürcüstandan, Rusiyadan 5-ci, 10-cu dərəcəli aktrisaları 
minnət-sünnətnən Bakıya dəvət eləyib filmə çəkir, sonra da bir araba pulla yola 
salır, amma Floranı itirib-axtarmırdılar”. “Flora Kərimovanın aktrisalığı” adlı bu 
oçerkdə   müəllif qəti əminliklə bildirir ki, peşəkar aktyorluq təhsili görməsə də, 
F.Kərimovanı ekran əsərlərinə cəlb etsəydilər, nəinki milli kinomuz, hətta dünya 
kinosu da qazana bilərdi. O, özünəməxsus səmimi, sadə, cazibəli, pərdəli və məzəli 
 246 
bir dildə şəstlə yazır: “Bir daha vurğulayıram, gərəkən qayğı, maliyyə yardımı 
olarsa, bizdəki sənətkarlar çox sevdiyim, böyük istedadları qarşısında  sayğıyla baş 
əydiyim Lyudmila Qurçenkonun, Alisa Freyndlixin, İnna Çurikovanın, Culiya 
Robertsin onbirliyinə tuz çıxarmasalar, adımı dəyişərəm.” 
 İ.Mehdizadənin publisistikasını səciyyələndirən üstün cəhətlərdən biri, elə 
lap birincisi səmimiyyətdir. Hər cür saxta bər-bəzəkdən, hoqqalardan, yalandan, 
hay-küydən uzaq, eyni zamanda, əqlə, hissə təsir göstərərək oxucunu düşündürən, 
inandıran səmimiyyət müəllifin yazılarının ruhuna hakimdir. O, Yalçın 
Rzazadədən yazanda da (“Bir parça yamac»), Qədir Rüstəmovdan bəhs edəndə də 
(“Sən demə, Qədir beləymiş”), dahi türk müğənnisi Zəki Mürendən söz açanda da 
(“Göylərdən enən səs”), Mütəllim Mütəllimovdan danışanda da (“Şişman kişinin  
nazik  qəlbi”), Şövkət Ələkbərovanı təqdim edəndə də (“Şövkət xanımın dönmüş 
üzü”), Rübabə Muradovanı xatırlayanda da (“Rübabənin  düyünlü ürəyi”) eyni 
dərəcədə səmimidir, səmimi olduğu qədər də məsuliyyətlidir. Y.Rzazadənin 
ifasından   təsirlənən müəllif yazır: “Nə bəxtiyardıq”, “Ağ paltarda”, “Belə ola, 
həmişə”, “Durnalar”ı oxudu. Məni haldan-hala saldı. Darısqal otağımın divarlarını 
uzaqlara çəkdi, tavanını ulduzlara qaldırdı, təklədi, qoşalaşdırdı, güldürdü, 
kövrəltdi. (“Bir parça yamac”). 
İ.Mehdizadənin təhkiyəsi məhrəm insanların biri-biriylə söhbətlərini  
xatırladır. Bu yolla  o, bir tərəfdən oxucunun  qəlbinə  və beyninə yol tapır, digər 
tərəfdənsə, qəhrəmanının təbii obrazını  yaratmağa səy göstərir: “Çox eşitmişdim, 
deyirdilər, Qədir  Rüstəmovun ipinin üstünə odun yığılası deyil, ay nə bilim, adam 
biabır eləyəndi, bir də gördün, məclisi yelə verdi və sairə və ilaxır. Düzü nə ipinin 
üstünə yığmağa odunum olmuşdu, nə də məclislərində iştirak etmişdim...” Çox 
maraqlı və diqqətəlayiqdir ki, İntiqam hələ ötən əsrin 60-cı illərində yataqxana 
həyatından tanıdığı, ara-sıra görüşdüyü Qədir Rüstəmovun bütün nikbin 
proqnozlara rəğmən böyük xanəndə ola biləcəyinə inanmadığını etiraf edir və 
yazır. Halbuki, o, oxucunu rahatlıqla aldada bilərdi, məsələn, bir çoxları kimi 
yazardı ki, mən hələ o vaxtlar hiss etmişdim ki, Qədir gələcəkdə dahi sənətkar 
olacaq, milyonların qəlbini fəth edəcəkdir. İllər ötür, Q.Rüstəmov özü barədə 
gəzən şayiələrə, əsası olmayan söz-söhbətlərə  son qoyur.  Azərbaycanın   efir 
məkanına qeyri-adi bir səsin, avazın daxil olduğunu əməli ilə təsdiqləyir. Qədir 
səsinin ölməzliyi, əbədiliyi, əsrarı publisistə bu cümləni diqtə edir: “Xanəndə 
“Sona bülbüllər”i misilsiz şövqlə, əlçatmaz bir istedadla oxuyanda şəxsən mən əsil 
Qədir Rüstəmov fenomeninin, onun səsinin sərhədlərinin harada başlayıb, harada 
qurtardığını qarışdırdım.” İ.Mehdizadənin yaratdığı, təsvir və təqdim etdiyi Qədir 
Rüstəmov nadir ovqatlı istedad sahibidir, sənətin zirvəsinə yüksələn xanəndədir, 
şıltaqdır, çılğındır, amma eyni zamanda həssas və məsuliyyətlidir. Q.Rüstəmovun 
söz, sənət, ifa ilə bağlı mülahizələri onun daxili zənginliyinə dəlalət edir, 
məsələlərə səthi yox, dərindən yanaşdığına inam yaradır. O, mahnıların yaranması, 
onların üzərində aparılan işlə bağlı İ.Mehdizadənin suallarını geniş cavablandırır, 
sonda deyir: “Mahnının mayası sözdən tutulur. Sözsüz mahnı ola bilməz. Bir az   
dərinə gedəndə görürsən, xalq mahnıları hansısa ehtiyac üzündən, nəyisə kimlərəsə 
demək, çatdırmaq üzündən əmələ gəlib. Hamısında da söz havacatı, havacat da 
sözü, nə təhər deyim, tamamlayır, bir növ yoğurur.” Sənətkarın sözləri qeyri-
 247 
ixtiyari Azərbaycan mədəniyyətinin parlaq siması H.B.Zərdabinin 130 il əvvəl 
“Əkinçi” qəzetində dərc etdirdiyi kiçik bir məqaləsini yadıma saldı. O, mahnıların 
həyatımızdakı yerini, rolunu qeyd edir, mahnıların mənasını yaxşılaşdırmağa səy 
etməyin vacibliyini vurğulayır. Sonra yazır: “Hər tayfanın vətəndaşlıq və millətin 
keçmişində olan yaman və yaxşı günlərini şərh edən mahnıları olur ki, bu mahnılar 
da ağızdan-ağıza düşüb milləti birləşdirməyə bais olur. Amma bizim mahnılara 
baxan  gərək təəccüb eləsin ki, xudavənda, onları kim və nə üçün düzəldib.” Böyük 
mühərrir qeyd edir ki, oxunan mahnıların bir çoxunun heç mənası olmur. Belə  
oxuyanların barəsində doğru deyiblər ki, eşşəyin anqırmağı özünə xoş gəlir, amma 
çifayda, eşşək anqıra-anqıra gəzir və onu belə anqırmaqdan xilas etmək səyinə 
düşən yoxdur... yaxşı olardı ki, şairlərimiz bir-birini həcv, ya mədh etmək əvəzinə 
zikr olan məzmunda mahnılar düzəltsinlər ki, onlar ağızdan-ağıza düşüb xalqı 
nadanlıqdan danalığa (biliyə, elmə) təhrik etməyə bais oleydi.” (“Əkinçi” qəzeti 
№18, sentyabr 1877). Güman edirəm ki, haşiyə yerində oldu. H.B.Zərdabi 
ideyalarının reallaşmasına xidmət edən Q.Rüstəmov kimi sənətkarlarla yanaşı, 
ifaçılıq sənətinə xələl gətirən, onu korlayan üzdəniraq “ulduzlar” qoy, Həsənbəyin 
yazdıqlarından “feyziyab” olsunlar... 
 İntiqamın qələmi güclüdür, qüdrətlidir. O, sözün vasitəsilə sevib-seçdiyi 
qəhrəmanına başqalarının qəlbində əbədi yuva qurur. Onun obrazlı, alovlu, 
ehtiraslı ifadələri öz düşüncələrini mənalandırmağa və digərlərinə də sirayət 
etdirməyə yetərlidir. Türk musiqi və ifaçılıq mədəniyyətini əlçatmaz zirvəyə 
yüksəldən Zəki Müren barədə İ.Mehdizadə yazır ki, onun səsi yer səslərinə 
bənzəmir, sanki göylərdən vəhy olunur, oradan-sonsuz ənginliklərdən süzülüb 
gəlir. O, Zəki Mürenin səsini ilahi ifaya bənzədir, müğənninin çox da uzun 
sürməyən ömrü boyu mənsub olduğu xalqın zəngin dil qatlarına, söz, könül 
mülkünə  baş vurduğunu, oradan   incilər  seçdiyini və onlara  özünəməxsus  tərzdə 
yeni  ruh, yeni  həyat bəxş etdiyini   vurğulayır. İ.Mehdizadə  sevincini, nəşəsini   
oxucu ilə   bölüşməyin   ustasıdır. Yeri gələndə  isə  oxucu  ilə kədərini də  
paylaşır, onu  öz   həyatının  acılı-şirinli   məqamlarıyla  tanış edir, qəm – qüssə   
yükünü   özüylə  birgə  çəkmək üçün   oxucusunu  da  köməyə çağırır. 
Ümumiyyətlə,  “Karvanın   sarvanı” kitabında  biz  qəhrəmanlarıyla  birgə   
İntiqamın şəxsi həyatının  da   bir sıra məqamlarının şahidi oluruq  ki, bunu  həm 
müəllifin   uğurlu   priyomu, həm də kitabı daha oxunaqlı edən  üslub kimi  
qiymətləndirmək  olar. Budur, Türkiyədən gələn xəbər  müəllifi əndişələndirmiş, 
həyəcanlandırmışdır: Zəki  Müren   ağır   xəstədir. Və  publisist   yazır: “Ən  böyük   
üzüntüm  ondan  yanadır ki, bu vaxtacan   mənə özünün  nəğməli   dünyasından   
çox qiymətli   dəqiqələr   bağışlamış, məni   daxilən   bir  yox, yüz boy   ucaltmış   
sevgili   sənətçimi   o halında  yoluxa bilmir, ona ürək-dirək  verəmmir, ona bir 
ovuc Niyal qarı, bir dənə Göyçay narı, bir buğum   Kəlbəcər  kəkotusu  yetirə   
bilmirəm”. Hadisəyə böyük   ictimai   məna verməyi  bacardığı  kimi, İ.Mehdizadə  
bu ağır   məqamlarda   özünü də, oxucusunu  da  situasiyadan  çıxarır , qələmə 
aldığı  misralarla   özünə  də, oxucusuna da, elə Zəki   Murenin  özünə  də  təsəlli – 
təskinlik  verir:   
Tanrıdan   buta verildin,  
Türkün   baxtına  hörüldün,   
 248 
Şarkında öldün, dirildin,  
Göylərdən  bir nüsxə  gələn   
Zəki Müren. 
   
Azman   sənətkarların   yaradıcılıq   yolunu  və konkret   məqamlarını  təhlil, 
təqdir edən İ.Mehdizadə bununla kifayətlənmir, toxunduğu mövzunu  dövrün   
problemləri ilə əlaqələndirir, müqayisələr aparır, ibrətamiz   nəticələr  çıxarır. 
“Nəhəng qaya   parçasını, lay  divarı   xatırladan” xanəndə Mütəllim  
Mütəllimovun “tükdən   nazik, şüşədən   kövrək   qəlbi vardı” - yazır  İntiqam.  
Mütəllimin   ifasında  müəllifi  çəkən  çoxlu  məqamlar   var: O, qəzəlin  hər 
sözünü, hər   misrasını  aydın  tələffüzlə  oxuyur, onun  ifası  seçdiyi   muğamın 
ruhuna  uyğun  avazı, qəzəllərin incəliyi   ilə  möhtəşəmdir, ifaçılıq   sənətinin   
klassik  nümunəsidir, örnəkdir. İntiqam   dərin   təəssüf hissi  ilə yazır ki, əruzun   
nəzəriyyəsini  demirəm,  eləcə  zahiri   biçimlərindən belə  xəbərsiz  olan, vəznin, 
hecanın, bölgünün, məntiqi  vurğunun   nə  demək  olduğunu   bilməyənlər   indi 
efir   məkanında , toy   mağarlarında   meydan   sulayır.  
“Karvanın sarvanı” kitabının xeyli hissəsini Azərbaycan  ədəbiyyatının   
görkəmli nümayəndələrinə həsr edilmiş portret-oçerklər təşkil edir. İ.Mehdizadəyə 
zaman-zaman Azərbaycan ədəbiyyatı   xəzinəsinə   parlaq  nümunələr  bəxş etmiş  
Rəsul Rza, Mir  Cəlal, İlyas  Əfəndiyev, Elçin, Əkrəm Əylisli, İsmayıl  Şıxlı, 
Fərman  Kərimzadə, Xəlil Rza, Məmməd Araz,  Fikrət Qoca  kimi şair, yazıçı, 
dramaturqlarla  görüşmək, həmsöhbət  olmaq, ədəbi  mühit və sənət   problemləri  
barədə  fikir mübadiləsi aparmaq  nəsib olmuşdur. O, eyni  zamanda Sabir  
Rüstəmxanlı, Ramiz  Rövşən, Seyran  Səxavət, Çingiz  Əlioğlu, Bəhmən   
Vətənoğlu, Eldar   Baxış, Şəmşad Rza, Məmməd  Murad, Əjdər  Ol  və  digər   söz   
adamları  ilə aralarında   olan  ilgiləri  də əlvan   boyalarla  təsvirə  gətirir, 
dostlarının  ədəbi   uğurlarından   ürək  açıqlığı ilə bəhs   edir və bu sənətçilərin  
portretlərinin, mənəvi   keyfiyyətlərinin  də üzərinə   işıq   salmağı  unutmur.  
Qeyd etdiyimiz  kimi,  İ.Mehdizadə   müxtəlif   yaradıcılıq   sahələrində  
fəaliyyət göstərən   insanları – bəstəkar, aktyor, rejissor, rəssam, xalçaşünas, 
dramaturqları öz qəhrəmanı seçmişdir və  onların  fəaliyyət sahəsinə  uyğun  olaraq  
üslubunu, yazı tonallığını  dəyişərək,  gah musiqişünas, gah teatrşünas, gah 
sənətşünas  təsiri bağışlayır. Söz  sənətindən, onu   yaradanlardan   bəhs edərkən, 
elə təəssürat oyanır  ki, İ.Mehdizadə kamil  ədəbiyyatşünasdır. Ədəbi problemlərə, 
mövzulara, yazıçı və şairlərin yaradıcılıq laboratoriyasına ciddi   müdaxilələr 
etdiyindən  onun  portret-oçerklərində ədəbi-tənqidi   məqamlar daha parlaq üzə 
çıxır. İlyas Əfəndiyevi Azərbaycan  nəsrində, dramaturgiyasında  yeni, əlvan  bir 
mərhələnin  yaradıcısı adlandıran  İ.Mehdizadə onun ədəbi irsinə olan davamlı 
marağı yaradıcılığının orijinallığında, bədii kamilliyində, vətəndaş  cəsarətində 
görür və yazır: “O, dilinə, ricətinə, dialoqlarına, kompozisiya  qurmaq  səriştəsinə   
görə  təzə idi, cazibədar   idi ( “Bir hay çəkərəm ki”). Dramaturqa   həsr etdiyi   
başqa  bir   oçerkdə isə (“Körpüsalan”) o, yazıçının  ədəbiyyatımıza yeni   abu-
hava, nəfəs gətirdiyini  qeyd edir, göstərir ki, İlyas  Əfəndiyev   sosializm  
realizminə   bir  qədər  başqa  aspektdən   yanaşmış, ənənəvi, bayağı  nəqlçilikdən 
qaçmış, lirik-psixoloji üsluba üstünlük vermişdir. O, İ.Əfəndiyevi bəzən həddən 
 249 
artıq sentimentallığa, romantikliyə uymaqda qınayanlara tutarlı, məntiqli cavab 
verir, mülahizələrini əsaslandırır:  «İ.Əfəndiyev əsl  yazıçı, vətəndaş kimi  hiss 
etmişdi ki, müasir insanın duyğu və düşüncələrindən, həyati   ehtiyaclarından xəbər 
tutmadan, haradasa, o ehtiyacı öz çiyinlərində  duymadan  oxucunun, tamaşaçının  
qəlbinə  yol tapmaq olmaz ».  
İ.Mehdizadə ifaçılıq sənətindən, musiqidən, müğənnidən   yazanda oxucuya   
nə qədər  emosional, duyğulu, hiss – həyəcanlı təsir bağışlayırsa, ədəbiyyatdan  
bəhs edəndə  ciddi, ötkəm və cəsarətli  olur, ona qədər   deyilənləri təkrar eləmir. 
Mülahizələrində bənzərsiz olduğu  qədər də, qətiyyətlidir. Rəsul  Rzanın 
novatorluğunu yalnız onun sərbəst vəznlə yazması  ilə  əlaqələndirənlərlə   
İ.Mehdizadə  qətiyyən   razılaşmır: “.... R.Rzanın novatorluğu, formadan  daha çox 
onun  məzmununda, bir şəxsiyyət  kimi  özünün mahiyyətindədir və bir  zamanlar 
Rəsul müəllimi formalizmdə, mücərrədçilikdə, qərbçilikdə ittiham edənlər onun  
novatorluğunun  mahiyyətini  dərk etmək üçün gərək   poeziyasının  ümumi   
ruhundan  halı  ola , şairin   dünyagörüşünə   bələd  olaydılar, şeirlərindəki  daxili   
gərginliyə , ekspessiyaya  fikir   verəydilər və  bir də  yaradıcılığına   heyrətamiz  
dərəcədə   bənzəyən  R.Rza  şəxsiyyətinə   vaqif  olaydılar («Rəsul Rza  riski»)   
Azərbaycan ədəbiyyatına  «Bir gəncin   manifesti», «Dirilən adam», «Açıq 
kitab», «Yaşıdlarım», «Təzə şəhər», «Yolumuz   hayanadır» kimi   əsərlər   bəxş 
etmiş Mir Cəlal Paşayev həm də, uzun illər Azərbaycan  Dövlət   Universitetində 
elmi-pedaqoji fəaliyyətdə  bulunmuşdur. Xoşbəxtlikdən  İntiqam   Mehdizadə  də 
üzündən  təbəssüm  , dilindən   xoş  söz   əskik olmayan   bu müdrik  insanın 
sevimli   tələbələrindən   olmuşdur. Hörmətli  müəlliminə   həsr etdiyi «Mir Cəlal 
müəllimin «yalanı» oçerkində  İ.Mehdizadə  onun digər   müsbət  keyfiyyətləriylə 
yanaşı  qeyri-adi  zəkaya, ədəbi   yaddaşa   sahib  olduğunu,   aralarında  baş 
vermiş   bir həyati   epizodun   timsalında  oxucusuna   yetirir.  
 Aktyorlara həsr olunmuş oçerklər  İ.Mehdizadənin  portretlər   
qalereyasında həm   sənətkarlıq, həm də say   etibarı ilə    diqqəti  dərhal  çəkir. 
Azərbaycan  teatr  səhnəsində və kinoda  yaratdıqları  mükəmməl  obrazlarla  
milyonlarla  tamaşaçı qəlbini  fəth  etmiş   Nəsibə Zeynalova, Səməndər Rzayev, 
Möhsün  Sənani, Hamlet Xanızadə, Ağahüseyn  Cavadov, Əli Zeynalov, Əliağa 
Ağayev, Barat Şəkinskaya, Həsən Əbluc və digər   sənət   fədailərinin  həm  səhnə, 
həm də   pərdəarxası  həyatlarını   özünəməxsus tərzdə, müəllifin   təbirincə  desək, 
hər kəsin   həyatındakı   fərqli, həlledici  məqamı  tapmaqla, tutmaqla   və   bu 
keyfiyyəti xarakterin digər bütün cəhətləri ilə  bağlamaqla, əlaqələndirməklə  
təqdim edir. “Təbiiliyin böyük ustası” Nəsibə  Zeynalova, “səsi bulaq   misallı” 
Səməndər Rzayev, “qəribə, gözəl  səs sahibi, obrazın  hansı ahənglə danışmalı 
olduğunu mütləq tapan” Həsən Əbluc, “standartlara   sığmayan  xarakter, zəngin 
daxili  aləmə malik, teatra candan, ürəkdən   bağlanan” Hamlet Xanızadə, “susmuş 
ürəyi səsində” döyünən Aydın   Qaradağlı, “deklamasiyanın professoru” Əli  
Zeynalov, “səhnənin hər   qarışını   yox e, hər milli metrini   dəqiq bilən” Möhsün   
Sənani  və bu kimi  bir çox  sənətçiləri   tamaşaçılar   səhnədə  yaratdıqları  
obrazlara   görə  tanıyır, sevir. İstedadlı   publisist   İntiqam  Mehdizadə  isə 
səhnədə  rol  oynayan, obraz   yaradanların   özünün  obrazını   yaradır  və  bu   
məqamlarda  onun qələmi jurnalistdən daha çox yazıçı kimi  işləyir. Böyük 
 250 
səhnənin   «sakinlərinin» teatrdakı   və ondan   kənar  həyatları  haqda  oxucuda   
tam təsəvvür  yaratmaq  üçün İntiqam  öz  müşahidə   və  tədqiqatlarını   nəql edir, 
xatirələrini  danışır, müsahibə götürür, mübahisə edir, müqayisə  aparır,  xəyala 
dalır, aktyorla   fikirlərini  bölüşür, onunla birgə  sevinir, kədərlənir... bütün   
bunların   nəticəsi kimi oxucunun  gözləri  qarşısında  səhnədəki  qəhrəmanı   ona 
sevdirən   aktyorun   öz siması  canlanır... “Hamı  Əliağa  Ağayevi  güldürən   
aktyor  kimi tanıyırdı. Doğrudan da, bu, onun aktyor   imici   idi və  insanları  
güldürmək   üçün onun  daşdan  keçən, daha dəqiq   desək, daşı  belə yumşaldıb 
güldürən  imkanları   vardı: səs imkanları, məzəli yerişi, üz – sifət  ifadələri , vokal   
məharəti , gözəl rəqs etmək qabiliyyəti, heç nə eləməyib sakit, hərəkətsiz   
dayanarkən   belə ətrafına   xoş ovqat  paylaya  bilməsi. Amma onun  
pərəstişkarlarının  böyük   əksəriyyətinin  xəbəri yox  idi ki, o həm də, gülən  adam 
idi – sağlam  yumora , həyatdan   qaynaqlanan   gündəlik  lətifələrə, səmimi   
zarafatlara  ürəkdən, lap qəşş edərək gülməsi vardı» («Gülən adam»). Bunlar   
publisistin uydurması, yaxud necə deyərlər, fantaziyası yox, müşahidələri, aktyorla   
bilavasitə təması, ünsiyyəti  nəticəsində  hasil olan   qənaətləridir. Bu cür  ştrixlər  
portretin  daha canlı, bitkin, inandırıcı olmasına  xidmət edir. Təsadüfi deyil ki, 
müəllif də qəhrəmanının  xarakterik   cizgiləri  barədə  söhbət  açanda onu, 
“təəssüratlarını, təlatümlü duyğularını  daim izlədiyini” etiraf  edir (“Səməndər 
bulağı”). Bu cür   təəssüratlar, duyğular , xatirələr, görüşlər  illər  keçdikdən sonra 
ürəkdən   süzülüb  kağız üzərinə  düzülür:  “...Durub  düzəldim yola, yəni  
Azdramaya. Yadımdadır ki, o il qış bərk gəlmişdi, yazqabağı olsa da,  yerdə  qalın   
qar vardı, yol-iriz buz bağlamışdı. Mən onu  qrim  otağında  tapdım. Ağasadıq 
Gəraybəyli   ilə əyləşib nə barədəsə, deyib-gülürdülər (“Ağahüseyn Cavadovun 
ayaqqabısı”). Xalq   artisti  A.Cavadovla ilk  görüşünü  müəllif  elə maraqla, 
həvəslə   nəql edir  ki, oxucu da  özünü   hadisələrin  içində  hiss edir. Bu cür üsulla 
publisist aktyorun həm xarakterini açır, həm də onun yaradıcılıq  dünyasına 
səyahət edir, sənətkarın fərdi keyfiyyətləri ilə yaratdığı obrazlar arasında paralellər 
aparır... 
40 ilə yaxın yaradıcılıq  yolu keçmiş   və təəssüflər  olsun ki, layiqli   
qiymətini almayan  İ.Mehdizadə ətrafında baş verənlərə fərdi  və fərqli  yanaşma  
metodu ilə  seçilən istedadlı  sənətkarlar  zümrəsinə  aiddir. O, ilk baxışda  kiçik 
görünən, diqqəti  çəkməyən, əslində isə  batinində  böyük siyasi, ictimai məna 
gizlənən bir jesti, yaxud bir olayı mənalandırmağın mahir  ustasıdır. Ümumilli lider 
Heydər Əliyev haqqında sadə  insanlar da, dünyanın  ən məşhur  dövlət   xadimləri 
də, yazıçılar, elm, sənət  adamları da söz deyiblər. Bu cərgəyə qoşulmaq böyük 
cəsarət, istedad, bir də təcrübə tələb edir. Yəni elə söz   söyləməlisən  ki, diqqət  
çəksin, maraq  doğursun, təzə   görünsün. Amma  baxın,  İntiqam Mehdizadə 
Heydər Əliyev şəxsiyyətinin böyüklüyünü, onun   tələbkarlığını, insanlara   qarşı  
nə  qədər   diqqətli, həssas, heyrətamiz yaddaşa malik olduğunu həyatda müşahidə 
etdiyi konkret fakt və dəlillərlə necə təqdim   edir. İsmayıllı  rayonunda  baş vermiş   
təbii fəlakətin – zəlzələnin   ağır  nəticələrinin   aradan  qaldırılması  istiqamətində   
hansı tədbirlər   görüldüyünü  öyrənmək  üçün H.Əliyev dərhal  hadisə  yerinə  
gəlir:  “İndiki kimi  yadımdadır, zəlzələ hələ də  səngiməmişdi, yer insanların ayağı 
altında uşaq nənnisi kimi  yırğalanmaqdaydı. Ancaq Heydər Əliyev yan-
 251 
yörəsindəkilərin ona “ehtiyatlı olun, Heydər Əliyeviç” – təkidlərinə məhəl 
qoymadan özünü şax tutur, ruhi müvazinətini  zərrə qədər də  pozmur, hətta   
gülümsəyir, bununla da, neçə gündən bəri vahimə içində  çırpınan  ismayıllılara  
ürək-dirək  verirdi». Xalqın  tarixinə, mədəni-memarlıq abidələrinə sonsuz  sevgi 
ilə   yanaşan  böyük   dövlət  xadiminin   bu gərgin, ağır  zamanda  qəfildən  qədim  
Lahıcı  xatırlaması təbii görünür, “orda  vəziyyət necədir, evlərə, dükanlara  xətər  
toxunmayıb ki?” - deyə  soruşur,  “özü boyda abidə olan  Lahıca” getmək   
istədiyini bildirir. Yerli  rəhbərlər  ehtiyatla  Lahıc  yolunun nasaz olduğunu 
deyirlər. H.Əliyev elə oradaca məmurları səfərbər  edir. Ən qısa  müddətdə  
körpülər   salınması, qəsəbəyə gedən torpaq  yola asfalt  döşənməsi üçün qəti 
tapşırıqlar verir...  
Ötən  əsrin  məşhur  60-70-ci illər  ədəbi nəsli  ilə bir dövrdə  jurnalist- 
publisist  kimi fəaliyyətə  başlayan   və ziyalılar   arasında  “danılmaz   səsi, sözü, 
mövqeyi” olan (Əhməd Oğuz), “yalan  danışmayan, yalan   yazmayan (Aybəniz  
Məmmədəliyeva), “gözü – könlü tox” (Kamil Vəli  Nərimanoğlu), “vəfalı, 
namuslu  kişi” ( Zərifə Ağahüseyn qızı), “təkcə bir yazıçı, jurnalist kimi deyil, 
ümumiyyətlə bir fərd, bir insan  kimi  istedadlı” (Ramiz   Rövşən) və  rəhmətlik  
anası  Xanbacı xanımın  söylədiyi kimi “çox həssas, əsəbi , çox da  duyğulu” olan   
İntiqam  Mehdizadə  bir  karvanlıq  yükü – növbəti  kitabını  oxucuların   ixtiyarına  
verdi. Sevinirmi , fərəh  hissi  keçirirmi, bilmirik. Amma burası  gün kimi  aydındır  
və  onu  yaxından   tanıyanlar   yaxşı bilir ki, İntiqam  intizardadır, iztirabdadır:  
yeni-yeni  əsərlərin  intizarında, yeni yaradıcılıq   iztirablarında. Onun  
yaradıcılığını  sevə-sevə   izləyən   və yeni yazılarını gözləyənlər   də bir   xəbərin  
intizardadırlar: görəsən,  İntiqam  yaşın  bu  vədəsində  kirəkeşlikdən xilas 
olacaqmı, öz evinin tavanı   altındaca əyləşib varlığına   hakim kəsilmiş  
yaradıcılıqla  məşğul  olacaqmı, onun mənzil  problemi öz həllini tapacaqmı? ...  
Bir vaxtlar İ.Mehdizadə türk sənət dahisi   Zəki Mürenə   ithaf etdiyi   gözəl 
şeiri ilə ona olan sonsuz məhəbbətini  bu sayaq   dilə gətirmişdi:  
Dalğın dəryaya bənzərsən 
Yaşıl tarlaya  bənzərsən 
Qəmli səhraya  bənzərsən 
Gözlərində dan sökülən 
Zəki Müren. 
      İllər bu  misralardakı “dalğın dərya”, “yaşıl tarla”, “qəmli səhra” kimi  
bənzətmələri  İntiqam Mehdizadənin  öz  həyatının, taleyinin   tərcümanına 
çevirmişdir. Onun bulaq kimi çağlayan yaşamaq, yaratmaq eşqi, dəmir dözümü, 
möhkəm iradəsi, sərhədsiz səbri, torpağa, elə-obaya bağlılığı mərhum müəllimim, 
professor, unudulmaz insan Qulu Xəlilovu xatırladır. Taleyin bütün ağrı-acılarına 
baxmayaraq, Qulu müəllim yaşamaq istəyirdi, yaşamaq uğrunda mübarizə aparırdı. 
Uzun illər mənzil həsrəti ilə yaşayan İntiqam da kirədə qaldığı evləri dəyişə-
dəyişə, yetişdirdiyi həmkarlarını layiq görüldükləri fəxri adlara (hələlik özünə 
qismət olmayan) görə təbrik edə-edə, öz təbiri ilə desək, hələ yollardadır, 
axtarışlardadır. Yaradıcılıq yollarında, daha münasib kirayə evə aparan yollarda, 
yaradıcılıq axtarışlarında, işinə yaxın, daha ucuz kirayə ev axtarışında olan 
İ.Mehdizadə yeni kitabını nəşrə hazırlayır. Bu kitab da Azərbaycanın sənət, 
 252 
mədəniyyət, ədəbiyyat fədailərinə həsr olunacaq. Özü haqqında həmişəki kimi 
yenə susacaq. Heç olmazsa, bir cümləni, kitabın adını özünə həsr et, İntiqam. Üz 
qabığında böyük, qara şriftlərlə yaz ki, «Mən də yaşamaq istəyirəm». 
 
 
“525-ci qəzet”, 24 dekabr 2009 
 
 
 
Sevgi və fədakarlıq örnəyi 
 
 «Məmləkətim olan Qars, təbii mühiti ilə məndə hələ uşaqlıq illərindən Şərq 
sərhədlərimizdən o tərəflərdəki türklər haqqında bilgi əldə etmək arzusu oyatmışdı. 
Ailə mühitimiz və daha sonra Ərzurum Atatürk Universitetindəki təhsil həyatım 
məni bu mövzu ətrafında hər gün bir az daha çox düşünməyə, məlumat toplamağa 
sövq etmişdir. 
Beləcə, hələ Universitetdəki tələbəlik illərindən etibarən Qafqazın, xüsusilə 
Azərbaycanın və ətrafının tarixini, ədəbiyyatını öyrənməyə, bu zəngin türk kültür 
diyarını araşdırmağa başladım». Bu sətirlər 40 ildən də çox bir müddətdə 
Azərbaycan şair və yazıçılarının irsini, ədəbiyyat tarixini böyük sevgi, tükənməz 
enerji və sözün həqiqi mənasında fədakarlıqla tədqiq, tədris və təbliğ edən Əli 
Yavuz Akpinarın «Azəri ədəbiyyat araşdırmaları» (İstanbul, «Dərgah yayınları». 
Birinci nəşr, 1994, 512 səh.) adlı kitabına yazdığı «Ön söz»dən götürülmüşdür. 
Sovet rejimi, dəmir pərdə, senzura illərində, Kommunist ideologiyasının 
hakim olduğu dövrdə – 1970-ci ildə Ə.Akpinar ilk dəfə Azərbaycana gəlməyə 
müvəffəq olur və «çalışması üçün çox ehtiyac duyduğu kitabları» əldə etməyə 
başlayır. Taleyin xoş qismətindən Bakıda onu unudulmaz Abbas Zamanov 
qarşılayır. Bu görüş də Ə.Y.Akpinarın həyat və fəaliyyətində silinməz iz buraxır. 
Azərbaycan ədəbi xəzinəsinin zənginliyi, rəngarəngliyi istedadlı gənc alimdə bu 
irsə meyli, marağı daha da artırır. O, tədqiqat dairəsini bir qədər də genişləndirir. 
Şah  üsul-idarəsinin, fars şovinizminin bütün yasaqlarına rəğmən Cənubi 
Azərbaycanda ana dilində nadir incilər yaradan Şəhriyar, Səhənd və Sahir 
poeziyasını araşdırmaqla yanaşı Ə.Akpinar onların əsərlərini Türkiyədəki 
dərgilərdə də nəşr etdirir. İstər Cənubda, istər Şimali Azərbaycanda apardığı geniş 
miqyaslı araşdırmalarının nəticəsi kimi, Ə.Akpinar bir-birinin ardınca maraqlı 
məqalələr yazır, bununla da, Sovet hakimiyyətinin ilk 20 ilindən sonra qırılmış 
Türkiyə – Şimali Azərbaycan ədəbi, mədəni əlaqələrinin bərpa olunmasında, 
Türkiyə – Cənubi Azərbaycan ədəbi əlaqələrinin yaranmasında əvəzsiz rol oynayır. 
Tədqiqat sərhədlərini Azərbaycan ədəbiyyatı ilə məhdudlaşdırmayan Ə.Akpinar 
Krım, İdil-Ural və Türkistan ədəbiyyatının araşdırılmasına və qardaş Türkiyədə 
tanıdılmasına da ciddi səy göstərmişdir. Tədqiqatçının təbiri ilə desək, «başda 
Azərbaycan olmaqla Krım, Kazan, Türkistan türkləri ilə Türkiyə türkləri arasındakı 
ədəbi və mədəni əlaqələri araşdırmaq» onun fəaliyyət meydanına çevrilmişdir.  
 253 
Yuxarıda adını çəkdiyimiz «Azəri ədəbiyyatı araşdırmaları» kitabında 
müəllif müxtəlif tarixlərdə, ayrı-ayrı nəşrlərdə, fərqli məqsədlərlə qələmə aldığı 
əsərləri mövzu və mahiyyətinə görə bir ad altında toplamış, təqdim etmişdir. Dörd 
hissədən ibarət kitabda Azərbaycan ədəbiyyat tarixi, onun inkişaf mərhələləri  
geniş işıqlandırılır, ayrı-ayrı yazıçı və şairlərin irsi tədqiq edilir, əsərlərindən 
nümunələr verilir. Azərbaycan nəsri, poeziyası, dramaturgiyası, publisistikası, 
ədəbi tənqidi və şifahi söz yaradıcılığını, xüsusilə aşıq ədəbiyyatını Ə.Akpinar 
müxtəlif dövrlərin ictimai-siyasi proseslərini diqqətə çatdırmaqla təhlil və təqdim 
edir. Maraqlı və təqdirəlayiqdir ki, Azərbaycan ədəbi-mədəni, ictimai-siyasi, elmi-
fəlsəfi fikir tariximizdə müstəsna rol oynamış Azərbaycan mətbuatı da 
Ə.Akpinarın diqqət mərkəzində olmuşdur. O, Azərbaycan mətbuat tarixində iz 
qoymuş bir sıra nəşrlər barədə yeri gəldikcə bəhs etmişdir. Prof.dr. Ə.Akpinar 
Azərbaycanın ədəbi həyatının tam mənzərəsi barədə oxucuda geniş təəssürat 
yaratmaq üçün ayrı-ayrı dövrlərin ədəbi icmalını verməklə yanaşı, bir sıra şair və 
yazıçılar barədə ayrıca ədəbi-tənqidi oçerkləri də kitaba daxil etmişdir. 
Bu kitabla türk oxucusu Azərbaycan klassik və çağdaş ədəbiyyatının Nizami 
Gəncəvi, Məhəmməd Füzuli, İmaməddin Nəsimi, Molla Pənah Vaqif, Xurşidbanu 
Natəvan, Mirzə Fətəli Axundzadə, Seyid Əzim Şirvanzadə, Nəriman Nərimanov, 
Sultan Məcid Qənizadə, Ömər Faiq Nemanzadə, Hüseyn Cavid, Mirzə Ələkbər 
Sabir, Mikayıl Müşfiq, İlyas Əfəndiyev, Rəsul Rza, Bəxtiyar Vahabzadə, Elçin, 
Anar, Əkrəm Əylisli kimi nümayəndələrinin, milli ədəbiyyatşünaslığın, mətbuat və 
çap tarixinin Firudin bəy Köçərli, Məmməd Arif Dadaşzadə, Abbas Zamanov, 
Qulam Məmmədli kimi simalarının həyat və fəaliyyəti barədə geniş məlumat 
almaq imkanı əldə etmişdir. 
Türkiyə-Azərbaycan mədəni əlaqələrinin genişlənməsini, xüsusilə 
Azərbaycan ədəbiyyatının Türkiyədə tanıdılmasını axtarışlarının və yaradıcılıq 
fəaliyyətinin əsas kredosuna çevirən Ə.Y.Akpinar uğurları ilə öyünməyən, eyni 
zamanda onlarla kifayətlənməyən tədqiqatçılardandır. Hələ ötən əsrin 90-cı ilində 
məsləkdaşları İrfan Murad Yıldırım və Sabahatdin Çağanla birlikdə hazırladıqları 
Məmməd Əmin Rəsulzadənin «Azerbaycan Cumhuriyeti (keyfiyyeti, teşekkülü və 
şimdiki vaziyeti». İstanbul, 1990) kitabına «Ön söz»də yazırdılar: «Azərbaycanla 
yaxın əlaqələr qurmaq istəyiriksə, öncə bu qardaş ölkəni bütün yönləri ilə 
tanımağımız gərəkdir. Bunun üçün də Azərbaycanın yaxın tarixini, problemlərini 
çox yaxşı öyrənməliyik». Bu, əslində Ə.Y.Akpinarın hələ tələbəlikdən 
müəyyənləşdirdiyi böyük amalın, proqramın bəyanı idi. Öz məsləyinə sadiq olan 
azərbaycanşünas alim bu gün də inamla, israrla öz yolunu davam etdirməkdədir. 
Fikrimcə, bütün türk dünyasında dilin inkişafında, qorunmasında Mahmud 
Kaşğarlı, islam dininin yayılmasında Xoca Əhməd Yasəvi hansı rolu oynayıbsa, 
türkçülük ideologiyasının meydana gəlməsində, intişarında da İsmayıl Qaspiralı 
həmin xidməti göstərmişdir. Hələ sağlığında «millətin atası» adlandırılan 
İ.Qaspiralının həyatı və irsinin tədqiqi, dəyərləndirilməsi bu gün xüsusi ilə aktual 
və əhəmiyyətli olsa da, çox təəssüf ki, qənaətbəxş deyildir. Prof.dr. Ə.Y.Akpinar 
bu boşluğu görmüş və təqdirəlayiqdir ki, fundamental araşdırmaları ilə 
qaspiralışünaslığa əvəzsiz töhfə vermişdir. Bu yaxınlarda onun tərtib etdiyi 
«İsmayıl Qaspiralı. Seçilmiş əsərləri»nin 3 cildliyinin sonuncu cildi İstanbulda 
 254 
«Türk Tanıtma Fondu»nun dəstəyi ilə «Ötükən» nəşriyyatı tərəfindən işıq üzü 
görmüşdür. Tərtibçi Yavuz Akpinar uzun və gərgin tədqiqatların nəticəsi kimi, 
kitabın «Giriş» hissəsində İsmayıl Qaspiralının fəaliyyətinə dair irihəcmli, dəyərli 
məqalə vermişdir. O, burada İ.Qaspiralının qəzetçi, naşir kimi böyük tarixi 
xidmətlərindən, sosial, siyasi sahədə prinsipial və faydalı fəaliyyətindən, müasir 
tipli məktəblərin yaradılmasında, təhsil quruculuğunda rolundan, ortaq dil uğrunda 
mücadiləsindən geniş bəhs etmişdir. 
Bu kitabların ərsəyə gəlməsi üçün illər boyu arxiv və kitabxanalarda böyük 
ehtirasla, yorulmadan çalışan Y.Akpinar qədirbilənliklə ona bu işdə yardım edən 
insanlara – Ukraynalı tarixçi Viktor Yuryeviç Qankeviçə, Krıma səfəri zamanı 
tədqiqatçıya diqqət göstərən dostlarına – Şakir Səlimə, İsmayıl Kərimə, Zühal 
Yüksələ, İsmayıl Türkoğluna, Nəriman Abdulvahaba, Baxçasaraydakı Xan sarayı 
muzeyinin direktoru Sərvər Abubəkirova, muzeyin arxiv şöbəsinin müdiri Qalina 
İvanovaya, yuxarıda qeyd etdiyimiz «Türk Tanıtma Fondu»nun və «Ötükən» 
nəşriyyatının rəhbərlərinə dərin minnətdarlığını bildirir. 
Kitabın annotasiyasında yazıldığı kimi, «…görüşləri ilə günümüzdə yenidən 
aktuallaşan «Avrasiya birliyi» nəzəriyyəsinin qurucularından» olan İ.Qaspiralının 
həyat və fəaliyyəti Azərbaycanla sıx bağlı olmuşdur. M.F.Axundzadənin, 
H.B.Məlikovun, N.Nərimanovun, S.M.Qənizadənin, M.A.Şahtaxtlının, 
H.Z.Tağıyevin maarif, nəşriyyat, təhsil, tərəqqi sahəsindəki xidmətlərini yüksək 
qiymətləndirən İ.Qaspiralı, Əli Mərdan bəy Topçubaşı, Xəlil Xasməmmədli, 
Əhməd bəy Ağayev, Firudin bəy Köçərli, Səfərəli bəy Vəlibəyov və digər 
azərbaycanlı xadimlərlə sıx ünsiyyətdə olmuşdur. Təsadüfi deyil ki, XX əsrin 
əvvəllərində Azərbaycanın ictimai, siyasi, ədəbi, mədəni, mətbu həyatında parlaq 
iz buraxmış ziyalılar İ.Qaspiralının tarixi xidmətlərini çox yüksək 
qiymətləndirmişlər. 
…Ə.Y.Akpinar hələ sovet dönəmində Qulam Məmmədlinin məşhur 
«Azərbaycan teatrının salnaməsi»ni oxuyur və müəllifə bu sətirləri ünvanlayır: 
«Hörmətli ustadım! Azəri ədəbiyyatıyla məşğul olan bütün tədqiqatçılar Sizi bu 
kitabınız vasitəsilə hörmətlə yad edəcəklər. Sağ olun, var olun. Əli Yavuz Akpinar. 
28.03.1981». Bu gün Ə.Y.Akpinar həmin mətni kiçik bir dəyişikliklə – «azəri 
ədəbiyyatıyla» sözlərindən sonra «və İsmayıl Qaspiralı irsi ilə» sözlərini əlavə 
etməklə özünə ünvanlamaq haqqını qazanmışdır. 
…Sonda prof.dr. Ə.Akpinarla, xaricdə azərbaycanşünaslıq problemi ilə bağlı 
məqalə yazmaq fikrinin haradan qaynaqlandığını açıqlamaq üçün bir haşiyəyə 
çıxacağam. 2008-ci il dekabrın 17-də Atatürk Mərkəzində «Beşik» nəşriyyatının 
buraxdığı uşaq nağıllarının toplanıldığı – 72 kitabçanın təqdimatı keçirilirdi. 
Tədbirdə ölkənin tanınmış elm, mədəniyyət, incəsənət xadimləri, KİV 
nümayəndələri iştirak edirdi. Layihənin rəhbəri Xalq yazıçısı, Baş nazirin müavini 
Elçin Azərbaycan uşaq nağıllarının işıq üzü görməsini ölkənin ədəbi-mədəni 
həyatında böyük hadisə, bayram kimi dəyərləndirdi. Akademik Bəkir Nəbiyev 
əsasən şair-publisist Dilsuzun və şair Ələkbər Salahzadənin qələmə aldıqları 
nağılları, obrazlı ifadə ilə, indiki dövrün uşaqları üçün vaksin adlandırdı. Millət 
vəkilləri Gülər Əhmədova, Fəttah Heydərov, şairlər Çingiz Əlioğlu, İlyas Tapdıq, 
yazıçı-publisistlər Nahid Hacızadə, Zahid Xəlil, Əkrəm Qaflanoğlu, təhsil nazirinin 
 255 
müavini prof.İradə Hüseynova, M.F.Axundov adına Milli Kitabxananın direktoru 
Kərim Tahirov da 17 yaşlı müstəqil Azərbaycanın gələcək nəslinin vətənpərvər, 
cəsur, geniş təfəkkürlü, iti və çevik zəkalı vətəndaşları kimi yetişməsində uşaq 
nağıllarının müstəsna rol oynayacaqlarını qeyd etdilər. 
Atatürk Mərkəzinin direktoru akademik Nizami Cəfərov uşaq nağıllarının 
əhəmiyyətini xüsusi vurğuladı və bu möhtəşəm işin həyata keçirilməsində 
layihənin rəhbəri Xalq yazıçısı Elçinin müstəsna rolunu şükranlıqla qeyd etdi. Dedi 
ki, Azərbaycan ədəbiyyatının parlaq simalarından olan Xalq yazıçısı Elçin dövlət 
və ictimai xadim kimi də ölkənin mədəni həyatında misilsiz xidmət göstərmişdir. 
Təqdirəlayiqdir ki, Elçin cəmiyyətin mənəvi ehtiyacını müşahidə edən və dərhal 
boşluğu doldurmaq üçün hərəkət edən xadimlərdəndir. Ötən əsrin 80-ci illərində 
Azərbaycan cəmiyyətində Türkiyə həyatına sonsuz maraq var idi. Elçin «Yaxın, 
uzaq Türkiyə»ni yazmaqla müəyyən mənada bu tələbatı ödədi. İndi budur, 
müstəqil Azərbaycanın gələcək nəsillərinin vətənpərvər, cəsur, öz tarixinə, 
mədəniyyətinə  bağlı yetişməsi üçün ədəbi material tələb olunanda Elçinin 
rəhbərliyi ilə azyaşlı uşaqlar üçün birdən-birə 72 adda nağıl kitabça şəklində 
Azərbaycan cəmiyyətinə  təqdim olunur. Akademik, millət vəkili N.Cəfərovun 
Elçinin fəaliyyəti ilə bağlı bu qənaətini təqdir edir və tanınmış ictimai və dövlət 
xadiminin həmin istiqamətdə həyata keçirdiyi digər və hər birinin önündə «ilk 
dəfə» ifadəsini işlədə biləcəyimiz mühüm tədbirləri də qeyd etməyi  lazım bilirik: 
- mənfur erməni separatçılarının Azərbaycana ərazi  iddialarının yenidən 
başladığı zaman – ötən əsrin 80-ci illərinin sonlarında ölkəmizin, xüsusilə də 
Dağlıq Qarabağın tarixi ilə bağlı materialların kütləvi nəşri və yayılması; 
- azadlıq hərəkatının vüsət aldığı illərdə hər cür daxili və xarici təsirlərə, 
təzyiqlərə baxmayaraq, Azərbaycan Xalq Cümhuriyyətinin liderlərinə, Şərq-islam 
dünyasında ilk demokratik dövlətin atributlarına, iqtisadi, siyasi, hərbi və s. 
sahələrdə həyata keçirdiyi islahatlara dair elmi-kütləvi məqalələrin böyük tirajla 
(250.000) çıxan «Odlar yurdu» qəzetində dərc olunması; 
- əlifba islahatı aktuallaşanda latın əlifbasının qızğın müdafiə edilməsi; 
- Moskvanın respublikadakı yerli nökərlərinin və ermənipərəst xarici 
qüvvələrin Azərbaycanın müstəqilliyi uğrunda mübarizəyə hər cür don 
geyindirmək üçün dəridən-qabıqdan çıxdığı, Azərbaycanın informasiya 
blokadasında saxlanıldığı zaman ABŞ senatına «Ən böyük müttəfiqimiz 
həqiqətdir» adlı müraciətinin ünvanlanması, senator Cim Mudinin Bakıya dəvət 
edilməsi və Azərbaycan tarixində ilk dəfə ABŞ senatorunun Bakıya səfəri; 
- xarici ölkələrdə azərbaycanşünaslığın intişarı, inkişafı üçün əməli 
tədbirlərin həyata keçirilməsi («Vətən» Cəmiyyətinin M.F.Axundzadənin anadan 
olmasının 175 illiyi münasibəti ilə keçirdiyi tədbirə dünyanın müxtəlif ölkələrindən 
hələ görünməmiş sayda, eyni vaxtda Bakıya 9 nəfər azərbaycanşünas alimin dəvət 
edilməsi). 
 Sonuncu tədbirə gələnlərin sırasında mərhum professor Abbas Zamanov 
haqqındakı xatirəsində Azərbaycana hər səfərini həyatının unudulmaz günləri kimi 
xatırlayan və öz təbiri ilə desək, «Azərbaycan kitablarına susayan» Əli Yavuz 
Akpinar da var idi (Əli Yavuz Akpinar. Abbas Zamanov haqqında xatirələrim. 
Müasirləri Abbas Zamanov haqqında. «Çinar-çap» nəşriyyatı. Bakı, 2003). 
 256 
Buradaca qeyd etmək yerinə düşərdi ki, xalqımızın başına gətirilən bir çox 
bəlaların kökünü həm də, xaricdə azərbaycanşünaslığın yox dərəcəsində olmasında 
axtarmaq lazımdır. Bu, mübaliğəsiz belədir. XX əsrə qədər xaricdə 
azərbaycanşünaslıqla bağlı materiallara daha çox səyyahların əsərlərində təsadüf 
edilir. Sonrakı dövrdə də bu sahədə ciddi addımlar atılmamışdır. 
Aleksandr Düma, Vasil Veliçko, Vasili Bartold, Yevgeni Bertels, Viktor 
Jirmunski, Adolf Berje, Fuad Körpülü, Tadeuş Svyatoxovski, Canpiyero 
Bellinceri, Əhməd Şmide, Erix Fagel, Odri Aldştad, mühacirətdə Əhməd bəy 
Ağayev, Məmməd Əmin Rəsulzadə, Mirzə Bala Məmmədzadə, Ceyhun Hacıbəyli, 
Əbdülvahab Yurdsevər, Əhməd Cəfəroğlu, Turxan Cənceyi, İren Melikoff 
azərbaycanşünaslığa layiqli töhfələr vermiş alimlərdir. Son dövr 
azərbaycanşünaslığında Ə.Akpinarın yeri və çəkisi xüsusi qeyd olunmalıdır. Bu 
fədakar tədqiqatçının fəaliyyətinə diqqəti çəkməklə xaricdə azərbaycanşünaslığın 
inkişaf etdirilməsinin son dərəcə aktual və əhəmiyyətli olduğunu bir daha 
vurğulamaq istədik. 
          
  30.XII.08 
 
“Ədəbiyyat qəzeti”, 23 yanvar 2009 
 
 
 
QaĢqarlı iĢığı, Qaspiralı yolu 
 
Yaradılanları yaşatmaq yenisini yaratmaq qədər həm çətin, həm faydalı, həm 
də şərəflidir. Xüsusilə, söhbət böyük bir ulusun əsrlər boyu ərsəyə gətirdiyi milli-
mənəvi dəyərlərdən, mədəni irsdən gedirsə, onları yaşatmaq, onlara yeni nəfəs 
verərək, nəsildən-nəslə ötürmək, elə yenisini yaratmağa bərabərdir.   
 Türk dilinin beşiyi başında duran böyük Mahmud Kaşğari az qala min il 
bundan əvvəl ucsuz-bucaqsız türk ellərini illərlə dolaşaraq dünya, o cümlədən türk 
dili tarixinin ən möhtəşəm əsərini - «Divani-lüğat it-türk»ü yaratmışdır. Çar 
Rusiyası imperiyasında - böyük bir coğrafiyada - özünün əzəli və əbədi 
torpaqlarında, lakin rus əsarəti altında əziyyət çəkən türkdilli xalqların təhsilə, 
tərəqqiyə, elmə, mədəniyyətə, nəhayət, birliyə möhtac olduğu bir dönəmdə 
«Tərcüman»ı və «Dildə, fikirdə, işdə birlik» şüarı ilə tarixin səhnəsinə İsmayıl bəy 
Qaspıralı çıxdı. Altaydan Urala, Orta Asiyadan Qafqaza, Volqaboyundan 
Balkanlara səpələnmiş türk ulusunun eyni dəyərlərə mənsub olduqlarını və ona 
sahib olmanın vaxtı çatdığını anlatdı. Böyük ideoloq Əhməd Ağaoğlu İsmayıl 
bəyin vəfatı ilə əlaqədar «Türk yurdu» jurnalında dərc etdirdiyi (1914, №12) 
«İsmayıl bəy Qasprinski» adlı məqalədə yazırdı ki, öz ideyalarını yaymaq üçün 
«qapı-qapı dolaşmaq məcburiyyətində qalan» İsmayıl bəyin israrla təqib etdiyi 
qayənin türkdilli xalqlara bir dilə, bir mədəniyyətə mənsub olduqlarını təlqin 
etməkdən ibarət idi. Bu birliyi duyan hər bir qövm əslində milli-mənəvi vəhdətin 
 257 
zərurətini duymuş olacaqdı.        
 Hələ sovetlər dövründən - dəmir pərdə arxasındakı rejim və kommunist 
ideologiyasının hakim olduğu vaxtdan - 1980-ci illərin əvvəllərindən türk elləri 
adı, sorağı ilə səfərlərə çıxan Yücel Feyzioğlunun məramı, məqsədi, hədəfləri 
barədə fikirləşəndə təbii olaraq böyük Kaşğari və Qaspıralını xatırladım. Bu 
öndərlərin işığı, yolu ilə gedən yüzlərlə, minlərlə cəfakeş, fədakar davamçıları 
olmuşdur, yenə də olacaqdır. Yücel Feyzioğlunu da özü demiş, həyəcanlandıran, 
düşündürən, səfərlər edən bu dühaların ideya və əməlləri olmuşdur.   
 1946-cı ildə Qarsda dünyaya göz açan Yücel Feyzioğlu hələ kiçik 
yaşlarından yazı-pozuya meylini salmış, məktəb dəftərindəki ilk şeirləri ilə 
müəlliminin diqqətini çəkmiş, onun tövsiyəsi ilə daha heç vaxt qələmdən 
ayrılmamışdır. Bunları yazarkən, on illər boyu Azərbaycan atalar sözlərini 
toplayan, nəşr etdirən Əbülqasım Hüseynzadə və onun məşhur dəftəri yadıma 
düşür. Məktəbli ikən hər gün atasının gündəlik xərci kimi verdiyi 5 qəpiklə baqqal 
dükanlarını gəzən, diqqəti çəkmək üçün üstünə atalar sözləri yazılmış saçaqlı 
konfet kağızlarını toplayan və səliqə ilə məktəb dəftərinin vərəqləri arasına yığan 
Əbülqasımın hərəkəti böyük Üzeyir Hacıbəyovun və dövrünün tanınmış 
maarifpərvər pedaqoqlarından sayılan Fərhad Ağazadənin diqqətindən qaçmır. 
Fərhad Ağazadə Ə.Hüseynzadəyə «Bu, nəcib, xeyirxah işdir. Xalqımızın incilərini 
toplayırsan. İşində möhkəm ol. Dama-dama göl olar» - deyib onu ruhlandırır. 
Üzeyir bəyin dediklərini isə Əbülqasım həyat kredosu kimi qəbul edir: Əbülqasım, 
indi söz çeynəyən çox, söz deyən azdır. Odur ki, müdrik atalar sözlərinin qədrini 
bilmək, onları misqal-misqal toplayıb xalqın özünə qaytarmaq lazımdır. Yoxsa, 
atalar demişkən, «dama-dama göl olar, dada-dada heç». Bundan sonra, necə 
deyərlər, Əbülqasım ayağına çarıq geyib, bir əlinə qələm, bir əlinə əsa alıb, el-el, 
oba-oba gəzməyə, atalar sözlərini toplamağa başlayır. Lap nağıllardakı kimi. 
Nağıllar demiş, Sovet dövründə ötən əsrin 20-30-cu illərində Azərbaycan 
nağıllarını da, digər şifahi söz nümunələrini də toplayan, səf-nəzər edən, çox sayda 
kitab buraxan Əhliman Axundov, Məmmədhüseyn Təhmasib, Hümmət Əlizadə, 
Hənəfi Zeynallı, Vəli Xuluflu, Salman Mümtaz, Bəhlul Behcəti kimi fədailərimiz 
də olmuşdur. Onların bu missiyasını 70-ci illərdən sonra Nurəddin Seyidov, Vaqif 
Vəliyev, Sədnik Paşayev, Mürsəl Həkimov, Qəzənfər Paşayev, Bəhlul Abdullayev, 
Əzizə Cəfərzadə, Azad Nəbiyev, Məhərrəm Qasımlı kimi tanınmış alimlər davam 
etdirmişlər.           
 Yücel Feyzioğlu toplama dairəsinin, fəaliyyət coğrafiyasının genişliyi ilə 
diqqəti çəkir. Taleyin hökmü ilə 1972-ci ildə Almaniyada məskunlaşmışdı, burada 
Höte İnstitutunda ali dil təhsilinə yiyələnmiş, Andersson Yazıçılıq Akademiyasını 
bitirmişdir. Bir müddət müəllimlik fəaliyyəti ilə məşğul olduqdan sonra özünü 
bütünlüklə yaradıcılığa həsr etmişdir. Almaniyadakı türk uşaqlarının doğma dilə, 
ədəbiyyata, mədəniyyətə, məmləkətə məhəbbət ruhunda böyüməsi üçün əlindən 
gələni əsirgəməmişdir. Y.Feyzioğlunun «Kəloğlan» və «Sehrli limon» adlı nağıl 
kitabları müxtəlif dillərə tərcümə edilərək yayılmış, böyük əks-səda doğurmuşdu. 
Ötən əsrin 80-ci illərinin əvvəllərində, dəqiq desək, 1982-ci ildə Bakıya ilk səfəri 
ilə Y.Feyzioğlunun həyat və yaradıcılığında yeni mərhələ başlayır.    
 Xalq yazıçısı Elçin Yücel Feyzioğlunun nəşr etdirdiyi nağıllarla tanışlıqdan 
 258 
sonra ona xitabən - «Bizim çoxlu xalq nağıllarımız var. Onları da Avropaya 
tanıtmaq lazımdır» - dedi. Bu unudulmaz görüşdən aldığı təəssüratı az qala 30 il 
keçəndən sonra Y.Feyzioğlu belə xatırlayacaq: «Türk dilində danışılan bütün 
coğrafiyalarda qardaş nağılları toplamaq düşüncəsi o zamandan beynimə həkk 
oldu…».          
 Beləliklə, Y.Feyzioğlu intəhasız dəryaya, incilər dünyasına, nağıllar aləminə 
qədəm qoydu. Həvəslə, sevgi və ehtirasla türk ellərindən nağılları toplamağa, 
yenidən işləyərək nəşr etməyə başladı. Anadoludan, Azərbaycandan, Dağıstandan, 
Tuvadan, Qaqauzdan, Karaçaydan, Özbəkistandan, Türkmənistandan, 
Qazaxıstandan, Qırğızıstandan, Kosovadan, Tatarıstandan, Başqırdıstandan, 
Altaydan, Xakasyadan… topladığı, yenidən yazdığı onlarca nağıl kitab-kitab 
uşaqlara hədiyyə edildi.        
 Y.Feyzioğlunun nəfis tərtibatla, Mustafa Dəlioğlunun rəsmləri ilə yenicə işıq 
üzü görmüş «Kardeş masallar» adlı kitabı (İstanbul, 2009, Yapı Kredi Yayıları 
(YPY), «Doğan Kardeş», 303 səh.) xüsusilə diqqəti çəkir. Burada Azərbaycan, 
qaqauz, xakas, kalmık, qaraçay, qazax, kərkük, kıbrıs, qırğız, noğay, özbək, tatar, 
tuva, uyğur… bir sözlə, türk soyundan olan əksər xalqların 39 nağılı verilmişdir. 
Kitabın üstün keyfiyyətlərindən biri də budur ki, balaca oxucular nağıldan əvvəl 
onun mənsub olduğu türk soyunun ölkəsi, məskunlaşdığı ərazi barədə 
məlumatlandırılır. Arzu olunur ki, gələcək kitablarda bu bölgələr haqqında 
informasiyalar daha sistemli, daha səhih, müfəssəl və zəngin olsun. Uşaq oxucunun 
nağıl qəhrəmanlarının vətəninin tarixi-maddi abidələri, milli-mənəvi irsi, yazarları 
ilə, hətta təbiəti ilə tanışlığı onu öz soyuna da möhkəm tellərlə bağlayacaq. Yücel 
Feyzioğlunun fəaliyyəti sayəsində ərsəyə gələn, işıq üzü görən nağıllar ilk növbədə 
uşaqların böyük marağına səbəb olmuşdur, digər tərəfdən KİV-in, tanınmış 
ədəbiyyat xadimlərinin, təhsil müəssisələrinin, böyüməkdə olan nəslin problemləri 
ilə məşğul olan mütəxəssislərin diqqətini çəkmişdir. Türkiyə, Almaniya, 
Hollandiya kimi ölkələrdə nəşr olunan kitablar böyük əks-səda yaratmış, 
Y.Feyzioğlu müxtəlif quruluşların çoxsaylı mükafatına layiq görülmüşdür. Heç 
şübhəsizdir ki, Y.Feyzioğlunun aldığı mükafatlar sırasına dünyanın müxtəlif 
şəhərlərindən müəllim və şagirdlərin ona ünvanladığı səmimi məktublar da 
daxildir. KİV Y.Feyzioğlunun nağıllarını mədəni həyatda hadisə kimi 
qiymətləndirir, uşaqların təlim-tərbiyəsində bu əsərlərin rolunu yüksək 
dəyərləndirirlər. «…həsrətimizi, umudlarımızı, duyğularımızı dilə gətirdiniz 
nağıllarda. Vacib olanı, lakin etmədiyimizi nağıl qəhrəmanları vasitəsilə həyata 
keçirdiniz, söyləmək istədiyimizi, lakin demədiklərimizi, yaxud deyə 
bilmədiklərimizi nağıl qəhrəmanlarının dili ilə dediniz». («Hürriyyət», 
10.05.1984). «…Yalnızca uşaqlar üçünmü?.. Yox, yox, min dəfə yox» («Die 
Brücke, iyun 1984). «Vilhelmsburq» kitab dükanında Yücel Feyzioğlunun nağıl 
oxuma günü səbəbi ilə uşaqlar basabas yaratdılar («Hamburger Abendblatt», 
10.12.1984). «Türk uşaqları kimi avropalı uşaqlar da Yücel Feyzioğlunun 
nağıllarını oxuyurlar» («Milliyyət-Panorama», 08.06.1986). «Yücel Feyzioğlunun 
yazdığı nağıllar Almaniyada türk və alman uşaqları arasında bir körpü saldı. 
Alman uşaqlarından bəzisi Kəloğlanla görüşmək üçün yolunu Türkiyəyə saldı, 
bəziləri də saçlarını qazıtdırıb Kəloğlana bənzəmək istədilər» («Birgün», aprel, 
 259 
2004). Bu sitatların sayını on qat artırmaq olar. Başlıcası odur ki, bir çoxları 
tərəfindən «nağıl elçisi» adlandırılan Y.Feyzioğlu türk xalq nağıllarını, həm bu 
soydan olan xalqlar arasında, həm də Avropa xalqları arasında inadla, israrla və 
uğurla yayır, təbliğ edir. Nağılla birlikdə oxucular qədim türk ellərinə səyahət edir, 
yerli xalqlarla onların həyat, düşüncə tərzi, adət-ənənələri, məişəti ilə daha 
yaxından tanış olurlar.         
 Nağıllar digər şifahi söz nümunələri kimi balacaların igid, sədaqətli, düzgün, 
prinsipial, əməksevər, imanlı, inamlı həyata üstünlük verən, halallıqla yaşamağı 
təlqin edən böyük sərvətdir, sənətdir. Nağıllar keçmişləri sevdirir, gələcəyə 
səsləyir. Balacalar hər nağıl oxuyandan sonra bir az böyüyür, sərbəst olur, yaxşını 
pisdən, gözəli çirkindən seçir, onda sabah üçün xoş niyyətli xəyallar, arzular baş 
qaldırır. Nağıllar uşaqların əqidəsinin formalaşmasına, fiziki və mənəvi saflığının 
təminatına təkan verir.          
 Ötən il Bakıda Atatürk mərkəzində tanınmış şair-publisist Dilsuzun qələmə 
aldığı 70-ə yaxın nağıl kitabının (ideya müəllifi Elçin, layihə rəhbəri Qoşqar 
İsmayıloğlu) təqdimat mərasimində çıxış edən akademik Bəkir Nəbiyev nağılları 
obrazlı ifadə ilə körpələr üçün vaksin adlandırmış və demişdi ki, bu nağıllarla 
tərbiyələnən, böyüyən uşaqların əsl vətəndaş kimi yetişəcəyinə bizdə böyük inam 
və ümid var. Bütün bunları və daha artığını dərindən dərk edən Y.Feyzioğlu nə az, 
nə çox, bu vaxta kimi onlarca nağıl kitabı nəşr etdirmişdir, gələcək planları isə 
daha geniş, daha maraqlıdır. 2010-cu ilədək türk dünyasına aid 22 cildlik nağıl 
kitabı buraxmaq. Bu seriyaya daxil olan 10 cild artıq işıq üzü görmüşdür. İnanırıq 
ki, Yücel bəy sevimli nağıl qəhrəmanları kimi öz xoş niyyətinə, məqsədinə 
yetişəcək. 
         “Ədəbiyyat qəzeti”, 
                       12 iyun 2009 
 
 
Sözün dilini bilən Ģair 
 
 Bütün insanlar sözün sehrinə düşür, tək-təkləri isə sözlə sehrləyirlər: təsir 
edir, düşündürür, həyəcanlandırır, sevindirir, kədərləndirir, bir sözlə, beyinə nüfuz 
edir, qəlbə hakim kəsilir. Belə söz sərraflarından, sahiblərindən biri, heç şübhəsiz 
istedadlı şair, gözəl publisist Ağacəfər Həsənlidir. 
«Dostunu göstər, sənin kim olduğunu söyləyim» - deyirlər. Səhv etmirəmsə, 
Ağacəfərin dostlarının sırasında ilk iki yeri məhəbbət fədaisi Füzuli və istiqlal aşiqi 
Almaz İldırım tutu. Ağacəfərin saatlarla böyük Füzulidən fasiləsiz və ehtirasla 
qəzəllər söylədiyinin, onları bütün incəliklərinə qədər şərh etdiyinin, azadlıq carçısı 
Almaz İldırımın əsərlərini, xüsusilə «Türkün dastanı» adlı möhtəşəm və 
həmişəyaşar poemasını əvvəldən axıra kimi birnəfəsə həvəslə, ürəklə əzbər 
dediyinin şahidləri bu ədəbi dostluğun əzəli və əbədi olduğuna da əmindirlər… 
 260 
Ağacəfər poeziyasında zəif söz yoxdur, ümumiyyətlə, Ağacəfərə görə, zəif 
söz yoxdur, zəif deyilmiş və yersiz sözlər var. Şairin ağır çəkili, sanballı sətirləri 
axıcı, canlı, oynaq və obrazlıdır. Səbəbi aydındır: 
   «Püskürür sinəmdə sözün vulkanı, 
   Palçığı bir yana, qummu bir yana. 
   Zamanın xırmanı döyür, ayırır, 
   Qılçığı bir yana, tumu bir yana» - 
 
deyən şair («Püskürür söz vulkanı») uğurlu sözünü «gözünü öpdüyüm balamdı», 
«səngərimdi, qalamdı» deyə əzizləyir, bununla da kifayətlənmir və sözdən 
yarandığını söyləyir: «Mən vulkan altında bərkimiş sözəm». «Əli qələmə, söz 
dilinə, heç nə könlünə yatmayanda» isə fəryad qoparır: 
 
   «Söz Allahın – Füzuli  
   Çat dadıma – imdadıma» («Söz haqqında söz»). 
 
Sözə, sənətə bu qədər ehtiyatla, ehtiramla yanaşan sənətkarın yaradıcılığının 
yeni fikirlərlə, orijinal və özünəməxsus deyim tərzi ilə zəngin olması tamamilə 
təbiidir. Ağacəfər mövzudan asılı olmayaraq, öz duyğu və düşüncələrini canlı, 
ehtiraslı və obrazlı çatdırmağın mahir ustasıdır. 
Bəzən adama elə gəlir ki, Ağacəfər nədən yazmaq barədə heç fikirləşmir. 
Onun üçün əsas məsələ nəyi isə dəstəvuz edib, yalnız özünəməxsusları oxucuya 
çatdırmaq, bu yolla onun hiss və duyğularına təsir etmək, onu riqqətə gətirmək, 
həyəcanlandırmaq, düşündürməkdir. Amerikanın İraqa təcavüzündən yazanda da 
o, buna nail olur: 
 
   Yığışdırın səhradan, 
   Götürün meyitləri 
   Dağılıb Kərbəlada 
   Füzulinin beytləri («İblis barmağı»). 
 
Dərdi, qəmi, qələmə alanda da istəyinə yetir: 
 
   Gözlərimin yağını, 
   İçdi, bildim yağıdı… 
   Qələbə bayrağını 
   Gözlərimə sancdı dərd («Dərd»). 
 
Dostlarından söz salanda da məqsədinə çatır: 
 
   Yoxluğumun küncündə 
   Diz çökəcək dostlarım. 
   Məzarımın içindən 
   Söz çəkəcək dostlarım («Dostlarım»). 
 
 261 
Ata-anaya məhəbbəti tərənnüm edəndə də niyyətinə yetişir: 
 
    
Atamın əllərinin istisi 
qapı dəstəyində, 
Pəncərə pərdəsinin ətəyində, 
ocaq külündə… 
Heç nəyə dəyə bilmirəm, 
Qorxuram anamın səliqəsinin rəngi gedər, 
Divarların əhəng ütüsü. 
Odun sobasının təpəsindən qalxır tüstüsü. 
Suvağı tökülmüş çiy kərpiclər 
Hamısı kibrit qutusu – 
Odla oynamağa bənddi…  
(«Kənddəki evimizin mənzərəsi»). 
 
Yanılmıramsa, Ağacəfərin yüzlərlə şeirinin heç birində «azadlıq istəyirəm» 
ifadəsi, ya ona bənzəri yoxdur. Amma mövzusundan asılı olmayaraq, onun bütün 
şeirləri üçün azad ruh hakimdir. Lakin şairin elə şeirləri də var ki, orada mənəvi və 
fərdi azadlığa çağırış, eyni zamanda mütiliyə və köləliyə nifrət daha kəskin, sərt 
səslənir. 
 
   Əyilib bir ağız zaman götürmür, 
   Nə haray, nə həşir vecinə deyil. 
   Xırman mərəkəsi, xırman təlimi 
   Elə bil gündəlik vərdişdi elə. 
   Sarı öküzlərin gücünə deyil. 
 
   Tər yuyub aparır bu fağırları, 
   Hədəqədən çıxır bərəlmiş gözlər. 
   Cin vurub başına dərz daşıyanın, 
   Ovundurmaq olmur hər şirin sözlə. 
 
   Vəlqoşan qıymayıb bir çəngə ota, 
   Atıb qabağına bomboz küləşi. 
   Dayanıb kölgədə buynuz-buynuza 
   Xırman öküzləri söz güləşdirir. 
 
Bu sətirlər mənə çağdaş mədəniyyətimizin bel sütunu M.Fətəlini xatırlatdı. 
O yazırdı: «Əgər cəmiyyət öz fərdlərinə fikir azadlığı verməzsə, onları ata-babanın 
və övliyaların qərar verdikləri şeylərlə kifayət etməyə və bunlardan kənara 
çıxmamağa və ağıllarını mədəniyyət işlərində işlətməyə məcbur edərsə, bu surətdə 
fərdlər yer əkən, məhsul toplayan və hər bir işi düşünmədən və fikir etmədən görən 
avtomat olarlar; və ya onlar dəyirman atlarına bənzərlər ki, hər gün müəyyən 
dairədə dolanarlar və öz vaxtında da arpa-saman yeyib su içər və yatarlar, sonra 
 262 
yenə oyanıb haman dünənki dolanışı dünyanın axırına qədər təkrar edərlər. Və bu 
biçarə atların hərgiz xətri olmaz ki, dünyada çəmənlər, otlaqlar, çayırlıqlar, 
çiçəkliklər, meşələr, dağlar və dərələr vardır; əgər bağlı olmasaydılar, dünyada 
gəzərdilər və o könül açan yerləri görərdilər və dünya nemətlərindən tamamilə 
faydalanmış olardılar». 
Yaradıcılığı ilə ilk tanışlıq elə təəssürat oyadır ki, Ağacəfər qəm, kədər 
şairidir, tərki-dünyadır. Çünki gah 
  «Çiçəklər açılır hər yaz qabağı, 
  Mənim ki, ürəyim açılmır, canım» - deyir, gah 
  «Yatıram, səhər açılmır, 
  Gecəni necə dartıblar» - söyləyərək sıxılır, gah 
  «Yırtılır ömür torbası 
  Adam yaşamaqdan doyur» - yazır, gah da dünyanın 
  «Gülünün iyindən daddım, 
  Külünü tökdüm başıma» - deyə fəryad qoparır, gah da 
  «Mən yatan gecənin səhəri yoxdur» - söyləyərək – hər şeydən 
əlini üzür. Lakin bütün bunlar şairə öz işıqlı ideyalarını, nikbin duyğularını kədər, 
qəm süzgəcindən keçirərək çatdırmaq üçün bir vasitədir. Və həmin «ağrı» və ağır 
şeirləri oxuyanda insan duyğulanır, təsirlənir, təzələnir, səfərbər olur. 
«…ilhamının səmimiliyinə, orijinallığına və fərdiliyinə qəlbən inanan», 
özünü Ağacəfərin «iyirmiillik oxucusu» adlandıran istedadlı tənqidçi mərhum 
Nadir Cabbarlı şairin «Ürəyim döyünür, qapım döyülür» adlı kitabına (Bakı, 
«Gənclik», 1977) yazdığı «Sözün ağrı yaddaşı» adlı ön sözdə şairin «şeirlərinin 
lirik düşüncə axarını, poetik təhlil yönünü, deyim-üslub meylini izləməyə həmişə 
ehtiyac hiss etdiyini» xüsusi vurğulayır və səmimi etiraf edir: «…yaş sayağı, ömür-
gün sayağı, təbii ki, bədii zövq də, estetik duyum da yerində saymayıb – 
təbəddülata uğrayıb. Amma Ağacəfərin şair sözünə oxucu marağım heç vaxt 
azalmayıb». Elə bilirəm ki, ədəbi prosesi diqqətlə izləyən, onu təhlil etməyi və 
dəyərləndirməyi bacaran Nadir Cabbarlı təxminən 10 il əvvəl bu qənaətə 
gəlmişdirsə, şairin həmin vaxtdan ötən müddət ərzindəki yaradıcılıq uğurlarını da 
nəzərə alıb, sonuncu cümləni kiçik redaktə ilə vermək olar: Ağacəfərin şair sözünə 
oxucu marağı heç vaxt azalmayıb və azalmayacaqdır. 
 
               1 noyabr 2004 
 
 
Oğlan  bir  ailəninsə, oğul  bir millətindir 
 
Toy  məclisinin  şirin  bir yerində masabəyi özünəməxsus tərzdə həkimlər  
əyləşən  stola yanaşdı, onları ehtiramla salamladı, sağlamlıq  keşikçilərinin 
ünvanlarına  xoş sözlər  söylədi  və bəylə gəlini  təbrik etmək üçün həkim  
qonaqlardan birinə mikrofonu uzatdı  və nəzakətlə -  buyurun, müəllim, söz 
sizindir – dedi. Arağın təsirindən  xeyli  məstləşən  həkim ağır – ağır ayağa qalxdı, 
mikrofonu əlinə alıb, ləngərli yerişlə stoldan xeyli aralanıb, çalğıçıların yanında 
dayandı. Çıxışa salamsız – kəlamsız  başladı. İlk  cümləsi isə bu oldu:   
 263 
 - Birincisi , müəllim yox, həkim. İkincisi isə … - deyərək  sözünə davam 
etdi.     
Həkim  çıxışını bitirəndə masabəyi  mikrofonu  ondan aldı. Çoxu elə bilirdi 
ki, masabəyi ya növbəti qonağa, ya da müğənniyə söz verəcək. Amma belə olmadı. 
Masabəyinin gur səsi bütün salona hakim kəsildi, tam  sakitlik yarandı:  -Fateh 
Sultan  Mehmet Konstantinopolu, indiki İstanbulu alandan sonra bu böyük  zəfəri 
qeyd etmək üçün şəhərə çıxır. Bu zaman hörmət əlaməti  olaraq  müəlliminin 
arxasınca hərəkət edir. Yəqin bu faktı  da bilirsiniz ki, Əmir Teymur vəsiyyət  
etmişdi ki, onu müəlliminin  qəbrinin ayaq tərəfində dəfn etsinlər. Əlbəttə, tarixdə, 
həyatda belə hadisələr saysız – hesabsız  olmuşdur. Bütün böyük, qədirbilən 
insanlar öz ustadlarını, müəllimlərini həmişə sonsuz ehtiramla yad etmiş, 
xatirələrini əziz  tutmuşlar. Ona görə hər  dəfə « müəllim » sözünü böyük qürur və 
iftixarla deyirəm. Bu sözü kimə  müraciət  kimi ünvanlayıramsa , elə bilirəm onu 
şərəfləndirmiş oluram… Nə isə, mətləbdən çox  uzaqlaşmayaq, - deyə o , məclisi 
aparmağa davam etdi.     
Bu zaman gözüm həkimlərin stoluna sataşdı. «Müəllim»   sözündən inciyən 
həkim çox pərt halda vurnuxur, lakin özünü o yerə qoymurdu, sanki  masabəyinin 
dediklərinin ona dəxli yox  idi. Rəqs edənlər  meydanı qızışdıranda həkimlərin 
stolundan bir  nəfərin ehmalca  aradan çıxdığı gözünə sataşdı. Bu masabəyinin dərs 
verdiyi  həkim idi …    Vaqif  Yaquboğlu haqqında  söhbətə 
bu epizodla başlamağım  təsadüfi  deyil. Buradan onun bir neçə  ali keyfiyyəti üzə 
çıxır : o, sözə çox həssasdır, ətrafındakılara qarşı  diqqətli  olduğu qədər  də 
prinsipialdır, müşahidə etməyi, dəyərləndirməyi yaxşı  bacarır, mahir natiqdir, 
insanların qəlbinə və beyninə nüfuz  etməkdə ustadır, iti yaddaşı, möhkəm məntiqi 
var. Bütün bunları bircə məclisdə şahidi olduğum hadisə ilə əsaslandırıram. Amma 
bu keyfiyyətlər  birdən – birə  formalaşmayıb : uzun  illərin gərgin zəhməti, 
axtarışları bəhrəsini  tədricən  verib. Bu gün artıq  Vaqif  Yaquboğlu  sayılıb-
seçilən söz və nüfuz sahibdir. Doğrudan da , əgər biz  Vaqif  Yaquboğlunu yalnız  
el şənliklərinin , müxtəlif  mədəni – kütləvi  tədbirlərin  aparıcısı  kimi  tanıyır və  
təqdim ediriksə, deməli , biz onu tanımırıq. Doğrudur, tanınmaq, şan – şöhrət 
sahibi olmaq üçün elə aparıcılıq da kifayət  edər. Bu sənət  də az enerji, az zəhmət  
tələb edən sahə deyil. Bunun üçün ədəbiyyata, xüsusilə  şifahi söz xəzinəmizə, 
yüksək səhnə mədəniyyətinə, özünəməxsus səsə, ifa tərzinə yiyələnmək, el-obanın  
adət-ənənələrini bilmək vacib şərtlərdəndir.   
Vaqif Yaquboğlu  ali təhsilli, bacarıqlı rejissor, istedadlı şairdir. Onun 
şeirləri insanı həyəcanlandırır, riqqətə gətirir, düşündürür. Uzun müddət 
yaddaşlardan silinməyən, böyük təəssürat yaradan əsərləri Vaqif Yaquboğlunun 
şeirlərinin həm mövzu, həm də sənətkarlıq baxımından diqqətçəkən olduğuna 
dəlalət edir. Vaqif səsinin sehri, sözünün gücü ilə öz xalqına xidmət  edir. Onun  
övladlarına  Dədə Qorqud  sayağı xeyir – dua verir, insanları düz yola, düz əmələ, 
ədalətə səsləyir.  Vaqif  Yaquboğlu  bütün təbəqələrin, zümrələrin dili ilə  
danışmağı, ünsiyyət qurmağı, təmas yaratmağı bacarır. Onun varlıya da, kasıba da, 
cavana da, yaşlıya da deməyə sözü var. Əbəs deyil ki, V. Yaquboğlu bəzən həzin, 
lirik nəğmə söyləyirmiş kimi  yumşaq, həlim bir səslə danışır, bəzən də dağ çayı 
kimi  coşub – daşır, nərə çəkir, ağzından od –alov püskürür. 
 264 
Vaqif  Yaquboğlu  haqqında fədakar və cəfakeş publisist  Ramin 
Məmmədovun sanballı «Qəbələ ziyalıları» adlı  kitabında məqaləyə rast  gələndə  
təəccüblənmədim, əksinə sevindim və fikirləşdim ki, Vaqif Yaquboğlu öz parlaq 
istedadı və tükənməz zəhməti  hesabına  Qəbələnin  adlı-sanlı insanları bir cərgədə 
durmaq haqqını qazanmışdır. Bir gözəl şeirində söylədiyi «Oğlan bir ailəninsə, 
oğul bir millətindir» misrası  elə  Vaqif Yaquboğlunun özünə çox yaraşır… 
 
ĠLLƏR, ĠZLƏR 
 
 
 
 
«Mənəvi borcumuzu, əqli duyğularımızı oyadan gün» 
 
Böyük maarifçi-demokrat, milli mətbuatımızın banisi Həsən bəy Zərdabinin 
sağlığında da, vəfatından sonra da ona, nəşr etdirdiyi «Əkinçi»yə münasibət 
birmənalı olmamışdır. Hakimiyyəti təmsil edən qüvvələr bir tərəfdən, nadanlar və 
cəhalətpərəstlər isə digər tərəfdən H.Zərdabiyə və «Əkinçi»yə, qəzetin işıqlı 
ideyalarına qarşı düşmən münasibəti bəsləmişlər. M.F.Axundov, S.Ə.Şirvani, 
Ə.Adıgözəlov (Gorani), N.Vəzirov kimi ziyalılar H.Zərdabini hərtərəfli təqdir edir 
və bu mübariz insana mənəvi kömək göstərirdilər. Qəzeti «Şərqdən qərbə əxbar 
söyləyən», «səadətin mayası» adlandıran S.Ə.Şirvani nahaq yerə demirdi: 
     
Dün sual etdi bir nəfər cahil: - 
    Ki, qəzetdən nədir bizə hasil? 
    Bu Həsən bəy nə istəyir bizdən? 
    Doldurub aləmi quru sözdən. 
 
Belə ikili münasibət H.Zərdabinin vəfatından sonra da eyni ilə qalmışdı. 
Sadəcə, bu dəfə H.Zərdabinin tərəfində duranlar və ona qarşı çıxanlar nəsil etibarı 
ilə dəyişmişdi. Firudin bəy Köçərli, Ceyhun Hacıbəyli kimi ziyalılar H.Zərdabinin 
və onun «Əkinçi»sinin əsl dəyərini verən xadimlər idi. Azərbaycan ictimai-siyasi, 
ədəbi-mədəni, mətbu həyatında parlaq iz qoymuş yazıçı-publisist, tərcüməçi-
tədqiqatçı, naşir-redaktor, diplomat Ceyhun Hacıbəyli H.Zərdabiyə və onun 
«Əkinçi»sinə münasibətdə xüsusilə fərqlənirdi. Bir faktı demək kifayətdir ki, o, 
H.Zərdabinin vəfatından sonra hər il «Kaspi» qəzetində öz böyük müəlliminin 
xatirəsinə həsr olunmuş məqalə dərc etdirmişdir. Bu yazılar Azərbaycanın 
mədəniyyət tarixinə əbədi möhür vurmuş bir insan haqqında, sadəcə, xoş xatirələr 
deyil, həm də öz milli-mənəvi dəyərlərinə laqeyd qalan Azərbaycan cəmiyyətinə 
kəskin etiraz idi. 
«Yeddi il» adlı məqalədə («Kaspi», № 267, 1914) oxuyuruq: «Bu gün 
müsəlmanların mədəni maarifçilik sahəsində pioneri sayılan Həsən bəy Məlikovun 
vəfatının 7 ili tamam olur. Bakılıların pafoslu nitqləri və təntənəli mərasimlə öz 
xadimlərini dəfn etdikləri həmin gündən vur-tut 7 il keçir. Hələ tam soyumamış 
meyit üzərində səslənən o çıxışlar mənim indi də qulaqlarımdadır. Aman Allah, 
həmin nitqlərdən necə od-alov püskürürdü, çıxışlar ürəklərdə necə bir ümid çırağı 
 265 
yandırır, mərhumun xatirəsi minnətdarlıq hissi ilə yad edilirdi?! Həmin gündən 
cəmi 7 il ötmüşdür. 
Nə olsun? O təmtəraqlı, ibarəli nitqlərdən nə qaldı? Deyəsən, külək elə 
həmin gün o çıxışları sovurub apardı. Həsən bəy təntənəli şəkildə dəfn olundu, 
onun haqqında iki-üç gün də orda-burda danışdılar, qəzet və jurnallar onun 
bioqrafiyasını dərc etdilər, portretini verdilər – vəssalam. 
Müsəlman cəmiyyəti ona müxtəlif sahələrdə ilk addımı atmağı öyrədən, ona 
zəngin miras, irs qoyan, onu mədəni həyata alışdıran xadimi ilə beləcə üzülüşdü. 
Deyəsən, hər şey bitdi… Və müsəlman cəmiyyəti mərhumu tamamilə unutdu. 
Lakin bu hələ hamısı deyil». 
«Həsən bəyin xatirəsi» adlı yazıda («Kaspi», № 269, 1912) oxuyuruq: «Bu 
gün 28 noyabrdır. Düz 5 ildir ki, Qafqaz müsəlmanları Həsən bəy Məlikovu 
itirmişlər. İctimai özünüdərki, ictimai ruhu oyatmaq üçün hər bir jurnalistin 
borcudur ki, hər il bu mühüm tarixi günü qeyd etsin… 
28 noyabr tarixi təkcə Həsən bəy Məlikovu itirdiyimiz matəm günü kimi 
yox, həm də mənəvi borcumuzu, əqli duyğularımızı oyadan, xatırladan bir gün 
kimi yaddaşlara həkk olunmalıdır. 
Məhz buna görə də, bir də təkrar edirəm ki, hər bir jurnalist hər il 28 noyabrı 
qeyd etməlidir. Və bu zaman Həsən bəyin özünəməxsus frazası rəhbər tutulmalıdır: 
«Bir damla su vaxt keçdikcə böyük qayanı deşir, söz də, əlaxüsus, doğru söz 
insanın başını deşir, nəhayət, onun beyninə işləyir, ona təsir edir». 
Ceyhun Hacıbəyli həmin məqalədə Həsən bəy Zərdabinin tarixi xidmətlərini 
sadalayır və sonda yazır: «Mən 28 noyabrı xatırlamaqla cəmiyyətin diqqətini ona 
yönəltmək istərdim ki, mədəni həyatımızın pioneri sayılan Həsən bəyin xatirəsinin 
əbədiləşdirilməsi üçün onun əsasını qoyduğu və bütün ömrünü sərf etdiyi 
ideyaların həyata keçirilməsinə çalışaq». 
Abdulla Şaiq H.Zərdabinin ölümü münasibəti ilə «İrşad»da dərc etdirdiyi 
şeirdə onu «gəncliyin rəhbəri», «nur saçan ülkər», «dahi», «fədakar», «böyük 
insan» adlandırır. Haşım bəy Vəzirov H.Zərdabini «millət mücahidi» kimi 
xarakterizə edirdi. M.Ə.Rəsulzadə H.Zərdabiyə dəfn mərasimində «maarif 
mücahidi», «piri-rövşən» deyə xitab edirdi. «Azərbaycan mətbuatının piri» adlı 
yazısında isə (Ankara, Azərbaycan jurnalı, 1952, № 2) M.Ə.Rəsulzadə qeyd edirdi: 
«H.Zərdabi səpdiyi toxumun səmərəsini görən uğurlu bir əkinçi kimi öyünərək və 
sevinclə bu dünyadan köçdü. O gün mətbuat qara geydi. Şairlər mərsiyələr yazdı. 
Teatrlar pərdələrini endirdi. Bazarlar və dükanlar qapandı. Bir kəlmə ilə, millət 
matəm tutdu».Sonrakı illərdə, o cümlədən Sovet hakimiyyəti dövründə Həsən bəy 
Zərdabi və «Əkinçi» ilə bağlı geniş tədqiqat işləri aparılmışdır. Lakin bu 
araşdırmalar rejim və ideologiyanın çərçivəsindən çıxa bilməmişdir. Faktlar bəzən 
təhrif edilmiş şəkildə təqdim olunur, yazılar «kommunist əxlaqı»na uyğunlaşdırılır 
və yozulurdu. Tədqiqatçılardan biri yazırdı: «təəssüf ki, H.Zərdabi maarifçilikdən 
irəli gedə bilmədi, inqilabçı ola bilmədi». 
«Əkinçi» bütün problemləri həll etdimi? Təbii ki, yox. Lakin qaranlıqda bir 
şimşək kimi çaxdı, onun ziyası ilə gözlər işıqlandı, beyinlər qidalandı, fikirlər 
təzələndi. Bir sözlə, maarif, mədəniyyət karvanı tərpəndi, yola düşdü. «Əkinçi» söz 
azadlığı, insan haqları, demokratik dəyərlər, elm, tərəqqi, mədəniyyət, maarif 
 266 
uğrunda mübarizəyə, cəhalətə, geriliyə, mövhumata, savadsızlığa qarşı mücadiləyə 
start verdi.«Əkinçi» xalqın xidmətində dururdu, onun yoluna işıq salırdı. Bugünkü 
KİV-dən də məhz bunu umuruq. Ən azı nadan və qərəzli olmaq lazımdır ki, deyək: 
«Əkinçi» informasiyaları operativ çatdırmırdı, onun tərtibatı, şrifti yeknəsəq idi. 
Qəzetin naşiri, redaktoru, korrektoru, mürəttibi H.Zərdabi sonralar xatırlayırdı: 
«pul yox, yazıçı yox, çapxana yox, hürufat yox, oxucu yox… dövlət tərəfindən izn 
almaq da ki, böyük bəladır».Vərəqləri saralmış «Əkinçi» ilə bugünkü rəngli qəzeti, 
yaxud jurnalı yanaşı qoyub görkəmini müqayisə etməyək, onların məzmununu, 
mahiyyətini və arxalarındakı simaları tutuşduraq. Onların ideyasını, əqidəsini, 
məsləkini müqayisə edək. Onların istedadını, enerjisini, xalqa xidmət istəyini, 
yanğısını yanaşı qoyaq. 
Bu gün Zərdabi ilə bağlı bütün məsələlər həllini tapmışdırmı? Onun 
həyatının və irsinin tam, milli tələblər baxımından tədqiq edildiyini söyləyə 
bilərikmi? Əlbəttə, yox. Milli mətbuatımızın banisi H.Zərdabinin həyatı, irsi, onun 
«Əkinçi»si daha dərindən, diqqətlə araşdırılmalıdır. H.Zərdabinin Bakıda yaşadığı, 
«Əkinçi»nin nəşr olunduğu binalara xatirə lövhəsi vurulmalıdır. Bütün bunların 
başlanğıcı olaraq, hər il 28 noyabr tarixinin, böyük Ceyhun Hacıbəylinin arzuladığı 
kimi, Həsən bəy Zərdabinin xatirə günü kimi ölkə miqyasında qeyd edilməsi ola 
bilər. Bu baxımdan, nəhayət, Milli Mətbuat Şurasının çağırışı ilə bu ildən 28 
noyabrın Həsən bəy Zərdabinin anım günü kimi qeyd olunması böyük 
qədirbilənlik nümunəsidir. 
 
 «Xalq qəzeti» 
         1 dekabr 2000 
 
    Azərbaycanlı zabitə bəraət verilməlidir 
 
Ġngilis və alman tribunallarının tarixi  
təcrübəsi bunu tələb edir  
 
 
 
 
 
 
 
 
1921-ci il iyun ayının 18-də ingilis işğalı altında olan İstanbulun Pera Palas 
oteli qarşısında Azərbaycan Xalq Cümhuriyyətinin sabiq daxili işlər naziri Behbud 
Xan Cavanşir erməni Torlakyan tərəfindən üç güllə ilə qətlə yetirilir. İngilis 
tribunalı qurulur və bir neçə aydan sonra məhkəmə Torlakyanın cinayət törətdiyini 
elan etsə də, ona bəraət hökmü çıxarır. Bu qərar onunla əsaslandırılır ki, guya 
azərbaycanlılar 1918-ci ildə Bakıda Torlakyanın qohumlarını öldürmüşlər və 
Torlakyan da anlaqsız vəziyyətdə qətl cinayətini törətmişdir (ətraflı bax: 1. Murat 
Çülçu. Erməni intriqalarının pərdə arxası: Torlakyan davası, İstanbul, 1990, Kastaş 
A.Ş. yayınları, 338 səh. 2. Sürəyya Ağaoğlu. Bir ömür belə keçdi (İstanbul). 
Bundan bir qədər əvvəl isə Soqoman Teyleryan (1886-1960) Berlində Tələt 
paşanı qətlə yetirir (mart 1921). Berlin dairə məhkəməsi də «xalq qisasçısı» 
Teyleryana bəraət hökmü çıxarır (ətraflı bax: Con Kirokosyan. Mladoturki pered 
sudom istorii. «Hayastan» nəşriyyatı, Yerevan, 1986, 480 səh.). 
Düz iki yüz ildir ki, Azərbaycanda erməni terroru, vəhşəti baş alıb gedir. 
Körpə, qadın, qoca demədən erməni qatillər azərbaycanlıları ağlasığmaz 
 267 
işgəncələrlə məhv edirlər. Onların sırasında ana bətnində olan yavru da, yaşı 100-ü 
haqlamış qoca da, dövlət xadimləri də (F.X.Xoyski, H.Ağayev, N.Yusifbəyli…, 
elm, mədəniyyət adamları F.Köçərli, T.İsmayılov, S.Əsgərova, A.Mustafayev …) 
var. Bu vaxta kimi, «Difai» təşkilatı istisna olmaqla, Azərbaycanlılar tərəfindən 
erməni qatillərinə onların «dilində» «Dur» deyən təşkilat olmamışdır. Odur ki, 
terrorlar soyqırımla və deportasiyalarla əvəz olunmuşdur: 1905, fevral, avqust, 
1918, mart, 1948-1954, 1988, 1992…Nəticədə Azərbaycanlılar başı qapazlı, çörəyi 
əlindən alınan yazıq, gözüqırpıq körpə vəziyyətinə salınmış, torpağının 80 faizi (!) 
işğal edilmişdir. Bəlkə, bəsdir?! 
Sözüm ictimaiyyətə, daxildə və xaricdə susan, müşahidə edən, laqeyd, 
biganə həmvətənlərə, ilk növbədə hüquq müdafiəçilərinədir: dili, dodağı, barmağı, 
başı kəsilərək qətlə yetirilən ərlərin, qadınların, körpələrin sızıltısına, qarnı 
nizələrlə dəlik-deşik edilən hamilə qadınların naləsinə dözməyən, torpağından, ev-
eşiyindən didərgin salınan, yataqxanada məskunlaşan Cəbrayıl qaçqını zabit Ramil 
Səfərov ermənilərin vəhşiliyindən sarsılmış, anlaqsız vəziyyətə düşmüş və 
qatillərdən birini zərərsizləşdirmişdir. Əslində, bir millətin namus və qeyrət 
simvolu olan  Ramil Səfərovu erməni qatilləri ilə müqayisə etmək özü də böyük 
qəbahətdir. Əgər hətta erməni qatillərinə ingilis, alman tribunalları bəraət 
qazandırırsa, biz niyə susuruq?! 
       23.02.04 
«525-ci qəzet», 26 fevral 2004, 
      «Bakı Universitetinin xəbərləri» 
     (Humanitar elmlər seriyası), № 2, 
      2004. 
 
 
Missionerlik bəlası 
 
Söhbət bu bəladan xilas olmaqdan gedir. Bunun üçün bütövlükdə 
cəmiyyət «yox» deməyə hazırlanmalıdır. 
 
 
 
 
- Allah eşqinə, vaxtınız varsa, bir dəqiqə sizi olarmı? 
Qəfil, lakin mülayim müraciət yoldan ötəni saxlayır: 
- Buyurun. 
- Sizə Allahın adı ilə müraciət edirəm. İmkanınız varsa, bu kitablardan birini 
götürün, onlarla tanış olun. 
- Bunlar ki, Krişna kitablarıdır?! 
- Bəli, bəli, bunlar müqəddəs kitablardır! 
- Mən müqəddəs demədim, dedim ki, Krişnadır. 
- Elədir, elə Krişna da… 
 268 
- Bir abrınız, həyanız olsun. Əl çəkin bu camaatın yaxasından. Nədir sizi 
islamdan uzaqlaşmağa vadar edən?! Bir tikə çörəyə görə hər şeyinizi satmağa 
razısınız. 
- Xahiş edirəm, əsəbiləşməyin. Biz sizə təklif edirik, sizi məcbur etmirik. 
Bu, könüllüdür. 
- Məni məcbur edə də bilməzsiniz. Amma şirin dillə tora saldıqlarınız da 
olur. Başqalarının imanına hörmət qoymursuz, heç olmazsa, öz müsəlman 
babalarınızın ruhunu incitməyin. 
- Siz məni bağışlayın, səhv edirsiniz. Mən heç kimin ruhuna əziyyət 
vermirəm. Ona qalanda siz də atəşpərəst əcdadlarınızın ruhunu incitmiş olursunuz. 
- … İndi beləsinə nə deyəsən ki, söz də çatdırmaq olmur. 
Bu və buna bənzər dialoqlara Bakının küçələrində, xüsusilə Filarmoniya 
bağında, Əlyazmalar İnstitutunun qarşısında, 28 May meydanında tez-tez təsadüf 
olunur. Sadə, təmiz geyimli Krişna təbliğatçıları qrup şəklində qoltuqlarında kitab 
adamlara nəzakətlə yaxınlaşır, onlara kitab təklif edir, müqabilində utancaq 
görkəmlə cüzi «nəzir» istəyirlər. 
Nəfis tərtibatlı, Azərbaycan dilinə ustalıqla tərcümə edilmiş kitablara və 
onları paylayan təbliğatçılara baxanda sövq-təbii düşünürsən: «Bütün varını-
yoxunu, olanını-olmayanını təbliğat maşınına səxavətlə sərf edən, saysız-hesabsız 
institutları, cəmiyyətləri, qiraət otaqları, qəzet və jurnalları olan kommunist rejimi 
70 ildə belə mahir təbliğatçı yetirə bilmədi. Onların təbliğatında bir zorakılıq, 
amiranəlik vardı. Bəs, bu Krişnanı məharətlə yayan təbliğatçılar harada, nə vaxt 
yetişdi, haradan peyda oldu? Bu kitabları kim tərcümə etdi? Belə suallar çox, 
cavablar müxtəlif və mübahisəlidir. Amma danılmaz bir həqiqət var: islam, onun 
dəyərləri ölkədə təhrif olunmuş formada təbliğ edilir – elə bir səviyyədə ki, o ya 
mövhumata, cəhalətə aparır, ya da ki, başqa bir istiqamətə. 
Digər tərəfdənsə, milli ideologiya müasir tələblər səviyyəsində 
formalaşmayıb, iş o dərəcədə acınacaqlıdır ki, bəzən bu mövzuda söhbət açmağın 
özü qəribə, təəccüblü və yersiz görünür. Belə bir bulanıq, qeyri-müəyyən şərait, 
təbii ki, missionerlik fəaliyyəti üçün çox münbit sayıla bilər. 
60-cı illərin sonunda orta məktəbdə müharibə veteranları ilə görüş zamanı 
rəhmətlik Qüdrət dayı bir dəfə faşistlərin səngərinə silahsız tullanaraq qeyri-adi 
şücaət göstərib düşmənləri çaş-baş saldığını söyləyəndə iştirakçılardan biri ona 
belə sual vermişdi: 
- Qüdrət dayı, siz necə oldu ki, belə risk etdiniz? 
Sual, deyəsən, yerinə düşməmişdi. Tədbirin təşkilatçıları sualın üstündən 
ötmək istəyəndə, səmimiyyəti ilə seçilən Qüdrət dayı özünəməxsus şirin danışığını 
davam etdirdi: 
- Yaxşı sualdı, lap ürəyimi tərpətdi. Bununla bağlı bir xatirə də danışacağam. 
Bölmə komandirimiz bir urus idi. O, tez-tez daim ehtiyatla hərəkət edən erməni 
əsgərinə irad tutardı: «Çox ehtiyatlılıq tədricən qorxaqlığa aparır. Lazım olan anı 
duymaq və düşmən üzərinə sıçramaq lazımdır». Bir dəfə də belə söyləyib üzünü 
bütün əsgərlərə tutdu: heç qonşu xoruzun sizin həyətinizə girdiyi səhnəni 
görmüsünüzmü? Fikir vermisinizmi, çağırılmamış qonaqla həyətin xoruzu necə 
ölüm-dirim davasına çıxır?! O güclüdürsə, o birini dərhal qovur, zəifdirsə, al-qana 
 269 
bulanır, amma geri çəkilmir, öz istəyinə nail olur. Quş quşluğu ilə belə edir, bəs 
biz? Biz sözdən sonra kim özünü geri çəkər, rüsvay edərdi?! 
Bu gün Azərbaycan cəmiyyətinin bütün cəbhələrdə – ideoloji, hərbi, iqtisadi, 
mədəni sahələrdə təsirli, tutarlı, dəyərli sözə ehtiyacı var. «Söz», şübhəsiz, 
konsepsiya mənasındadır. 
Yeni yaranan qeyri-ənənəvi təriqətlərin missionerlik fəaliyyəti xristian 
ölkələrində ciddi maneələrə, kəskin etiraza səbəb olduğu halda, Azərbaycanda 
onlara qucaq açılır. Özü də təəssüf doğuran odur ki, bəzən bu, açıq, yaxud gizli 
himayə edilir. 
Qonşu xristian ölkələrində sekta kitabları ali din xadimləri tərəfindən 
nümayişkaranə yandırılır, missionerlər cəzalandırılır. Bizdə missionerlik 
fəaliyyətinə qarşı mübarizəyə xristian icmaları rəhbərliyi cəlb edilmir, islam din 
xadimlərinin fəaliyyəti isə müşahidəçiliklə və münasibət bildirməklə məhdudlaşır. 
Dini İşlər İdarəsi göstərilən problemlərlə bağlı bir sıra faydalı, təsirli 
tədbirlər həyata keçirir. Bununla belə, səlahiyyət və imkanlarının məhdudluğu, 
habelə «Dini etiqad azadlığı haqqında» Azərbaycan Respublikasının Qanunundakı 
bəzi boşluqlar idarənin fəaliyyətində müəyyən çətinliklər yaradır. 
Missionerlər müstəqilliyin ilk illərində adətən hüquqi şəxs kimi humanitar 
təşkilatlar tərkibində fəaliyyət göstərmişlər. Hər bir hüquqi şəxs isə təsdiq olunmuş 
nizamnamə çərçivəsində fəaliyyət göstərir. Təbii ki, «Əcnəbilərin və vətəndaşlığı 
olmayan şəxslərin hüquqi vəziyyəti haqqında» Qanunla əcnəbilər və vətəndaşlığı 
olmayan şəxslər tərəfindən dini təbliğat aparılması qadağan edildiyindən 
nizamnamədə bu nəzərə alınmalıdır (Qanundan əvvəlki nizamnamələrdə isə 
müvafiq dəyişiklik edilməlidir). Elə isə humanitar yardım cəmiyyətləri hansı 
cəsarətlə müxtəlif dini-mədəni-kütləvi (əgər belə demək mümkünsə) tədbirlər 
təşkil edir, bunu reklam etməkdən belə çəkinmirlər?! 
Bir neçə il bundan əvvəl fəallığı ilə fərqlənən «Həyat sözü» Bakının 
mərkəzində tüğyan edirdi: ən böyük klub və mədəniyyət evlərini icarəyə götürür, 
şoular təşkil edirdi. Heç kim onlara «olmaz» demir, deyə bilmir, ya da demək 
istəmirdi. «Yaşıl teatr»da belə bir şounun keçiriləcəyini eşidib Bakı Şəhər 
Mədəniyyət İdarəsi ilə əlaqə saxladıq. Bütün hazırlıq tədbirlərinin görüldüyü, icarə 
haqqının ödənildiyi deyilsə də, tədbirin ləğvini təkidlə tələb etdik. Bu zaman da 
tədbir təşkilatçılarına qəti «yox» deyilmədi, sadəcə, teatrda qəza baş verdiyini, 
elektrik xətlərinin sıradan çıxdığını söyləməklə hər iki tərəf razı salındı… 
«Həyat sözü»nün növbəti səfəri Lənkərana idi. Orada da dayaq tapılmışdı. 
Rayon icra hakimiyyətinin başçısına tədbirin yolverilməz olduğunu bildirəndə o, 
təəccübünü gizlətmədi: 
- Axı sizdən 5-10 dəqiqə əvvəl yuxarı təşkilatdan zəng vurub, xahiş ediblər 
ki, onlar bizə humanitar yardım göstərirlər. Qonaqları yüksək səviyyədə 
qarşılayaq. Mənə qaldıqda bilirəm ki, bizim üçün də, əhali üçün də gələnlər əlavə 
problem yaradırlar. Yerli din adamlarının missionerlərə münasibəti necə olacaq? 
Sıravi «fədailərin» qəyyumluğu, fəaliyyəti məmur himayədarlığından daha 
təhlükəlidir. Sektalar son vaxtlar bu dayaqlar üzərində öz işlərini qururlar: 
qeydiyyat məsələsində onları qabağa verir, adamların psixologiyasına, kontingentə 
uyğun onlardan bacarıqla bəhrələnirlər. 
 270 
Bu qəbildən olan «dayaqlar» yaxşı təlim keçmiş, hazırlıqlı adamlardır. 
Düşdükləri vəziyyətdən dərhal istifadə etməyi, mövcud şəraiti qiymətləndirməyi 
ustalıqla bacarırlar. İlk baxışda çox səmimi, mömin, mülayim bəndə təsiri 
bağışlayan «yerli» ünvanına yönəldilən sərt sözlərə eyni şəkildə və onda da artıq 
cavablar verməklə kifayətlənmir, əks-hücuma keçir, hədə-qorxu gəlir, «vicdan 
azadlığı»ndan dəm vurur, beynəlxalq qurumlarla, məhkəmə ilə hədələyir. Onların 
davranış, hərəkət və münasibətlərində müşahidə edilən ümumi prinsipləri saf-çürük 
etsək, ortaya özündə müxtəlif mərhələləri birləşdirən bütöv bir sistem meydana 
çıxar. 
Birinci mərhələ: həmsöhbətin müəyyənləşdirilməsi. Bu zaman «yerli 
missioner» həmsöhbətinin mənsub olduğu sosial təbəqəni, onun maddi vəziyyətini, 
dolanacağını, təhsilini, əlaqələrini aydınlaşdırır. 
İkinci mərhələdə «yerli missioner» öz torunu qurmağa başlayır. İslama 
toxunmadan təkallahlılıqdan dəm vurur, həmsöhbətinin dinə, dini ayinlərə 
münasibətini öyrənmək üçün kəşfiyyat xarakterli suallar verir. 
Üçüncü mərhələ həlledici mərhələdir: həmsöhbətinin səbatsız, yaxud ehtiyac 
içərisində olduğunu hiss edən «yerli missioner» bütün «cəbhə boyu» hücuma keçir. 
Həmsöhbətinin beyninə nüfuz edir, onun şübhə və tərəddüdlərinə sarsıdıcı zərbələr 
endirir. Sonra isə öz bildiklərini ona diktə etməyə başlayır və ovunu tora salır, onu 
da böyük şəbəkəyə cəlb edir. 
Təbii ki, uğursuzluq da olur. Necə deyərlər, daş qayaya da rast gəlir. Bu 
zaman ikinci mərhələdən «yerli missioner» ustalıqla aradan çıxır. 
Lap bu yaxınların söhbətidir. Fəaliyyətinə yenicə yaşıl işıq yandırılmış 
(qeydiyyatdan keçmiş) «Həyatverici lütf» adlı icmanın ünvanına Finlandiyadan 
hədiyyə – dini mövzuda videokassetlər daxil olmuşdu. İcmanın adından danışan 
qız və oğlanın azərbaycanlı olduğu çox mətləblərdən xəbər verirdi. Onlar 
videokassetlərin ziyansızlığını, onların əldə edilməsində heç bir qanun 
pozuntusuna yol verilmədiyini canfəşanlıqla izah etməyə çalışırdılar. Ən maraqlısı 
isə «yerli missionerlərin» icmaya bağlılıq tarixidir. Şübhəsiz, bu prosesin bütün 
məqamları, detalları barədə onlar tam məlumat verməzlər. Lakin məntiq və fəhmlə 
bütün mətləblər agah olur… 
İcmanın fəalı K. adlı qızdan «İslamın nəyi sizi qane etmədi ki, başqa dinə üz 
tutdunuz?» sualını o, xeyli təəccüblə qarşıladı: 
- Axı, mən heç vaxt müsəlman olmamışam. Nə olsun ki, valideynlərim 
özlərini müsəlman hesab ediblər? Orta və ali məktəbdə ateist tərbiyəsi almışam. 
Sonra dinlə maraqlanmışam və həyatımı ona həsr etməyi qərara almışam. 
- Əhatənizdəkilər islamın şərtlərinə tam riayət etməsələr də, gözünüzü 
müsəlman mühitindəki adət-ənənələrlə açmısınız. Necə oldu ki, sizə daha yaxın 
islama üz tutmadınız, xristianlığa meyl göstərdiniz? 
Növbəti suala cavab verməyə həmsöhbətim çətinlik çəksə də, susmadı: 
- Mən əleyhinə deyiləm. Sadəcə, ilk dəfə qarşıma xristian ədəbiyyatı çıxdı, 
vəssalam. 
K. xanıma «Bəs xarici səfərlərə hansı vəsait hesabına gedirsiniz, kasetləri 
hansı pula gətirirsiniz və nəhayət, sizi kim dolandırır?» suallarını vermədik. Buna 
ehtiyac da yox idi. Çünki görünən dağa nə bələdçi?! 
 271 
Bəzən Azərbaycandakı sektalara təsirli qüvvə kimi yanaşılmır, 
fəaliyyətlərinə qeyri-ciddi münasibət bəslənilir. İlk baxışda bu belə görünə bilər. 
Lakin unutmaq olmaz ki, missionerlər məqsədlərinə doğru addım-addım 
irəliləyirlər. 
Son on ildə din sahəsində təbəddülatlar baş verdiyini nəzərə alsaq, 10-20 
ildən sonra hansı mənzərə yarana biləcəyini də təsəvvürə gətirmək olar. Yaxşı 
yadımdadır. Aşkarlığın ilk illərində Neft Akademiyasından bir alim o zaman çox 
fərqlənən «Odlar yurdu» qəzetinə təşrif gətirmişdi. Onun ürkək nəzərlərini, 
ehtiyatlı hərəkətlərini və titrək səsini indiki kimi xatırlayıram: 
- Bizi inqilabdan əvvəl mollalar, inqilabdan sonra sovet hökuməti həmişə 
əzib, sıxışdırıb. Amma məhv edə bilməyib. Düzdür, indi sıralarımız çox seyrəlib, 
amma aşkarlıqdan sonra bir dəyişiklik hiss olunur. Daimi bir yerimiz olmasa da, 
növbə ilə evlərdə görüşlər, yığıncaqlar keçiririk. 
Mən o zaman alimdən mətləbə keçməsini xahiş etdim: 
- Bilirsiz, indi aşkarlıqdır, mən bəhailik haqqında, onun dəyərləri barədə bir 
yazı hazırlamışam. İstərdim, sizin qəzetdə dərc olunsun. 
Həmsöhbətimi dinlədikcə qəlbimdə böyük Sabirə rəhmət oxuyur, materialı 
verməmək üçün dəlillər haqqında fikirləşirdim. Alimə söylədiklərimin nə qədər 
tutarlı, əsaslı olub-olmadığını deyə bilmərəm, amma o, redaksiyadan küsüb getdi. 
Həmin vaxtdan on ildən bir qədər artıq vaxt keçmişdir. O vaxtla müqayisədə 
indiki mənzərə heyrətamizdir. Bəhailər dövlət qeydiyyatından keçmiş, özəklər 
təşkil etmiş, beynəlxalq əlaqələr yaratmışlar və işlərini çox azad, sərbəst qururlar. 
Bir neçə il əvvəl «Həyat sözü» qeydiyyatı yalnız arzulaya bilərdisə, bu gün 
artıq həmin problem yoxdur. Deməli, sekta irəliləyir, nüfuz edir… 
Sektalar böyük maddi-texniki bazaya sahibdirlər. Qurduqları şəbəkəyə, 
hördükləri tora Azərbaycanı da daxil etmək əzmindədirlər. 
«İncil»in tədqiqatçıları kimi fəaliyyətə başlayan protestant təriqətli «Yeqova 
şahidləri» 150 ilə yaxındır ki, bütün vasitələrdən istifadə edərək öz ideyaları 
uğrunda dərindən-qabıqdan çıxır. XX əsrin əvvəllərindən Rusiyaya ayaq açan 
«şahidlər» Oktyabr inqilabından sonra ciddi sınağa çəkildilər. Repressiyalara, 
təzyiqlərə məruz qaldılar. Lakin gizli fəaliyyətlərini dayandırmadılar. Aşkarlıqdan 
sonra keçmiş Sovet İttifaqı məkanında «şahidlər» də baş qaldırdılar. Azərbaycanda 
«şahidlər» müstəqilliyin ilk illərindən fəallıq göstərmişlər. Onlar qanuni fəaliyyət 
üçün rəsmən Ədliyyə Nazirliyindən qeydiyyatdan keçməsələr də, müxtəlif 
humanitar təşkilatların kölgəsində öz işlərini qurmuşlar. 
Bir müddət sonra isə qeydiyyat məsələsini ortaya atdılar, bunun üçün 
səfirlikləri, müxtəlif beynəlxalq təşkilatları ayağa qaldırdılar: guya Azərbaycanda 
insan haqları pozulur, beynəlxalq öhdəliklərə riayət edilmir, vicdan azadlığı təmin 
olunmur. «Şahidlər»in canfəşanlığı, nəhayət, onların Ədliyyə Nazirliyindən rəsmən 
qeydiyyatdan keçməsi ilə nəticələndi. Bizə konkret «nədən narahatsınız» sualı ilə 
müraciət oluna bilər. Hələ qeydiyyata alınmazdan əvvəl bu başabəla icmanın 
Qaradağdakı nümayəndələri Azərbaycan Qaz Emalı zavodu kollektivinə ağır 
mənəvi zərbə vurmuşlar. İcmanın fəalları öz əlaltıları vasitəsilə zavodda bir neçə 
səbatsız adamı öz tərəfinə çəkmiş, kollektivə nüfuz etmişlər. Onlar bir neçə xristian 
və müsəlmanı yoldan azdırmış, sektalarına cəlb etməyə nail olmuşdular. 
 272 
İnsan zəkası və tərəqqisinin, dövlət və ictimai təşkilatların qatı əleyhdarı 
kimi çıxış edən «şahidlər» kollektiv arasında Azərbaycanın dövlət atributlarını 
tanımamağı təbliğ edir, bayraq, gerb və himnə hörmətsizliyə səsləyir, hərbi 
xidmətə getməməyi, gedəndə isə ələ silah almamağı tövsiyə edirdilər. «Şahidlər»in 
ideoloji təcavüzü nəticə etibarilə Azərbaycan dövlətinin dayaqlarının 
zəiflədilməsinə yönəlmişdir. Bax, narahatlıq buna görədir. 
Missionerlik yarışında yazının əvvəlində adı çəkilən Krişna Cəmiyyəti xeyli 
fərqlənir. 80-ci illərin əvvəllərindən gizli fəaliyyət göstərən Krişna Cəmiyyəti 
1994-cü  ildə Ədliyyə Nazirliyində qeydiyyatdan keçmişdir. Xristian sektaları ilə 
müqayisədə Krişnanın fəaliyyət dairəsi məhduddur, əvəzində onlar da 
canfəşanlıqda digər missionerlərdən geri qalmırlar. Təkcə onu demək kifayətdir ki, 
Krişna ilə bağlı Azərbaycan dilində 10-dək kitab çap edilmişdir. 
Qədim Veda fəlsəfəsinə söykənən Krişna təriqətinin əsası 1965-ci ildə ABŞ-
da hindistanlı Trabhubada tərəfindən qoyulub. Dünyanın bir çox ölkələrində özünə 
tərəfdar tapan Krişna Azərbaycanda daha çox kasıb təbəqənin diqqətini çəkir… 
Sektalar, onların məqsəd və məramları, iş prinsipləri barədə daha ətraflı, 
daha geniş yazmaq olar. Lakin hesab edirik ki, buna lüzum yoxdur. Daha çox ona 
görə ki, missionerlər artıq Azərbaycan cəmiyyətinin inkaredilməz problemidir və 
bu barədə hər kəs müəyyən məlumata sahibdir. Söhbət bu bəladan xilas olmaqdan 
gedir. Bunun üçün bütövlükdə cəmiyyət «yox» deməyə hazırlanmalıdır. Heç kim 
zorakılığa, vicdan azadlığını pozmağa səslənmir. Sadəcə olaraq, cəmiyyətin bütün 
təbəqələrində, laylarında ardıcıl və məqsədli iş aparılmalıdır. Milli ideologiyanın 
formalaşdırılması prosesi sürətləndirilməli, ziyanlı, zərərli təbliğatın beyinlərə 
yeridilməsinə sipər çəkilməlidir. İslami dəyərlər ardıcıllıqla təbliğ edilməli, xalqa 
çatdırılmalıdır. Bu işdə alimlərimizin və savadlı din xadimlərimizin gücündən 
geniş istifadə olunmalıdır. Yalnız bu halda cəmiyyəti onu sarmaqda olan yaradan – 
missionerlik bəlasından xilas etmək olar. 
 
      «Ədəbiyyat qəzeti», 12 may 2000. 
 
 
 
Sevgili osmancıq, hüzurundayıq 
 
 Xalqımızın tarixində və taleyində misli görünməmiş Mart faciəsinin əsl 
mahiyyəti, mənzərəsi on illər boyu gizlədilmiş, saxtalaşdırılmışdır. Sovet rejimi, 
kommunist ideologiyası bir tərəfdən tarixin təhrif edilməsinə, qərəzli qələmə 
alınmasına rəvac vermiş, digər tərəfdənsə xəstə erməni təxəyyülünün, məkrli 
erməni təbliğat maşınının işləməsinə göz yummuşdur. Nəticədə üzdəniraq «partiya 
və dövlət xadimi, alim, pedaqoq, kommunist və vətəndaş» (Henri Azadyan) Con 
Kirokosyanın «Gənc türklər tarixin məhkəməsi qarşısında» (Yerevan, «Ayastan» 
nəşriyyatı, 1986-cı il) kimi əsərlər kütləvi tirajlarla nəşr olunmuş, milyonlarla 
insanı yalanlarla məlumatlandırmış, əsl həqiqətlərdən elmi ictimaiyyətin diqqətini 
yayındırmış, ermənilərə qarşı regionda ardıcıl şəkildə genosid həyata keçirildiyi, 
 273 
Bakıda və Azərbaycanın digər bölgələrində onlara divan tutulduğu həyasızcasına 
qeyd olunmuş,  qatillər – erməni terrorçuları, başkəsənlər, qaniçənlər isə «xalq 
qisasçıları» adı ilə təqdim olunmuş, təbliğ edilmişdir. 
 Bizdə Mart qırğını ilə bağlı həqiqətlər (illər boyu susmayan və susdurula 
bilməyən tək səs – mühacir nəşrlər – «Yeni Qafqasya», «Azəri-türk», «Odlu yurd», 
«Bildiriş», «İstiqlal», «Qurtuluş», «Azərbaycan» kimi qəzet və jurnallar istisna 
olmaqla) Azərbaycan öz müstəqilliyini bərpa etdikdən sonra söylənilməyə 
başlanmışdır. Dünya şöhrətli dövlət və siyasət xadimi Heydər Əliyev 
Azərbaycanda ikinci dəfə hakimiyyətə gəldikdən sonra isə Mart qırğını haqqında 
həqiqətlər ən yüksək tribunalardan eşidilməyə başlanmışdır. Azərbaycan 
Respublikası Prezidentinin 1998-ci ildə imzaladığı Fərmana uyğun olaraq, həmin 
vaxtdan hər il 31 mart Azərbaycan xalqının soyqırımı kimi dövlət səviyyəsində 
qeyd olunur, soyqırım qurbanlarının xatirəsi yad edilir. Azərbaycan 
Respublikasının Milli Məclisi bu məsələ ilə əlaqədar mühüm sənədlər qəbul etmiş, 
beynəlxalq təşkilatlardan, dünya ölkələrinin parlamentlərindən və hökumətlərindən 
ermənilər tərəfindən azərbaycanlılara qarşı törədilən soyqırımı cinayətlərini 
tanımasını, gələcəkdə bu cür cinayətlərin cəzasız qalmasının qarşısını almaqdan 
ötrü təsirli tədbirlər görülməsini xahiş etmişdir. Yeri gəlmişkən, Azərbaycan Xalq 
Cümhuriyyəti hökuməti tərəfindən 1919 və 1920-ci illərdə martın 31-i milli matəm 
günü kimi qeyd olunmuşdur. 
 Elə bilirəm ki, Mart qırğını qurbanlarının xatirəsini yad etməklə yanaşı, eyni 
zamanda Azərbaycanlıların cismən məhv edilməsinin qarşısını alan qəhrəman, 
məğlubedilməz türk əsgərlərinin, xalqımızın igid övladlarının da əziz xatirəsini yad 
etməliyik… 
 Ötən əsrin yetmişinci illərində kəndimizdə – bizim Dəmirçi məhəlləsində 
yaşı 100-ü haqlamış xeyli ağsaqqal, ağbirçək yaşayırdı: babam Məcid əfəndi, onun 
qardaşları Yusif əfəndi, Tahir əmi, eləcə də qonşularımız Muxtar əmi, Qədim əmi, 
Tacəddin əmi, Məci əmi, Daşdəmir əmi, Hümbət əmi, Cəlal əmi, Tükəzban nənə, 
Şəkər nənə, Zərxatun nənə, Ümmü nənə, Səfurə nənə, Sona nənə, Gülzar nənə, 
Züleyxa nənə… Onların nurlu, təbəssümlü çöhrələri, işıqlı, ifadəli gözləri, dəyərli 
öyüd-nəsihətləri, şirin, məzəli söhbətləri, müdrik kəlamları o dövrün cavanlarının 
yaddaşına əbədi həkk olunub. İxtiyar kişilərin ixtalatlarının (söhbətlərinin) 
mövzusunun sədd-sərhədi yox idi: ata-babalarından eşitdiklərindən, özlərinin 
şahidi, iştirakçısı olduğu hadisələrdən danışmaqdan yorulmazdılar. Kolxoz-artel 
quruculuğundan, bu işə müqavimət göstərənlərə divan tutulmasından, din 
xadimlərinə qarşı amansız rəftar edilməsindən, müharibə, aclıq illərindən, 
kəndimizin iki addımlığında Nohur su anbarının tikintisindən, ilk avtomobilin, ilk 
priyomnikin (radionun) gətirilməsindən, dəmirçi sexlərindən, sənətkarlardan, at-
öküz, kəl arabalarından, toz-torpaqlı kənd yollarından, cəltik zəmilərindən, arpa-
buğda xırmanlarından… ağsaqqallar təsbeh çevirə-çevirə, tənbəki qəlyanı sümürə-
sümürə, həvəslə, ehtirasla, bəzən də göz yaşları ilə, köks ötürə-ötürə danışardılar. 
Biz isə maraqla dinləyər, hey dinləyərdik… 
Bu mövzulardan birindən – kəndimizdə və ona yaxın kəndlərdə ermənilərin 
törətdiyi vəhşiliklərdən bəhs edəndə ağsaqqallar bir qədər ehtiyatlanar (bu barədə 
danışmaq olmazdı),  həyəcanlanar, sarsılar, dodaqları titrəyər, əlləri əsər, qəzəbdən 
 274 
gözləri hədəqəsindən çıxardı. Onlar söyləyərdilər ki, silahlı ermənilər 1918-ci ildə 
qonşu kəndlərdə, xüsusi ilə Yengicə və Tüntüldə ağlasığmaz vəhşiliklər 
törətmişlər: hamilə qadınları süngüləmiş, adamları diri-diri təndirə tullamış, 
bellərinə qaynar samovar bağlamış, uşaq, qoca, xəstə bilmədən qarşılarına çıxan 
hər kəsi qəddarcasına qətlə yetirmiş, sakinlərin var-dövlətlərini talan etmiş, ev-
eşiklərini yandırmışlar.  
İxtiyar həmsöhbətlərimiz danışırdılar ki, ermənilər qəflətən dəyişmişdilər: 
bir anda hər şeyi – haqq-salamı, duz-çörəyi, qonşuluğu unutmuş, qatı düşmənə, 
cəllada çevrilmişdilər. Silahsız azərbaycanlılar dəhrə-balta, yaba ilə müqavimət 
göstərsələr də, bu yetərli deyildi; insanların ah-naləsi göylərə bülənd olurdu, 
imdada yetişən yox idi. Bir gün isə… adamların əli, ümidi hər yerdən üzüləndə… 
lap nağıllarda olduğu kimi, toplar guruldadı, yer-göy titrədi. Əvvəl heç kim heç nə 
anlamadı. Az sonra kəndə çapar gəldi. Məlum oldu ki, qonşu Göyçaya yetişən 
Osmanlı əsgərləri Qutqaşında erməni vəhşiliyindən xəbər tutmuş və qətliama 
məruz qalan azərbaycanlıların köməyinə gəlmişlər: Kötüklü kəndində quraşdırılan 
toplar erməni kəndlərini – Bəylər və Əmirvanı hədəfə alır. Elə ilk həmlədən 
ermənilərin böyük əksəriyyəti pərən-pərən düşür, meşələrə səpilir, dağlara 
çəkilirlər, azərbaycanlılara sığınır, onlara yalvarır-yaxarır, qonşu olduqlarını, duz-
çörək kəsdiklərini xatırladır, diz çöküb aman diləyirlər. Bir qismi isə müqavimət 
göstərir, təslim olmaq istəmirlər. Yaşlı həmkəndlilərimin bu söhbətlərindən 30-35 
il ötdükdən – Azərbaycan öz müstəqilliyini yenidən bərpa etdikdən bir müddət 
sonra mən Azərbaycan Respublikasındakı Türkiyə səfirliyinin sabiq müşaviri Fəthi 
Gədikliyə aşağıdakı məzmunda məktubla müraciət etdim: 
«Hörmətli Fəthi bəy! Tariximizin son 200 ili barədə düşünəndə fikirləşirəm: 
millət olaraq ən böyük faciəmiz nədir? XIX əsrin əvvəllərində Rusiya tərəfindən 
Azərbaycan xanlıqlarının işğalı, başqa sözlə Türkmənçay, Gülüstan 
sövdələşmələri? Bəşər tarixində analoqu olmayan işgəncə və təhqirlərin farslar 
tərəfindən başımıza gətirilməsi – milyonlarla insanın dilsiz və məktəbsiz 
qoyulması? Son 100 ildə ermənilər tərəfindən millətimizə qarşı törədilmiş 
cinayətlər – 1905-ci il fevral, avqust qırğınları, 1918-ci il Bakı, İrəvan, Zəngəzur, 
Şamaxı, Quba, İsmayıllı, Göyçay, Nəvahi, Kürdəmir, Neftçala, Salyan, Gəncə… 
fəlakətləri? Xoy faciəsi? 1948-1953-cü illərdə Ermənistan adlandırılan ərazidən 
200 mindən çox azərbaycanlının deportasiyası? 1988-ci ildən başlanan və bu gün 
də davam edən erməni vəhşiliyi – terrorlar, təcavüzlər? Dağılmış məktəblər, 
mədrəsələr, şəhərlər, kəndlər? Xocalı, Malıbəyli, Meşəli, Qaradağlı vəhşətləri? Ya, 
bəlkə Azərbaycanın ümumi ərazisinin son iki yüz ildə itirilmiş 80% (!) torpaqları? 
Bunların hansı ən böyük faciəmizdir? Biganəlik, bivecilik, ətalət, laqeydlik və 
unutqanlığımızla müqayisədə heç biri! Əgər bir trilogiya yazsaydım, 
söylədiklərimin anatomiyasını açar və bizə xas naqis cəhətlərin törətdiyi 
ölçüyəgəlməz fəsad və faciələri göstərərdim… 
Keçirəm mətləbə. Oxuduğum Qəbələ rayon Nohurqışlaq kənd orta 
məktəbinin həyətində – futbol meydançasının kənarında, məktəb binasına gedən 
cığırın – yolun sağ tərəfində böyük, qollu-budaqlı bir əzgil ağacı vardı. Onun 
budaqlarına çoxlu qara və qırmızı parçalar bağlayardılar. Lakin bu iş nə vaxt 
görülürdü, bilmirdik. Yalnız hər dəfə köhnəlmiş, cındır əskilərin yanında, yaxud 
 275 
yerində təzə parçaların bağlandığı diqqətdən qaçmırdı. O vaxt bizə deyirdilər ki, 
həmin yer pirdir – ocaqdır. Lakin orada kim, nə vaxt dəfn     edilib – bu barədə bizə 
heç kim heç nə demirdi. Biz həmin əzgilin meyvəsini də yemirdik. Bu, günah 
sayılırdı…  
Rəhmətlik babam Məcid əfəndi və atam Həmid kişi həmişə bizim tərəflərdə, 
xüsusi ilə qonşu Tüntül və Yengicə kəndlərində ermənilərin yerli sakinlərə qarşı 
törətdikləri ağlasığmaz vəhşiliklərdən danışardılar. Üzdə özünü dost göstərən 
mənfur ermənilər gizlində silahlanırmışlar. 1918-ci ildə onlar əliyalın 
azərbaycanlılara qarşı amansız divan tutmuşlar. Silahlı ermənilər Qafqaz-Türk 
Ordusu tərkibində Azərbaycana köməyə gələn türklərə də ara-sıra müqavimət 
göstərir, onları arxadan vurur, yaxud pusquya salırdılar. Bizə deyərdilər ki, bir gün 
Göyçay tərəfdən – Kötüklüdən Tüntülə yaxın Bəylər və Əmirvan erməni 
kəndlərinə top gülləsi düşəndə, ermənilər – «bu həna o hənadan deyil, türk gəldi, 
biz batdıq» - deyib, pərən-pərən düşürlər. Valideynlərimiz bizim kənddə də türk 
məzarı olduğunu ehtiyatla söyləyirdilər… 
Mən «Odlar yurdu» qəzetində işləyəndə Tüntül kənd sakini – Fərman 
müəllim redaksiyaya rəsmən müraciət etdi. O, yazırdı ki, həyat yoldaşının babası 
türk zabiti olub. Fərman müəllim Türkiyədəki – Bayburtdakı qohumlarını 
soraqlayırdı. Təəssüf ki, o vaxt Fərman müəllimə kömək edə bilmədik – nə isə… 
Kəndimizin ağsaqqalları, xüsusilə tarix müəllimi Hacı Ağahüseyn Tahirov 
israr və inadla bildirir ki, əzgilin altındakı pir türk zabitinin, yaxud əsgərinin 
məzarıdır. Həmin ərazi yeni məktəb binasının özülünə düşdüyündən əzgilin ətrafı 
qazılmış və kənd sakinləri (Molla Qaraca və digərləri) oradakı sümükləri toplayıb 
kənd qəbiristanlığında – Qarabağ uğrunda gedən döyüşlərdə şəhid olmuş İlham 
İlyas oğlu Abdulkərimovun, Elçin Məhəmməd oğlu Orucovun, Elxan Süleyman 
oğlu Abuşovun, Elbrus Rza oğlu Qasımovun, Natiq Əlisa oğlu Abuşovun 
məzarının sırasında yenidən dəfn etmişlər. Heç şübhəsiz, bu türk zabitinin, yaxud 
əsgərinin məzarıdır ki, kənd sakinləri ora vaxtı ilə pir, ocaq kimi baxmışlar. 
Sovet dövründə yasaqlar olduğundan, bu gün isə biganəlik, laqeydlik 
ucbatından hələlik həmin məzarı müqəddəs şəhid qəbiri səviyyəsinə qaldırmaq, 
səcdəgaha çevirmək mümkün olmamışdır. 1918-ci ildə azərbaycanlıların cismən 
məhv edilməsinin qarşısını alarkən türk ordusu 1300 nəfərdən çox şəhid vermişdir. 
Sovet hökuməti onların məzarlarını da yer üzündən silmişdir… Bakı-Şamaxı 
yolunun kənarında bir türk zabitinin tənha məzarı qalmaqdadır. Nohurqışlaqdakı 
məlum məzar son vaxtlar aşkar edilən tək-tək türk qəbirlərindəndir. Ruhu şad 
olsun! 
Bəlkə o şəhidin ruhunu sevindirək? Bəlkə, türk zabitinin xatirəsinin 
əbədiləşdirilməsi, məzarının abadlaşdırılması, abidəsinin ucaldılması üçün 
tərpənək, hərəkət edək? 
Biz çox vaxt tariximizin doğru-düzgün yazılmadığından gileylənirik. Amma 
tarix yaşananlar deyilmi? Yaşananları öz əlimizlə torpağa basdırırıqsa, günah 
kimdədir?» 
Məktubun üstündən bir müddət keçdikdən sonra Türkiyə Cümhuriyyəti Bakı 
Böyük Elçiliyi Silahlı Qüvvələr attaşesi general Fəxri Kır Nohurqışlaq kəndinə 
türk əsgərinin qəbrinin ziyarətinə gəlir. Nohurqışlaqdan Qarabağ uğrunda şəhid 
 276 
olan 5 nəfərin məzarı ilə bir sırada uyuyan xilaskar türk əsgərinin qəbiri başında 
farağat duran general şəhidlərin ruhuna dua oxuyub qarşılarında baş əydi. Onun 
görkəmi elə təəssürat yaradırdı ki, sanki general şəhidə raport verirdi: «Sevgili 
osmancıq, hüzurundayıq. Rahat uyu, Azərbaycan istiqlalına qovuşmuşdur. Ruhun 
şad olsun». 
Kənd sakinlərinin, Bakıdan və rayon mərkəzindən gələn hörmətli 
qonaqların, məktəb müəllimlərinin, digər ziyalıların iştirakı ilə keçən ziyarət 
zamanı çıxış edənlər erməni vəhşiliyindən, xilaskar türk əsgərlərinin şücaətindən, 
qəhrəman osmancıq-mehmetciklərin adlarının əbədiləşdirilməsinin əhəmiyyəti və 
aktuallığından ətraflı bəhs etdilər. Tədbir başa çatdıqdan sonra general Fəxri Kıra 
yaxınlaşdım, ziyarət üçün kənd sakinləri adından ona minnətdarlığımı bildirdim və 
əlavə etdim: 
- Qonşu Yengicə kənd qəbiristanlığında bir neçə türk əsgər və zabitinin 
məzarı olduğu barədə də məndə məlumat var. Oraya baş çəkməyə vaxtınız, 
imkanınız olarmı? 
General duyğulandı, həyəcanlandı, şəhid türk əsgərinin məzarını ziyarət 
etməyin müqəddəs borc olduğunu, hər kəsə şərəf gətirdiyini söylədi. Biz Yengicə 
kəndinə yola düşdük. Kəndin köhnə qəbiristanlığında əksər məzarların yeri itmiş, 
başdaşları çökmüşdür. Yerli sakinlərin müşayiəti ilə hündür, sal çay daşından 
yonulmuş başdaşına yaxınlaşırıq. Şanlı türk əsgəri tarixin, əsrlərin çox 
sınaqlarından çıxmışdır. Burada uyuyan türk əsgərinin başdaşı da illərin 
fırtınalarına, təbəddülatlarına dözmüşdü, sinə gərmişdi, indi isə bizə bələdçilik 
edirdi. Qəbələnin sayılıb seçilən din xadimi Hacı Ağahüseyn Yusif əfəndi oğlu 
Tahirov ərəb əlifbası ilə işlənmiş kitabəni oxuyur. Başdaşı üzərindəki ay-ulduz 90 
il əvvəlki görkəmini olduğu kimi saxlamışdır. Dünyanı fəth edən qəhrəman türk 
əsgərinin çəkmələri, qılıncı və güllə darağının şəkilləri də başdaşını bəzəyir. Bu 
məzarın beş-altı addımlığında daha iki türk şəhidinin başdaşı qalmışdır. 
Təsirlənmiş ziyarətçilər şəhidlərin ruhuna dua oxuyub, məzarıstandan zəngin, 
unudulmaz təəssüratlarla ayrılırlar.  
Geriyə boylanıram, nəzərim polad kimi məğrur, sarsılmaz türk əsgərinin 
simvoluna çevrilmiş başdaşına dikilir. Bu an yadıma türk ordusu tərkibində 
Koreyaya göndərilən, əslən Qars azərbaycanlılarından olan topçu zabit Fuat 
Azgurun 1953-cü ildə Koreyadan Türkiyəyə ünvanlanan və «Azərbaycan» 
(Ankara) jurnalında (№ 1 (10), 1953) dərc olunan şeiri  yadıma düşür: 
 
   «Doğudan Batıya həsrət qoxulu. 
   Bir yel əsər, sərin-sərin, bizimdir; 
   Qədər dolu, sevda dolu, eşq dolu, 
   Şəhid dolu təpələrin bizimdir. 
 
   
   Bir sonsuz həsrətlə bağrılar yaxan 
   İrmağın, çayındır damarlarda qan; 
   Səni hərşeyinlə sevəriz, Vatan, 
   Yağmurun, fırtınan, qarın bizimdir. 
 277 
 
   
   Eşqi və həyatı səndə bulan biz, 
   Yar diyə sevdiksə, səni sevmişiz; 
   Hicranına ortaq, dərdinə eşiz. 
   Həm sevincin, həm kədərin bizimdir.» 
 
 
Azərbaycanın istiqlalı uğrunda son nəfəsinədək ideoloji mücadilə aparmış 
istedadlı yazıçı, publisist, naşir, redaktor Mirzə Bala Məmmədzadə mühacirlərin 
İstanbulda nəşr etdikləri «Yeni Qafqasya» jurnalında «Bakının azad olunması 
uğrunda döyüş – 15 Sentyabr qələbəsi» adlı məqaləsində (№ 24 (93), 1927) 
yazırdı: «15 Sentyabr 28 May qədər tarixi və müqəddəs bir gündür». Bu gün – 
Azərbaycan müstəqilliyini bərpa etdikdən 17 il sonra, Azərbaycan Xalq 
Cümhuriyyətinin 90 illiyi ərəfəsində də bu kəlam türk əsgəri tərəfindən erməni 
quldur dəstələrinin darmadağın edilməsinin xalqın tarixində, taleyində, istiqlalın 
qazanılmasında və qorunmasında rolunu layiqincə dəyərləndirir. 
…Müşavir Fəthi Gədikliyə müraciətimin, general Faxri Kırın Qəbələyə 
səfərinin üstündən 2 ilə yaxın vaxt keçir. Bu gün Nohurqışlaq kənd 
qəbiristanlığında bu kəndin Qarabağ uğrunda döyüşlərdə həlak olan şəhidləri ilə 
bir cərgədə türk əsgərinin də məzarı var. Onların müqəddəs məzarları üstündə iki 
qardaş dövlətin bayraqları keşik çəkir, dalğalanır. 
“Ədəbiyyat qəzeti”, 12 mart 2010 
 
Xəlil Rza Ulutürk – 70  
 
Odlu sətirlər müəllifi 
 
Qaynar, coşqun təbiəti, obrazlı, alovlu, cəsarətli çıxışları ilə həmsöhbətini, 
ətrafındakıları ovsunlayan, heyran qoyan, düşündürən, onların qəlbinə, beyninə 
nüfuz edən Xəlil Rza haqqında tələbə ikən – 70-ci illərdə çox eşitsəm də, onunla 
ilk tanışlığım, ünsiyyətim 1990-cı ilin noyabr ayında oldu. 
«Odlar yurdu» qəzetində çalışırdım. Fasilə zamanı redaksiyanın qapısı açıldı 
və Xəlil Rza əlində diplomat çanta içəri daxil oldu. Həyəcanlı, ürəyi dolu olduğu 
üzündən oxunurdu, gözləri az qala hədəqəsindən çıxırdı. Əyləşmək üçün yer 
göstərdim. O, çantanı stolun üstünə köndələn qoydu, bir qədər ucadan dilləndi: 
- Dünyanın bu vaxtında da qorxu xofu adamların qəlbindən çıxmır. Nə qədər 
belə ehtiyatla, səksəkə içində yaşamaq olar?! İnsan mübariz olmalıdır, azad 
yaşamalıdır! 
Bunları söylədikdən sonra, bir az sakitləşən Xəlil Rza «Elçin bəyin yanına 
gəlmişdim, dedilər fasilədədir, dedim redaksiyada gözləyərəm, mane olmaram?» – 
deyə soruşdu. 
- Əsla! Çox xoşdur, - dedim. 
 278 
Ad-familiyamla maraqlandı. Özümü təqdim etdikdən sonra niyə əsəbləşdiyi, 
narahat olduğu ilə maraqlandım. O, qürurla dilləndi: 
- Sumqayıt qartallarına bir dastan yazmışam. Qoy bütün dünya bilsin ki, 
Sumqayıt hadisələri erməni təxribatının nəticəsidir, şovinist rusun törətdiyi 
əməldir, bizim igidlər də tankdan, topdan qorxmur, təpədən dırnağa silahlı 
düşmənin üzərinə əliyalın şığıyır. 
Sonra cəld bir hərəkətlə çantasını açdı, üç-dörd vərəq çıxardı və oradakı 
şeirdən bir parçanı çox ehtirasla oxumağa başladı: 
- Bala, getmə qabağa!.. Qarşıdan tanklar gəlir! 
BT – Rostov markalı zirehli dağlar gəlir! 
- Rostovun nə ölümü axı, bu yerdə ana? 
Tros qırıldı, düşdü!.. Başqasını ver mana! 
- Bala, getmə! 
 - Ana, gəl! 
  - Getmə, qansızdır tankçı! 
Dağ boyda tanka neynər əlindəki qamçı? 
Tankçı, əlin qurusun! 
 Tankçı, dilin qurusun! 
  Tankçı, belin qurusun! 
Söylə, hansı üzlə sən 
Belə xalqın üstünə öz tankını sürürsən? 
Sanki şeir oxumur, od püskürürdü. Sözlərin, səsin sehrindən çıxmaq 
olmurdu. Azadlıq aşiqi rus əsgərlərini nifrətlə ittiham, millətin qeyrətli övladlarını 
məhəbbətlə vəsf edirdi. O, fasilə verib «Necədir?» - deyə soruşdu. 
Mən fikirləşmədən: 
- Əla! Həm də çox əla! – dedim. 
- Hamı belə deyir. Elə isə niyə çap etmirsiniz? Səhərdən bütün qəzetləri bir-
bir gəzmişəm. Hərə bir bəhanə gətirir. Fikirləşdim ki, bunu yalnız Elçin çap edər. 
Ona görə bura gəldim. İndi onu gözləyirəm. Düzdür, tələsirəm, amma gözləyəcəm. 
- Xəlil bəy, ünvana düz gəlmisiniz. Şeiri verin. Biz hökmən çap edərik. 
- Doğrudan? Elçin bəyə demək lazım deyil? 
- Məncə yox, o özü bizdən belə materiallar tələb edir. 
Bu söhbətin üstündən bir neçə gün sonra istiqlal şairinin portreti və 
«Sumqayıt dastanı» şeiri «Odlar yurdu» qəzetini (№ 23, dekabr 1990-cı il) 
bəzəyirdi. 
 
       «Ədalət» qəzeti, 29 iyun 2002. 
 
 
 
Səməndər tək yanar daim anan nari-fərağında 
 
Erkən qıĢ 
 
 279 
Qəbələyə bu il qış erkən gəldi. Qar hələ saralıb solmayan yaşıl yarpaqların, 
dərilməmiş meyvələrin üstünə yağdı, qəfil yükün, zərbənin ağırlığına dözməyən 
ağaclar kökündən yıxıldı, məhv oldu. Son illər noyabrın 3-cü ongünlüyü girər-
girməz havanın birdən-birə belə kəskin dəyişdiyini bu yerlərdə xatırlamırlar. 
 
 
 
Ömrün xəzanı 
 
Nohurqışlağa ildırım sürətilə yayılan acı, ağır xəbər qışın hikkəsini, 
sərtliyini və sazağını kölgədə qoydu: kəndin seçilib-sayılan, kiçikdən-böyüyə hər 
kəsin qəlbində yeri olan Rafiq Mirzəyev ağır avtomobil qəzasında faciəli şəkildə 
həlak olmuşdur! 
Hər kəsin ürəyi sızıldadı, gözlər nəmləndi. Kənd sakinləri dərin kədərə, 
matəmə qərq oldu. Ölüm xəbəri hamını sarsıtmışdı. Rafiqin ata yurdundan ucalan 
ah-nalə göylərə bülənd olmuşdu, göz yaşları selə dönmüşdü, ağılar ürəkləri didib 
parçalayırdı, bir yerdə qərar tutmayan, özünə yer tapmayan Rafiqin övladlarının – 
Vüsal və Turalın ara verməyən hıçqırtıları sinələri dağlayırdı. Həyətdə sarsılan, 
donub qalan valideynlərin, qardaş-bacıların, dost-tanışların, qohum-qonşuların beli 
bükülmüş, qaməti əyilmiş, dizləri taqətdən düşmüşdü… 
 
 
Ġz 
 
Rafiq həyatda və ürəklərdə iz qoyub getdi, xatirələrdə yaşamaq, 
unudulmamaq haqqını qazandı. Qədirbilən övlad, qayğıkeş, həssas ata, qardaş, 
əmi, dayı, sədaqətli həyat yoldaşı, əvəzolunmaz dost, yaxşı qonşu, yoldaş, 
bənzərsiz insan kimi onun yeri bizim sırada, cərgədə, aramızda həmişə görünəcək. 
O, öz xarakteri, xasiyyəti, əməli ilə ünsiyyətdə olduğu insanların hamısında özünə 
qarşı bir mənəvi ehtiyac yaratmışdı. Yaxınlıq dərəcəsindən asılı olmayaraq, 
kiminsə bir problemi yaranırdısa, dərhal həmin yükün altına girirdi: fikirləşmədən 
və təmənnasız. Bu cür fəaliyyətin, yaşam tərzinin bir adı var: fədakarlıq. 
R.Mirzəyev tərkibindən və təyinatından asılı olmayaraq, bütün məclislərin yaraşığı 
idi. O, tədbirlərə gecikəndə, hamı bir-birinə sual verirdi: - Bəs, Rafiq hanı, niyə 
ləngiyir? Tanıyanlar ona elə öyrəşmişdilər ki, yəqin bundan sonrakı məclislərdə də 
sual və nisgil dolu nəzərlər bir-birinə dikiləcək: bəs, Rafiq hanı?! 
 
 
Rafiq – rəfiq  
 
Taleyin hökmü ilə eyni kənddə dünyaya gəldik, eyni yerin havasını udduq, 
suyunu içdik, duz-çörəyini kəsdik. Hər səhər gözümüzü açanda eyni dağlara, 
meşələrə tamaşa etdik. Eyni çayların şırıltısına qulaq asdıq. Bir məhəllənin tozu, 
torpağı içində oynadıq, eyni cığırlarla, yollarla yürüdük, eyni güllərin ətrindən 
məst olduq, eyni meyvələrdən dərdik. Bu yerlərin leysanı bizi birgə islatdı, qışı, 
 280 
qarı birgə üşütdü, qızmar yayında birgə isindik. Eyni məktəbdə eyni müəllimlərdən 
dərs aldıq, eyni insanların əhatəsində boya-başa çatdıq. Bütün bu amillər həyat və 
düşüncə tərzimizdə yaxınlığın, doğmalığın əsasını qoydu. Bu təbii təməl görünən 
və görünməyən milyon tellərlə bizi bir-birimizə bağladı. Yaşımızın və həyatımızın 
müəyyən mərhələsində daha tez-tez təmasda olmağa, tez-tez ünsiyyətə ehtiyac 
yarandı. Bu cür təşəbbüslərin kim tərəfindən gəlməsindən asılı olmayaraq, tədbirlər 
Rafiq Mirzəyevsiz keçmirdi. Dostların hər biri – Ağalar İbrahimov, Mirzəbala 
Əmrahov, Vahid Babayev, bu sətirlərin müəllifi onun məsləhətləri ilə dərhal 
hesablaşırdı. Belə görüşlərin birində Ağalar müəllim «tərifləyin bir-birinizi, 
özümüzü tanıyandan, dərk edəndən bu günə kimi tərifləmişik, bir-birimizin şəninə 
xoş sözlər demişik, yenə də deyək!» - deyə yarızarafat, yarıgerçək bildirdi. 
Məclisdə biz Rafiqin də ünvanına, o ki var, layiq olduğu sözləri qəlbimizdən 
dilimizə gətirdik. O, etiraz edib, başını aşağı salıb, «bəsdir, bəsdir» - deyib, biz isə 
davam etmişik. Yaxşı ki, belə olub… 
 
 
Ot kökü üstə bitər 
 
Rafiq nəinki Nohurqışlaqda, bütün bölgədə tanınan, hörməti, nüfuzu olan, 
böyük nəslin layiqli davamçısı idi. Doğrudur, ulu babası Hacınəzirin, babası 
Əhməd kişinin nəslinə çox təlatümlü bir həyat nəsib olmuşdur. Ötən əsrin 30-cu 
illərində Əhməd kişi qolçomaq nəslindən olan əksinqilabçı, düşmən kimi həbs 
edilib Sibirə göndərilmişdi. Lakin gec də olsa, haqq öz yerini tapmış, o bəraət 
almışdı. Bu nəsildən pərvazlanan bütün övladlar tərbiyəsi, təhsili, yüksək 
mədəniyyəti, əməli ilə çox böyük hörmət sahibi olmuşlar. Rafiq də öz nəslinə, 
nəcabətinə xas həyat tərzi sürürdü. Kimi onu «zadəgan», kimi «bəy» kimi 
xarakterizə edirdi. 
Rafiq öz kökünə layiq 2 övlad böyüdürdü: Vüsal və Tural. Əminəm, Rafiqin 
tərbiyəsini görən bu iki gənc, heç şübhəsiz, atalarının xoş məramlı, xoş niyyətli 
əməllərinin davamçıları olacaqlar. 
 
 
Son görüĢ 
 
Ölümündən iki gün əvvəl Rafiqlə kəndə getmişdik. Yolda məlum oldu ki, 
Rafiqin həmin gün kəndə getmək niyyəti yoxmuş. Səhər yuxudan durub və qərar 
verib: kəndə gedirəm. Ertəsi gün Bakıya qayıtmağa hazırlaşırdıq ki, qəfildən Vahid 
həkimə zəng vurdu, onunla görüş təyin etdi. Mənə isə dedi: Doktoru çoxdan 
görmürəm, gedim görüşüm. Etibarsız dünyadır. Bəlkə, bir də görmədim. 
Ata-anası, bacı-qardaşları, dost-tanışları ilə vidalaşmaq üçün yola çıxıbmış. 
Doğma kəndə, elə-obaya, bizim dağlara «salamat qal» demək üçün tələsirmiş. Heç 
demə, o kəndə son səfərə, son görüşə gedirmiş… 
 
                                  «525-ci qəzet», 
                                 dekabr 2006. 
 281 
 
 
 
Əməllərinizlə, əsərlərinizlə əbədi yaĢayacaqsınız, professor 
 
 
Azərbaycan elminə, təhsilinə, ictimaiyyətinə ağır itki üz vermişdir. Əməkdar 
elm xadimi, tibb elmləri doktoru, professor, müharibə və əmək veteranı, 
Azərbaycan farmakologiyasının yaradıcılarından biri Dursun Yaqub oğlu 
Hüseynov ömrünün 95-ci baharında dünyasını dəyişmişdir. «Hər son bir 
başlanğıcdır» - deyənlər yanılmırlar. Bu gündən Dursun müəllimin haqq 
dünyasındakı bioqrafiyası başlanır. Əminəm ki, onun bu dünyadakı gözəl əməlləri 
Dursun müəllimin haqq dünyasında da yerini yüksək mərtəbələrdə edəcəkdir, 
cənnətlik olacaqdır… 
Dursun müəllimin elmi fəaliyyəti haqqında fikirləşəndə yadıma Qəbələnin 
yetişdirdiyi digər elm xadiminin, unudulmaz professor, müəllimim Xəlil 
Əlimirzəyevin alimlər barədə dediyi sözləri xatırlayıram: «Alimlər bir neçə cür 
olur. Bir qismi yaxşı natiqdir, pis yazır, başqa qismi pis natiqdir, yaxşı yazır, elələri 
də var ki, həm yaxşı natiqdir, həm də yaxşı yazır». Bax, Dursun müəllim, 
sonunculardan idi. O, gözəl həmsöhbət idi, onun maraqlı söhbətlərindən ayrılmaq 
mümkünsüz idi, eyni zamanda gözəl qələmi vardı. 
Sahəmə yaxın olduğu üçün tam məsuliyyətlə deyə bilərəm ki, Dursun 
müəllim, mahir publisist idi. Elmi əsərləri nə qədər dərin və dəyərlidirsə, 
publisistik məqalələri də bir o qədər oxunaqlı, maraqlı və zəngindir. 200-dən çox 
elmi əsərin, 10 dərsliyin, 16 monoqrafiyanın, 3 lüğətin, farmakologiya üzrə 2 
məlumat-soraq kitabının müəllifi olan Dursun müəllimin şərəfli həyat 
salnaməsində pedaqoji fəaliyyəti mühüm yer tutur. Onun dərs dediyi, yetişdirdiyi 
tələbələrin, onlarca alimin, əczaçılar ordusunun sorağı bu gün yüksək elm, təhsil 
ocaqlarından, Azərbaycanın bütün bölgələrindən gəlir. 
Dursun müəllimin məhsuldar elmi-pedaqoji fəaliyyəti ondakı yüksək 
təşkilatçılıq bacarığının da üzə çıxmasına təkan vermişdir. Daim yaradıcılıq 
axtarışlarında olan, tükənməz enerji ilə çalışan Dursun müəllim ölkə 
farmakoloqlarının elmi cəmiyyətinin yaradıcılarından biri olmuşdur. 
Dursun müəllimi mən səmimi, sədaqətli, prinsipial, mehriban, həssas, 
ailəcanlı bir insan kimi tanıyırdım. O, əqidəsinə, məsləyinə bağlı, qətiyyətli adam 
idi. İndiki kimi xatırlayıram. İki il əvvəl ailəsi ilə birlikdə Qəbələnin dilbər 
guşələrindən birində – Nohurqışlaqda dincəlirdi. Onlara baş çəkməyə gəlmişdim. 
Dursun müəllim həyətdə – fındıq ağacının kölgəsində bir kitab oxuyurdu.  
– Kimin haqqındadır? – deyə maraqlandım.  
– İosif Vissarionoviç Stalin haqqında.  
Üz-gözümü turşudub, «Oxumağa kitab tapmadınız?!» - demək istəyirdim ki, 
Dursun müəllimin fədakar və sədaqətli ömür-gün yoldaşı, nəcib, xeyirxah Zoya 
xanım ehmalca, xoş təbəssümlə, lakin çox ciddi işarə vurdu:  
 282 
- Abid müəllim, özünüzə düşmən qazanmaq istəmirsinizsə, bu mövzunu 
bağlayın.  
Bizi kənardan seyr edən Dursun müəllimin qızı, istedadlı alim, pedaqoq 
Fatimə xanım gülümsəyərək anası Zoya xanımın dediyini başı ilə təsdiqlədi. 
Bununla demək istəyirəm ki, Dursun müəllim fikrini, sözünü tez-tez dəyişən 
adamlardan deyildi, əqidəsinə, məsləyinə sadiq insan idi. 
Dursun müəllimi son mənzilə yola salırıq. Qəbələ ziyalıları, ayrı-ayrı 
rayonlardan gələn qonaqlar unudulmaz Dursun müəllimlə vida görüşünə gəlmişlər. 
Fürsətdən istifadə edib bir məsələyə də diqqəti çəkmək istəyirəm. Dursun 
Hüseynovun xidmətləri onun xatirəsinin əbədiləşdirilməsi üçün əsasdır. Yaxşı 
olardı ki, Qəbələdə, yaxud elə onun dünyaya göz açdığı qədim Vəndam 
qəsəbəsində professorun adı əbədiləşdirilsin. 
Sonda uca Allahdan Dursun Hüseynova rəhmət diləyir və deyirəm: Dursun 
müəllim, rahat yatın, sizin əməlləriniz, əsərləriniz, irsiniz Sizi əbədi yaşadacaqdır. 
 
“525-ci qəzet”, 14 aprel 2009 
 
Unudulmaz ġaban müəllim 
 
Üzünü ilk dəfə 1980-ci ildə gördüyüm Şaban müəllimi 70-ci illərdən 
tanıyıram desəm, burada yanlışlıq, yaxud qəribəlik axtarmağa dəyməz. Hələ tələbə 
ikən «Bakı» qəzetində tez-tez rast gəldiyim imzasının arxasında prinsipial, 
cəsarətli, mübariz, eyni zamanda qayğıkeş, həssas, diqqətli və yumorlu bir insanın 
dayandığı hiss olunurdu. Vicdanının səsi, qəlbinin hökmü ilə qələmə aldığı hər bir 
yazısı hamı kimi biz tələbələrin arasında da geniş əks-səda doğurur, ciddi 
müzakirəyə səbəb olurdu. Yanılmıramsa, o müəllimlik etməyib, lakin 
jurnalistikaya yeni gələn gənclər ondan öyrənir, ona böyük ehtiramla «Şaban 
müəllim» deyə müraciət edirdilər. 
Şəxsi tanışlığımızın ilk günündən yanılmadığımın şahidi oldum: 
«Bakıelektrikməişətcihaz» İstehsalat Birliyinin «Nümunəvi texnika uğrunda» 
qəzetinin redaksiyasına daxil olanda məni gülərüz, sarıbəniz, qıvrımsaç bir nəfər 
mehribanlıqla qarşıladı. Bu, Şaban Şabanov idi. 
- Yəqin səni Əliabbas müəllim göndərib, - dedi və otaqdakılar ilə tanış etdi. 
O vaxt Şaban müəllim qəzetin Azərbaycan hissəsinə redaktorluq edirdi. 
Yura Əsədov isə rus hissəsinə redaktorluq etməklə yanaşı, həm də hər iki qəzetin 
baş redaktoru hesab olunurdu. Şaban müəllim üzünü Yuraya tutub dedi: 
- Yura, Abid bu il ali məktəbi bitirib, jurnalistdir. Bizdə işləmək istəyir. 
Etiraz etmirsiniz?! – O, sonuncu sözlərini elə söylədi ki, mən onu «etiraz edə 
bilməzsiniz» kimi qəbul etdim. 
Yura: 
- Onun yazdıqlarını oxumusunuz? 
Şaban müəllim «Yox» deyib, sənədlərimi istədi. Yura isə mızıldanırdı: 
- Bəlkə, əli qələm tutmur. Heç nə yaza bilmir. Axı, indi belələri çoxdur… 
Şaban müəllim dözməyib Yuranın üstünə qışqırdı: 
 283 
- Bu adama Əliabbas Əliyev zəmanət verib, bura göndərib, başa düşdün, ay 
Allahın yazıq ermənisi! 
Yura Şaban müəllimin sözlərini zarafata salıb mövzunu dəyişdi, mən isə bir 
müddət həmin redaksiyada işləməli oldum… 
Sonralar da Şaban müəllimi tez-tez görür, əlaqə saxlayır, hal-əhval 
tuturdum. Həmişə şən, gümrah görünən Şaban müəllim heç vaxt öz 
problemlərindən, onu narahat edən, düşündürən şəxsi məsələlərdən söhbət salmaz, 
şikayətlənməzdi. Hərdən isə «dərdimi bölüşdüyüm tək-tək adamlardan biri sənsən 
deyib bir kənarda yorulanadək danışar, söhbəti isə «bax, belə əzizim» deyə 
yekunlaşdırardı. 
Şaban müəllimin söhbətlərindən onun ailəsini demək olar ki, yaxından 
tanıyıram. Bu gün – Şaban müəllimsiz günlərdə onlara nə qədər çətin, ağır 
olduğunu yaxşı başa düşürəm. Amma nə yaxşı ki, bu dünyada təsəlli, təskinlik 
tapmağa Şaban müəllim çox yadigarlar qoyub: onlardan biri də yaxşı əməl sahibi, 
yaxşı addır. 
      «Azərbaycan müəllimi» qəzeti, 
                       № 5, 1 fevral 2001. 
 
 
 
 
 
 
       
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 284 
Sərvətim-- hədiyyə sətirlər 
 
Müəllifdən 
 
 
Bu kitabın nəşri 55 yaşıma təsadüf etməsəydi, bəlkə də «Sərvətim-hədiyyə 
sətirlər» adı ilə sizə təqdim etdiyim yazılar elə arxivimdə, qəzet, jurnal 
səhifələrində qalacaqdı. Amma  ad günüm ərəfəsində «indiyədək nə etmişəm, 
nəyə nail olmuşam?»- kimi suallar məni geri boylanmağa vadar etdi. Əziz və 
unudulmaz Yaşar Qarayevin, Xeyrulla Məmmədovun, Şamil Qurbanovun, 
Ağarəfi Zeynalovun, Əflatun Məmmədovun böyük sevgi və həvəslə haqqımda 
yazdıqları və  dissertasiyalarımın müzakirəsi və müdafiəsi zamanı  söylədiklərini 
şükranlıqla xatırladım.Ruhları şad olsun! 
Azərbaycan ədəbiyyatşünaslıq elmində, belə demək mümkünsə, möhürü, 
öz sözü olan, sayılıb seçilən alimlərimizdən Bəkir Nəbiyev, Nizami Cəfərov, 
Hüseyn Əhmədov, Məhərrəm Qasımlı, Nizaməddin Şəmsizadə, Vaqif Arzumanlı, 
Həsən Quliyev, Nizami Məmmədov, Xaləddin İbrahimli, İslam Ağayev, Tofiq 
Hüseynoğlu, Abdulla Abbasov, Şamil Vəliyev, Vaqif Sultanlı, Bəhlul Abdullayev, 
İfrat Əliyeva, Nazif Qəhrəmanlı, Qulu Məhərrəmli, İsmayıl Vəliyev, Alxan 
Məmmədov, Aydın Dadaşov, Buludxan Xəlilov, Himalay Qasımov, Səbahəddin 
Şimşir, Tehran Əlişanoğlu, Bayram Ağayev, Mənzər İbrahimova, Ramin 
Əhmədov və başqaları kimi nüfuzlu tədqiqatçıların fəaliyyətimlə, 
araşdırmalarımla bağlı yüksək fikirlərini, yazılarını minnətdarlıq hissi ilə bir 
daha nəzərdən keçirdim. Dəyərli müəllimlərim Cahangir Məmmədli, Yalçın 
Əlizadə, Akif Rüstəmli və Mahmud Mahmudovun araşdırmalarıma diqqətli və 
qayğı dolu münasibətlərini qədirbilənliklə yada saldım. 
Jurnalistika fakültəsinin gənc və perspektivli müəllimlərinin, təcrübəli, 
istedadlı həmkarlarımın, digər peşə sahiblərinin tədqiqatlarımla bağlı KİV-də 
çıxışlarını razılıqla bir daha oxudum. 
Bütün bunlardan sonra bu qənaətə gəldim ki, mənə ünvanlanan xoş 
məramlı, təmiz niyyətli, isti, səmimi  sətirlər ən gözəl hədiyyədir, fikirləşdim ki, 
bu hədiyyələrin yaratdığı nəşəli duyğuları , zəngin təəssüratları elə sizinlə 
bölüşsəm yaxşıdır.Fürsətdən istifadə edib mənə ən böyük sərvət-xoş sözlər, 
sətirlər ünvanlayan dəyərli müəlliflərə minnətdarlıgımı bildirirəm. 
 
 
Namizədlik dissertasiyası və avtoreferatına rəylərdən 
parçalar 
 
Abid Həmid oğlu Tahirlinin «C.Hacıbəylinin həyat və yaradıcılığı 
(mühacirətə qədərki dövr)» mövzusunda dissertasiya əsəri haqqında 
 
 285 
R  Ə  Y  D  Ə  N 
 
Dissertasiya gənc tədqiqatçının uzun illərdən bəri apardığı elmi 
araşdırmaların, müəyyən qisminin ilk dəfə üzə çıxardığı və elm dövriyyəyə daxil 
etdiyi ilk mənbələrin, yasaqdan yeni çıxmış mətbu sənədlərin, arxiv materiallarının 
əsasında yazılmışdır. 
Tədqiqatın nəticələri doxsanıncı illərin əvvəllərindən başlayaraq, ardıcıl 
şəkildə ədəbi ictimaiyyətə çatdırılmış, ilk mötəbər, ictimai aprobasiyadan 
çıxmışdır. 
Əsərdə C.Hacıbəylinin hərtərəfli maarifçilik fəaliyyəti və bədii-publisist 
yaradıcılığı dövrün, mühitin, sosial-tarixi gerçəkliyin ümumi kontekstində alınır, 
xeyriyyəçiliyi, «Hacı Kərim» povesti, hekayə və felyetonları tarixilik meyarı ilə, 
milli mənəviyyat və mentalitetik inkişafına təsiri, bu gün üçün əhəmiyyəti 
baxımından qiymətləndirilir. Azərbaycan maarifçiliyinin və hekayəçiliyinin 
inkişafında ədibin roluna münasibət ifadə edilir. 
Dissertasiya tədqiq olunan dövrə hərtərəfli elmi bələdliklə, yeni müasir elmi 
tələblər və prinsiplər səviyyəsində yazılmışdır. 
 
         akademik Y.V.Qarayev 
            elmi rəhbər 
 
 
 
A.H.Tahirlinin «Ceyhun Hacıbəylinin həyat və yaradıcılığı (mühacirətə 
qədərki dövr)» mövzusunda filologiya elmləri namizədi alimlik dərəcəsi 
almaq üçün təqdim etdiyi dissertasiya iĢi haqqında 
 
R  Ə  Y  D  Ə  N 
 
Uzun illər fəaliyyəti qadağan zonası elan edilən mühacir Azərbaycan 
ədəbiyyatı, mətbuatı xadimlərinin tədqiqi bu gün xüsusilə aktual əhəmiyyət kəsb 
edir. A.H.Tahir «Ceyhun Hacıbəylinin həyat və yaradıcılığı (mühacirətə qədərki 
dövr)» mövzusunda dissertasiya işinin aktuallığı və elmi əhəmiyyəti ilk növbədə 
bununla şərtlənir. Dissertant Ceyhun Hacıbəyli irsini tədqiq etməklə təkcə milli 
ədəbiyyatşünaslıq elmimizin dövrəsinə yeni faktlar daxil etmir, eyni zamanda onun 
hüdudlarını genişləndirir, məfkurəvi istiqaməti və bədii səviyyəsi haqqında yeni 
təsəvvür hasil edir. 
A.H.Tahirlinin «Ceyhun Hacıbəylinin həyat və yaradıcılığı (mühacirətə 
qədərki dövr)» mövzusunda dissertasiya işi «Giriş»dən, iki fəsildən, «Nəticə»dən, 
istifadə olunmuş ədəbiyyatın siyahısından və bir əlavədən (C.Hacıbəylinin 
mühacirətə qədərki mətbuatda dərc olunan əsərlərinin biblioqrafiyasından) 
ibarətdir. 
 286 
Dissertasiya işinin «Giriş»ində mövzunun aktuallığı, metodologiyası, elmi 
yeniliyi, nəzəri və təcrübi əhəmiyyəti, aprobasiyası haqqında ətraflı məlumat 
verilmiş, mövzunun tədqiqi tarixi və obyektindən bəhs edilmişdir. 
Dissertasiya işinin «Ceyhun Hacıbəyli Azərbaycan maarifçiliyinin görkəmli 
nümayəndəsi kimi» adlanan birinci fəsli bütövlükdə ədibin publisistik irsinin 
tədqiqinə həsr olunmuşdur, lakin bununla yanaşı C.Hacıbəylini XX əsr Azərbaycan 
maarifçiliyinin görkəmli nümayəndələrindən biri kimi araşdırmağı məqsəd qoyan 
dissertant yeni yüzilliyin başlanğıcında bu məfkurənin inkişaf yolları və səciyyəsi 
haqqında da məlumat verməyi zəruri hesab etmiş, ədibin yaradıcılığını mənsub 
olduğu ideoloji hərəkatın fonunda təhlil etmişdir. Beləliklə, tədqiqin hüdudları 
genişlənmiş, əsrin əvvəlində milli maarifçiliyin inkişaf xüsusiyyətləri, Ceyhun 
Hacıbəylinin həyatı, ilk yaradıcılığı, dövri mətbuatda iştirakı, imzaları, bu vaxta 
qədər haqqında danışılmamış publisistikasında qaldırılan problemlər kimi 
ədəbiyyatşünaslıq elmimiz üçün yeni və maraqlı məsələlər əhatə olunmuşdur. 
Dövri mətbuatda C.Hacıbəyli haqqında dərc olunmuş bir neçə məqalə istisna 
edilməklə, sözügedən fəsildə tədqiqata cəlb olunmuş tarixi və filoloji faktlar 
tədqiqata ilk dəfə dissertant tərəfindən cəlb olunmuşdur. Şübhəsiz, bu məsələnin 
bir tərəfidir. Digər diqqətəlayiq cəhət ondan ibarətdir ki, tədqiqatçı faktları 
professional ədəbiyyatşünas qələmi ilə araşdırıb təhlil edir. Bu keyfiyyət fəslin 
«C.Hacıbəylinin həyatı, ilk yaradıcılığı və imzaları», «C.Hacıbəyli 
publisistikasında maarif, mentalitet və mənəviyyat məsələləri», «C.Hacıbəyli 
publisistikasında din və maarifçilik məsələləri» bölmələrində qabarıq surətdə 
nəzərə çarpır. 
A.H.Tahirlinin «Ceyhun Hacıbəylinin həyat və yaradıcılığı (mühacirətə 
qədərki dövr)» mövzusunda dissertasiya işi zəngin tarixi və filoloji faktlar əsasında 
yazılmışdır. Tədqiqatdakı faktlar yeni olduğu kimi, onların təhlili də orijinal 
səpkidə yerinə yetirilmişdir. 
Dissertasiyanın C.Hacıbəylinin yaradıcılığı üzərində apardığı təhlillər, 
mülahizə və mühakimələri onun elmi-nəzəri səviyyəsinin yetkinliyini nümayiş 
etdirir. Bu baxımdan «Ceyhun Hacıbəylinin həyat və yaradıcılığı (mühacirətə 
qədərki dövr)» mövzusunda dissertasiya işi cari ədəbiyyatşünaslıq elmimizin 
nailiyyətlərindən hesab oluna bilər. 
 
        Xeyrulla Məmmədov 
          filologiya elmləri doktoru, professor 
 
 
 
 
 
 
 
 
 
 
 287 
 
 
 
 
 
 
AMEA Nizami Gəncəvi adına Ədəbiyyat Ġnstitutu 
«Xaricdə Azərbaycan ədəbiyyatı» Ģöbəsinin 14 may 
1997-ci il tarixli növbəti iclasının 9 №-li 
 
PROTOKOLUNDAN 
 
 
Filologiya elmləri doktoru Ağarəfi Zeynalov:  
- Abid Tahirli çox maraqlı bir iş görüb. O, Üzeyir bəyin qardaşı Ceyhun 
haqqında elmi əsər yazıb. Onu da qeyd edim ki, Hacıbəyli qardaşlarının bizim 
Azərbaycan mətbuatında, incəsənətində, mədəniyyətində böyük rolu olub. Lakin 
buna baxmayaraq, bu qardaşlar təzyiq altında olub, çox əziyyət çəkiblər, xüsusən 
Ceyhun bəy tamamilə unudulub. Abidin ən böyük xidməti ondadır ki, o, Ceyhun 
bəyin bütün əsərlərini, istər publisistikasını, istər bədii əsərlərini araşdırıb, onları 
«Kaspi», «Baku», «Proqress» qəzetlərindən aşkar edib tədqiqata cəlb edibdir. İşin 
əvvəlindən o, düz yol tutub,  onun imzalarını işıqlandırıb. Bununla kifayətlənməyib 
arxivdə olan materialları cəlb edib, onları nəzərdən keçirib və nəticədə sanballı iş 
yazıb. Bu, Ceyhun Hacıbəylinin həyat və yaradıcılığı haqqında olan ilk tədqiqatdır. 
O, publisist materialları geniş analiz edib, maarifçiliyə aid yaxşı fikirlər var, 
nəticələri elmlidir, məntiqlidir. Onun xidməti bir də ondadır ki, «Hacı Kərim» 
kitabını əldə edib, dolğun bir biblioqrafiya tərtib edib. 
 
Filologiya еlmləri нamizədi Мənzər Ġbrahimova: 
- Работа А.Таирли посвящена изучению доэмигрантского периода 
творчества одного из представителей азербайджанского зарубежья, видного 
публициста, журналиста, общественного деятеля Джейхун бека Гаджибейли. 
Она восполняет пробел истории азербайджанской литературы начала 
столетия, предметом исследования служит в основном публицистика 
Д.Гаджибейли со страниц русскоязычной печати – газет «Каспий», «Баку», 
«Прогресс» и т.д. Литературное наследие Дж.Гаджибейли соискатель 
рассмотрел в двух аспектах: как представителя азербайджанского 
просветительства, благотворительности, религии и духовенства, а также 
анализа художественных произведений – «Гаджи Керим», рассказов и 
фельетонов. Освещается и отношение Дж.Гаджибейли к истории развития 
азербайджанской печати и дается небольшой очерк об издателе редакторе 
газеты «Тарджуман» Исмаил бек Гаспринском. 
Прежде всего, необходимо отметить ту большую работу, которую 
проделал соискатель, собрав воедино разбросанные на страницах печати 
публикации Джейхун бека. К числу заслуг следует отнести и то, что он 
 288 
возродил для нашей действительности, до сих пор находившийся под 
запретом, сборник его первых литературных опытов, изданных в 1911 году. 
Переизданный сборник А.Таирли имеет то преимущество, что к нему 
предпослано предисловие, являющееся можно сказать первым 
исследованием художественных образов, созданных Дж.Гаджибейли. 
Работа оставляет хорошее впечатление, так она начинается с 
теоретического освещения проблемы азербайджанского просветительства, 
отметив при этом заслуги Дж.Гаджибейли на этом поприще. 
Исследование А.Таирли довольно-таки объемное, оно имеет ценность и 
несомненно, является большим научным подспорьем для дальнейших 
Джейхуноведом. 
 
«Yeni dövr Azərbaycan ədəbiyyatı» Ģöbəsinin baĢ elmi iĢçisi, filologiya 
elmləri doktoru Ġslam Ağayev: 
- XIX əsrin sonu, XX əsrin əvvəlləri Azərbaycan ədəbi ictimai fikrinin 
onlarca şəxsiyyəti var ki, bunlar haqqında müasir elmi fikrimizin məlumatları çox 
azdır və yaxud yox dərəcəsindədir. Belə şəxsiyyətlərdən biri də görkəmli publisist 
yazıçı və ictimai xadim Ceyhun bəy Hacıbəylidir. 1919-cu ilə kimi Azərbaycan 
ədəbi-ictimai həyatında çox fəal iştirak etmiş, lakin sonra Parisdə mühacirətdə 
yaşamış bu görkəmli şəxsiyyətin haqqında yazılmış bu dissertasiya işi hər şeydən 
əvvəl özünün yeniliyi ilə qiymətlidir. Dissertant Abid Tahirlini mən bu mövzunu 
götürdüyü vaxtdan tanıyıram. Onun Azərbaycan xalqının bu görkəmli şəxsiyyəti 
barədə nə cür həvəs və inadkarlıqla axtarışlar apardığını şahidiyəm. Dissertant bu 
əsərində Ceyhun Hacıbəylinin həyatı, dövrü və mühiti, ədibin publisistikasının 
başlıca problemləri, «Hacı Kərim» adlı povesti, hekayə və felyetonları barədə 
Azərbaycan ədəbi-ictimai fikrində ilk dəfə olaraq elmi araşdırmalar aparmışdır. 
Dissertasiyası ilk mənbələrə və Azərbaycan ədəbi-ictimai fikrinin ən mötəbər 
məxəzlərinə əsaslanır. Tədqiqat yüksək elmi səviyyədə yazılmış, namizədlik 
dissertasiyası üçün qarşıya qoyulmuş məqsədə kifayət qədər cavab verir. Bütün 
bunları nəzərə alaraq, mən Abid Tahirlinin bu əsərini elmlər namizədi alimlik 
dərəcəsi almaq üçün tələb olunan vəzifələrə artıqlamasilə cavab verdiyini hesab 
edirəm. 
Sözümün sonunda Abid Tahirlinin müzakirə üçün təqdim etdiyi bu əsərinin 
elmi dəyərini və müasir əhəmiyyətini aşağıdakı cəhətlərinə görə bir daha qeyd 
edirəm: bu əsər təkcə bizə çox az məlum olan bir görkəmli şəxsiyyəti tanıtmaq 
baxımından deyil, həm də bu şəxsiyyətin bu gün bizim müasir baxışlarımızdakı 
dini-fanatizm qalıqlarına qarşı mübarizəmizdə, həyat və məişətimizdəki yeniləşmə, 
müasirləşmə meyllərinin təbliğində və sair bu kimi köklü milli təbliğatımızda çox 
qiymətlidir. 
Əsərdə C.Hacıbəyliyə aid zəngin biblioqrafiyanın verilməsi də çox 
qiymətlidir… 
 
Kiçik elmi iĢçi T.Aslanova: 
- Qeyd edək ki, dissertasiyada tədqiq olunan dövr çox çətin və qalmaqallı bir 
dövr olsa da, onu düzgün və aydın araşdırmaq, tədqiq etmək ən mühüm şərtlərdən 
 289 
biridir. Tədqiqatçı bu mövzuya müraciət etməklə, Ceyhun Hacıbəylinin mühacirətə 
qədərki həyat və yaradıcılığı haqqında düzgün və dəqiq məlumatlar əldə etmiş və 
onu bu gün aktual mövzu olan mühacirət ədəbiyyatının görkəmli simalarından biri 
kimi biz oxuculara çatdırmışdır. Bu baxımdan tədqiqatçı Ceyhun Hacıbəylinin 
imzalarını böyük həvəslə, məharətlə axtarıb araşdırmış və faktlarla sübuta 
yetirmişdir. Qeyd edim ki, gətirdiyi sitatlardan, faktlardan görünür ki, çoxlu 
ədəbiyyatdan, görkəmli tədqiqatçıların əsərlərindən bəhrələnmişdir. Diqqəti cəlb 
edən məsələlərdən biri də budur ki, dissertasiyada C.Hacıbəylinin gizli imzalarının 
adı çəkilir, haqqında danışılır və bu imzalarla əlaqədar olan adamlar haqqında, 
məsələn, Cəmaləddin Məmmədzadə haqqında geniş məlumat verilir. Və 
mübahisəyə səbəb olan imzaların məhz C.Hacıbəyliyə aid olduğu dəqiq sübuta 
yetirilir. 
Bu gün C.Hacıbəylinin imzalarının üzə çıxarılması, yüzlərlə məqaləsi, bədii 
əsərləri haqqında düzgün məlumat vermək, onu bugünkü nəslə çatdırmaq çox 
əhəmiyyətli və vacib məsələlərdən biridir. 
Dissertasiyanın üstün cəhəti odur ki, müəllif əldə etdiyi faktları müqayisəli 
şəkildə şərh edib oxucuya çatdırır. 
Dissertasiyada Hacıbəylinin yaradıcılığı maarif və mənəviyyat, xeyriyyəçilik 
məsələləri, din və ruhaniliyin cəmiyyətdəki rolu, ictimai-mədəni mühit və digər 
məsələlər öz geniş əksini tapır. Qeyd etmək istəyirəm ki, dissertasiyada 
Hacıbəylinin mühacirətə qədərki yaradıcılığı və fəaliyyəti diqqətlə araşdırılmış və 
faktlarla sübuta yetirilmişdir. 
Tədqiqatın elmi yeniliyi ondan ibarətdir ki, bu dissertasiya C.Hacıbəylinin 
mühacirətə qədərki həyat və yaradıcılığından bəhs edən ilk əsərdir. Və ilk dəfə 
olaraq, onun imzaları axtarılıb araşdırılmış və bu imzaların məhz C.Hacıbəyliyə 
aid olduğu sübuta yetirilmişdir. 
 
Filologiya elmləri namizədi Bayram Ağayev: 
- Dissertasiya haqqında istənilən qədər danışmaq, tərifləmək olar. Burada da 
tədqiqatçının, onun işinin ünvanına xeyli təriflər söyləndi. Mən bunları təkrar 
etmək istəmirəm. Yalnız onu deyirəm ki, bu işdə çoxlarından fərqli olaraq, həm 
təhlil var, həm tədqiqat. 
 
 
 
Azərbaycan Elmlər Akademiyası Nizami adına Ədəbiyyat   
Ġnstitutunun 1997-ci il 3 iyun tarixli elmi seminarı 
protokolunun (№14) 
 
Ç I  X AR I ġ I N D A N 
 
Filologiya elmləri doktoru Ġslam Ağayev: 
- Dissertantın çıxışı, suallara verdiyi cavab əhatəli, dolğun, təqdirəlayiqdir. 
Onun araşdırmaları haqqında mən şöbədəki müzakirə zamanı da öz müsbət, yüksək 
rəyimi bildirmişəm. Çox yaxşı cəhətdir ki, Abid Tahirli araşdırmaları haqqında 
 290 
mətbuatda müntəzəm çıxış etmişdir. Onun Ceyhun bəyin həyat və yaradıcılığı 
haqqında mətbuatda dərc olunmuş məqalələrini bir yerə toplasan, sanballı bir 
monoqrafiya alınar. Dissertasiyanı müdafiəyə buraxmaq olar. 
Filologiya elmləri namizədi Bayram Ağayev: 
- A.Tahirli bu mövzunu götürəndən onu tanıyıram. İlk gündən işə böyük 
həvəs və məsuliyyətlə girişən tədqiqatçı bu vəzifənin öhdəsindən bacarıqla gəlmiş, 
çox sanballı, dəyərli bir dissertasiya yazmışdır. Əsərin müdafiəyə buraxılmasına 
mən də tərəfdaram. 
Filologiya elmləri doktoru A.Zeynalov: 
- Araşdırmada elmilik, sistemlilik, ardıcıllıq dərhal gözə çarpır. Müəllif 
əvvəlcə C.Hacıbəylinin təvəllüdü barədə fikir ayrılıqlarına son qoyur, sonra onun 
imzaları ətrafındakı mübahisələrə bir aydınlıq gətirir, daha sonra yazıçı-jurnalistin 
bədii-publisistik irsini filoloji təhlilə, tədqiqata cəlb edir və buna nail olur. 
Kiçik elmi iĢçi T.Aslanova: 
- A.Tahirlinin işi məndə böyük maraq doğurdu. Bugünkü seminarda da 
dissertantın çıxışı xoşuma gəldi. Hiss olunur ki, tədqiqatçı işə çox məsuliyyətlə 
yanaşmışdır. Maraqlı və təqdirəlayiqdir ki, dissertant mövzunu, C.Hacıbəyli 
yaradıcılığını mühitin kontekstində işləmiş, dəyərləndirmişdir. 
 
 
 
 
Azərbaycan Elmlər Akademiyası Nizami adına Ədəbiyyat Ġnstitutunun 
nəzdində Elmlər Akademiyası və Təhsil Nazirliyinin filologiya elmlər 
doktoru alimlik dərəcəsi almaq üçün dissertasiyaların müdafiəsini 
keçirən BirləĢdirilmiĢ ixtisaslaĢdırılmıĢ Ģuranın 4 fevral 1997-ci il tarixli 
iclasının 2 nömrəli protokolundan 
 
 
Filologiya elmləri doktoru, professor ġamil Qurbanov: 
- Abid Tahirlinin əsəri yaxşı yazılıb, yaxşı təsir bağışlayır. Bir məsələ burada 
mübahisə doğurur. İmzalarla bağlı. Abid doğru izah etdi. Mən bu barədə bir qədər 
də ətraflı dayanmaq istərdim. 
Bəkir müəllim də sual verdi ki, niyə onun imzası Dağıstani adlanır? Bunları 
oxuyanlar bilirlər, bilməyənlər üçün deyirəm, Natəvanın ərə getmək məsələsi 
meydana çıxanda, belə şərt qoymuşdular ki, gələcək həyat yoldaşı gəlsin, 
Qarabağda yaşasın, Usmiyev də gəlmişdi bütün ətrafı ilə birlikdə. Onun aqibəti nə 
təhər oldu, onu bilirsiniz, mirzəsi qaldı Şuşada, o, onun babasıdır, Qafqazdan 
gəlmişdi, Usmiyev də o şamexlərin bir oğlu idi, Şimali Qafqazda, nədir, nə deyil, 
onu bilmirəm. Ramazan Xəlilov da qəzetə şikayət etmişdi, mən ona cavab verdim 
ki, bu filan millətdəndir. Bu qədər, Lermontov, Puşkin, bunlar kimdəndirlər, kimin 
mənafeyini müdafiə ediblər, bunu sən deyə bilərsən ki, filankəsin? Üzeyir 
Hacıbəyov da Şimali Qafqazdan gəlib, türk olduğunu etiraf edirsənmi? Bəli! 
Vəssalam! Üzeyir Hacıbəyovun, anadan olandan sonra bunların babası arvadından 
 291 
ayrılıb gəlir Ağsuya, Üzeyir də, Ceyhun da, bir də Zülfüqar, bunlar qalırlar 
Hacıbəylinin himayəsində, onlar əmilərinə rəğbətən onun adını öz üzərlərinə 
familiya götürürlər, amma ailədə məlumdur ki, Dağıstandan gəliblər. O, yazır 
Dağıstani, özü də Ceyhun Dağıstani yox, Cey Dağıstani. Mən bu «Kaspi» 
qəzetində 1909-cu ildən 1917-ci ilə qədər iki azərbaycanlı görürəm, hər nömrədə 
biri Ceyhun Dağıstanidir, ikincisi Əhməd Ağayevdir. Arada ayrı adamlar var, 
amma bunlar daimi əməkdaşlardır. 
Yenə də təkrar edirəm, iş yaxşı işdir, tədqiqatçı xeyli hekayələr tapıb, diqqəti 
cəlb edir. O vaxtı Mir Cəlal müəllim bu mövzunu mənə təklif edəndə yalvardım ki, 
bu mövzunu məndən alın, heç bilmirəm material vardır, ya yox? Sonra gördüm ki, 
ucu, bucağı görünməyən bir dəryadır düşmüşəm. Dedi mənə ki, qardaşım, yaz. 
Əlinə nə gəldi, nə keçdi, yaz! Ona görə də, əlimə nə keçdi götürdüm. Sonra Cey 
Dağıstanini də oradan götürmüşəm, Dai Dağıstanini də oradan götürmüşəm. Abid 
Tahirli yaxşı iş görüb, Ceyhun Hacıbəyli bizim ədəbiyyatımızda, publisistikamızda 
yaxşı sütunlardan biridir. Bircə şeyi mən deyim, «Hacı Kərim» əsərində Hacı 
Kərim Məşədi İbadın eynisidir. Bax, böyük qardaş kiçik qardaşdan iqtisbas edir və 
yaxud da ikisi də eyni adamdır, götürüblər, yazıblar. Sonda yenə deyirəm yaxşı 
işdir, mən də təbrik edirəm, amma Abid, əvvəlcədən gərək deyəydin ki, müəllimin 
kim olub, mən də bu sualı sənə verməzdim ki, görüm bu bilir, bilmir, yaxşı işdir. 
Təbrik edirəm. Sağ olun. 
Filologiya elmləri doktoru Həsən Quliyev: 
- Ona görə mən sual verdim ki, bir balaca mənim özüm üçün də qaranlıq 
qalmışdı, mətbuatımız da var, imkanlarımız da var, nə əcəb indiyədək onun əsərləri 
akademik səviyyədə buraxılmayıb. Bu məni narahat edir, çünki ondan başqa 
başqalarının da mühacirətdə olan əsərləri qalıb, mənə elə gəlir ki, biz bunların 
hamısını toplayıb dərc etməliyik. Ona görə də mən istəyirəm ki, Abid müəllim 
bundan sonra da bu işlə məşğul olsun, bu dəfə də öz istiqamətini mühacirət 
dövründən və həmin dövrdən də mükəmməl bir əsər yazsın. 
Filologiya elmləri doktoru, professor Bəhlul Abdullayev: 
- Mən öz dissertasiyamı yazanda gördüm, bir məqalə çıxıb və altında yazılıb: 
Cey Dağıstani və mən bilmədim bu Cey Dağıstani kimdir, götürdüm bunu saldım 
Yusif Vəzirin «Qorxulu görüşlər» kitabına. 
İşin müzakirəsi zamanı, Allah rəhmət eləsin keçənlərə, o rəhmətə 
gedənlərdən biri dedi ki, bu xalq düşmənidir və mən də qorxdum və o saat 
pozdum, çıxartdım bunu. Tanımırdım, doğrudan deyirəm. 
Bunları deməkdə fikrim nədir, Abid sağ olsun ki, vaxtı ilə bax belə təqiblərə, 
təhqirlərə məruz qalan bir ədibimizi bu gün yüksək şəkildə tədqiq edib, təqdim 
edir. 
Filologiya elmləri doktoru, professor Əflatun Məmmədov: 
- Həqiqətən Ceyhun Hacıbəyli haqqında yazılmış bu dissertasiya haqqında 
burada deyilən bu yüksək elmi fikirlərlə mən də şərikəm. Avtoreferatı və 
dissertasiyanı oxumuşam, tanışam. Abid müasir düşüncəli, qabiliyyətli oğlandır. 
Onun bu dissertasiyası da yaxşı, elmi səviyyədə yazılmış bir əsərdir. Bəzən 
deyirik, yeni materiallar yeni fikirlərlə yazılıb, amma bu dissertasiyanın özü 
başdan başa yenidir və gənc alim tərəfindən təhlilə çəkilmiş əsərlərdir, onun 
 292 
özünün elmi düşüncələridir ki, nəticə göz qabağındadır. Onun çıxışı, opponentlərə 
cavabı, bütün bunlar göstərdi ki, o, elmlər namizədi adını almağa layiqdir. Bütün 
bunlar o adı ona verməyə əsas verir. 
İkinci cəhəti odur ki, biz Şərqdə ilk Demokratik Respublikamızın 80 illik 
yubileyini qeyd etməyə hazırlaşırıq, belə bir əsərin bizim müdafiə şuramızda bu 
gün müdafiə olunması, burada bəyənilməsinin özü bir şərəf işidir, baş ucalığıdır, 
hədiyyədir bizim bu yubileyə. Təbrik edirəm hamınızı. Mənim sözüm bu qədər. 
Çox sağ olun. 
Sədr, akademik Bəkir Nəbiyev: 
- Başqa danışmaq istəyən yoxdursa, onda yekunlaşdıraq. Mənim də fikrimdir 
ki, bu gün həqiqətən də bizim ədəbiyyatşünaslığımız və publisistikamızın 
tarixində, Azərbaycanın ictimai fikir tarixində özünəməxsus xidməti, fəaliyyəti 
olmuş, həqiqət baxımından, qədir-qiymətinin bilinməsi baxımından nakam olmuş 
bir müəllif haqqında, bir Azərbaycan ziyalısı haqqında maraqlı bir əsər yazılıb və 
müdafiə olunur. 
Mən indi maraqlı bir faktı deyəcəyəm. Dissertasiyanın biblioqrafiyasına 
salınmış əsərlərdən görünür ki, bu adam publisistikamızın tarixində ancaq 
Ə.Ağayevlə, Ə.Hüseynzadə ilə, elə Üzeyir Hacıbəyovun özü ilə müqayisə 
olunacaq dərəcədə dura biləcək bir şəxsiyyətdir. 
Mən bir neçə kəlmə də dissertant haqqında demək istəyirəm, onu çoxdan 
tanıyıram, bəlkə 20 il olar, bəlkə də bundan bir az çox, ya az. Bundan əvvəl onun 
çalışdığı «Odlar yurdu» qəzeti var idi, məndən gəlib müsahibələr alırdı, yazırdı, 
aparıb çap etdirirdi. Heç kəsin yanında gözü kölgəli, üzü qara olmayan, təvazökar 
əməyi ilə o, Azərbaycan elmi, mədəniyyəti, ictimai fikir sahəsində xidmət göstərən 
cəfakeş adamlardan biridir. Və bu mövzu ilə əlaqədar meydana çıxan suallara 
verdiyi cavabdan bir daha hiss olundu ki, o, çox təvazökar və zəhmətsevər 
adamdır. Nə yaxşı oldu ki, o, Ceyhun Hacıbəylinin həyatı və yaradıcılığının 
mühacirətə qədərki dövrünün tədqiqatını öz üzərinə götürüb. Bunun bir çox 
səbəbləri var. Birinci vacib səbəbi odur ki, bu kişinin əli çatmayıb ki, onun 
mühacirətdəki dövrünün fəaliyyətini tədqiq etsin. Onu bu sahəyə gətirən, çox 
hörmətli Ramiz Abutalıbova da Allah qəni-qəni kömək etsin. İkincisi odur ki, 
Ceyhun bəyin mühacirətə qədərki dövr irsi çox-çox zəngindir. Dissertasiya 
xüsusilə elmi yeniliyi, yeni baxışı ilə diqqəti cəlb edir. Bir tərəfdən materiallar 
yenidir, digər tərəfdən bu materiallara baxış, münasibət yenidir. C.Hacıbəylinin 
əsərlərinin biblioqrafiyasının tərtibi də təqdirəlayiqdir. 
Beləliklə, dediklərimizi yekunlaşdırsaq, bu qənaətə gəlmək olar ki, 
A.H.Tahirlinin «Ceyhun Hacıbəylinin həyat və yaradıcılığı (mühacirətə qədərki 
dövr)» mövzusunda elmi-tədqiqat işi namizədlik dissertasiyalarının qarşısında 
AAK-ın qoyduğu tələblərə tam cavab verir. Onun müəllifini siz də, biz də çox 
yaxşı tanıyırıq, cəfakeşliyinə, mədəniyyətinə, əxlaqına bələdik. Bu cür 
dissertantdan elə belə də dissertasiya gözləyirdik. 
 
 
 
 
 293 
Doktorluq dissertasiyası və avtoreferatına rəylərdən 
 
 
Abid Həmid oğlu Tahirlinin «Azərbaycan mühacirət mətbuatında 
publisistika (1921-1991)» mövzusunda doktorluq iĢinin avtoreferatı 
haqqında 
 
R Ə Y D Ə N 
 
Avtoreferatdan aldığım təəssürata əsasən deyə bilərəm ki, A.Tahirli az qala 
bir əsrin hüdudlarında Azərbaycan mühacirət mətbuatının fəaliyyətində aparıcı yer 
tutan publisistikanı əsaslı surətdə, özü də istisnasız olaraq ilk mənbələr əsasında 
araşdırmaq kimi çox çətin bir işin altına girmiş və onun öhdəsindən uğurla 
gəlmişdir. Bunun üçün dissertant əvvəlcə mühacirət mətbuatının tarixini ələk-vələk 
etmiş, onun təşəkkül və inkişafının əsas mərhələlərini müəyyənləşdirmiş, başlıca 
mətbuat orqanlarının müxtəsər tarixçəsini açıqlamışdır. Elə buradaca qeyd edək ki, 
mühacirət mətbuatımızın bir sıra nümunələri ilk dəfə məhz bu əsərdə tədqiqata 
cəlb edilmiş və öz obyektiv elmi qiymətini almışdır. 
Bu cür zəngin mənbələr əsasında əsərdə mühacirət publisistikamızın aparıcı 
mövzuları, ideya siyasi istiqamətləri araşdırılmışdır. Mühacirət publisistikasında 
sənətkarlıq məsələlərinə həsr edilmiş ayrıca fəsil isə ilk növbədə problemin 
qoyuluşundakı yeniliklə əlamətdardır. Azərbaycanın qürbətdə yaşamağa məcbur 
olmuş ayrı-ayrı ədib, şair və jurnalistlərinin yaradıcılıq üslubu, onların 
publisistikasının dil özəllikləri, pafosu, sözdən istifadə üsulları və s. belə əsaslı 
şəkildə ilk dəfə məhz bu dissertasiyada tədqiqatın predmetinə çevrilmişdir. 
Dissertant öz qənaətlərini əsaslandırmaq üçün Türkiyədə buraxılan «Yeni 
Qafqasya», «Azəri türk», «Odlu yurd», «Bildiriş», «Azərbaycan yurd bilgisi», 
«Azərbaycan», «Mücahid», «Türk izi», «Türk yurdu», «Türk amacı», Almaniyada 
nəşr edilən «İstiqlal», «Qurtuluş», «Ana dili», «Azər», İngiltərədə işıq üzü görən 
«Aydınlıq» və s. kimi qəzet və jurnallarda dərc olunmuş çox sayda publisistika 
nümunələrini əsas götürmüşdür. Həmin mətbuat orqanlarını mövzu və sənətkarlıq 
baxımından əsaslı təhlil süzgəcindən keçirən müəllif materialların elmi təsnifatını 
aparmış, çoxsaylı müəlliflərin yaradıcılıq axtarışlarına münasibətini bildirmiş, 
onları dəyərləndirmiş, mühacirət publisistikasının spesifik cəhətlərini açıqlamış, 
sanballı, təqdirəlayiq elmi-nəzəri nəticələrə gəlmişdir. 
Dissertasiyanın məzmunu, əsas müddəaları, müəllifin son beş il ərzində nəşr 
etdirdiyi beş sanballı monoqrafiyasında və iyirmi məqaləsində öz dolğun əksini 
tapmışdır. Dissertant bu siyahıdan sonra özünün ayrı-ayrı əsərlərinə dair dövrü 
mətbuatda və digər mənbələrdə nəşr olunmuş otuz üç məqalənin də siyahısını 
vermişdir ki, bu da onun elmi uğurlarına elmi-ədəbi ictimaiyyətin münasibətini əks 
etdirmək baxımından xüsusi əhəmiyyət kəsb edir. 
Deyilənlərdən bu nəticəyə gəlmək olar ki, «Azərbaycan mühacirət 
mətbuatında publisistika (1921-1991)» mövzusunda doktorluq dissertasiyası səriştə 
ilə işlənmiş kamil elmi əsərdir, Ali Attestasiya Komissiyasının bütün tələblərinə 
 294 
cavab verir və onun müəllifi Abid Həmid oğlu Tahirli «Jurnalistika» üzrə 
filologiya elmləri doktoru elmi dərəcəsi almağa tam layiqdir. 
              
    Bəkir Nəbiyev 
                 akademik  
 
 
 
Abid Tahirlinin 10.01.10 – «Jurnalistika» ixtisası üzrə «Azərbaycan 
mühacirət mətbuatında publisistika (1921-1991)»  
adlı doktorluq dissertasiyasına 
 
R Ə Y D Ə N 
 
Abid Tahirlinin mühacirət mətbuatında M.Ə.Rəsulzadə, M.B.Məmmədzadə, 
Ə.Şeyxülislam, M.Mehdiyev, F.Daryal, C.Hacıbəyli, Ə.Düdənginski, S.Təkinər, 
Ə.Yurdsevər və başqaları kimi qələm və kəlam sahiblərinin publisistika janrında 
dərc etdirdiyi yazıların mövzu, dil, üslub, sənətkarlıq baxımından təhlil etməsi, 
dəyərləndirilməsi təqdirəlayiqdir. Tədqiqat işi elmi-nəzəri fikirlərlə, diqqətçəkən, 
sanballı mülahizələrlə zəngindir. Mücahidlərin Rus imperiyasına, bolşevizmə, 
istilaya nifrətlə, istiqlala, istiqlal qəhrəmanlarına, Vətənə məhəbbətlə köklənmiş 
yazılarının gündəmə gətirilməsi, araşdırılması bir tərəfdən Azərbaycanın azadlığı 
uğrunda ideoloji mücadilə yoluna işıq salırsa, digər tərəfdən gənc nəslin 
tərbiyəsinə təsir edən güclü amil, müasir KİV-də çalışanlara örnək, məktəbdir, 
üçüncü bir tərəfdən isə Azərbaycan-Türkiyə qardaşlıq münasibətlərinə parlaq 
nümunədir. 
Hesab edirəm ki, ali məktəblərdə Azərbaycan mühacirət mətbuatı predmeti 
tədris edilərkən, mühacirət publisistikasının öyrənilməsinə xüsusi diqqət 
yetirilməlidir. 
Dissertasiyanın həm praktik, həm də çox mühüm elmi-nəzəri əhəmiyyətini, 
habelə əsərin Ali Attestasiya Komissiyasının bütün tələblərinə riayət edilməklə 
yazıldığını nəzərə alaraq, deyə bilərik ki, Abid Həmid oğlu Tahirlinin yazdığı 
«Mühacirət mətbuatında publisistika (1921-1991)» adlı doktorluq dissertasiyasına 
görə ona «Jurnalistika» ixtisası üzrə filologiya elmləri doktorluq dərəcəsi verilə 
bilər və o, bu ada tamamilə layiqdir. 
        Nizami Cəfərov 
                                                 Azərbaycanda Atatürk Mərkəzinin müdiri,  
              AMEA-nın müxbir üzvü, millət vəkili 
 
 
 
 
 
 
 295 
 
Abid Həmid oğlu Tahirlinin filologiya elmləri doktoru 
alimlik dərəcəsi almaq üçün  «Azərbaycan mühacirət mətbuatında 
publisistika (1921-1991)» mövzusunda 
yazdığı avtoreferata 
 
R Ə Y D Ə N 
 
Düz iyirmi beş ildən çoxdur ki, mətbuatda, ədəbiyyatda ayda ən azı 5-6 dəfə 
Abid Tahirli imzası ilə rastlaşıram. Təkcə son dörd-beş ildə bir-birindən maraqlı və 
sanballı beş tədqiqat əsəri ortaya qoyub. Bu əsərlərdə Azərbaycan mühacirlərinin 
ağır, ziddiyyətli və eyni zamanda şərəflə keçdiyi mübarizə yolu əks etdirilib. 
Son zamanlar mühacirət problemlərinin tanınmış tədqiqatçısı kimi tanınan 
istedadlı alimin «Azərbaycan mühacirət mətbuatında publisistika (1921-1991)» 
adlı avtoreferatını oxuduqdan sonra bir daha əmin oldum ki, bu əsər Azərbaycan 
mühacirətinin qüdrətini, mübarizə yolunu, çəkisini, rolunu dəyərləndirmək üçün 
əvəzsiz bir xəzinədir. Bu xəzinəni yaratmaq üçün Abid illərlə ömrünü-gününü 
kitabxanalarda, arxivlərdə keçirmiş, toz basmış kitabları, qəzet və jurnalları, 
vərəqələri, əlyazmaları əsl ziyalı qayğısı ilə oxumuş, tədqiqatçı sayğısı ilə 
araşdırmışdır. Yalnız mətbuatımızın deyil, xalqımızın ən şərəfli, keşməkeşli 
möhtəşəm bir dövrünü, tarixini öyrənmiş, tədqiq etmişdir. Əsəri oxuduqca bir daha 
bəlli oldu ki, mühacirətdəki qələm ustalarımız tək Azərbaycanın dərdini deyil, 
imperiya işğalı altında olan bütün türk millətlərinin başına gətirilənləri də öz 
yazılarında dünya xalqlarına çatdırmışlar. 
Avtoreferatdan göründüyü kimi, müəllif dissertasiyanı işləyərkən çoxsaylı 
ədəbiyyatdan, arxiv sənədlərindən geniş istifadə etmişdir. Araşdırmalar nəticəsində 
mühacirət dövrünün mətbuatı ilə bağlı xeyli yeni materiallar aşkar etmiş və çox 
ətraflı məlumat vermişdir. Bütün bunlar bu dissertasiya işinin kifayət dərəcədə 
bitkin bir şəkildə işlənməsindən xəbər verir. 
Bütün bunları nəzərə alaraq, fikrimizcə, A.H.Tahirlinin müdafiəyə təqdim 
etdiyi bu dissertasiya doktorluq dissertasiyasının tələblərinə cavab verir və onun 
müəllifi filologiya elmləri doktoru adını almağa layiqdir. 
 
        Hüseyn Əhmədov 
               akademik  
 
 
 
 
 
 
 
 
 
 296 
Abid Tahirlinin 10.01.10 – «Jurnalistika» ixtisası üzrə «Azərbaycan 
mühacirət mətbuatında publisistika (1921-1991)» adlı doktorluq 
dissertasiyasının avtoreferatına 
 
R  Ə  Y  D  Ə  N 
 
Müstəqil dövlət quruculuğu sahəsində tarixi nailiyyətlər, böyük uğurlar 
qazanan Azərbaycanın indiki inkişaf mərhələsində istiqlal uğrunda ideoloji 
mücadilə yolunun öyrənilməsi, dəyərləndirilməsi son dərəcə aktual və 
əhəmiyyətlidir. 
Mühacir nəşrlərin publisistika janrındakı yüzlərlə nümunəsi qürbətdəki 
həmvətənlərimizin bir əsrə yaxın bir dövr ərzindəki həyat və fəaliyyətlərinin parlaq 
göstəricisidir. Bu irs yeni, həm də maraqlı və aktual tədqiqat sahəsidir. Dərhal da 
əlavə edim ki, Abid Tahirli bu sahədə üzərinə düşən işin öhdəsindən uğurla 
gəlmişdir. Dissertasiya ilə tanışlıqdan sonra bu qənaətə gəldim ki, tədqiqat 
əsərində: 
- mühacirətin yaranma tarixi və əmələgəlmə mərhələləri; 
- mühacirət publisistikasının yaranması, onun başlıca mövzuları və ideya 
istiqamətləri; 
- mühacirət mətbuatının meydana gəlməsi, onun əsas orqanları, nəşr tarixi, 
yeri, naşir və redaktorları, mühərrirləri; 
- mühacir publisistikası nümunələrinin dil, üslub sənətkarlıq məsələləri, 
mühacirət publisistikasının özünəməxsus məziyyətləri Abid Tahirli tərəfindən 
yüksək professionallıqla araşdırılmış, sahə ilə bağlı mövcud tədqiqatlara münasibət 
bildirilmiş, diqqətəlayiq elmi-nəzəri qənaətlər hasil edilmişdir. 
Deyilənlər müdafiəyə təqdim olunan dissertasiya işinin Ali Attestasiya 
Komissiyasının tələblərinə tam cavab verdiyini və bu əsərə görə Abid Həmid oğlu 
Tahirlinin «Jurnalistika» ixtisası üzrə filologiya elmləri doktoru alimlik dərəcəsi 
almağa layiq olduğunu söyləməyə əsas verir. 
 
          M.Qasımlı 
    AMEA N.Gəncəvi adına Ədəbiyyat Ġnstitutunun 
         direktor müavini, filologiya elmləri doktoru, 
            professor  
 
 
 
 
 
 
 
 
 
 
 
 297 
Abid Həmid oğlu Tahirlinin «Azərbaycan mühacirət mətbuatında 
publisistika (1921-1991)» mövzusunda 10.01.10 – jurnalistika ixtisası üzrə 
filologiya elmləri doktoru alimlik dərəcəsi almaq üçün təqdim etdiyi 
dissertasiya iĢi haqqında opponent 
 
R Ə Y Ġ N D Ə N 
 
XX əsrin sonlarında xalqımız öz müstəqilliyini yenidən bərpa etdikdən sonra 
Azərbaycan mühacirət tarixinin öyrənilməsi sahəsində yeni mərhələ başlandı. Bu 
sahədə yorulmadan, ardıcıl olaraq, həm də çox fəal şəkildə fəaliyyət göstərən 
araşdırıcılarımızdan biri – əslində bütün elmi və publisistik məqalə və 
araşdırmalarını bu mövzuya həsr edən – tanınmış publisist və araşdırıcı, filologiya 
elmləri namizədi Abid Tahirlidir. 
1982-ci ildən başlayaraq, Azərbaycan mühacirətinin ayrı-ayrı problemləri ilə 
əlaqədar dövri və elmi mətbuatda 150-dən artıq məqalə və bir neçə kitab çap 
etdirən A.Tahirlinin 2005-ci ildə hazırkı dissertasiya işi eyni adda sanballı 
monoqrafiya şəklində nəşr olunmuşdur. Ölkə ictimaiyyəti A.Tahirlini, həm də 
Azərbaycan mühacirəti qayğılarının əməli şəkildə daşıyıcısı və yardımçısı kimi 
tanıyır. Müxtəlif vaxtlarda, elə indinin özündə də o, həm araşdırıcı, həm də vəzifə 
borcunu yerinə yetirən ziyalı kimi Azərbaycan mühacirətinin qayğıları ilə yaşamış 
və yaşamaqdadır. 
Hazırda müdafiəyə təqdim olunan «Azərbaycan mühacirət mətbuatında 
publisistika (1921-1991)» mövzusunda doktorluq dissertasiyası həm jurnalistika, 
həm də bütünlükdə filologiyamızda öyrənilməsi vacib olan problemlərdən biri kimi 
maraqlı və aktualdır. 
A.Tahirlinin dissertasiya işinin diqqəti cəlb edən cəhətlərindən biri 
Azərbaycan tarixinin, mədəniyyətinin ayrılmaz və tərkib hissəsi olan mühacirət 
irsinin obyektiv, qərəzsiz tədqiqi, real dəyərləndirilməsidir. 
A.Tahirlinin mövcud dissertasiya işinin təsnifatı XX əsr Azərbaycan 
mühacirət mətbuatının təşəkkülü və inkişaf yolunu ardıcıl şəkildə işləməyə imkan 
verir. «Azərbaycan mühacirət mətbuatında publisistika (1921-1991)» dissertasiyası 
giriş, üç fəsil, nəticə və istifadə olunmuş ədəbiyyat siyahısından, habelə 
əlavələrdən ibarətdir. 
Dissertasiya işində müəllifin bəhrələndiyi və nəzərdən keçirdiyi elmi və 
publisistik ədəbiyyatın siyahısı verilmişdir. 
Söz yox ki, dissertasiya işinin mövzusu çox aktualdır, faydalıdır. A.Tahirli 
hazırkı mövzunu bütünlükdə tədqiqata cəlb etməyə cəhd göstərmişdir. 
Dissertasiya işi Azərbaycan mühacirət mətbuatının ən aktual problemlərini 
əhatə edir. 
Bunu xüsusi olaraq vurğulamaq istərdim ki, hazırkı dissertasiya işi nəzəri – 
əməli əhəmiyyətə malikdir. Doğrudan da, «aktual və konkret problemə həsr 
olunmuş tədqiqat işi mühacirət problemi, o cümlədən mətbuat və publisistikası 
sahəsində olan boşluğu dolduracaq, mühacirətlə bağlı mülahizələri yeni fikir və 
qənaətlə zənginləşdirəcəkdir». 
 298 
Əslində, bu iş həqiqətən mühacirət probleminin daha dərindən tədqiqi və 
müvafiq sahənin tədrisi üçün baza olacaqdır. Dissertasiyanın avtoreferatı, müəllifin 
mövzu ilə bağlı nəşr etdirdiyi məqalə, kitab və monoqrafiya tədqiqatın məzmununu 
bütünlüklə əhatə edir. 
 
             Vaqif Arzumanlı 
      filologiya elmləri doktoru, professor 
 
 
 
Abid Həmid oğlu Tahirlinin «Azərbaycan mühacirət  
mətbuatında publisistika (1921-1991)» mövzusunda doktorluq 
dissertasiyasına 
 
 
 
 
 
 
 
R  Ə  Y  D  Ə  N 
 
 
 
 
 
Mühacirət irsini tədqiqat dairəsinə cəlb etmədən bütövlükdə Azərbaycan 
ədəbiyyatının mənzərəsi yarımçıq və birtərəfli olardı. Məhz buna görə, həm də 
mövzunun aktuallığı səbəbindən Abid Tahirlinin mühacirət publisistikası ilə bağlı 
dissertasiyası diqqəti çəkir və təqdirəlayiqdir. 
Tədqiqata cəlb edilən materialların zənginliyi və mühacirət mətbuatının 
əhatə dairəsi, habelə müəllifin elmi-tədqiqatla bağlı çox sayda dərc etdirdiyi 
məqalələr göstərir ki, bu dissertasiya illərlə aparılan ciddi araşdırmaların, gərgin 
zəhmətin sayəsində mümkün olmuşdur və yüksək qiymətə layiqdir. Sanballı elmi-
nəzəri qənaətlər, zəngin və mötəbər mənbələrə, təkzibolunmaz dəlillərə, dəmir 
məntiqə söykənən dolğun mülahizələr, konkret fakt və nümunələrə əsaslanan dərin 
təhlil və ümumiləşdirmələr dissertasiyanı səciyyələndirən cəhətlərdir. Təsadüfi 
deyil ki, Abid Tahirlinin mühacirətlə bağlı araşdırmaları haqqında kütləvi 
informasiya vasitələrində elm adamlarının, xüsusilə sahə mütəxəssislərinin çox 
sayda məqalələri, rəyləri dərc edilmişdir. 
Yuxarıda deyilənləri yekunlaşdıraraq bu nəticəyə gəlmək olar ki, elmi-
tədqiqat işi doktorluq dissertasiyası qarşısında qoyulan tələblərə bütünlüklə cavab 
verir və onun müəllifi Abid Həmid oğlu Tahirli filologiya elmləri doktoru alimlik 
dərəcəsi almağa tamamilə layiqdir. 
 
    Rəsmi opponent – 
 filologiya elmləri  doktoru, professor 
  H.M.Quliyev 
      12 oktyabr 2006-cı il 
 
 
 
 299 
Abid Həmid oğlu Tahirlinin «Azərbaycan mühacirət mətbuatında 
publisistika (1921-1991)» mövzusunda doktorluq dissertasiyasına 
 
R Ə Y D Ə N 
 
XX əsrin 80-ci illərindən etibarən mühacirət ədəbiyyatı və jurnalistikasının 
tədqiqinə onlarla məqalə, «Azərbaycan mühacirəti», «Sözlə yarananlar», sözü 
yaşadanlar», iki hissəlik «Azərbaycan mühacirət mətbuatı» və nəhayət, 
«Azərbaycan mühacirət mətbuatında publisistika (1921-1991)» kimi fundamental 
monoqrafiyalar həsr etmiş A.Tahirlinin doktorluq dissertasiyası 
mühacirətşünaslığın əsasını qoyan müasir uğurlu əsərlərdən biridir. 
A.Tahirli öz əsərində mühacirətşünaslığın ən zəngin, mürəkkəb və aparıcı 
istiqamətlərindən birini – mühacirət jurnalistikasını və onun çevik janrı olan 
publisistikanı işləyib başa çatdırmağa nail olub. Dissertasiyanın əsas elmi 
məqsədini müəyyən edən bu keyfiyyəti onun tədqiqat əsəri kimi bitkinliyini təsdiq 
edən birinci dəyərli cəhətidir. 
Dissertasiyanın ikinci mühüm elmi əhəmiyyəti onun çox ağır zəhmət tələb 
edən zəngin tədqiqat əsasında yazılmasıdır. Dissertant yüzlərlə faktı vahid elmi-
tarixi qayə ətrafında toplamağa, sənədlərə istinadən mühacirət tarixinin gedişatını 
və ədəbi-tarixi həqiqətləri bərpa etməyə nail olur. 
Əsərin üçüncü elmi-tarixi dəyəri bundadır ki, dissertant 1988-ci ildən -
«Vətən» Cəmiyyəti yarandığı gündən, dünya Azərbaycanlılarının II qurultayına 
qədərki dövr ərzində mühacirətlə bağlı qəbul edilmiş rəsmi direktivlərə  istinadən 
faktiki olaraq dissertasiyanı diaspor haqqında ümummilli lider H.Əliyev 
konsepsiyası zəminində qurmağa nail olur. Bu konsepsiya isə, tarixən düzgün, 
ideoloji baxımdan perspektivlidir. 
A.Tahirlinin dissertasiyasının dördüncü və şəxsən mənim üçün ən maraqlı 
elmi-nəzəri məziyyəti bu sanballı əsərdə mühacirət irsinin azərbaycançılığın tərkib 
hissəsi kimi öyrənilməsidir. Bu həqiqətə dissertant «Molla Nəsrəddin»in Təbriz 
dövrü fəaliyyətini, «Azərbaycan qayəsi» ideyasının müəllifi, böyük mütəfəkkir və 
demokratik dövlətçiliyin banisi M.Ə.Rəsulzadənin, milli mühacirətimizin 
liderlərindən biri, dönməz istiqlal fədaisi M.B.Məmmədzadənin, azərbaycanşünas, 
ədəbiyyatşünas Ə.Cəfəroğlunun zəngin irsini tarixən düzgün təhlili yolu ilə gəlib 
çıxır. Əminliklə qeyd edirik ki, Azərbaycan mühacirəti həm tarixi-ideoloji, həm də 
ədəbi-publisistik baxımdan əsaslı şəkildə öyrənilmədən Azərbaycan xalqının milli 
ideologiyası kimi azərbaycançılığı formalaşdırmaq mümkün olmazdı. A.Tahirlinin 
dissertasiyasının elmi-nəzəri nəticələri bu mühüm işdə dəyərli zəmin kimi 
əhəmiyyətə malikdir. 
Dissertasiyanın beĢinci dəyəri dissertantın obyektiv elmi həqiqəti ortaya 
çıxarmağa imkan verən tarixiliyə istinad etməsidir.  
Alimin və elmi əsərin dəyəri hissə qapılmadan, fakta və sənədə istinadən 
obyektiv həqiqəti tarixi dürüstlüklə təhlil və təqdim etməsindədir. Və məhz bu, 
A.Tahirlinin dissertasiyasına xas beşinci elmi məziyyətdir. 
Bizim fikrimizcə, A.Tahirlinin doktorluq dissertasiyasının altıncı elmi-
nəzəri dəyəri, onun çağdaş Azərbaycan ədəbi-ictimai fikrinə bəlli olmayan bir 
 300 
silsilə yeni faktları  ilk dəfə təhlilin və tədqiqatın predmetinə gətirməsidir. Bu fikri 
elə burada tamamlamaq olardı. Fəqət, məsələ burasındadır ki, A.Tahirli təkcə yeni 
tapılmış dəyərli faktın cazibəsinə aludə olan, onu qeydə almaqla kifayətlənən alim 
deyil. Bu dissertasiyada faktlar və sənədlər meydana çıxdıqları dövrün tarixi 
kontekstində təqdim olunur. A.Tahirli nəzəri-analitik təhlil yolu ilə əldə etdiyi fakt 
və sənədlərin tarixi mənasını və perspektiv əhəmiyyətini müəyyənləşdirməyə nail 
olur. 
Güman edirəm ki, Azərbaycan filoloji fikri üçün ciddi elmi-tarixi 
əhəmiyyəti olan, zəngin faktlar əsasında, analitik təfəkkürlə yazılmış bu dolğun 
dissertasiyanın digər elmi məziyyətlərini opponent həmkarlarım və Dissertasiya 
Şurasının möhtərəm üzvləri qeyd edəcək. 
Dissertantın beş monoqrafiyası və AAK-ın tövsiyə etdiyi nəşrlərdə çap 
olunmuş məqalələri, habelə avtoreferatı işin əsas məzmununu kifayət qədər əhatə 
edir. 
Nəticə olaraq deməliyəm ki, Abid Həmid oğlu Tahirli «Azərbaycan 
mühacirət mətbuatında publisistika (1921-1991)» adlı tamamlanmış elmi tədqiqat 
əsərinə görə iddiasında olduğu 10.01.10 – «Jurnalistika» ixtisası üzrə filologiya 
elmləri doktoru alimlik dərəcəsi almağa tamamilə layiqdir. 
 
 
Rəsmi opponent:             Nizaməddin ġəmsizadə 
                      filologiya elmləri doktoru,   
professor 
  12.10.06 
 
 
 
Abid Tahirlinin “Mühacirət mətbuatında publisistika  
(1921-1991)” mövzusunda  doktorluq dissertasiyasına 
 
R Ə Y D Ə N  
 
 
         Abid Tahirlinin ötən əsrin 80-ci illərinin sonundan araşdırmağa başladığı 
mühacirət problemi və xüsusilə mühacirət mətbuatı ilə bağlı tədqiqatları və 
nəhayət, “Azərbaycan mühacirət mətbuatında publisistika (1921-1991)» adlı 
dissertasiyası, sanbalı, konseptuallığı ilə diqqəti çəkir. Elmi – tədqiqat işi uzun və 
gərgin axtarışlara, yüzlərlə ilkin mötəbər mənbəyə, məxəzə istinad edilərək qələmə 
alınmışdır. Sahənin yeni olması tədqiqatçını daha da ciddi və məsulliyyətli 
işləməyə sövq etmişdir. Tədqiqatçının elmi-nəzəri qənaətləri, bir sıra məsələlərdə, 
xüsusilə mühacirət jurnalistikası və mühacirət mətbuatının tarixi  ilə bağlı 
fikirlərdə prinsipial mövqeyi bu sahədə aparılacaq araşdırmaların daha effektli, 
obyektiv olmasına zəmin yaradır. Abid Tahirlinin nəzəri, təcrübi professionalığı 
tədqiqatın səviyyəsinə birbaşa təsir edir.«Giriş» və «Mühacirət mətbuatının 
təşəkkülü  və inkişaf mərhələləri», «Mühacirət publisistikasının mövzusu, ideya-
 301 
siyasi istiqamətləri», «Mühacirət publisistikasında sənətkarlıq məsələləri» adlı 
fəsillər dissertasiyanın məzmununu, orada qoyulmuş problemləri tam əhatə edir, 
elmi,- məntiqi ardıcıllıqla bir-birini  tamamlayır.     
 Müəllif ayrı-ayrı mətbu orqanların nəşr tarixi, proqramı, naşir və 
redaktorları, mühərrirləri, toxunduğu mövzular barədə qısa məlumat verməklə 
mühacirət mətbuatının ümumi mənzərəsini yaratmışdır.   
 Tədqiqatçı  dolğun, tutarlı faktlara istinad edərək mühacirət mətbuatının 
«Yeni Qafqasya» ilə yox, «Molla Nəsrəddin» jurnalının Təbriz nömrələri ilə 
başladığını qeyd edir.             
 Tədqiqatçı Abid Tahirli mühacirət publisistikasının xarakterik və fərqli 
cəhətlərini məharətlə açıqlayır. O göstərir ki, mühacirət publisistikası bir tərəfdən 
mövzuya uyğun olaraq alovlu, pafoslu ifadə tərziilə fərqlənir, digər tərəfdən 
kövrək, həzin üslubu ilə seçilir. Əgər söhbət Azərbaycan istiqlalından, bolşevizmə 
və rus imperializminə qarşı mübarizədən gedirsə, publisistik nümunələr mübariz 
ruhu, prinsipial mövqeyi, kəskin ifadə  və ibarələri ilə diqqəti çəkir: əgər müəllif 
Vətən həsrətindən, qürbət həyatından bəhs edirsə, mətn üçün obrazlı, ehtiraslı dil 
səciyyəvidir.          
 Abid Tahirli mühacir müəlliflərin publisistika irsindən nümunələr verməklə 
onların sənətkarlıq problemlərini dərindən təhlil edir, dəyərləndirir, müvafiq elmi- 
nəzəri qənaətlərə gəlir.         
 Beləliklə, Abid Tahirlinin doktorluq dissertasiyası ilə bağlı fikirlərimizi 
yekunlaşdıraraq, bu qənaətə gəlirki ki, elmi -tədqiqat işi tələblərə tam cavab verir 
və onu cəsarətlə sahənin lokamotivi adlandırmaq olar.      
                                                              
                     Xeyrulla Məmmədov                                                              
filologiya elmləri doktoru, professor 
 
 
 
Abid Həmid oğlu Tahirlinin «Azərbaycan mühacirət mətbuatında 
publisistika (1921-1991)» mövzusunda filologiya elmləri doktoru alimlik 
dərəcəsi almaq üçün təqdim etdiyi dissertasiya haqqında 
 
R  Ə  Y  D  Ə  N 
 
Abid Tahirlinin «Azərbaycan mühacirət mətbuatında publisistika (1921-
1991)» mövzusunda hazırladığı dissertasiya hər şeydən öncə öz elmi aparaturası, 
burada qoyulan problemlər, tədqiqat işinin predmeti, metodoloji əsası, məqsəd və 
vəzifələri, elmi yeniliyi, işin mahiyyətini orijinal şəkildə araşdırma və s. cəhətləri 
ilə diqqəti cəlb edir. 
Müdafiəyə təqdim olunmuş mövzunun işlənmə dərəcəsi haqqında kifayət 
qədər adekvat mənzərə yaratmaq üçün A.Tahirli burada xeyli müəlliflərin adını 
çəkib xidmətlərini göstərməklə, eyni zamanda onların tədqiqatları orbitinə ya 
 302 
qismən düşmüş, ya da heç düşməmiş məsələlər üzərində diqqəti cəmləşdirir, 
qarşıda duran vəzifə və perspektivlərin vəziyyətini təhlil edir. 
Tədqiqata cəlb edilmiş çoxsaylı mətbu orqanlarında («Yeni Qafqasya», 
«Azəri türk», «Odlu yurd», «İstiqlal», «Qurtuluş», «Türk izi», «Qafqaz almanaxı», 
«Mücahid», «Ana dili» və s.) müxtəlif dövrlərdə nəşr olunmuş materialları səbir və 
təmkinlə araşdırmağa çalışan müəllif nəinki mühacirət mətbuatının inkişaf 
mərhələlərini, mühacirət publisistikasının istiqamətlərini, həm də mühacirət 
publisistikasının sənətkarlıq xüsusiyyətlərini sistemli, ardıcıl və konseptual şəkildə 
təhlil edə bilir. 
A.Tahirlinin təqdim etdiyi dissertasiya işinə qədər mühacirət 
ədəbiyyatımızın mühüm tərkib hissəsini təşkil edən mühacirət publisistikasının 
V.Sultanlı, V.Arzumanlı, N.Yaqublu, N.Nəsibzadə, N.Cabbarlı və digərləri 
tərəfindən öyrənilməsi konkret metodoloji bazaya söykənmədiyindən, bu sahə 
barədə fikirlərin yekunu da bir qədər xaotik xarakter daşıyırdı. İndi isə, 
A.Tahirlinin əsərindən sonra, bu sahədə sanballı tədqiqat işi olduğunu biz fəxarət 
hissi ilə deyə bilərik. 
Təqdim edilmiş tədqiqat işinin elmi yeniliyini əsərin ideya-məzmununda, 
struktur-kompozisiyasında, müəllifin təhlilə cəlb etdiyi materialların incəlikləri ilə 
öyrənilməsində görə bilirik. Burada həm mühacirət publisistikasının dil, üslub 
sənətkarlıq xüsusiyyətləri, həm onun elmi-nəzəri cəhətdən dəyərləndirilməsi, həm 
istiqlal hərəkatının tarixi və nəzəri-ideoloji məsələləri, həm Qafqaz birliyi 
ideyasının tarixi əhəmiyyəti, həm mühacir nəşrlərinin təsnifi, həm də qəzet və 
jurnalların bu ideoloji mübarizədə rolu və mövqeyi düzgün müəyyənləşdirilmişdir. 
«Azərbaycan mühacirət mətbuatında publisistika (1921-1991)» adlı 
dissertasiyasının praktik əhəmiyyəti, müəllifin qeyd etdikləri ilə yanaşı, həm də 
ondadır ki, müasir və qloballaşan həyat şəraitində jurnalistikanın rolu daim artır, 
yeniləşir və məhz belə olduğu halda, ölkəmizin bir sıra universitetlərində tədris 
olunan jurnalistikaya aid digər fənlərlə yanaşı, xüsusi kurslarda tələbələrə 
publisistika tariximizin bu səhifəsini sistemli və konsepsiyalaşdırılmış şəkildə 
mənimsətmək mümkün olacaqdır. Yəni A.Tahirlinin bu əsəri digər mühüm 
keyfiyyətləri ilə yanaşı, həm də tədris-öyrədici xarakter daşıyır. 
Müəllifin tədqiq etdiyi mövzu ilə bağlı çoxsaylı məqalələri və 
monoqrafiyaları nəşr olunmuşdur. Abid Tahirli məsuliyyətli və məhsuldar 
tədqiqatçılardandır. Onun müxtəlif illərdə işıq üzü görmüş «Azərbaycan 
mühacirəti», «Sözlə yarananlar, sözü yaşadanlar», «Azərbaycan mühacirət 
mətbuatı», «İlyas Əfəndiyevin publisistikası» və digər əsərləri tədqiqatçı-alimlər 
və oxucular tərəfindən rəğbətlə qarşılanmış, onlar haqqında dövri mətbuatda geniş 
resenziyalar dərc olunmuşdur. A.Tahirlinin adları çəkilən əsərləri ilə yanaşı 
müdafiəyə təqdim etdiyi «Azərbaycan mühacirət mətbuatında publisistika (1921-
1991)» tədqiqat işi milli publisistikamızın hüdudlarının genişlənməsinə və onun 
dəyişdirilmiş şəkildə öyrənilməsinə xidmət edən əsərlərdəndir. 
A.Tahirlinin dissertasiya işi, indiyə qədər nəşr olunmuş kitabları, məqalələri, 
onu mərhum professor X.Məmmədovun təbirincə desək, müəllifi «mühacirət 
publisistikamızın lokomotivi» adlandırılmağa tamamilə əsas verir. Bu, fikrimizcə, 
onun analitik təfəkkür tərzi, elmi erudisiyası ilə birbaşa bağlıdır. 
 303 
Nəticə olaraq bildirmək istərdik ki, Abid Həmid oğlu Tahirlinin 
«Azərbaycan mühacirət mətbuatında publisistika (1921-1991)» - (10.01.10 – 
jurnalistika ixtisası) mövzusunda filologiya elmləri doktoru alimlik dərəcəsi almaq 
üçün təqdim etdiyi dissertasiya və onun avtoreferatı Ali Attestasiya Komissiyası 
tərəfindən müəyyən olunmuş tələblərə tamamilə cavab verir. Bu əsərə görə müəllif 
filologiya elmləri doktoru alimlik dərəcəsi almağa tam layiqdir. 
 
       N.T.Məmmədov 
      filologiya elmləri doktoru, Bakı Slavyan 
                  Universitetinin professoru 
 
 
 
Bakı Dövlət Universitetinin doktorantı Abid Həmid oğlu Tahirlinin 
filologiya elmləri doktoru alimlik dərəcəsi almaq üçün «Azərbaycan 
mühacirət mətbuatında publisistika (1921-1991)» mövzusunda iĢlədiyi 
dissertasiyanın avtoreferatı haqqında 
R  Ə  Y  D  Ə  N 
 
Son illər Azərbaycan mühacirəti probleminin öyrənilməsi istiqamətində 
xeyli araşdırmalar aparılmışdır. Ancaq problem öz aktuallığını hələ saxlamaqdadır. 
Bu nöqteyi-nəzərdən hazırlanan dissertasiya işi, heç şübhəsiz, əhəmiyyətli və 
zəruri bir mövzuya həsr olunub. 
Dissertasiyanın avtoreferatı aparılmış tədqiqatın elmi mahiyyəti, strukturu və 
problemin aktuallığı ilə bağlı bitkin təəssürat yaradır. Tədqiqatın məqsəd və 
vəzifələri, elmi yeniliyi məntiqli və sistemli təsnif olunub. Sovet publisistikası ilə 
mühacirət publisistikası arasında müqayisəli təhlillər, paralellər aparılmasının 
nəzəri-metodoloji əsas kimi müəyyənləşdirilməsi mövzunun xarakterinə uyğun 
olduğuna görə tədqiqatçı qarşısına qoyduğu məqsəd və vəzifələrin yerinə 
yetirilməsinə nail olub. Avtoreferatda problemlə bağlı aparılan çoxsaylı 
araşdırmalar haqqında dolğun bilgi verilir ki, bu da tədqiqatçının səriştəliliyi 
barədə pozitiv rəf formalaşdırır. 
«Mühacirət mətbuatının təşəkkülü və inkişaf mərhələləri» adlanan birinci 
fəsildə Azərbaycan mətbuat tarixi və publisistikasına, mühacirət tarixinə, 
problemin öyrənilməsi səviyyəsinə aydınlıq gətirilir. Müəllif mühacirət 
probleminin ilk tədqiqatçılarından olduğuna, problemi 1980-ci illərdən, yəni sovet 
dönəmlərindən izlədiyinə görə, bu sahədə müxtəlif istiqamətlərdə dərc olunan 
məqalələri, aparılan araşdırmaları obyektiv dəyərləndirə bilib. 
İkinci fəsildə mühacirət publisistikasının mövzu və ideya-siyasi 
istiqamətlərinin tədqiq olunduğu göstərilir. 
...Onu da qeyd edək ki, bütün bu əsərləri oxumaq, hər birinin mövzusuna, 
mahiyyətinə, publisistikasına, ideya-siyasi istiqamətinə qiymət vermək, onların 
sovet publisistikası ilə müqayisəli təhlilini aparmaq asan iş deyil. Lakin müəllif bu 
asan olmayan işin öhdəsindən gəlib. 
 304 
Xarici ölkələrdə Azərbaycan diasporunun formalaşdırılması, aktivləşməsi və 
Vətən Azərbaycanın problemlərinin həllində daha yaxından iştirak etməsi üçün 
1920-ci ildən sonra yaranan ağ mühacirətin fəaliyyətini, onların nə vaxtsa əvəzi 
ödəniləcəyi barədə bir an belə fikirləşmədən çəkdikləri təmənnasız zəhmətini, 
cəfalarını öyrənmək özü də millətə xidmət örnəyidir. A.Tahirlinin təqdim etdiyi 
tədqiqat bu cür praktiki baxımdan da əhəmiyyətlidir. 
Avtoreferat üslub baxımından sadə və anlaşıqlı, struktur, mahiyyət və həcm 
etibarilə elmlər doktoru elmi dərəcəsi almaq üçün mövcud tələblərə uyğundur. 
         
Xaləddin Ġbrahimli 
Azərbaycan Universitetinin elmi iĢlər üzrə 
            prorektoru, t.e.d., professor  
 
 
 
Filologiya elmləri namizədi Abid Həmid oğlu Tahirlinin 10.01.10 – 
Jurnalistika ixtisası üzrə «Azərbaycan mühacirət mətbuatında 
publisistika (1921-1991)» mövzusunda doktorluq dissertasiyasına 
avtoreferatı əsasında 
 
R  Ə  Y  D  Ə  N  
 
Azərbaycan mühacirləri 1921-1991-ci illər arasında zəngin və dəyərli bir 
ədəbi-elmi və mədəni irs yaratmışlar. Bu irs bütöv Azərbaycan mədəniyyətinin, 
ədəbi-elmi irsinin tərkib hissəsi olub, onun zənginliyini şərtləndirən amillərdəndir. 
Lakin milli mədəniyyətimizin bu sahəsi sovetlər dövründə öyrənilməmiş, onun 
obyektivliklə öyrənilməsi yasaqlar, qadağalar nəticəsində mümkün olmamışdır. 
Bununla əlaqədar olaraq, azərbaycanşünaslığın öyrənilməsində və 
mənimsənilməsində daimi bir yarımçıqlıq var idi. 
Müstəqillik dövrü bu yarımçıq öyrənmənin səbəblərini aradan qaldırdı. 
Tədqiqatlarda yarımhəqiqətdən tam həqiqətə doğru bir dönüş yarandı. Fil.e.n. 
A.Tahirlinin doktorluq dissertasiyası bu dönüşü özündə əks etdirən ən əhatəli, 
bitkin və əhəmiyyətli elmi-tədqiqat işlərindən biridir. 
Abid Tahirli Azərbaycan mühacirət mətbuatının tanınmış tədqiqatçısıdır. 
Onun bu mövzuda beş monoqrafiyası, onlarla jurnal və qəzet məqaləsi çap 
olunmuş, geniş yayılmış və həm mütəxəssislər, həm də geniş oxucu kütləsi 
tərəfindən müsbət rəylərlə qarşılanmışdır. «Azərbaycan mühacirət mətbuatında 
publisistika (1921-1991)» mövzusunda doktorluq dissertasiyası A.Tahirlinin bu 
sahədə uzun illər apardığı elmi axtarışlarının bir növ nəzəri yekunu kimi 
dəyərləndirilməlidir. 
Publisistika yaradıcılıqdır və onun özünəməxsus nəzəriyyəsi, forma, ifadə 
xüsusiyyətləri və bunlarla əlaqədar tələbləri var. Bütün bunlar A.Tahirlinin 
dissertasiyasının «Mühacirət publisistikasının sənətkarlıq məsələləri» adlı üçüncü 
fəslində bir tədqiqatçı-nəzəriyyəçi həssaslığı ilə nəzərə alınmış, qaldırılan 
məsələlərin dolğun və doğru həlli verilmişdir. 
 305 
Elmi-nəzəri yeniliyi və praktik əhəmiyyəti ilə diqqəti cəlb edən bu sanballı 
tədqiqat işi doktorluq dissertasiyası ilə əlaqədar tələblərə tam cavab verir. 
Müəllifin çap etdirdiyi monoqrafiyalar, elmi məqalələr və avtoreferat onun 
dissertasiyasının məzmununu bütövlüklə əhatə və əks etdirir. 
Bu dissertasiyasına görə A.H.Tahirli iddiasında olduğu doktorluq elmi 
dərəcəsinə tamamilə layiqdir. 
 
        Tofiq Hüseynoğlu 
                 BDU-nun professoru, fil.e.d. 
 
 
 
Abid Həmid oğlu Tahirlinin «Azərbaycan mühacirət  
mətbuatında publisistika (1921-1991)» mövzusunda  
doktorluq dissertasiyasına 
 
R Ə Y D Ə N  
 
Publisistikamızın layiqli qələm sahibi, mühacirət irsimizin tanınmış 
araşdırıcısı Abid Tahirlinin son tədqiqat işlərindən olan iki hissəli «Azərbaycan 
mühacirət mətbuatı» əsəri (Bakı, Qapp-Poliqraf»-2002; Bakı, «Ozan»-2003) öz 
elmi sanbalı və nəzəri konseptuallığı ilə diqqəti cəlb edir. 
Məlumat üçün qeyd edək ki, Abid Tahirli 1980-ci illərin sonu, 90-cı 
illərin əvvəllərində Azərbaycan müstəqil mətbuatının flaqmanlarından  olan 
«Odlar yurdu» qəzetində redaktor müavini, daha sonralar «Vətən» 
cəmiyyətində Avropa və Amerika ölkələri şöbəsinin müdiri işləmişdir. İş 
təcrübəsində onun mətbuat tariximiz, mühacirət irsimizlə bağlı əldə etdiyi 
faktlar, topladığı materiallar, bu mövzulara həsr etdiyi elmi, publisistik 
məqalələr Abid Tahirlinin elmi yaradıcılığının əsas kursunu da 
müəyyənləşdirmiş oldu. Tədqiqatçının namizədlik dissertasiyasının mühacir 
yazıçı-publisist, naşir, redaktor, tərcüməçi Ceyhun Hacıbəylinin həyat və 
yaradıcılığına həsr olunması təsadüfi deyildir.  
Elmi tədqiqatını Azərbaycan mühacir irsinin, xüsusən mühacir 
mətbuatımızın tədqiqinə həsr edən Abid müəllimin nəzəri, təcrübi 
professionallığı, bəziləri kimi işə həvəskar deyil, əsl sənətkar kimi yanaşması 
onun hər bir əsərinin əsl səviyyə göstəricisidir. 
A. Tahirli artıq Azərbaycanda mühacirət mətbuatı anlayışının forma-
laşdığını, onun elmi tədqiqatı və tədrisi istiqamətində önəmli addımlar 
atıldığını, lakin, mühacirət jurnalistikamızın elmi-tədqiqat predmetinə 
çevrilməməsini təəssüf hissi ilə qeyd edir. Doğrudur, ayrı-ayrı müəlliflər bu 
və ya digər xadimin həyat və fəaliyyətindən bəhs edərkən pərakəndə halda 
olsa da, onların xarici ölkələrdə jurnalistik fəaliyyətini işıqlandırırlar. Lakin 
«bəhs etdiyim sahə o qədər aktual, eyni zamanda zəngindir ki, mövzu mütləq 
ayrıca tədqiqat predmeti kimi dərindən, ətraflı öyrənilməli və ali məktəblərin 
 306 
müvafiq fakültələrində tədris edilməlidir» - qənaətində olan müəllif 
Azərbaycan mühacirət irsinin öyrənilməsində önəmli mərhələ təşkil edən 
mühacirət jurnalistikasının diqqətdən kənar qalmasını haqlı emosionallıqla 
tənqid edir: «Dünya jurnalistikasının öyrənilməsi və öyrədilməsi 
təqdirəlayiqdir, lakin bu xəzinəyə son dərəcə gözəl töhfələr vermiş 
Azərbaycan mühacirət jurnalistikası niyə diqqətdən kənarda 
saxlanılmalıdır?!» 
Azərbaycan mühacirət irsi, mühacirət mətbuatı və mühacirət 
jurnalistikası kimi anlayışlara daha çox dolğun və elmi-nəzəri ümumiləş-
dirmələr mövqeyindən aydınlıq gətirən Abid Tahirli daha sonra müxtəlif 
illərdə və müxtəlif ölkələrdə azəri mühacirlərin nəşr etdikləri «Yeni 
Qafqasya», «Odlu yurd», «Azərbaycan», «Azərbaycan yurd bilgisi» jurnalları 
«İstiqlal» qəzeti və s. haqqında geniş elmi təhlilə, analitik yanaşma tərzinə 
əsaslanan məlumatlar verir. 
...Tam əminliklə demək olar ki, Azərbaycan mühacirət mətbuatının əsas 
ideya istiqamətlərindən birini təşkil edən Qafqaz birliyi anlayışı Abid 
Tahirlinin bu kitabında fundamental bir şəkildə tədqiq edilmişdir. Bu 
mövzuyla əlaqədar «Prometey» (Paris), «Qafqaz almanaxı» (İstanbul), 
«Qafqasya» (Münhen), «Birləşik Qafqasya» (Münhen), «Azərbaycan» 
(Münhen), «Azərbaycan» (Ankara), «Türk izi» (Ankara), «Türk yolu» 
(İstanbul) adlı nəşrlərdən, habelə «Mücahid» (Ankara), «Ana dili» (Bonn), 
«Aydınlıq» (London), «Azər» (Berlin) kimi qəzet və jurnallardan ətraflı 
söhbət açılmışdır. 
Əsərdə irəli sürülən mövzuların aktuallığı və rəngarəngliyinə, zəngin 
mənbələrə, bu sahəylə bağlı qələmə alınmış fikir və düşüncələrə istinadən 
əldə edilmiş nəticələrin elmi sanbalına, tədqiqatın həcminin genişliyinə 
baxmayaraq, kitabın hər iki cildi səlis, rəvan və çox oxunaqlı bir dildə 
qələmə alınmışdır. Bu əsər, heç şübhəsiz ki, iki hissəli bu kitab təkcə 
Azərbaycan mühacir mətbuatının deyil, ümumən Azərbaycan mühacir irsinin 
öyrənilməsi və təbliğinə  layiqli bir töhfədir. Təsadüfi deyildir ki, Abid 
Tahirlinin həmin kitablarından Bakı Dövlət Universitetində, Azərbaycan 
Beynəlxalq Universitetində, «Xəzər» Universitetində, «Təfəkkür» 
Universitetində dərs vəsaiti kimi istifadə olunur. 
Abid Tahirli tədqiqatlarının sanbalı, çəkisi ilə fərqlənən alimlərdəndir. 
Lakin      o,    araşdırmalarında   ardıcıllığı,    fədakarlığı,     prinsipiallığı   və  
məhsuldarlığı ilə daha çox seçilir. Qarşıladığı 50-ci yaşının az qala yarısını 
mühacirət probleminə həsr etdiyi elmi-publisistik yaradıcılığı dediklərimizi 
təsdiqləyir. 
 
Bayram Ağayev 
  filologiya elmləri namizədi 
 
 
 
 307 
Bakı Dövlət Universitetinin dissertantı Abid Həmid oğlu Tahirlinin 
«Azərbaycan mühacirət mətbuatında publisistika (1921-1991)» 
mövzusunda doktorluq dissertasiyasına aparıcı müəssisənin 
 
R Ə Y Ġ N D Ə N 
 
Bakı Dövlət Universitetinin dissertantı Abid Həmid oğlu Tahirlinin 
«Azərbaycan mühacirət mətbuatında publisistika (1921-1991)» adlı doktorluq 
dissertasiyası mədəniyyətşünaslığımızın aktual probleminə həsr edilmişdir. Onun 
dissertasiya üzərində çalışdığı illərdə 5 kitabı, 20-dən çox elmi-nəzəri məqaləsi çap 
olunmuşdur. Abid Həmid oğlunun bu istiqamətdəki işi təkcə elmi-nəzəri baxımdan 
deyil, həm də milli jurnalistikamızın vətəndaşlıq ləyaqəti nöqteyi-nəzərindən də 
qiymətlidir. 
Elmi-tədqiqat işində ilk dəfə olaraq: 
- mühacirət publisistikasının mövzusu, ideya istiqamətləri, dil, üslub, 
sənətkarlıq məsələləri kompleks şəklidə işlənmiş və ümumiləşdirilmişdir; 
- Azərbaycan mühacirət publisistikası və mətbuatının yaranması, inkişaf 
mərhələləri elmi-nəzəri cəhətdən dəyərləndirilmişdir; 
- mühacirlərin ədəbi-kulturoloji fəaliyyəti «Azərbaycan davası»nın əsas 
istiqamətlərindən biri kimi araşdırılmışdır; 
- mühacirət publisistikasında daha çox nəzərə çarpan istiqlal hərəkatının 
tarixi və nəzəri-ideoloji problemləri müasir milli-dövlətçilik tələbləri baxımından 
qiymətləndirilmişdir; 
- mühacirət publisistikasında Qafqaz birliyi mövzusu və bu ideyanın tarixi 
mahiyyəti açıqlanmışdır; 
- ayrı-ayrı mühacir nəşrlərin təsnifatı verilmiş, qəzet və jurnallar mövzusuna, 
ideoloji mücadilədəki metoduna görə qruplaşdırılmış, mühacirət mətbuatının 
səciyyəsi cəhətləri göstərilmişdir. 
Görkəmli ədəbiyyat və mədəniyyət xadimlərinin ədəbiyyatşünaslığa, o 
cümlədən jurnalistika sahəsinə, publisistikaya, ona verilən tələblərə, mühacirət irsi 
və mətbuatına dair mülahizələri, tədqiqatçıların Azərbaycan mühacirəti problemi, 
xüsusilə mətbuatı ilə bağlı fikir və mühakimələri tədqiqatın nəzəri-metodoloji 
əsasını təşkil edir. Mövzunun dəyərləndirilməsində, problemə yanaşmada tarixi 
müqayisə, təhlil və təsvir üsullarına üstünlük verilmişdir. 
Dissertasiya bitkin elmi struktura malikdir. Avtoreferat dissertasiyanın əsas 
müddəalarını əhatə edir. Elmi-tədqiqat işi «Giriş»dən, «Mühacirət mətbuatının 
təşəkkülü və inkişaf mərhələləri», «Mühacirət publisistikasının mövzusu, ideya-
siyasi istiqamətləri», «Mühacirət publisistikasında sənətkarlıq məsələləri» adlı üç 
fəsildən, nəticə, istifadə edilmiş ədəbiyyat siyahısından və əlavələrdən ibarətdir. 
Tədqiqat işində sovet dövründə yaşayıb yaradan müəlliflərin publisistikası 
ilə mühacirətdə yaranan publisistikanı bir-birindən kəskin fərqləndirən bir sıra 
xüsusiyyətlər ortaya çıxarılmışdır. 
Beləliklə, Azərbaycan mühacirət publisistikasının yaranması, keçdiyi tarixi 
yol, bu sahəyə həsr edilmiş elmi tədqiqatlar və onlara obyektiv münasibət 
dissertasiyanın ən maraqlı məqamlarını təşkil edir. Abid Tahirli Azərbaycan 
 308 
mühacirət mətbuatında publisistikanın özünəməxsusluqlarını, mövzu və 
motivlərini bu günün gözü ilə görür və göstərir. Tədqiqatda Azərbaycan 
mühacirlərinin ədəbi-publisist və kulturoloji fəaliyyəti işıqlandırılır, jurnalistikanın 
və mətbuatın inkişaf mərhələləri və əsas istiqamətləri müəyyənləşdirilir. 
Dissertasiyanın diqqəti cəlb edən cəhətlərindən biri də mühacirət 
publisistikasında istiqlal hərəkatının tarixi-sosial və nəzəri-ideoloji problemlərinin 
milli dövlətçilik mövqeyindən qiymətləndirilməsidir. 
Dissertantın araşdırma səriştəsi ayrı-ayrı mühacir nəşrlərin təsnifatının 
verilməsində, qəzet və jurnal səhifələrinin müəyyən tematika üzrə 
qruplaşdırılmasında və eyni zamanda bir çox materialların əyani olaraq 
dissertasiyada nümayiş etdirilməsində özünü parlaq nəzərə çarpdırır. 
Dissertasiya belə bir qənaət yaradır ki, həqiqətən mühacirət irsi, o cümlədən 
mühacirət mətbuatı və publisistikası zəngin Azərbaycan milli-mədəni irsimizin ən 
qiymətli hissəsidir. Onun öyrənilib qiymətləndirilməsi milli-mənəvi dəyərlərimizin 
qorunması, yaşadılması deməkdir. 
Müzakirəyə təqdim olunan dissertasiya işi ilə bağlı bütün seminar 
iştirakçılarının yekun və yekdil rəyi belədir: 
Tahirli Abid Həmid oğlunun filologiya elmləri doktoru alimlik dərəcəsi 
almaq üçün təqdim etdiyi «Azərbaycan mühacirət mətbuatında publisistika (1921-
1991)» adlı dissertasiyası böyük elmi-nəzəri və praktiki əhəmiyyətə malik olmaqla, 
Azərbaycan Respublikasının Prezidenti yanında Ali Attestasiya Komissiyasının 
doktorluq dissertasiyaları qarşısında qoyduğu bütün tələblərə cavab verir və onun 
müəllifi filologiya elmləri doktoru alimlik dərəcəsi almağa tamamilə layiqdir. 
Rəy Azərbaycan Dövlət Pedaqoji Universitetin filologiya fakültəsinin 
İxtisas Ekspert elmi-nəzəri seminarının 16 oktyabr 2006-cı il tarixli iclasında (1 
saylı protokol) gedən müzakirə əsasında hazırlanmış və təsdiq olunmuşdur. 
 
 
 
 
Tahirli Abid Həmid oğlunun «Azərbaycan mühacirət mətbuatında 
publisistika (1921-1991)» mövzusunda 10.01.10 – «Jurnalistika» ixtisası 
üzrə Birdəfəlik Dissertasiya ġurası yanında doktorluq dissertasiyasının 
müdafiədən əvvəl müzakirəsini keçirən elmi seminarın 
 
PROTOKOLUNDAN 
 
Sədr – Aydın DadaĢov – fil.e.d.: - Elmi ictimaiyyət Abid Tahirlini ciddi, 
sanballı tədqiqatçı kimi tanıyır. Onun «Azərbaycan mühacirət mətbuatında 
publisistika (1921-1991)» mövzusundakı dissertasiyası Bakı Dövlət Universiteti 
Jurnalistika fakültəsi Elmi Şurasının, mətbuat tarixi və ideoloji iş metodları, 
jurnalistikanın nəzəriyyəsi və təcrübəsi kafedralarının 26 aprel 2005-ci il tarixdə 
keçirilmiş birgə iclasının qərar və tövsiyəsi ilə monoqrafiya şəklində nəşr olunmuş 
və sahənin tədqiqatçıları tərəfindən maraqla qarşılanmışdır. Mühacirətlə bağlı 
problemlərin tədqiq tarixi 20 ilə yaxın bir dövrü əhatə edir. Yəni «Vətən» 
 309 
Cəmiyyəti yarandıqdan – 1988-ci ilin əvvəllərindən mühacirət problemi geniş 
ictimaiyyətin, o cümlədən tədqiqatçıların diqqətini çəkdi. Bildiyimə görə, Abid 
Tahirli də elə o vaxtdan respublika mətbuatında bu mövzuda maraqlı materiallarla 
çıxış etməyə başlamışdı. Sonralar o, araşdırmalarını davam etdirmiş, mühacirətin 
parlaq simalarından olan, Azərbaycan ədəbi, mədəni, ictimai-siyasi və mətbu 
həyatında silinməz iz buraxmış Ceyhun Hacıbəylinin həyat və yaradıcılığından 
namizədlik dissertasiyası yazmışdır. A.Tahirli sonrakı illər tədqiqat dairəsini 
genişləndirərək indi sizin müzakirənizə verilən doktorluq dissertasiyasını 
yazmışdır. 
BDU-nun Jurnalistika fakültəsinin dekanı, fil.e.n. Yalçın Əlizadə:          
 - Azərbaycan mühacirət irsinin, xüsusilə mühacirət mətbuatının ilk və 
sanballı tədqiqatçılarından olan Abid Tahirlinin mühacirət publisistikası ilə bağlı 
araşdırmaları elmi dəyəri, aktuallığı ilə diqqəti çəkir. Bir yaradıcılıq sahəsi kimi 
publisistikanın funksiya və predmeti, əsas məziyyətləri, janrları, süjet və 
kompozisiyası, dil-üslub, sənətkarlıq məsələləri haqqında kifayət qədər deyilmiş, 
yazılmışdır. A.Tahirlinin elmi-tədqiqat işindəki üstün cəhətlərdən biri budur ki, o, 
mühacirət publisistikasının sovet publisistikasından fərqli, üstün keyfiyyətlərini 
açıb göstərir, mühacirət publisistikasının tamamilə yeni keyfiyyət, yeni mahiyyət, 
məna kəsb etdiyini yazır və təqdirəlayiqdir ki, fikirlərini tutarlı, əsaslı dəlillərlə 
sübut edir. O, mühacirət publisistikasının ideyanı, fikri ifadə etmək baxımından 
daha azad və sərbəst olduğunu, senzura buxovlarında çırpınan sovet 
publisistikasından fərqli olaraq, döyüşkən, mübariz, digər tərəfdən Vətən həsrətli, 
yanğılı xarakter daşıdığı fikrini irəli sürür və mülahizələrini M.Ə.Rəsulzadə, 
M.B.Məmmədzadə, C.Hacıbəyli, F.Daryal, Ş.Rüstəmbəyli, S.Təkinər, 
M.H.Türkəqul, Ə.Yurdsevər, M.Mehdiyev və başqa mücahid publisistlərin 
yaradıcılığına istinad edərək əsaslandırır. Abid Tahirli fikirlərində ardıcıl, 
qətiyyətli, məntiqlidir, faktları ümumiləşdirməyin, düzgün elmi-nəzəri qənaətlərə, 
nəticələrə gəlməyin ustasıdır. Mən onun tədqiqatını yüksək qiymətləndirir və hesab 
edirəm ki, dissertasiya mühacirət irsinin tədqiqinə böyük töhfədir. 
BDU-nun Müasir Azərbaycan ədəbiyyatı kafedrasının müəllimi, 
professor Abdulla Abbasov: - Mən elmi-tədqiqat işi və onunla bağlı mətbuatda 
dərc olunan çoxsaylı rəy, resensiyalarla tanışam. Mövzu, onun işlənməsi, 
dəyərləndirilməsi, tədqiqat işində ortaya qoyulan elmi-nəzəri qənaətlər 
təqdirəlayiqdir. Bəzən adamda elə təəssürat yaranır ki, mühacirət irsinə lazım 
olduğundan artıq diqqət göstərilir. Zənnimizcə, bu belədirsə, çox yaxşıdır. Çünki 
mövzu çox aktualdır, əhəmiyyətlidir. Bu mövzunun araşdırılması nəticəsində sovet 
rejimi və ideologiyasının səyi sayəsində diqqətdən kənar saxlanılan mühacirət 
problemi ilə bağlı bir sıra məsələlər, o cümlədən mücahidlərin istiqlal uğrunda 
ideoloji mübarizə yolu, onların həyat və düşüncə tərzi, bütün bunların salnaməsi 
sayılan mühacirət mətbuatının, obrazlı desək, tariximizin qaranlıq səhifələrindən 
birinin üzərinə işıq salınmışdır. O qənaətdəyəm ki, Abid Tahirli üzərinə düşən 
vəzifəsinin öhdəsindən bacarıqla gəlmişdir, hesab edirəm ki, elmi-tədqiqat işi 
bütün tələblərə tam cavab verir və müdafiəyə buraxılmalıdır. 
BDU-nun Jurnalistikanın nəzəriyyəsi və təcrübəsi kafedrasının dosenti, 
fil.e.n. Akif Rüstəmov: - Abid Tahirlinin dissertasiyasında diqqətimi daha çox 
 310 
çəkən mənbələrin, məxəzlərin zənginliyi, eyni zamanda tədqiqatçı tərəfindən 
onların uğurla ümumiləşdirilməsi, təsnif, təhlil edilməsidir. Abid Tahirlinin arxiv 
sənədləri ilə peşəkarlıqla işləməsinin nəticəsidir ki, o, ciddi elmi-nəzəri qənaətlərə, 
nəticələrə nail olmuş, maraqlı, faydalı və aktual bir mövzuda günün tələblərinə tam 
cavab verən dissertasiya yaza bilmişdir. Tədqiqatçı fikirlərində qəti və 
prinsipialdır. Bildiyimə görə, sahənin əksər tədqiqatçıları mühacirət mətbuatının 
yaranma tarixi ilə bağlı A.Tahirlinin fikri ilə şərik deyillər. Lakin o, 
təkzibolunmaz, inandırıcı faktlara əsaslanaraq, öz mövqeyini dəyişmir və 
mühacirət mətbuatının əsasının C.Məmmədquluzadənin buraxdığı «Molla 
Nəsrəddin» jurnalının Təbriz nömrələri ilə qoyulduğu fikrində israrlıdır. Professor 
Əziz Mirəhmədov, t.e.d Xaləddin İbrahimlidən gətirdiyi sanballı sitatlar elə bilirəm 
ki, opponentləri tərk-silah edir. 
Mən Abid Tahirlini tələbəlikdən tanıyıram. «Odlar yurdu»ndakı məhsuldar 
və məsuliyyətli yaradıcılığı ilə də yaxından tanışam. Fikrimcə, iş təcrübəsində 
mühacirət irsi ilə bağlı əldə etdiyi faktlar, topladığı materiallar, bu mövzuya həsr 
etdiyi çoxsaylı elmi, publisistik məqalələr Abid Tahirlinin elmi yaradıcılığının əsas 
kursunu da müəyyənləşdirmişdir. Sonda Abid Tahirlini sanballı elmi-tədqiqat işi 
münasibəti ilə təbrik edirəm və hesab edirəm ki, dissertasiya AAK-nın tələblərinə 
tam cavab verir və elmi-tədqiqat işinin müdafiəyə buraxılmasını məqsədəuyğun 
hesab edirəm. 
BDU-nun Beynəlxalq jurnalistika kafedrasının müəllimi, t.e.n. Ġlham 
Mazanlı: - Heç şübhəsiz, Abid Tahirlinin mühacirət mətbuatı ilə bağlı 
araşdırmaları ümumən mətbuat tariximizin tədqiqi sahəsində uğurlu addımdır. O 
ki, qaldı mühacirət mətbuatında publisistika nümunələrinin öyrənilməsi, həmin 
materialların mövzu, dil, üslub, sənətkarlıq baxımından təhlili bu, tamamilə yeni 
istiqamətdir və dərhal da əlavə etmək istərdim ki, Abid Tahirli qarşıya qoyduğu 
məqsədə tam nail olmuş, kamil, bitkin, elmi cəhətdən müasir tələblərə cavab verən 
dissertasiya yazmışdır. O, mühacir publisistlərin irsini sanki zərrəbinlə araşdırmış, 
təhlil etmiş, dəyərləndirmişdir. O, M.Ə.Rəsulzadə publisistikasının səciyyəvi 
cəhətlərindən bəhs edərkən yazır ki, bu publisistikanın daha qabarıq nəzərə çarpan, 
sabit, dəyişməz xüsusiyyətlərini üç sözlə xarakterizə etmək olar: inam, cəsarət və 
qətiyyət. Abid Tahirlinin elmi-tədqiqat işini xarakterizə etmək üçün buraya 
«elmilik» sözünü artırmaq lazımdır. Mən həmkarımı uğurlu işi münasibəti ilə 
təbrik edirəm və hesab edirəm ki, dissertasiyanın müdafiəyə buraxılması ilə 
uzunmüddətli gərgin əməyin bəhrəsi kimi ortaya çıxan elmi-tədqiqat işinə layiqli 
dəyər vermiş olardıq. 
BDU-nun Jurnalistikanın nəzəriyyəsi və təcrübəsi kafedrasının dosenti, 
fil.e.n. Mahmud Mahmudov: - Mühacirət mətbuatının tədqiqatçıları sırasında 
Abid Tahirli xüsusi yer tutur. Bircə faktı qeyd edim ki, əksər Universitetlərin 
jurnalistika fakültələrində mühacirət mətbuatı fənni onun kitabları əsasında tədris 
edilir. Mühacirət publisistikası ilə bağlı araşdırmalarını mən A.Tahirlinin növbəti, 
həm də uğurlu addımı hesab edirəm. Tədqiqatçının fikir və mülahizələrində 
kəsərlilik, güclü məntiq, elmilik dərhal nəzərə çarpır. O, faktları məharətlə 
ümumiləşdirir, dolğun elmi-nəzəri mühakimələr irəli sürür. İşini təqdirəlayiq 
 311 
nəticələr, qənaətlərlə zənginləşdirir. Mən keçmiş tələbəmi uğurlu işi münasibəti ilə 
təbrik edir və dissertasiyanın müdafiəyə buraxılmasını təqdir edirəm. 
 
 
 
 
Azərbaycan Dövlət Pedaqoji Universitetinin filologiya fakültəsinin  
Ġxtisas Ekspert Elmi-nəzəri Seminarının 16 oktyabr  
2006-cı il tarixli iclasının 1 nömrəli  
 
PROTOKOLUNDAN 
 
Seminarın sədri prof.Buludxan Xəlilov: - Abid Tahirli Bakı Dövlət 
Universitetinin dissertantıdır. Abid Tahirli «Azərbaycan mühacirət mətbuatında 
publisistika (1921-1991)» mövzusunda doktorluq dissertasiyası üzərində çalışdığı 
illərdə tədqiqatı ilə bağlı xeyli məqalə və kitab çap etdirmişdir. Hətta, onun elmi 
yaradıcılığı haqqında mətbuatda çıxışlar, rəylər dərc edilmişdir. Mən onun 
avtoreferatı ilə də tanışam. Avtoreferat dissertasiyanın əsas müddəalarını əhatə 
edir, AAK-ın müvafiq əsasnaməsinə uyğun yazılmışdır. 
Prof. H.Qasımov: - Abid Tahirlinin «Azərbaycan mühacirət mətbuatında 
publisistika (1921-1991)» mövzusunda yazdığı doktorluq dissertasiyası 
mədəniyyətşünaslığımızın aktual probleminə həsr edilmiş dəyərli bir tədqiqatdır. 
Dissertantın tədqiqat üzərində çalışdığı illərdə 5 kitabı, 20-dən çox elmi-nəzəri 
məqaləsi çap olunmuşdur. 
Vaxt var idi ki, mühacirət irsinin adını çəkmək belə yasaq idi. İndi 
Azərbaycan mühacirət irsi ədəbiyyatımızın və mədəniyyətimizin mühüm bir 
hissəsi kimi diqqət mərkəzində dayanır. 
XX əsrin 80-ci illərindən başlayaraq, mühacirət probleminə yeni baxış 
konsepsiyası formalaşmağa başladı. Mühacirət mətbuatının tədqiqi, elmi-nəzəri 
dəyərləndirilməsi Milli İstiqlal ideologiyasının tərkib hissəsinə çevrildi. Abid 
Həmid oğlunun bu istiqamətdəki işi təkcə elmi-nəzəri baxımdan deyil, həm də 
milli jurnalistikamızın vətəndaşlıq ləyaqəti nöqteyi-nəzərindən də dəyərli, 
qiymətlidir. 
Dissertasiya bitkin elmi struktura malikdir. Giriş, hər biri bir neçə bölməni 
əhatə edən üç fəsil, nəticə, bilavasitə istifadə edilmiş ədəbiyyat siyahısı və 
«əlavə»dən ibarət olan bu işdə mühacirət mətbuatının təşəkkülü və inkişaf 
mərhələləri araşdırılmış, mühacirət publisistikasının ideya-siyasi istiqamətləri 
müəyyənləşdirilmişdir. Müəllif əsas diqqətini mühacirət publisistikasında 
sənətkarlıq məsələlərinə yönəltmişdir. 
Beləliklə, Azərbaycan mühacirət publisistikasının yaranması, keçdiyi tarixi 
yol, bu sahəyə həsr edilmiş elmi tədqiqatlar və onlara obyektiv münasibət 
dissertasiyanın ən maraqlı məqamlarını təşkil edir. 
Mən dissertasiyanı müdafiəyə tam hazır hesab edir və ona əlavə rəy 
verilməsini məsləhət bilirəm. 
 312 
Prof. A.Hacıyev: - Abid Tahirli ilk dəfə olaraq Azərbaycan mühacirət 
mətbuatında publisistikanın özünəməxsusluqlarını, mövzu və motivlərini bu günün 
gözü ilə görür və göstərir. Tədqiqatda ilk dəfə olaraq Azərbaycan mühacirlərinin 
ədəbi-publisist və kulturoloji fəaliyyəti işıqlandırılır, jurnalistikanın və mətbuatın 
inkişaf mərhələləri və əsas istiqamətləri müəyyənləşdirilir. Mən də işi müdafiəyə 
layiq bilirəm. 
Fil.elm.doktoru E.Quliyev: - Tədqiqatın aktual problemə həsr edildiyini 
mən də bildirirəm. Dissertasiyanın diqqəti cəlb edən cəhətlərindən biri də 
mühacirət publisistikasında istiqlal hərəkatının tarixi-sosial və nəzəri-ideoloji 
problemlərinin milli dövlətçilik mövqeyindən qiymətləndirilməsidir. 
Dissertantın araşdırma səriştəsi ayrı-ayrı mühacir nəşrlərin təsnifatının 
verilməsində, qəzet və jurnal səhifələrinin müəyyən tematika üzrə 
qruplaşdırılmasında və eyni zamanda, bir çox materialların əyani olaraq 
dissertasiyada nümayiş etdirilməsində özünü parlaq nəzərə çarpdırır.Mənim 
fikrimcə, Abid Tahirlinin dissertasiyasına əlavə müsbət rəy vermək olar. 
Dos. R.Əhmədov: - Bütün deyilən müsbət fikirlərlə mən də şərikəm. Əlavə 
onu deyə bilərəm ki, dissertantın müasir baxış sferasını əks etdirən «Mühacirət 
publisistikasının mövzusu, ideya-siyasi istiqamətləri» adlanan ikinci fəsli öz elmi-
polemik ruhu ilə seçilir. Vaxtilə şovinizmə qarşı kəskin çıxışları ilə fərqlənən 
M.Ə.Rəsulzadə, M.B.Məmmədzadə, H.Münşi, M.Mehdiyev kimi qələm 
sahiblərinin publisistik fəaliyyətini obyektiv dəyərləndirən dissertant düzgün 
müəyyənləşdirir ki, istiqlal və istiqlal qəhrəmanları mühacirət mətbuatının tez-tez 
müraciət etdiyi mövzular kimi çox dəyərlidir. 
«Mühacirət publisistikasında sənətkarlıq məsələləri» adlı üçüncü fəsil nəzəri 
poetika elementlərinin və üslubi məqamların araşdırılması baxımından maraqlıdır. 
Burada mühacirət publisistikasının həm mövzuya uyğun alovlu, ehtiraslı, pafoslu 
ifadə tərzi ilə seçilməsi, həm də bədii üslubun çalarlarından, ifadə və təsvir 
vasitələrindən bəhrələnmə məqamları, estetik xüsusiyyətləri ilə nəzəri cəlb etməsi 
kimi məsələlər tədqiqatçı tərəfindən işıqlandırılır. Müəllif haqlı olaraq 
publisistikanın sənətkarlıq tarixinə bir nəzər salır, bu sahədə Azərbaycan 
publisistikasında xidmətləri olan jurnalistlərin fəaliyyətinin səciyyəvi cəhətlərini 
işıqlandırır. 
Mən bir-iki kəlmə dissertantın şəxsiyyəti barədə danışmaq istəyirəm. Abid 
Tahirli istedadlı, zəhmətkeş jurnalistdir. O, çoxdan – 25 ildir ki, bu mövzuda, bu 
istiqamətdə araşdırmalar aparır. Onun vaxtilə yazdığı Ceyhun Hacıbəyli barədəki 
elmi tədqiqatı da o zaman maraqla qarşılanmışdır. Abid müəllim, eyni zamanda öz 
tədqiqatını əyaniləşdirir, jurnalist tələbələrə mühazirələr oxuyur. Bu tədqiqatın 
elmi-nəzəri və təcrübi əhəmiyyəti qeyd edilməlidir. 
Dissertasiya işinə edilən əlavələr, mətbuat səhifələrindən kəsimlər, faktik 
materiallar da bir daha sübut edir ki, A.Tahirli tədqiqatlarını birbaşa arxivlərdə, 
mətbuat saxlanclarında, kitabxanalarda aparmış, zəngin materiallar toplamışdır. 
Bütövlükdə dissertasiya AAK-ın müasir tələblərinə tam cavab verir və onun 
müdafiəyə buraxılması məsləhət görülür. 
Dos. T.Cavadov: - Abid Tahirlinin tədqiqat predmeti mənə də doğmadır. 
 313 
Dissertasiya oxucuda belə bir qənaət yaradır ki, həqiqətən «mühacirət irsi, o 
cümlədən mühacirət mətbuatı və publisistikası zəngin Azərbaycan milli-mədəni 
irsimizin ən qiymətli hissəsidir». Onun öyrənilib qiymətləndirilməsi milli-mənəvi 
dəyərlərimizin qorunması, yaşadılması deməkdir. Mən də bu dissertasiyanın elmi-
nəzəri əhəmiyyətini qeyd edərək, onun müdafiəyə tam hazır olduğunu bildirirəm. 
Dos. A.Əliyev: - Mən də publisistika ilə məşğul oluram, ona görə də, bu 
mövzu mənə də doğmadır. Bu dissertasiya sübut edir ki, artıq nəinki vətən 
daxilində, eləcə də vətəndən uzaqda yaşayıb yaradan ziyalılarımızın publisistik 
fəaliyyəti öyrənilir və layiqincə dəyərləndirilir. Ancaq bir məsələyə mən də öz 
münasibətimi bildirmək istəyirəm. Dissertasiyada Sovet dövrünü yaman tənqid 
edirsiniz. Mən bununla tam razılaşmıram. Sovet dövlətinin də öz müsbət tərəfləri 
var idi. Sadaladığınız alimlərin çoxu elə Sovet dövrünün yetişdirmələridir… 
Q.Xəlilov kimi jurnalistlər elə o Sovet dövründə də öz sözlərini deyə bilirdilər. Biz 
gərək bu faktları unutmayaq. 
Mən də dissertasiyanı müdafiəyə hazır hesab edirəm. 
Sədr – prof. B.Xəlilov müzakirəyə yekun vuraraq bildirir ki, mən də 
yoldaşların fikri ilə şərikəm. Üstəlik onu deyə bilərəm ki, Abid Tahirli respublika 
mətbuatında öz imzası ilə tanınan ziyalı, jurnalistdir. O, həm də pedaqoqdur. Ali 
məktəbdə jurnalistika fakültəsində mühazirələr oxuyur. Bundan başqa, müntəzəm 
surətdə KİV-lə çıxışlar edir. Biz onun elmi məqalələrini oxuyuruq, araşdırmaları 
ilə yaxından tanışıq. Dissertantın kitabları da bir daha sübut edir ki, alim çoxdan 
müntəzəm olaraq mühacirət mətbuatının tədqiqi ilə məşğuldur. 
 
 
 
Azərbaycan Respublikası Prezidenti yanında Ali Attestasiya Komissiyasının 
27 iyun 2006-cı il tarixli 170 saylı əmri ilə Bakı Dövlət Universitetində 
yaradılmıĢ  Birdəfəlik Dissertasiya ġurasının 30 oktyabr    
2006-cı il tarixli iclasınıın  
5 nömrəli 
 
P R O T O  K O L U N D A N 
   
Fil.e.d. Nazif Qəhrəmanlı: Mən Abid Tahirlinin bütün araşdırmaları, o 
cümlədən monoqrafiyaları, dissertasiya işi və avtoreferatla yaxından tanışam. 
Ümumiyyətlə, Abid Tahirlini şəxsən tanımasam da, onun imzasını 20 ildən çoxdur 
ki, maraqla izləyirəm. Sözün düzü, mühacirətlə bağlı bu qədər zəngin və maraqlı 
mənbənin Abid müəllimin necə əldə etdiyi məni heyrətləndirib. Bu, məsələnin bir 
tərəfidir. İkinci tərəfi bu irsi dərindən, müasir tələblər baxımından təhlil etməkdir 
ki, bunun da öhdəsindən doktorant uğurla gəlmişdir. Başqa bir cəhət A.Tahirlinin 
tədqiqatlarının praktik əhəmiyyətidir. Bu gün demək olar ki, ali məktəblərin 
jurnalistika fakültələrinin hamısında onun kitablarından dərs vəsaiti kimi istifadə 
edilir. Konkret desəm, mühazirə oxuduğum Bakı Ali Pedaqoji Qızlar 
Seminariyasında  mühacirət mətbuatı fənni Abid müəllimin kitablarından istifadə 
edilməklə tədris olunur. Eləcə də Bakı Dövlət Universiteti, «Xəzər» Universiteti, 
 314 
Təfəkkür Universiteti, Azərbaycan Beynəlxalq Universitetində mühacirət mətbuatı 
A.Tahirlinin əsərlərindən öyrənilir. 
Abid Tahirlinin tədqiqatlarından bu qənaətə gəlmişəm ki, hələ mühacirət 
irsinin açılmayan, araşdırılmayan layları, qatları var. Bu işdə ona və sahənin digər 
mütəxəssislərinə yeni nailiyyətlər arzulayıram. 
İşi təqdir edirəm, ona səs verəcəyəm. Şura üzvlərini də aktual və dəyərli 
tədqiqata səs verməyə çağırıram. Abid Tahirli bu dissertasiya işi ilə sübut etdi ki, o 
filologiya elmləri doktoru alimlik dərəcəsini almağa tamamilə layiqdir. 
Fil.e.d. Ġsmayıl Vəliyev: Ən əvvəl, demək istərdim ki, tədqiqat sahəsi yeni, 
mövzu maraqlı və aktualdır. Çox təqdirəlayiqdir ki, bu işi məhz uzun illər 
mühacirətlə birbaşa əlaqədə, təmasda olan, istedadlı qələm sahibi Abid Tahirli 
həyata keçirmişdir.Bir məqama diqqəti xüsusi yönəltmək istərdim ki, əsərin əməli 
əhəmiyyəti böyükdür. Bu tədqiqat işi müasir dövr jurnalistikasının elmi-nəzəri 
problemlərinin araşdırılmasına layiqli töfhədir. 
Təəssüf edirəm ki, biz bu sahənin araşdırılmasında gürcü və ermənilərdən 
geri qalmışdıq. Çox sevinirəm ki, Abid Tahirli ilk dəfə bu işə girişmiş və 
vəzifəsinin öhdəsindən ləyaqətlə, uğurla gəlmişdir Yeri gəlmişkən onu da 
vurğulamaq istərdim ki, Abid Tahirlinin tədqiqatları mühacirət mətbuatında 
publisistikanın araşdırılması ilə məhdudlanmır. O, mühacirət problemini bir neçə 
aspektdən tədqiqat müstəvisinə cəlb etmişdir. Bununla belə, hesab edirəm ki, 
mühacirət publisitsikasının bir sıra problemləri hələ də araşdırılmayıb. Onun 
öyrənilməsi çox faydalı olardı. O ki, qaldı, Abid müəllimin elmi-tədqiqat işinə, bu 
çox sanballı, dolğun, maraqlı bir əsərdir və təsadüfi deyil ki, müzakirə, müdafiə də 
araşdırmanın ruhuna uyğun ciddi, canlı keçir. Mən Abid Tahirlini təbrik edirəm. O, 
mühacirət mövzusunu hamıdan yaxşı bilən adam kimi, qoy gənclərə də kömək 
etsin. Sonda Abid Tahirliyə səs verəcəyini bildirirəm. O, filologiya elmləri doktoru 
alimlik dərəcəsi almağa tamamilə layiqdir. 
Fil.e.d. Alxan Məmmədov: Abid Tahirli az qala 30 ilə yaxındır ki, bu 
problemlə məşğuldur, onun adı bu sahə ilə möhürlənib. Bir dəfə «Ədəbiyyat 
qəzeti»ndə «Yeni Qafqasya» ilə bağlı bir yazım çıxmışdı. Dostlarımdan biri mənə 
zəng vurub dedi ki, Abid Tahirlinin «Yeni Qafqasya» ilə bağlı «Ədəbiyyat 
qəzeti»ndə yazısı çıxıb, amma sənin imzan verilib, xeyirdimi?! Dissertasiya ilə 
bağlı. Material, fakt çox olsa da, tədqiqatçı uğurlu ümumiləşdirmələr aparıb, 
diqqətçəkən elmi-nəzəri fikirlər irəli sürüb. Azərbaycan jurnalistika tarixində ilk 
dəfədir ki, bu problemlə bağlı dissertasiya müdafiə edilir. Təsadüfi deyil ki, 
mühacirət problemi, o cümlədən mətbuatı ilə bağlı elmi-nəzəri fikirlər hələ tam 
formalaşmayıb. Qənaətlər, mülahizələr, mühakimələr fərqli və çoxdur. Bir sıra 
məsələlərdə müəlliflər ortaq məxrəcə gəlsələr də, elə məqamlar var ki, mübahisələr 
yaranır. Abid müəllimin tədqiqatları, fikirləri də istisna deyil. Fikrimcə, burada da 
mübahisəyə, etiraza səbəb olan məqamlar var. Məsələn, mən müəllifin «Molla 
Nəsrəddin»in Təbriz nömrələri ilə mühacirət mətbuatı tarixinin başlandığı fikri ilə 
razılaşmıram.  
Abid Tahirlinin dissertasiyasını sanballı tədqiqat hesab edirəm, ona səs 
verəcəyəm. Müəllif filologiya elmləri doktoru alimlik dərəcəsi almağa tamamilə 
layiqdir. 
 315 
Fil.e.d. Vaqif Sultanlı: Mühacirət problemi bütün dünyada var. Almanlar, 
fransızlar, ərəblər, ingilislər öz mühacirlərini, onların irsini həmişə öyrənmişlər. 
Sovet rejimi, ideologiyası isə bü mövzunun tədqiqinə qadağa qoymuşdu. 
Müstəqillik bərpa edildikdən sonra bu sahəyə diqqət artdı və mühacirət problemi 
ən müxtəlif aspektlərdən araşdırılmağa başlandı. Bu baxımdan istedadlı alim Abid 
Tahirlinin tədqiqatları xüsusilə, diqqəti çəkir. Abid Tahirli çox ciddi tədqiqtaçıdır. 
Onun kitabları, elmi məqalələri də bunu sübut edir. İndiki dövrdə mühacirət irsini, 
xüsusilə istiqlal mücahidlərinin həyat və fəaliyyətini araşdırmaq millətə, dövlətə 
xidmət deməkdir. Mən ona səs verəcəyəm, o doğrudan da filologiya elmləri 
doktoru alimlik dərəcəsi almağa layiqdir. 
Tədqiqat həm nəzəri, həm də praktik əhəmiyyəti ilə diqqəti çəkir. Elə 
müzakirə zamanı da tədqiqat sahəsinin yeniliyi, mövzunun aktuallığı və işin 
praktik əhəmiyyəti xüsusi vurğulandı. Jurnalistikanın sovet dövründə formalaşmış 
«nəzəri problemləri» bu gün bir buxova çevrilmişdir, biz bundan xilas ola bilmirik. 
«Oçerk», «korrespondensiya», daha nə bilim nə…, dünyada belə şeylər yoxdur. 
Abid müəllimin tədqiqatı nəinki mühacirət publisistikasının, eləcə də ümumən 
Azərbaycan jurnalistikasının problemlərini araşdırmaq, dəyərləndirmək 
baxımından faydalıdır. Buradakı elmi-nəzəri fikirlər müasir tələlərə tam cavab 
verir, təqdirəlayiqdir. Tədqiqatın əməli əhəmiyyəti barədə də burada çox danışıldı. 
Doğrudan da, hər bir işin çəkisi, dəyəri onun tətbiqi, faydası ilə ölçülür. Abid 
müəllimin araşdırmaları artıq dərs vəsaiti kimi istifadə edilir, özünü təsdiq 
etmişdir. 
 
 
 
Qəlbin və qələmin istəyi ilə ... 
 
 
Sahənin lokomotivi 
 
Mühacirətə münasibət birmənalı olmamışdır. Bu da həmin problemin 
mahiyyətindən irəli gəlir: insanların bir qismi tarixən siyasi və iqtisadi 
münasibətlərin təsiri ilə öz Vətənlərini tərk etmək və başqa ölkələrdə 
məskunlaşmaq məcburiyyətində qalmışlar. Onların bu addımı tərk etdikləri ölkədə 
maraq dairəsinə görə dəyərləndirilmişdir. Məsələn, Sovet dövründə rejim və 
ideologiyanın tərəfdarları mühacirləri «Vətən satqınları», «dönüklər» adlandırmış, 
onlara qarşı kəskin əks-təbliğat aparmışlar. Bununla kifayətlənməyən qüvvələr 
xaricdə mühacirləri izləmiş, onları terrora məruz qoymuş, Vətəndə isə mühacirlərin 
qohumlarını, əqidə, əməl dostlarını təqib, sürgün etmişlər. Mühacirlərin böyük 
əksəriyyəti amal, məslək iradə baxımından sarsılmaz olduqları üçün onlar xaricdə 
də fəaliyyətini davam etdirmiş, ideya düşmənlərinə qarşı fasiləsiz mübarizə 
aparmışlar. Bax, həmin fəaliyyətin nəticəsində böyük irs formalaşmışdır. Və onun 
araşdırılması, dəyərləndirilməsi maraqlı olduğu qədər də aktual və əhəmiyyətlidir. 
Bu mənada filologiya elmləri namizədi Abid Tahirlinin ötən əsrin 80-ci illərinin 
 316 
sonundan araşdırmağa başladığı mühacirət problemi və xüsusilə mühacirət 
mətbuatı ilə bağlı tədqiqatları və nəhayət, «Azərbaycan mühacirət mətbuatında 
publisistika (1921-1991)» adlı monoqrafiyası, sanbalı, konseptuallığı ilə diqqəti 
çəkir. Elmi-tədqiqat işi uzun və gərgin axtarışlara, yüzlərlə ilkin mötəbər mənbəyə, 
məxəzə istinad edilərək qələmə alınmışdır. Sahənin yeni olması tədqiqatçını daha 
da ciddi və məsuliyyətli işləməyə sövq etmişdir. Tədqiqatçının elmi-nəzəri 
qənaətləri, bir sıra məsələlərdə, xüsusilə mühacirət jurnalistikası və mühacirət 
mətbuatının tarixi ilə bağlı fikirlərdə prinsipial mövqeyi bu sahədə aparılacaq 
araşdırmaların daha effektli, obyektiv olmasına zəmin yaradır. Abid Tahirlinin 
nəzəri, təcrübi professionallığı tədqiqatın səviyyəsinə birbaşa təsir edir. «Giriş» və 
«Mühacirət mətbuatının təşəkkülü və inkişaf mərhələləri», «Mühacirət 
publisistikasının mövzusu, ideya-siyasi istiqamətləri», «Mühacirət 
publisistikasında sənətkarlıq məsələləri» adlı fəsillər monoqrafiyanın məzmununu, 
orda qoyulmuş problemləri tam əhatə edir, elmi, məntiqi ardıcıllıqla bir-birini 
tamamlayır. «Giriş»də tədqiqatçı mövzunun aktuallığını və əhəmiyyətini tutarlı 
faktlarla əsaslandırır, tədqiqatın predmetini, məqsəd və vəzifələrini, elmi yeniliyini 
konkret şəkildə göstərir. «Mühacirət mətbuatının təşəkkülü və inkişaf mərhələləri» 
adlı birinci fəslin iki paraqrafında tədqiqatçı mühacirət jurnalistikası tarixinə nəzər 
salır və mühacirət mətbuatının inkişaf mərhələləri və əsas orqanlarından ətraflı 
bəhs edir. Bu fəsildə müəllif problemlə bağlı ilk dəfə irəli sürdüyü faktlar və elmi-
nəzəri qənaətləri ilə diqqəti çəkir. Tədqiqatçı ilk dəfə olaraq mühacirət 
jurnalistikası tarixini xronoloji ardıcıllıqla izləyir, mühacirət publisistikasının ilk 
nümunələrini yaratmış Cəmaləddin Əfqani, Əhməd bəy Ağaoğlu, Ceyhun bəy 
Hacıbəyli, Məhəmməd Hadi, Məmməd Əmin Rəsulzadə kimi amal və kəlam 
sahiblərinin irsində mühacirət dövrünün yerini və rolunu dəyərləndirir. Dövrün 
mövcud ictimai-siyasi mühitin xarakterik cəhətlərini nəzərə almaqla, mühacirət 
mətbuatının inkişaf mərhələlərinin təsnifatını aparan müəllif diqqətçəkən elmi 
nəticələrə gəlir. O, mühacirət mətbuatını haqlı olaraq aşağıdakı kimi qruplaşdırır: 
- Azərbaycanda bolşeviklərin hakimiyyətə gəlməsindən sonra yaranan ilk 
satirik nəşr – «Molla Nəsrəddin» jurnalı (Təbriz, 1921). Jurnal kifayət qədər 
araşdırıldığından, tədqiqat işində bu nəşr barədə geniş bəhs edilməsi 
məqsədəmüvafiq sayılmamışdır. 
- Azərbaycan Xalq Cümhuriyyətinin süqutundan sonra ölkəni tərk etməyə 
məcbur olan mühacirlərin siyasi nəşrləri – «Yeni Qafqasya» (1923-1927), «Azəri-
türk» (1928-1930), «Yaşıl yarpaq» (1928), «Odlu yurd» (1929-1931), «Bildiriş» 
(1930-1931). 1923-1931-ci illərdə işıq üzü görən bu orqanları şərti olaraq İstanbul 
nəşrləri adlandırmaq olar. «Azərbaycan» (Paris, 1926). 
- Azərbaycan mühacirlərinin elmi-nəzəri-mədəni nəşri «Azərbaycan yurd 
bilgisi» (1932-1934 və 1954). 
- 1930-cu illərin Azərbaycan mühacirət mətbuatı: («İstiqlal» qəzeti (1932-
1999934), «Qurtuluş» jurnalı (1934-1939), «Milli Azərbaycan Müsavat Xalq 
Firqəsi» bülleteni № 1 (1936). Bunlardan başqa, həmin dövrdə 1-2 nömrəsi çapdan 
çıxan məcmuələr: «Açıq söz» (1936, 2 nömrə), «Kutlu od» (1936-1937, 2 nömrə), 
«Aydın yol» (1937, 1 nömrə), «Doğru söz» (1937, 2 nömrə), «Vətən diləyi» (1937, 
2 nömrə), «Milli atəş» (1938, 1 nömrə), «Millət andı» (1938, 1 nömrə), «Yasamız» 
 317 
(1938, 1 nömrə), «İlham qaynağı» (1938, 1 nömrə), «Müqəddəs Odlar ölkəsi» 
(1938, 1 nömrə), «Haqqın səsi» (1938, 1 nömrə), «Dilək» (1939, 4 nömrə), 
«Haqq» (1939, 1 nömrə), «Həmlə» (1939, 1 nömrə). 
- İkinci Dünya müharibəsi dövründə legionerlərin Berlin nəşrləri: 
«Azərbaycan», «Hücum», «Milli birlik» (1943-1945). 
- 1950-80-ci illərin mühacir nəşrləri: «Azərbaycan» (1952, Ankara), 
«Azərbaycan» (1952, Münhen), «Mücahid» (1955), «Türk yolu» (1951), 
«Ərqənəqon yolu» (1951), «Türk izi» (1951) və s. – 1980-ci illərin ikinci 
yarısından nəşrə başlayan mətbuat: «Ana dili» (Bonn), «Odlar ölkəsi» (Edinburq), 
«Dədə Qorqud» (İspaniya), «Qürbət» (Brüssel), «Aydınlıq» (London), 
«Azərbaycan türkləri», «Xəzər» (İstanbul), «Azərbaycan» (Stokholm), 
«Azərbaycan» (Vaşinqton), «Araz» (Lund, İsveç), «Azər» (Berlin), «Savalan» 
(Berlin), «Ərk» (Almaniya), «Ziya» (Moskva), «İnam» (Sankt-Peterburq), 
«Savalan» (Dnepropetrovsk), «Millət» (Simferopol), «Araz» (Kişinyov) və s. 
- Azərbaycan öz müstəqilliyini bərpa etdikdən sonrakı dövrdə (1991-ci 
ildən) nəşr olunan mətbu orqanlar. Bu dövrdə ABŞ, Rusiya Federasiyası, Ukrayna, 
Almaniyada bir sıra mühacir nəşrlər fəaliyyət göstərirlər. 
Bu təsnifatı əsas götürən müəllif ayrı-ayrı mətbu orqanların nəşr tarixi, 
proqramı, naşir və redaktorları, mühərrirləri, toxunduğu mövzular barədə qısa 
məlumat verməklə mühacirət mətbuatının ümumi mənzərəsini yaratmış olur. 
Tədqiqatçı dolğun, tutarlı faktlara istinad edərək mühacirət mətbuatının 
«Yeni Qafqasya» ilə yox, «Molla Nəsrəddin» jurnalının Təbriz nömrələri ilə 
başladığını qeyd edir. «Mühacirət publisistikasının mövzusu, ideya-siyasi 
istiqamətləri» adlanan II fəslin iki paraqrafında tədqiqatçı mühacirət 
publisistikasının toxunduğu mövzuları yüzlərlə mənbəyə istinad edərək 
qruplaşdırır. Haqlı olaraq bu qənaətə gəlir ki, rus imperiyasına və bolşevizmə qarşı 
ideoloji mücadilə, istiqlal tarixi və istiqlal qəhrəmanlarının həyat və fəaliyyəti, 
Qafqaz birliyi ideyası mühacirət publisistikasının aparıcı mövzusu olmuşdur. 
M.Ə.Rəsulzadənin, Mirzə Bala Məmmədzadənin, Əhməd Cəfəroğlunun, 
M.Mehdiyevin və başqa qələm sahiblərinin yaradıcılığından gətirdiyi çox sayda 
nümunələrlə müəllif həmin materialların bu gün də aktual olduğunu qeyd edir. O 
yazır ki, Azərbaycanda Sovet hakimiyyəti qurulduqdan dərhal sonra rejimin və 
ideologiyanın tələbi ilə tarix də saxtalaşdırılmağa başlandı. Azərbaycan Xalq 
Cümhuriyyəti xalqa zidd dövlət kimi tənqid atəşinə tutulmuşdur, 1920-ci il aprel 
inqilabı isə mədh olunurdu. İş o həddə çatmışdı ki, 1918-ci il martın 31-də 
ermənilərin Bakıda və Azərbaycanın digər bölgələrində törətdiyi qırğınlar 
əksinqilabçı qüvvələrlə mübarizə kimi təqdim edilirdi. Bax, belə bir dövrdə 
həqiqəti yalnız «Yeni Qafqasya» söyləyirdi. Mart qırğınının dəhşətlərinə, əsl 
mahiyyətinə, törədilməsi səbəblərinə, şanlı Türk Ordusunun Bakıdakı və 
Azərbaycanın digər bölgələrindəki erməni-bolşevik quldurlarını darmadağın 
etməsinə, 28 May – istiqlal gününə, 27 Aprel – işğal və matəm gününə dair 
jurnalda dərc edilən yazılar həmin dövrdə ideoloji mübarizəyə, ictimai rəyin 
düzgün formalaşdırılmasına xidmət edirdisə, bu gün mötəbər mənbə, tarix üçün 
zəngin xəzinədir. 
 318 
«Mühacirət publisistikasında sənətkarlıq məsələləri» adlı III fəslin iki 
paraqrafında tədqiqatçı ən əvvəl Azərbaycan publisistika tarixi və publisistikasının 
elmi-nəzəri irsinə nəzər salır. M.F.Axundov, H.Zərdabi, N.Vəzirov, M.Sidqi, 
M.Ə.Talıbov, Z.Marağayi, E.Sultanov, F.Köçərli, M.Şaxtaxtinski, Cəlil 
Məmmədquluzadə, Ömər Faiq Nemanzadə, T.Bayraməlibəyov, S.M.Qənizadə, 
N.Nərimanov, Ə.Haqverdiyev, R.Əfəndiyev kimi qələm sahiblərinin publisistikanı 
bir janr kimi yeni məzmun və forma baxımından zənginləşdirdiklərini qeyd edən 
A.Tahirli mühacirət publisistikasının da Azərbaycan mühacirət tarixində yeri və 
rolunu təhlil süzgəcindən keçirərək yüksək dəyərləndirir. 
Tədqiqatçı Abid Tahirli mühacirət publisistikasının xarakterik və fərqli 
cəhətlərini məharətlə açıqlayır. O göstərir ki, mühacirət publisistikası bir tərəfdən 
mövzuya uyğun olaraq alovlu, pafoslu ifadə tərzi ilə fərqlənir, digər tərəfdən 
kövrək, həzin üslubu ilə seçilir. Əgər söhbət Azərbaycan istiqlalından, bolşevizmə 
və rus imperializminə qarşı mübarizədən gedirsə, publisistik nümunələr mübariz 
ruhu, prinsipial mövqeyi, kəskin ifadə və ibarələri ilə diqqəti çəkir: əgər müəllif 
Vətən həsrətindən qürbət həyatından bəhs edirsə, mətn üçün obrazlı, ehtiraslı dil 
səciyyəvidir. Abid Tahirli yazır: «Mühacir mətbuatında publisistika tamamilə yeni 
keyfiyyət və yeni mahiyyət, məna kəsb edir. Mühacirlərin ideoloji mübarizəsində 
kəskinliyi, son dərəcə sərtliyi ilə seçilən publisistik nümunələr, həm də mühacirət 
həyatının salnaməsidir. 
Beləliklə, ölkədə yaşayıb-yaradan müəlliflərin publisistikası ilə mühacirətdə 
yaranan publisistikanı bir-birindən kəskin fərqləndirən bir sıra xüsusiyyətlər ortaya 
çıxır: 
- bütün çətinliklərə rəğmən mühacirət publisistikası ideyanı, fikri ifadə 
etmək baxımından daha sərbəst və azaddır; 
- ölkədəki publisistika sovet dövründə senzuralı, sifarişli partiyalı 
olduğundan müəyyən çərçivəyə salınır, sovet həyat tərzinin tərənnümçüsü rolunu 
oynayırdı, mühacirət publisistikası üçün bir tərəfdən döyüşkənlik və üsyankarlıq, 
digər tərəfdən həsrət, vətən yanğısı çox xarakterikdir: - qürbət həyatının çətinlikləri 
mühacirət publisistikasında bir sıra dil, üslub problemləri yaratmışdır; 
- ötən əsrin 20-30, 50-60-cı illərində buraxılan mühacir nəşrlərdə ərəb, 
osmanlı, 80-90-cı illərdə mətbu orqanlarında tez-tez təsadüf edilən fars sözləri 
mətni ağırlaşdırır, ona xələl gətirir; 
- mühacirət publisistikasının oxucu auditoriyası kimi mövzu dairəsində 
nisbətən məhduddur. Rus imperializminin, bolşevizminin ifşası SSRİ xalqlarının 
dözülməz, ağır həyatı, istiqlal tarixi və istiqlal uğrunda mücadilə aparan 
qəhrəmanların həyat və fəaliyyəti, sovet rejiminin təzyiq, təqib və işgəncələrinə 
məruz qalan insanların taleyi, Qafqaz birliyi ideyası, Sovetlərin ədəbi-mədəni və 
din sahəsindəki siyasətinin tənqidi mühacirət publisistikasının aparıcı mövzuları 
olmuşdur». 
Abid Tahirli mühacir müəlliflərin publisistika irsindən nümunələr verməklə, 
onların sənətkarlıq problemlərini dərindən təhlil edir, dəyərləndirir, müvafiq elmi-
nəzəri qənaətlərə gəlir. Tədqiqatçı monoqrafiyanın «Nəticə» hissəsində problemin 
həlli ilə bağlı araşdırmaları ümumiləşdirir, yekunlaşdırır, sahə tədqiqatçıları 
qarşısında duran vəzifələrindən bəhs edir, bu gün də aktual və əhəmiyyətli olan 
 319 
mühacirət mətbuatı probleminin, o cümlədən publisistikasının daha geniş şəkildə 
tədqiqinin vacibliyini göstərir. 
Beləliklə, Abid Tahirlinin monoqrafiyası ilə bağlı fikirlərimizi 
yekunlaşdıraraq, bu qənaətə gəlirik ki, elmi-tədqiqat işini cəsarətlə sahənin 
lokomotivi adlandırmaq olar. 
        
 
        Xeyrulla MƏMMƏDOV 
     filologiya elmləri doktoru, professor 
          (Abid Tahirli. Azərbaycan mühacirət 
          mətbuatında publisistika (1921-1991). 
          Bakı, 2005, “Ozan” nəĢriyyatı. Kitaba 
          ön söz əvəzi) 
 
 
 
MühacirətĢünas alim 
 
Milli-mənəvi sərvətlərin taleyi üçün cavabdehlik əsl ziyalı xislətidir. Zaman-
zaman ziyalılarımız öz şəxsi rahatlıqlarını unudaraq millətin gələcəyi naminə onun 
keçmişi ilə bağlı sənədləri, fikir və mülahizələri toplayıb tədqiq edərək müasirliyin 
xidmətinə veriblər. Çoxlarının öz şəxsi rifahları naminə əcnəbi ölkələrə üz tutduğu, 
zəka alverinin amansız bir tərzdə gücləndiyi bizim dövrdə belə bir ziyalı və 
vətəndaş işinin intixab etmək az qala qəhrəmanlığa bərabərdir. Bu gün bu tarixi 
missiyanı təmənnasız bir şəkildə öz üzərinə götürüb ləyaqətlə icra edən 
ziyalılardan biri Abid Tahirlidir. 
Hələ 1989-cu ildə Azərbaycan xalqının tarixi taleyi sınağa çəkiləndə 
Belçikadan «Tərcüman» qəzetinin müxbiri Yusif Çinal əməkdaşı olduğu qəzetə 
yazırdı: «Avropaya gələn sovet qrupundakı qəzetçi Abid Tahirli ilk iş olaraq 
Avropada yaşayan azərilərlə türkləri tapıb onlarla dərdləşmək oldu. Abid Tahirli 
«Bu gün Azərbaycan üzərində oyunlar oynanılır. Qarabağ bizim canımızdır. Heç 
kim həvəslənməsin» dedi». 
Bu cəsarətli sözlər o zaman tanınmış jurnalist olan mənim dostum Abid 
Tahirlinin vətəndaş mövqeyi idi. Məhz bu mövqedən də onun mövzusu müəyyən 
olundu, bir alim kimi tədqiqatçılıq fəaliyyəti başlandı. Bu mövzunun adı o zaman 
çox az araşdırıcılara məlum, unudulmuş MÜHACİRƏT idi. 
Abid Həmid oğlu Tahirli düz əlli il əvvəl – 1955-ci il noyabrın 30-da qədim 
Qəbələ bölgəsinin Nohurqışlaq kəndində anadan olub. Hələ IX sinifdə oxuyarkən 
yazdığı «Sinoptiklər» hekayəsinə görə o vaxt hamımıza doğma olan «Azərbaycan 
pioneri» qəzetinin keçirdiyi yaradıcılıq müsabiqəsinin qalibi olub. Sonra 
Azərbaycan Dövlət Universitetində coşqun tələbəlik illəri (1975-1980) və bu 
unudulmaz illəri «Bakı», «Azərbaycan müəllimi», «Sovet kəndi», «Azərbaycan 
təbiəti» kimi mətbuat orqanlarında çap olunan yazıların sevincləri onun taleyinə 
yazılıb. 
 320 
Abid professional jurnalist fəaliyyətinə «Bakelektrikməişətcihaz» İstehsalat 
Birliyinin «Nümunəvi texnika uğrunda» qəzetində müxbir kimi başlayıb. Bu 
səmərəli fəaliyyətini 1972-1987-ci illərdə Xarici Ölkələrdə Dostluq və Mədəni 
Əlaqələr Cəmiyyətinin «Vətənin səsi» qəzetində davam etdirib. 
Yaşıd olsaq da mən onun imzasını xalq yazıçısı Elçinin böyük uğurla 
rəhbərlik etdiyi «Vətən» cəmiyyətinin «Odlar yurdu» qəzetində çap etdirdiyi 
yazılardan tanımışam. O zaman biz – Mövsüm Əliyev və mən daxildə, Abid isə 
xaricdə unudulmuşlardan yazırdıq. Abid «Vətən» cəmiyyətində Avropa və 
Amerika ölkələri şöbəsinin müdiri idi. 
O, 1993-cü ildən Azərbaycan Respublikası Nazirlər Kabinetinin məsul işçisi, 
birinci dərəcəli dövlət qulluqçusu, Yazıçılar və Jurnalistlər birliklərinin üzvü, 
H.B.Zərdabi və Məmmədquluzadə mükafatlarının laureatıdır. 
A.Tahirli 1997-ci ildə böyük uğurla «Ceyhun Hacıbəylinin həyat və 
yaradıcılığı (mühacirətəqədərki dövr)» mövzusunda namizədlik dissertasiyası 
müdafiə etdi. Yeri gəlmişkən qeyd edim ki, o 2000-ci ildən BDU-nun jurnalistika 
fakültəsinin doktorantı kimi başladığı «Azərbaycan mühacirət mətbuatında 
publisistika (1921-1991)» mövzusunda doktorluq dissertasiyasını bu il başa 
çatdırıb və əsər müzakirədən uğurla keçərək müdafiəyə təqdim edilib. 
Bu faktları təfsilatı ilə yazmamaq da olardı. Çünki Azərbaycan ədəbi-ictimai 
mühiti iki hissəli «Azərbaycan mühacirət mətbuatı», «Deyilən söz yadigardır», 
«Sözlə yarananlar, sözü yaşadanlar», «Azərbaycan mühacirəti», «İlyas 
Əfəndiyevin publisistikası» və nəhayət bu günlərdə işıq üzü görmüş «Azərbaycan 
mühacirət mətbuatında publisistika (1921-1991)» kimi kitabların, 150 elmi, 
yüzlərlə publisistik məqalənin müəllifi Abid Tahirlini yaxşı tanıyır. Onun əsərləri 
barəsində bizdə və xaricdə yüzə yaxın təqdiredici məqalə dərc olunub. Mən yaxşı 
bilirəm ki, Abidin yazı masasının üstündə hələ çapa həsrət beş-altı kitab və 
monoqrafiya yol gözləyir. A.Tahirli həm də bir neçə kitabın tərtibçisidir… Yenə 
faktlara yol verdim. Neyləyim, faktsız mühakimə seyrçilikdir. 
…A.Tahirlinin bütün kitabları dəyərlidir. Fəqət, mən belə hesab edirəm ki, 
«Azərbaycan mühacirət mətbuatında publisistika (1921-1991)» adlı fundamental 
monoqrafiyası ilə o, bu sahəyə yekun və möhür vurdu. Təsadüfi deyil ki, 
unudulmaz Xeyrulla müəllim kitaba yazdığı ön sözdə belə deyib: «Abid Tahirlinin 
monoqrafiyası ilə bağlı fikirlərimizi yekunlaşdıraraq, bu qənaətə gəlirik ki, elmi-
tədqiqat işini cəsarətlə sahənin lokomotivi adlandırmaq olar». 
Bu monoqrafiyada müəllif külli miqdarda faktlar əsasında mühacirət 
publisistikasının tarixini nəzərdən keçirir, mühacirət mətbuatının mərhələlərini 
elmi-tarixi prinsiplərə təsnif edir. Bu əsasda da əsərdə mühacirət mətbuatının 
təşəkkül prosesi ümumiləşdirilir. Monoqrafiyanın mahiyyətini təşkil edən dəyərli 
cəhətlərdən biri də budur ki, burada rus əsarətinə və total bolşevizm ideologiyasına 
qarşı milli mücadiləmizin tarixi öz əksini tapır. 
Azərbaycan ziyalılarının milli istiqlal uğrunda mübarizə səhifələrini, istiqlal 
mücahidlərinin portretlərini, tale yollarını əks etdirmək baxımından Abid 
Tahirlinin kitabı böyük elmi, tarixi və ideoloji əhəmiyyətə malikdir. 
 321 
«Azərbaycan mühacirət mətbuatında publisistika (1921-1991)» 
monoqrafiyası mühacirət azərbaycançılığı və türkçülüyün ölməzliyi ideyası 
haqqında sanballı tədqiqat əsəridir. 
Mühacirət mətbuatında Qafqaz birliyi ideyasını əks etdirmək bu kitabın 
novatorluğunu təsdiqləyən ciddi amillərdən biridir… 
Sadaladığım faktlar bir insan ömrünün, bir alim həyatının tale yazıları, 
A.Tahirlini mühacirətşünas alim kimi təsdiqləyən ədəbiyyat möhürləridir. 
Həmişə yazdığım bir fikri burada da təkrarlamağa ehtiyac duyuram. İnsan 
yaşadığı cəmiyyətdən çox, doğulduğu təbiətə bənzəyir. Quba və Qəbələ əzəmətli 
Əliçapan dağının belindən asılmış heybənin iki gözünə bənzəyir. Abid Tahirli ilə 
biz eyni dağların döşündən axan buz bulaqların saf suyunu içmişik. Şahdağdan 
müqəddəs Babadağdan əbədi qarın, buzun əmrini gətirən küləklərin havasını 
udmuşuq. Bakıda da bir həyətdə, bir binada yaşayır, içimizdə o suların saflığını, o 
havanın ancaq dağ uşaqlarına yaxşı tanış olan ətrini qoruyuruq. O, saflıq və o ətir 
bizi vüqarlı saxlayır, qürurumuzu sınmağa qoymur… Abid də belədir, sərt və 
səmimi, təmkinli və təvazökar, lazım gələndə dağ çayı kimi coşub hər şeyi məhv 
etməyə hazır. O, 50 ildir ki, belə yaşayır, arzu edirəm ki, 50 il də elə belə yaşasın. 
 
       Nizaməddin ġƏMSĠZADƏ 
               professor 
              “525-ci qəzet”, 2 dekabr 2005  
 
 
ĠĢıq gələn tərəfə doğru 
 
Adı müasir Azərbaycan ictimai-mədəni həyatında xüsusi hörmətlə 
qiymətləndirilən Abid Tahirlini nə vaxt, necə tanıdığımı xatırlamıram, amma 
ondan məmnunam ki, Abidlə bağlı yalnız xoş duyğuların şahidiyəm. Özünü 
tanımamışdan əvvəl sözünü tanımışam, imzasını görmüş, məqalələrini oxumuş, 
fikirlərini, duyğularını özümə doğma bilmişəm. O zaman hələ Azərbaycanda Sovet 
hakimiyyəti süqut etməmişdi, lakin artıq totalitarizmin prinsipləri zəifləməkdə, 
kommunist rejiminin yaratdığı sosial-siyasi steres tüğyan etməkdə idi. 
Azərbaycanda yeni gənclik formalaşır, tarixə, milli yaddaşa, klassik irsə dönüş 
sabaha gedən yolun başlanğıcı sayılır, xalqın özünüdərki, özünütəsdiqi, 
özünütəşkili ümummilli vəzifə, təxirəsalınmaz vətəndaşlıq işi sayılırdı. 
Bu işin yerinə yetirilməsində mətbuat xadimləri, jurnalist, yazıçı və digər 
sahənin ziyalıları, xüsusilə fərqlənir, milli «mənlik» problemini qaldırır, vətəndaş 
kimliyi məsələsini diqqət mərkəzində saxlayırdılar. Çünki azadlığa aparan yol 
ruhən azad, kamil vətəndaş nümunəsi ilə mənzilə yetişir, xalqı «it hürən tərəfə yox, 
işıq gələn»ə çatdırır. Abid Tahirli 1980-ci illərin əvvəllərindən etibarən jurnalistika 
aləminə gəlməklə həmin istiqamətə ömür-gün sərf edən həmvətənlərimizdən biri 
oldu. O işi, əməli, ideyası, əsərləri ilə fərqlənən, başqalarına örnək olan dost, 
yoldaş, həmkar kimi tanındı. Əməyi, zəhməti hesabına ictimai-mədəni həyatda 
uğurlar qazandı… filologiya elmləri namizədi və doktoru olmaq üçün ciddi elmi-
 322 
nəzəri axtarışlar apardı, monoqrafiyalar yazdı, ekranda, efirdə, mətbuat 
səhifələrində tez-tez göründü. 
Mən Abid Tahirlinin imzasına ilk dəfə «Odlar yurdu» qəzetində rast 
gəlmişəm. Onun vətən duyğulu, yurd qoxulu yazıları məndə təkcə xoş təəssürat 
yaratmayıb, həm də tarixən ikiyə parçalanan Azərbaycanın dərdlərinə aşina edib. 
Çünki onun elmi-publisistik yazıları məzmun və mündəricəsinə görə bütöv 
Azərbaycan  idealına əsaslanır. Abidin əsərlərində vətənin ağrı-acıları doğma, cana 
yaxın bir insanın kədəri kimi yaşanır, onun çətinliklərini çəkməkdən qürur 
duyanların fəziləti görünür. «Mənim kimi Balan ölsün, ay Vətən!» - deyənlərin 
harayı eşidilir. 
Abid Tahirlinin Azərbaycan mühacirətinin müxtəlif problemləri, şəxsiyyət, 
fakt və hadisələrinə həsr olunan çoxsaylı məqalələri, «Deyilən söz yadigardır», 
«Azərbaycan mühacirət mətbuatı» (II hissəlik), «Sözlə yarananlar, sözü 
yaşadanlar», «Azərbaycan mühacirət mətbuatında publisistika (1921-1991)» kimi 
monoqrafiyaları onun yaradıcılıq axtarışlarını şərh etməyə geniş material verir. Bu 
əsərlər yalnız onun elmi-nəzəri mövqeyini deyil, həm də şəxsiyyət və vətəndaş 
kimliyini aydınlaşdırmağa ciddi əsaslar yaradır. Abid o şəxsiyyətlərdəndir ki, 
əqidəsi-amalı vətənə, yurda, haqq işinə xidmətin nümunəsi, ömür-gün həqiqətdir. 
Bu fikri mən ona görə birmənalı, açıq-aydın deyirəm ki, Abidi artıq «az-çox» 
tanıyıram, həm də əsərlərini diqqətlə oxuyaraq onun mülahizələrinə, düşüncələrinə 
yaxından bələd olmuşam. Onun hələlik sonuncu olan fundamental «Azərbaycan 
mühacirət mətbuatında publisistika» (1921-1991) monoqrafiyasını redaktə 
edərkən, Dövlət Universitetində həmin əsərin geniş müzakirəsində olarkən də bu 
qənaətdə olmuşam. O, Azərbaycan mühacirət mətbuatının ən sanballı əsərini 
ortaya qoymaqla bir sıra məsələlərin ilk dəfə elmi-nəzəri qiymətini verir. Belə ki, 
Azərbaycan mühacirətinin siyasi ideyaları, kültür siyasəti, milli dövlətçilik 
uğrunda mübarizəsi, onların həyat salnaməsi Abidin əsərində sərgilənir. Onun 
Azərbaycan mühacirət mətbuatının çoxçeşidli mənzərəsini işıqlandırması bu 
baxımdan diqqətəlayiqdir və gələcəkdə şübhəsiz ki, yeni tədqiqatlara təkan 
verəcəkdir. Odur ki, Abid müəllimin müəyyənləşdirdiyi və təsnifat verdiyi 
mühacirət mətbuatına diqqət yetirmək hər birimizin vətəndaşlığına və elmi-nəzəri 
axtarışlarına bağlı bir məsələdir. Abid öz tədqiqatında Azərbaycan mühacirət 
mətbuatından danışaraq bildirir ki: 
- Azərbaycanda bolşeviklərin hakimiyyətə gəlməsindən sonra yaranan ilk 
satirik nəşr – «Molla Nəsrəddin» jurnalı (Təbriz, 1921). Jurnal kifayət qədər 
araşdırıldığından, tədqiqat işində bu nəşr barədə geniş bəhs edilməsi 
məqsədəmüvafiq sayılmamışdır; 
- Azərbaycan Xalq Cümhuriyyətinin süqutundan sonra ölkəni tərk etməyə 
məcbur olan mühacirlərin siyasi nəşrləri – «Yeni Qafqasya» (1923-1927), «Azəri-
türk» (1928-1930), «Yaşıl yarpaq» (1928), «Odlu yurd» (1929-1931), «Bildiriş» 
(1930-1931). 1923-1931-ci illərdə işıq üzü görən bu orqanları şərti olaraq İstanbul 
nəşrləri adlandırmaq olar. «Azərbaycan» (Paris, 1926); 
- Azərbaycan mühacirlərinin elmi-nəzəri-mədəni nəşri «Azərbaycan yurd 
bilgisi» (1932-1934 və 1954); 
 323 
- 1930-cu illərin Azərbaycan mühacirət mətbuatı («İstiqlal» qəzeti (1932-
1934), «Qurtuluş» jurnalı (1934-1939), «Milli Azərbaycan Müsavat Xalq Firqəsi» 
bülleteni (№ 1, 1936). 
Bunlardan başqa, həmin dövrdə 1-2 nömrəsi çapdan çıxan məcmuələr: 
«Açıq söz» (1936, 2 nömrə), «Kutlu od» (1936-1937, 2 nömrə), «Aydın yol» 
(1937, 1 nömrə), «Doğru söz» (1937, 2 nömrə), «Vətən diləyi» (1937, 1 nömrə), 
«Millət andı» (1938, 1 nömrə), «Yasamız» (1938, 1 nömrə), «İlham qaynağı» 
(1938, 1 nömrə). «Müqəddəs odlar ölkəsi» (1938, 1 nömrə), «Haqqın səsi» (1938, 
1 nömrə), «Dilək» (1939, 4 nömrə), «Haqq» (1939, 1 nömrə), «Həmlə» (1939, 1 
nömrə); 
- İkinci Dünya müharibəsi dövründə legionerlərin Berlin nəşrləri: 
«Azərbaycan», «Hücum», «Milli birlik» (1943-1945); 
- 1950-80-ci illərin mühacir nəşrləri: «Azərbaycan» (1952, Ankara), 
«Azərbaycan» (1952, Münhen), «Mücahid» (1955), «Türk yolu» (1951), 
«Ərqənəqon yolu» (1951), «Türk izi» (1951) və s. – 1980-ci illərin ikinci 
yarısından nəşrə başlayan mətbuat: «Ana dili» (Bonn), «Odlar ölkəsi» (Edinburq), 
«Dədə Qorqud» (İspaniya), «Qürbət» (Brüssel), «Aydınlıq» (London), 
«Azərbaycan türkləri», «Xəzər» (İstanbul), «Azərbaycan» (Stokholm), 
«Azərbaycan» (Vaşinqton), «Araz» (Lund, İsveç), «Azər» (Berlin), «Ərk» 
(Almaniya), «Ziya» (Moskva), «İnam» (Sankt-Peterburq), «Savalan» 
(Dnepropetrovsk), «Millət» (Simferopol), «Araz» (Kişinyov) və s. 
Azərbaycan öz müstəqilliyini bərpa etdikdən sonrakı dövrdə (1991-ci ildən) 
nəşr olunan mətbu orqanlar. Bu dövrdə ABŞ, Rusiya Federasiyası, Ukrayna, 
Almaniyada bir sıra mühacir nəşrlər fəaliyyət göstərirlər. 
Bunlar Azərbaycanın mədəni-mənəvi sərvətidir və dünyada xalqımızın 
müasir sivil normalara layiq imicini yaratmağa xidmət edənlərin işinin nəticəsidir. 
Onlarla bizi ilk dəfə Abid hərtərəfli tanış edir. Sovet hakimiyyəti illərində, totalitar 
rejim dövründə dəmir pərdələr arxasında qalan, belə deyək, «dünyanın o biri 
üzündə bizim üçün yaşayanlarla» Abidin əsəri sayəsində ünsiyyət qura bilirik. 
Abid müəllim indi ömrünün müdriklik çağını yaşayır və elmə, sənətə, ədəbiyyata, 
milli jurnalistikamıza dərindən bələd olan bir alim kimi, söz səlahiyyətlisi kimi 
tanınır. Çünki o irs-varislik əlaqəsinə və halal zəhmətinə güvənən bir həmkarımız, 
aydın sabahlara doğru yol gedən ziyalı alimimiz, vətəndə və qürbətdə 
yaşamasından asılı olmayaraq, hər zaman Azərbaycana bağlı duyğuların yaratdığı 
«mənlik» şüurunun daşıyıcısıdır. Odur ki, bu yubiley günlərində, ömrünün 50-ci 
aşırımında ona dostları, həmkarları adından ən gözəl günləri, cansağlığı və uğurlu 
axtarışları mən arzulayıram. 
          
         ġamil VƏLĠYEV 
            filologiya elmləri doktoru, professor 
      «Ədəbiyyat qəzeti», 2 dekabr 2005 
 
 
 
 324 
Ġmzasının və sözünün sahibi 
 
 
Nə qədər ağır və acı olsa da, etiraf olunmalıdır ki, müxtəlif səbəblərdən bir 
sıra müəlliflər illər ötdükdən sonra özlərinə məxsus yaradıcılıq nümunələrinin 
bəzilərindən imtina edirlər. Əsər bədii cəhətdən zəif olduğundan, mövzu 
aktuallığını  və əhəmiyyətini itirdiyindən, yaxud da ki, rejimin, ideologiyanın 
təsiri, tələbi ilə qələmə alındığından yumşaq desək, müəllif öz imzasına sahib 
çıxmır. Məqsədim belə yazarları ittiham etmək, qınamaq yox, imzasından heç vaxt 
xəcalət çəkməyən müəllifləri təqdir etməkdir, qiymətləndirməkdir. Belələri təəssüf 
ki, azdır. Lakin var. Onlardan biri, istedadlı qələm sahibi, mühacirət probleminin, 
xüsusilə mətbuatının dəyərli tədqiqatçısı Abid Tahirlidir. 
2001-ci ildə “Əbilov, Zeynalov və oğulları” nəşriyyatı Abid Tahirlinin 
“Sözlə yarananlar, sözü yaşadanlar” adlı növbəti kitabını çapdan buraxdı. Burada 
müəllifin son illərdə milli hərəkat, milli ideologiya mövzusunda qələmə aldığı 
sanballı məqalələrlə yanaşı onun ötən əsrin 80-ci illərinin əvvəllərində – sovet 
rejimi və ideologiyasının ədəbiyyata və sənətə qənim kəsildiyi dövrdə qələmə 
aldığı oçerklər, müsahibələr də verilmişdi. Sözün düzü, müəllifin – milli azadlıq  
hərəkatının vüsət aldığı dövrdə Azərbaycan Xalq Cəbhəsinin sədri Əbülfəz 
Elçibəylə (“Fəaliyyətsizlik milli xəyanətdir”), siyasi icmalçı, prof. Şirməmməd 
Hüseynovla (“Biz hara gedirik”), millət vəkili, “Azərbaycan” qəzetinin baş 
redaktoru Sabir Rüstəmxanlı ilə (“Millətimin istedadına və gücünə güvənirəm”) 
müsahibələri aktual mövzulara həsr edilsə, son dərəcə sərt üslubda qələmə alınsa 
da, məni o qədər təəccübləndirmədi. Çünki, həmin dövr üçün belə yazılar təbii idi.  
Lakin ötən əsrin 80-ci illərində A.Tahirlinin S.Rəhimovla (“Əsrin yaşıdı ilə 
söhbət”) prof. C.Qəhrəmanovla (“Böyük xəzinə”), prof. Həmid Araslı ilə (“Çalış 
öz xalqının işinə yara”), Əzizə Cəfərzadə ilə (“Aləmə səs sal”), prof. Yəhya 
Məmmədovla (“Vətən mənə oğul desə…) müsahibələri məni heyrətləndirdi, həm 
də sevindirdi. Əminəm ki, vaxtı ilə mətbuatda dərc olunan həmin materialları 
kitaba daxil edən müəllif bir an da olsa, tərəddüd etməmişdir. Çünki, həmin 
yazılarda müəllif pafoslu ifadə və ibarələrlə kommunizm quruculuğunu, onun 
xidmətində duran sənəti müdafiə və tərənnüm etmir, ona hakim olan milli hiss və 
duyğuların təsiri ilə müsahibələrində ədəbiyyatın, elmin mövcud problemlərini 
təhlil predmetinə çevirir, araşdırır, müvafiq nəticələr çıxarır. 
Abid Tahirlinin fəal əməkdaşlığı ilə nəşr olunan «Vətən» Cəmiyyətinin 
orqanı «Odlar yurdu» qəzetinin Azərbaycan mətbuatı və ictimai fikir tarixində 
əvəzsiz xidmətləri  hər kəsə məlumdur. Məhz həmin qəzetdə Abid Tahirli öz 
qələminin qeyrət və qüdrətini bütün gücü ilə nümayiş etdirmişdir. Onun həmin 
dövr publisistik yaradıcılığı zəngin, maraqlı və məhsuldardır. Yüz minlərlə oxucu 
taleyin hökmü ilə qürbət ölkələrdə məskunlaşan həmvətənlərimizin həyat və 
düşüncə tərzi, qayğı və problemləri, arzu və amalları haqqında A.Tahirlinin böyük 
sevgi ilə qələmə aldığı yazılardan xəbərdar olur və onlarda Azərbaycan mühacirəti 
barədə ictimai rəy formalaşırdı. Digər tərəfdən isə A.Tahirlinin istər həmin 
 325 
məqalələrini, istərsə də sonrakı ədəbi-publisistik fəaliyyətini Azərbaycan naminə 
fədakar fəaliyyətə bir çağırış kimi də qəbul etmək olar. 
Abid Tahirli publisist fəaliyyəti ilə yanaşı elmi-tədqiqatla da ciddi məşğul 
olur. Həmin sahədə də o, diqqətçəkən, maraqlı və faydalı nəticələrə nail olmuşdur. 
Namizədlik dissertasiyası Azərbaycanın ədəbi-mədəni, ictimai-siyasi və mətbu 
tarixində parlaq iz qoyan Ceyhun Hacıbəylinin həyat və yaradıcılığına həsr 
olunmuşdur. 
Yaxşı xatırlayıram. Bir dəfə – 1996-cı ildə, müdafiə ərəfəsində onun elmi 
rəhbəri professor Yaşar Qarayev Abid Tahirlinin C.Hacıbəyli ilə bağlı elmi 
araşdırmaları ilə əlaqədar «onun yazdıqları əslində doktorluq işinə bərabərdir» 
demişdir. Bu, doğrudan da belə idi və A.Tahirli müdafiəyə qədər C.Hacıbəyli ilə 
bağlı müxtəlif mətbu orqanlarda onlarca irihəcmli məqalə dərc etdirmişdir. 
Elmi araşdırmalardan yorulmayan, əksinə daha dərinə nüfuz edən, arxiv 
sənədləri ilə işləməkdən mənən qidalanan, zövq alan A.Tahirli Bakı Dövlət 
Universiteti jurnalistika fakültəsinin doktorantıdır. Onun doktorluq işinin mövzusu 
da çox maraqlı bir sahəyə – mühacirət mətbuatının tədqiqinə həsr edilmişdir. 
A.Tahirlinin mühacirət jurnalistikasının, mətbuatının tarixinə dair qəzet və 
jurnallarda, eləcə də elmi məcmuələrdə çox sayda elmi məqalələri, «Azərbaycan 
mühacirəti» (Bakı, «Tural-Ə» nəşriyyatı, 2001) və iki kitabdan ibarət «Azərbaycan 
mühacirət mətbuatı» adlı monoqrafiyası (I hiss, Bakı, QAP-poliqraf, 2002-ci il, 
158 səh., II hissə, Bakı, «Ozan», 2003-cü il, 276 səh.) çapdan çıxmışdır. Kitabın 
birinci hissəsində Azərbaycan mühacirlərinin “Yeni Qafqasya”, “Odlu yurd”, 
“Azərbaycan yurd bilgisi” (İstanbul),  “Azərbaycan” (Paris), “İstiqlal”, “Qurtuluş” 
(Berlin), “Azərbaycan” (Ankara) kimi mətbu orqanları, onların nəşr tarixi, milli 
istiqlal uğrunda ideoloji mübarizəsi mövzusu, ideya istiqaməti, habelə yazarları, 
dərc olunmuş materialların dil-üslub, sənətkarlıq xüsusiyyətləri haqqında 
məqalələr verilmişdir. 
Kitabda həmçinin ayrı-ayrı mühacir publisistlərin fərdi yaradıcılığı və 
fəaliyyəti ilə əlaqədar maraqlı materiallar, mühacirət mətbuatının tədqiqi ilə bağlı 
digər müəlliflərin araşdırmalarına münasibəti əks etdirən yazılar da oxucuların 
diqqətinə təqdim olunmuşdur. 
Bu sahədə tədqiqatlarını uğurla davam etdirən Abid Tahirli “Azərbaycan 
mühacirət mətbuatı” kitabının ikinci hissəsində “Ana dili” (Bonn), “Aydınlıq” 
(London), “Azər” (Berlin) kimi qəzet və jurnallar, habelə Qafqaz birliyi mövzusu 
ilə əlaqədar “Prometey” (Paris), “Qafqaz almanaxı” (İstanbul), “Qafqasya” 
(Münhen), “Birləşik Qafqasya” (Münhen), “Azərbaycan” (Ankara), “Azərbaycan” 
(Münhen), “Türk izi” (Ankara), “Türk yolu” (İstanbul), “Türk amacı” (İstanbul), 
“Mücahid (Ankara) kimi nəşrlərin fəaliyyətindən ətraflı bəhs etmişdir. 
Kitabda müəllifin mühacirətin digər problemləri ilə bağlı mətbuatda dərc 
olunmuş bir sıra aktual məqalələri də verilmişdir. Əsər ölkənin ali məktəblərinin 
jurnalistika fakültəsinin tələbələri və Azərbaycan mühacirəti problemi ilə 
maraqlananlar üçün dəyərli elmi qaynaqdır.  
Etiraf edim ki, A.Tahirlinin tükənməyən axtarmaq, araşdırmaq, yazmaq 
ehtirası, həvəsi məni heyrətləndirir. Bəzən mənə elə gəlir ki, o günün 24 saatını 
işləyir. Bu marağın, vurğunluğun səbəbini o, tədqiqat sahəsi ilə əlaqələndirir: 
 326 
- Azərbaycan tarixi və mədəniyyətinin ayrılmaz parçası olan mühacirət irsi 
son dərəcə maraqlı və zəngindir. Sovet hakimiyyəti dövründə diqqətdən kənar 
saxlanılmış və son illər topladığım belə bir sərvətlə dərindən və məsuliyyətlə 
məşğul olmağı özümə borc bilirəm və bu işdən mənən qidalanıram. Digər tərəfdən 
isə mühacirət irsində daha qabarıq nəzərə çarpan sabaha sarsılmaz inam hissi mənə 
doğma və yaxındır. Hüseyn Baykara 1975-ci ildə, əgər belə demək mümkünsə, 
Sovet imperiyasının «çiçəkləndiyi» bir dövrdə qələmə aldığı «Azərbaycan istiqlal 
mücadiləsi tarixi» kitabına yazdığı «Ön söz»də deyirdi ki, çevrəmdə bulunan yaxın 
və uzaq dostlardan, bu kitabı yazdığıma görə məni qınayanlar vardı: Yəni, sən 
kiminlə zarafat edirsən. Bax, ABŞ başkanı Ford Vladivostoka Brejnevi ziyarətə 
gedir». Mən isə onlara belə cavab verirdim: «Tarixin qəribə cilvələri və sürprizləri 
var. Sabahın tarixi də çox sürprizli olacaq. Bu kitab Azərbaycanın istiqlal 
davasının bir əlifbasıdır». 
Yaxud Nağı Şeyxzamanlı 1964-cü ildə qələmə aldığı «Azərbaycan istiqlal 
mücadiləsi xatirələri» kitabında yazırdı ki, bütün müqəddəratıma inandığım kimi, 
ona da inanıram ki, nə rus, nə də qurulacaq bu və ya digər rejim Azərbaycanda 
əsaslı uyğunlaşmayacaq və yaşamayacaqdır. Sovet imperiyasının çökəcəyi, yerində 
müstəqil dövlətlərin, o cümlədən Azərbaycan Respublikasının qurulacağı barədə 
istiqlal aşiqlərinin böyük inamla söylədiyi fikirlərin tarixi ötən əsrin 20-ci 
illərindən başlanır. M.Ə.Rəsulzadə, M.B.Məmmədzadə, C.Hacıbəyli, Fuad Daryal, 
Mir Yaqub Mehdiyev və digər mücahidlərin məqalələrində Azərbaycanın 
istiqlalına inam əsas xətt kimi keçir.  
… Bir məclisdə dostlarımızdan biri A.Tahirli  haqqında ürək dolusu danışdı 
və sonda dedi: «Beş kitab müəllifi Abid Tahirli bu gün yaradıcılığının ən parlaq 
dövrünü yaşayır». Mən qələm dostumuz haqqında onun xoş sözlərinə şərik 
olduğumu bildirdim. Sonda əlavə etdim: «Elə bilirəm ki, onun yaradıcılığı həmişə 
parlaq olmuşdur». 
Və bu sözlər zarafatla deyilməmişdi. Məncə, yaradıcılığı bu şəkildə 
mərhələlərə bölmək düzgün yanaşma deyil. Fikrimcə, nə vaxt yazılmağından asılı 
olmayaraq, əsər dəyərlidirsə, zamanın sınaqlarına dözürsə, o, parlaqdır, solmazdır. 
Abid Tahirlinin qələmi simalı, məsləkli qələmdir, o dünən də belə idi, bu gün də 
belədir, əminəm ki, sabah da belə olacaqdır. Ən başlıcası da belə budur… 
 
 
       Məhərrəm Qasımlı 
            filologiya elmləri doktoru, professor 
   “525-ci qəzet”, 6 iyul 2005 
 
 
 
 
 
 
 
 327 
Gözəl alim, gözəl Ģəxsiyyət 
 
 
Biz o şəxsiyyət haqqında söhbət açmaq istəyirik ki, uzun illərdir onu 
yaxından tanıyır, insanlığına, ziyalılığına böyük hörmət bəsləyirik. Tanışlığımız 
həmkarlığımızdan və yaxın qonşu olmağımızdan başlayıb. Təbiətcə sakit, istiqanlı, 
həssas adamdır. Dostluqda sədaqətli və səxavətlidir. Bu adam gözəl alim, jurnalist, 
pedaqoq kimi tanınan və 50 yaşı yenicə tamam olan Abid Tahirlidir. 
Abid Tahirli əsl şəxsiyyət olmağa «məhkumdur». Azərbaycanın füsunkar 
guşələrindən birində – Qələbədə dünyaya göz açıb. Bu təbiət onda geniş qəlb, 
dərin zəka, eyni zamanda ədəbiyyata böyük maraq yaratmaya bilməzdi. Bəlkə də 
Abid Tahirlinin Azərbaycanın qədim mədəniyyət və tarixindən bəhs edən əsərlər 
qələmə alması elə onun özünün qədim bir diyarda doğulmasından irəli gəlir. 
İstərdik oxucuların diqqətini onun dediyimiz istiqamətdə tədqiqatlarına cəlb edək. 
Öncə aşağıdakı əsərlərinin adlarını çəkirik: «Dədə Qorqud aliliyi» məqalələr 
toplusu (1999), «Dədə Qorqud rəsmlərdə» (1999), «Dədə Qorqud» bülleteni 
(1999). 
Elmi ictimaiyyət arasında Abid Tahirli daha çox mətbuat tarixinin 
araşdırıcısı kimi tanınır. Onun bu sahədə qələmə aldığı kitablardan bir neçəsinin 
adını çəkmək yerinə düşərdi: «Azərbaycan mühacirəti» (2001), «Azərbaycan 
mühacirət mətbuatı» (2002), «Azərbaycan mühacirət mətbuatında publisistika» 
(2005).  
Bu kitablar müəllifinə daha çox şöhrət gətirmişdir. Onlardan ali məktəblərdə 
dərs vəsaiti kimi istifadə olunur.  
Abid Tahirlinin tədqiqatlarının bir hissəsini istedadlı şəxsiyyətlərinin 
yaradıcılığını öyrənib ictimaiyyətə çatdırmaq təşkil edir. Bu, onun millətini 
sevməsindən, qayğıkeşliyindən irəli gəlir. Bu baxımdan mərhum Tofiq 
Vəndamlının əsərlərinin toplusunu xüsusi qeyd etmək lazımdır. 
O, həm də gözəl əsərlərin tərtibçisidir. Ceyhun Hacıbəylinin, «Hacı Kərim» 
povesti» (1995), Xalq yazıçısı İlyas Əfəndiyev haqqında xatirələr toplusu (1999) 
dediklərimizə nümunə ola bilər. 
Abid Tahirli eyni zamanda mədəniyyətimizin və ədəbiyyatımızın 
klassiklərinin tədqiqatçısıdır. Buna misal olaraq, «Ceyhun Hacıbəylinin həyat və 
yaradıcılığı», «İlyas Əfəndiyevin publisistikası» və s. göstərə bilərik. 
O, bir sıra əsərlərin – xalq yazıçısı Elçinin Cəfər Cabbarlı haqqındakı 
«Şəxsiyyət və istedad» (2000) kitabının, «Əmir Həbibzadə - 80» monoqrafiyasının 
(2001), «Dədə Qorqud» (1999) bülleteninin elmi redaktorudur. 
İxtisasca jurnalist olan Abid Tahirli mətbuatda daha çox «Vətənin səsi» 
qəzetindəki yazıları ilə tanınmağa başlamışdır. 1982-87-ci illərdə xarici Ölkələrlə 
Dostluq və Mədəni Əlaqələr Cəmiyyətinin xaricdəki həmvətənlər üçün nəşr etdiyi 
bu qəzet Abidin sonrakı tədqiqatçılıq fəaliyyətində də mühüm rol oynamışdır. Elə 
həmin illərdən xaricdə yaşayan həmvətənlərimizin taleyi onun yaradıcılığının əsas 
mövzusuna çevrilmişdir. 
 328 
Tanınmış tədqiqatçı Abid Tahirlinin Azərbaycan mühacirət problemi, 
xüsusilə mühacirət mətbuatı ilə bağlı araşdırmaları ölkəmizdə olduğu kimi, xaricdə 
də böyük maraq doğurur. Bu günlərdə müəllifin ünvanına Almaniyanın Halle 
şəhərindəki məşhur Martin Lüter Universitetindən bildiriş daxil olmuşdur. Orada 
qeyd olunur ki, A.Tahirlinin beş kitabı – «Azərbaycan mühacirəti», «Sözlə 
yarananlar, sözü yaşadanlar», «Azərbaycan mühacirət mətbuatı» (1-ci və 2-ci 
hissələr), «Azərbaycan mühacirət mətbuatında publisistika» Universitetin 
kitabxanasının kataloquna salınmışdır. 
Abid 1988-ci ildən Xaricdə Yaşayan Həmvətənlərlə Mədəni Əlaqələr 
Cəmiyyəti – «Vətən» Cəmiyyəti yaranandan onun orqanı «Odlar yurdu» qəzetində 
əvvəlcə müxbir, sonra böyük müxbir, məsul katib, redaktor müavini vəzifələrində 
çalışmışdır. 1992-1993-cü illərdə «Vətən» Cəmiyyəti Avropa və Amerika ölkələri 
şöbəsinin müdiri vəzifəsində işləmişdir. 1993-cü ildən Azərbaycan Respublikası 
Nazirlər Kabinetinin məsul işçisi, birinci dərəcəli dövlət qulluqçusudur. 
Abid Tahirli Azərbaycan Yazıçılar Birliyinin, Azərbaycan Jurnalistlər 
Birliyinin üzvüdür. Filologiya elmləri namizədidir. Heç şübhəsiz ki, bu yaxınlarda 
onun doktorluq dissertasiyası müdafiə etməsinin də şahidi olacağıq. 
Mətbuatda yüzlərlə publisistik yazısı, 150 elmi məqaləsi işıq üzü görmüş 
Abid Tahirli bu gün öz yaradıcılıq axtarışları daha fəal şəkildə davam 
etdirməkdədir. 
Biz bu yazımızda görkəmli alim və jurnalistin fəaliyyətindən qısa söhbət 
açdıq. Əlli illik yubileyi günlərində Abidsevərlərin cərgəsinə qoşulub onu ürəkdən 
təbrik etmək bizim üçün çox xoşdur. Şübhəsiz ki, Abid çoxlarının əlçatmaz saydığı 
mövzuları əvvəlki həvəs və sevgi ilə yenə davam etdirəcək və biz də, inşallah, 
onun yüz illiyində bütün bunlar barədə geniş söhbət açacağıq. 
 
        Məhəmməd BAHARLI, 
                 Əziz AZƏRĠ 
                 «Azərbaycan müəllimi» qəzeti,  
    2 dekabr 2005 
 
 
 
Azərbaycan mühacirət mətbuatının  
fədakar tədqiqatçısı 
 
Azərbaycan mühacirəti haqqında son illərdə dəyərli tədqiqat işləri yazılmış 
və yazılmaqdadır ki, bu da çox təqdirəlayiqdir. Alimlərimizin bir sıra tabular 
üzündən məşğul ola bilmədikləri və yaxud qeyri-intensiv məşğul ola bildikləri, 
elmi-ədəbi ictimaiyyətə, Azərbaycan xalqına təqdim edə bilmədikləri mühüm bir 
mövzu – Azərbaycan mühacirəti mövzusu geniş bir tədqiqat müstəvisində öyrənilir 
və bu təbiidir. 
Azərbaycanın da daxil olduğu post-sovet məkanında ötən əsrin 60-cı 
illərindən başlayan «yumşalma», 80-ci illərin sonundan isə «demokratikləşmə və 
 329 
aşkarlıq» dövründə həyata keçirilən tədbirlər, əslində sovet imperiyasının 
tükənməkdə olan ömrünü uzatmağa xidmət edən ictimai-siyasi, iqtisadi proseslər 
idilər, lakin istər-istəməz həmin faktorlar xalqımızın milli-mənəvi intibahında yeni 
bir mərhələnin başlanğıcına da təkan verirdi və onun qarşısını almaq artıq mümkün 
deyildi. 
Azərbaycan Xalq Cümhuriyyəti, erməni soyqırımı, Stalin repressiyaları, 
Azərbaycanın mühacirət irsi və s. kimi problemlər ətrafında milli maraqlarımıza 
cavab verən çoxsaylı elmi tədqiqatlar məhz bu illərdən aparılmağa başlamışdır. 
Lakin, ötən təqribən 20 ilə yaxın bir müddətdə günümüz üçün aktuallıq kəsb edən 
bu mövzulara aid onlarla kitabın, yüzlərlə elmi-publisistik məqalələrin yazılmasına 
baxmayaraq, bu proses bütün aktuallığını saxlamaqdadır. 
Bəri başdan deyək ki, «müasir Azərbaycan mühacirətinin yaradıcılıq 
axtarışları bədii aspekti ilə deyil, elmi-nəzəri və publisistik aspekti ilə seçilir. 
İyirminci yüzildə Azərbaycan ədəbiyyatının mühüm bir qolu mühacirətdə 
yaranmışdır. Əsrin başlanğıcında (sonralar isə Azərbaycan Xalq Cümhuriyyəti və 
II Cahan savaşı illərində) irtica və təqiblərdən yaxasını qurtararaq, Türkiyə və 
çeşidli Avropa ölkələrinə sığınan Azərbaycan mühacirəti fərqli bir ədəbi məktəbini 
əsasını qoymuş, bu təməl üzərində çox zəngin olan bir ədəbiyyat yaratmışdır. 
Müasir Azərbaycan mühacirəti oturuşmadığı üçün daha çox mətbuata önəm vermiş 
və bu sahədə müəyyən uğurlar əldə etmişdir. Buna görə də, mühacirətin yaradıcılıq 
axtarışları bədii aspekti ilə  deyil, elmi-nəzəri və siyasi-publisistik çaları ilə seçilir, 
ədəbiyyatşünaslıq istisna olmaqla, ədəbiyyat sahəsində onun fəaliyyəti nəzərə 
çarpacaq imzalarla müşayiət olunmur» (Sultanlı V. Ədəbi-nəzəri illüstrasiyalar. 
Bakı, Azərnəşr – 2000, səh.27.). 
Bu baxımdan, publisistikamızın layiqli qələm sahibi, mühacirət irsimizin 
tanınmış araşdırıcısı Abid Tahirlinin son tədqiqat işlərindən olan iki hissəli 
«Azərbaycan mühacirət mətbuatı» əsəri (Bakı, Qapp-Poliqraf»-2002; Bakı, 
«Ozan»-2003) öz elmi sanbalı və nəzəri konseptuallığı ilə diqqəti cəlb edir. 
... Abid Tahirli 1980-ci illərin sonu, 90-cı illərin əvvəllərində Azərbaycan 
müstəqil mətbuatının flaqmanlarından olan «Odlar yurdu» qəzetində redaktor 
müavini, daha sonralar «Vətən» cəmiyyətində Avropa və Amerika ölkələri 
şöbəsinin müdiri işləmişdir. İş təcrübəsində onun mətbuat tariximiz, mühacirət 
irsimizlə bağlı əldə etdiyi faktlar, topladığı materiallar, bu mövzulara həsr etdiyi 
elmi, publisistik məqalələr Abid Tahirlinin elmi yaradıcılığının əsas kursunu da 
müəyyənləşdirmiş oldu. Tədqiqatçının namizədlik dissertasiyasının yazıçı-
publisist, naşir, redaktor, tərcüməçi Ceyhun Hacıbəylinin həyat və yaradıcılığına 
həsr olunması da təsadüfi deyildir. 
Elmi tədqiqatını Azərbaycan mühacir irsinin, xüsusən mühacir 
mətbuatımızın tədqiqinə həsr edən Abid müəllimin nəzəri, təcrübi professionallığı, 
bəziləri kimi işə həvəskar deyil, əsl sənətkar kimi yanaşması onun hər bir əsərinin 
əsl səviyyə göstəricisidir. 
Onun 2002-ci ildə işıq üzü görmüş «Azərbaycan mühacirət mətbuatı» 
kitabının I fəslində Azərbaycan mühacirlərinin İstanbulda nəşr etdikləri «Yeni 
Qafqasya», «Odlu yurd», «Azərbaycan yurd bilgisi», Parisdəki «Azərbaycan», 
Berlindəki «İstiqlal» nəşrləri, onların tarixi, mövzusu və ideya istiqaməti, yazarları, 
 330 
dərc olunmuş materialların dil-üslub, sənətkarlıq xüsusiyyətləri haqqında yazılmış 
məqalələri verilmişdir. Burada həmçinin, mühacir-publisistlərin konkret 
mövzularla bağlı yaradıcılığı və fəaliyyəti barədə qələmə alınmış materiallar, 
habelə mühacirət mətbuatının tədqiqi və başqa problemləri haqda yazılmış 
məqalələr də oxucuların diqqətinə çatdırılır. 
Müəllif çox düzgün olaraq mühacirət mətbuatımızın tədqiqinə milli mətbuat 
anlayışı kontekstindən yanaşmışdır. Azərbaycan mətbuatı anlayışını: 
- Çar Rusiyası dövründəki Azərbaycan mətbuatı; 
- Sovet İttifaqı dövründəki Azərbaycan mətbuatı; 
- Cənubi Azərbaycan mətbuatı; 
- Azərbaycan mühacirət mətbuatı; 
- Müstəqil Azərbaycanın mətbuatı (1918-1920-ci illlər və 1991-ci ildən 
sonrakı illər) bölgüsündə təqdim edən A.Tahirli qısa da olsa, hər dövrün elmi 
tədqiqatlarla nə dərəcədə əks etdirildiyi haqda məlumat verir. Mühacirət 
jurnalistikası ilə bağlı bölümdə deyilir ki, hələ XX yüzilliyin əvvəllərindən 
indiyədək H.Zərdabi, F.Köçərli, C.Hacıbəyli, Ə.Hüseynzadə, M.Ə.Rəsulzadə, 
M.B.Məmmədzadə, Ə.Topçubaşov, N.Nərimanov, T.Şahbazi, Ə.Abid, daha sonra 
N.Axundov, Ə.Mirəhmədov, A.Zeynalov, N.Zeynalov, A.Zamanov, Q.Məmmədli, 
F.Qasımzadə, Ş.Qurbanov, X.Məmmədov, Ş.Novruzov, Ə.Məmmədov, 
M.C.Cəfərov, C.Xəndan, Ş.Hüseynov, T.Rüstəmov, S.Hüseynov, T.Rüstəmova və 
başqaları tərəfindən mətbuat tarixinə aid xeyli kitab nəşr olunmuş, onlarca məqalə 
çap edilmişdir. Lakin kommunist rejiminin, ideologiyanın təsiri, tələbi ilə mətbuat 
tarixinin araşdırılmasında – xüsusilə mətbu orqanın proqramı, məramı, ideoloji, 
tarixi, siyasi, mənəvi yönümü ilə bağlı təhriflərə, qərəzli münasibətlərə yol 
verilirdi. 
Mühacirət mətbuatı tariximizin tədqiqində yeni mərhələ hesab edilə biləcək 
1980-ci illərin sonu 90-cı illərin əvvəllərində isə mühacirət mətbuatı ilə bağlı daha 
çox informativ yazılar qələmə alınırdı. A.Tahirli bu irsin daha dərindən 
araşdırılması istiqamətində xalq yazıçısı Elçinin böyük əməyini qeyd edir, onun 
«Odlar yurdu» qəzetində dərc olunmuş proqram-məqaləsini xüsusi vurğulayır: 
«…eyforiyaya qapılmadan Azərbaycan mühacirətini bir qurum kimi 
öyrənməli, elmi-nəzəri şəkildə onun demoqrafik, siyasi-ictimai və sosioloji 
təsnifatını verməliyik. İndiyə qədər məlum səbəblər üzündən bu sahədə, yəni 
Azərbaycan mühacirətinin öyrənilməsi sahəsində çox az iş görülmüşdür, ciddi, 
sanballı tədqiqatlar yox dərəcəsindədir, mühacirətə birtərəfli münasibət, bu 
münasibətdəki bədnam sinfilik prinsipi uzun zaman hakim ideologiyanın tərkib 
hissəsi olmuşdur» (Elçin, «Odlar yurdu» qəzeti, № 21, 1991-ci il). 
Azərbaycan mühacirət irsinin, mühacirət mətbuatının tədqiqində son vaxtlar 
kifayət qədər iş görüldüyünü yazan A.Tahirlinin fikrincə «mühacirət mətbuatının 
həm tədqiqində, həm də tədrisində iki məsələyə də diqqət yetirilməlidir».         
Bunlardan birincisi, Azərbaycan elmi ictimaiyyətində ilk mühacir nəşri ilə 
bağlı olan fikirlərdir. A.Tahirli 1923-cü ilin sentyabrında İstanbulda 
M.Ə.Rəsulzadənin rəhbərliyi və Sədi Əfəndinin redaktorluğu ilə çıxan «Yeni 
Qafqasya»nın ilk mühacirət qəzeti olması fikrini qəbul etmir və qənaətini 
təkzibolunmaz faktlarla əsaslandırır. Abid Tahirli digər müəlliflərdən fərqli olaraq, 
 331 
Mirzə Cəlilin 1921-ci ildə Təbrizdə – İranda nəşrini davam etdirdiyi «Molla 
Nəsrəddin» jurnalını mühacirət mətbuatımızın ilkini hesab edir. O, M.Cəlilin 1921-
ci ildə bolşevik repressiyasına tuş gəlməməsi üçün Təbrizə məhz mühacir etdiyini, 
bu qədim Azərbaycan şəhərinin hüquqi baxımdan İran ərazisi olduğunu yazır və 
fikrinin birmənalı təsdiqi üçün Əziz Mirəhmədovun «Molla Nəsrəddin: dünən, bu 
gün, sabah» adlı məqaləsindən çox tutarlı bir sitat gətirir: 
«…fevral və oktyabr inqilabları» adı ilə məşhurlaşan hadisələrin imperiya 
xalqlarına, o cümlədən azərbaycanlılara xoşbəxtlik gətirə bilməyəcəyini dərk 
edirdi; arvadı Həmidə xanımın malikanə, torpaq, məktəb sahibi olması, «mülkədar-
xeyriyyəçi qadın» kimi, qardaşı Ələkbəri isə İran inqilabı fədailərindən və 
Səttarxanın yaxın silahdaşlarından biri kimi tanınması, erməni-daşnak canilərinin 
Qarabağdakı vəhşilikləri zamanı silah götürüb Xankəndindəki vuruşlarda iştirak 
etməsi və s. kimi səbəblər ədibin Təbrizə mühacirətini labüd etmişdi». 
A.Tahirlinin vacib bildiyi və geniş elmi təhlilə cəlb etdiyi ikinci məsələ isə 
Azərbaycan mühacirət mətbuatı və mühacirət publisistikası anlayışlarına 
münasibətidir. A.Tahirli artıq Azərbaycanda mühacirət mətbuatı anlayışının 
formalaşdığını, onun elmi tədqiqatı və tədrisi istiqamətində önəmli addımlar 
atıldığını, lakin mühacirət publisistikamızın elmi-tədqiqat predmetinə 
çevrilməməsini təəssüf hissi ilə qeyd edir.  
Doğrudur, ayrı-ayrı müəlliflər bu və ya digər xadimin həyat və 
fəaliyyətindən bəhs edərkən pərakəndə halda olsa da, onların xarici ölkələrdə 
publisistika fəaliyyətini işıqlandırırlar. Lakin «bəhs etdiyim sahə o qədər aktual, 
eyni zamanda zəngindir ki, mövzu mütləq ayrıca tədqiqat predmeti kimi dərindən, 
ətraflı öyrənilməli və ali məktəblərin müvafiq fakültələrində tədris edilməlidir» - 
qənaətində olan müəllif Azərbaycan mühacirət irsinin öyrənilməsində önəmli 
mərhələ təşkil edən mühacirət publisistikasının diqqətdən kənar qalmasını haqlı 
emosionallıqla tənqid edir: «Dünya jurnalistikasının öyrənilməsi və öyrədilməsi 
təqdirəlayiqdir, lakin bu xəzinəyə son dərəcə gözəl töhfələr vermiş Azərbaycan 
mühacirət jurnalistikası niyə diqqətdən kənarda saxlanılmalıdır?!» 
Müəllif daha sonra Azərbaycan mühacirət publisistikasının görkəmli 
nümayəndələrindən  olan Cəmaləddin Əfqani, Əli bəy Hüseynzadə, Əhməd bəy 
Ağaoğlu, Məmməd Əmin Rəsulzadə, Məhəmməd Hadi, Ceyhun Hacıbəylinin 
həyat və yaradıcılığından, onların Türkiyə, Misir, İngiltərə, Fransa, Almaniya kimi 
dövlətlərin mətbu orqanları ilə əməkdaşlıqlarından, qələmə aldıqları yazıların 
ideya, mövzu, məzmun etibarilə önəmindən çox geniş və əhatəli şəkildə bəhs 
açmışdır. 
Azərbaycan mühacirət irsi, mühacirət mətbuatı və mühacirət jurnalistikası 
kimi anlayışlara daha çox dolğun və elmi-nəzəri ümumiləşdirmələr mövqeyindən 
aydınlıq gətirən Abid Tahirli daha sonra müxtəlif illərdə və müxtəlif ölkələrdə 
azəri mühacirlərin nəşr etdikləri «Yeni Qafqasya», «Odlu yurd», «Azərbaycan», 
«Azərbaycan yurd bilgisi» jurnalları «İstiqlal» qəzeti və s. haqqında geniş elmi 
təhlilə, analitik yanaşma tərzinə əsaslanan məlumatlar verir. 
Vacib olan məsələlərdən biri də tədqiqatçının bu mətbu orqanların təhlilini 
verməzdən öncə konkret dövrün, mühacir dərnəklərinin ideya fəaliyyətində 
meydana gələn fikir dəyişikliklərinin və bu kimi problemlərin işıqlandırmasıdır. 
 332 
Qeyd etmək lazımdır ki, məsələyə belə yanaşma tərzi oxucunu daha da 
bilgiləndirməyə, mühacirət mətbuatı ilə bağlı problemlərə daha dərindən nüfuz 
etməyə xidmət edirsə, digər tərəfdən tədqiqatçının elmi-nəzəri hazırlığına, onun 
ciddi mütəxəssis olduğuna dəlalət edir. 
Buradan aydın olur ki, ətrafında Məmməd Əmin Rəsulzadə, Mirzə Bala 
Məmmədzadə, Şəfi bəy Rüstəmbəyli, Əhməd Cəfəroğlu, Xəlil Xasməmmədov, 
Əmin Abid, Hilal Münşi, Əhməd Qaraca, Abdul Vahab Yurdsevər, Mustafa Haqqı 
Türkəqul, Süleyman Təkinər, Cəmil Ünal, Mir Yaqub Mehdiyev, Babazadə Sadıq 
və digər mühərrirləri toplayan mühacir mətbu orqanlar Azərbaycan milli 
istiqlalının bərpa edilməsi, rus bolşevizminin iç üzünün açılması, mühacir 
ziyalılarımızın ümumi amal ətrafında təşkilatlanması uğrunda mübarizə aparmış, 
ədəbiyyatımızın, mədəniyyətimizin, tariximizin, milli-mənəvi dəyərlərimizin 
mühacirətdə qorunub saxlanılması və təbliği ilə məşğul olmuşlar. Lakin mühacirət 
mətbuatı yalnız bu məsələlərlə kifayətlənməmiş, sovet əsarətində olan bütün türk 
xalqlarının və Qafqazın ağrı-acılarını, beynəlxalq aləmdə baş verən siyasi 
dəyişiklikləri də işıqlandırırdı. 
Kitabda o da vurğulanır ki, bu tipli mövzular daha çox «Yeni Qafqasya» 
jurnalının əsas ideya istiqamətini təşkil edirdi: «Doğrudan da «Yeni Qafqasya»nın 
nəşri ilə mühacirlər arasında bir canlanma, fəallıq yarandı. İlk nömrəsində dərc 
olunan proqram məqaləsindən aydın olur ki, «Yeni Qafqasya» bir milli inamla işə 
başlayaraq Azərbaycan, Qafqaz və əsir türklərin milli istiqlal davasını tanıtmağı 
özünün əsas vəzifəsi hesab etmişdir». 
Mühacir mətbu orqanlarımız sırasında ən uzun ömürlü olan və nəşri 
günümüzə qədər davam edən «Azərbaycan» jurnalı A.Tahirlinin bu tədqiqatında 
daha çox müraciət etdiyi nəşr sayıla bilər. Tədqiqatçı, hətta digər məcmuələrdəki 
müəyyən məsələlərə izahat gətirməsi üçün bu jurnaldakı məqalələrdən həm də əsas 
mənbə kimi istifadə etmişdir. Zənnimizcə, bu amili onunla izah etmək olar ki, 
Türkiyədəki Azərbaycan Mədəniyyət Mərkəzinin təsis etdiyi «Azərbaycan» jurnalı 
1952-ci ildən günümüzə qədər uzun bir inkişaf yolu keçmiş və bu jurnalın yazarları 
Azərbaycan mühacirətinin I dalğasını – yəni, 1920-30-cu il mühacirətini təmsil 
edən aydınlarımız idi. Məhz bu baxımdan «Azərbaycan»ın səhifələri 1950-ci ilə 
qədər mövcud olan mühacirət irsimizlə bağlı maraqlı və tədqiqatlarda istifadəsi 
vacib olan dəqiq faktlara malikdir. 
A.Tahirli jurnalın bütün fəaliyyət dövrünü izləyərək məzmununa, 
mövzusuna, mübarizə əzminə görə onu şərti olaraq 4 mərhələyə bölür: 
I – 1952-1956, II – 1956-1986, III – 1986-1991, IV – 1991-ci ildən sonrakı 
illər. 
Bu mərhələlər üzrə jurnalın fəaliyyətini dəyərləndirən tədqiqatçı 
«…mühacirlərin mücadilə silahı olan «Azərbaycan»ın bütün nömrələri bir yerdə 
Azərbaycan haqqında ensiklopediyadır» ifadəsi ilə jurnalın Azərbaycan 
mətbuatındakı yerini və rolunu layiqli şəkildə qiymətləndirmişdir. 
Kitabda «İstiqlal» qəzeti, «Odlu yurd», «Azərbaycan yurd bilgisi» jurnalları, 
«Azərbaycan» məcmuəsi, bu nəşrlərin fəaliyyət dairəsi, müraciət edilən mövzu 
irəli sürülən ideya, mühərrirləri haqqında olduqca geniş bilgilər verilmişdir. 
 333 
Xüsusilə M.Ə.Rəsulzadə, M.Bala, H.Münşi, Ə.Cəfəroğlunun həyat və 
yaradıcılığına, publisistik fəaliyyətlərinə dair çox maraqlı məlumatlara rast gəlinir. 
Diqqəti çəkən məqamlardan biri A.Tahirlinin mühacirət mətbuatımızda 
geniş təhlil edilən erməni soyqırımı mövzusudur. Xalqımızın erməni zülmü ilə 
bağlı qan yaddaşını daha da canlandırmaq və beynəlxalq aləmin diqqətini bu 
məsələyə yönəltmək, inandırmaq baxımından tədqiqatın əhəmiyyəti çox böyükdür. 
Müəllif insanı dəhşətə gətirən fakt və materialları, mühacir aydınlarımızın ürək 
sızladan yazılarını hal-hazırkı erməni işğalı, erməni zülmü ilə də paralellər 
aparmışdır. 
Abid Tahirlinin araşdırmalarından aydın olur ki, erməni separatizmi 
Sovetlərə qarşı istiqlal mücadiləsini mühacirətdə davam etdirən bütün Qafqaz 
xalqları üçün bir problemə çevrilmişdi. Bu məsələ «Azərbaycan mühacirət 
mətbuatı» kitabının 2003-cü ildə nəşr olunmuş II hissəsinin «Mühacirət 
mətbuatında Qafqaz birliyi mövzusu» bölməsində daha qabarıq şəkildə qələmə 
alınıb. 
XIX əsrin 30-cu illərindən Qafqaz xalqlarının Çar Rusiyasına qarşı 
apardıqları mücadilələrindən doğan Qafqaz birliyi ideyası, onun təkamülü, 
qafqazlıların milli istiqlal savaşlarında oynadığı rol, bu məsələnin II Dünya 
müharibəsindən sonra mühacirət mətbuatında yenidən canlandırılması müəllif 
tərəfindən çox uğurlu bir şəkildə təqdim edilib. Buradan aydın olur ki, Azərbaycan 
mühacirləri arasında bu ideyaya bağlı fikirlər heç də birmənalı olmamış, onun 
tərəfdarları və əsasən qatı pantürkist və panislamist əleyhdarları da var idi. Bu fikir 
arılıqları isə çox vaxt çəkişmələrə, qruplaşmalara və qütbləşmələrə səbəb olurdu. 
A.Tahirlinin fikrincə: «Mühacirlər arasında qruplaşmalar, münaqişələr həmin dövr 
mühacirətinə xas cəhətlər idi». 
Lakin M.Ə.Rəsulzadənin rəhbərlik etdiyi Azərbaycan mühacirlərinin böyük 
bir qismi Qafqaz birliyi ideyasını dəstəkləyirdilər. Onlar inanırdılar ki, Qafqaz 
birliyi hərəkatının son hədəfi – bütün Qafqazın rus əsarətindən xilası və Qafqaz 
Federasiyasının yaradılması istiqlal savaşının əsas qayəsini təşkil etməlidir. Daxili 
narazılıqlara baxmayaraq, digər Qafqaz mühacir komitələri də bu ideyanı 
dəstəkləyirdilər. Bu ideyanın konkret sənəd və aktlarda təsbitinə gəldikdə isə, 
ermənilər hər dəfə özlərini kənarda tuturdular. Bunun əsas səbəbini araşdıran 
müəllif belə bir nəticəyə gəlir ki, bunun əsas səbəbi Qafqaz Federasiyası ideyasının 
ermənilərin «Böyük Ermənistan» arzusunu təhlükə altına alması idi. 
Tam əminliklə demək olar ki, Azərbaycan mühacirət mətbuatının əsas ideya 
istiqamətlərindən birini təşkil edən Qafqaz birliyi anlayışı Abid Tahirlinin bu 
kitabında fundamental bir şəkildə tədqiq edilmişdir. Bu mövzuyla əlaqədar 
«Prometey» (Paris), «Qafqaz almanaxı» (İstanbul), «Qafqasya» (Münhen), 
«Birləşik Qafqasya» (Münhen), «Azərbaycan» (Münhen), «Azərbaycan» (Ankara), 
«Türk izi» (Ankara), «Türk yolu» (İstanbul) adlı nəşrlərdən, habelə «Mücahid» 
(Ankara), «Ana dili» (Bonn), «Aydınlıq» (London), «Azər» (Berlin) kimi qəzet və 
jurnaldan ətrafı söhbət açılmışdır. 
Mühacirət mətbuatımızda Cənubi Azərbaycan mövzusu da A.Tahirlinin II 
hissədə geniş yer ayırdığı və maraqlı fikirlər irəli sürdüyü aktual problemlərdəndir. 
 334 
Müəllifin tədqiqatından aydın olur ki, bizim mühacirət mətbuatımızda 
«1980-ci illərin əvvəllərinədək … Cənubi Azərbaycan mövzusuna demək olar ki, 
təsadüf edilmir». Bu amili mühacir mücahidlərin Cənubi Azərbaycanla 
təmaslarının zəifliyi, yaxud onların bu mövzuya biganəliyi ilə qətiyyən 
əlaqələndirməyən A.Tahirli apardığı araşdırmalarıyla belə nəticəyə gəlir ki, siyasi 
mühacirət bütün qüvvəsini Rusiyanın, bolşevizmin ifşasına, yenicə süquta uğramış 
Azərbaycan Xalq Cümhuriyyətinin taleyinə yönəltməyə səfərbər etmişdir. Bu 
şəraitdə Cənubi Azərbaycan mövzusunu qabartmaq isə diqqəti əsas problemdən – 
Azərbaycanın itirilmiş istiqlalından və bolşevizmin işğalçı mahiyyətindən 
yayındıra bilərdi. 
Əsərdə irəli sürülən mövzuların aktuallığı və rəngarəngliyinə, zəngin 
mənbələrə, bu sahəylə bağlı qələmə alınmış fikir və düşüncələrə istinadən əldə 
edilmiş nəticələrin elmi sanbalına, tədqiqatın həcminin genişliyinə baxmayaraq, 
kitabın hər iki cildi səlis, rəvan və çox oxunaqlı bir dildə qələmə alınmışdır. Heç 
şübhəsiz, iki hissəli bu kitab təkcə Azərbaycan mühacir mətbuatının deyil, 
ümumən Azərbaycan mühacir irsinin öyrənilməsi və təbliğinə layiqli bir töhfədir. 
Təsadüfi deyildir ki,  Abid Tahirlinin tədqiqatlarının nəticəsi kimi ərsəyə gələn 
kitablarından Bakı Dövlət Universitetində, Azərbaycan Beynəlxalq 
Universitetində, «Xəzər» Universitetində, «Təfəkkür» Universitetində dərs vəsaiti 
kimi istifadə olunur. 
Abid Tahirli tədqiqatlarının sanbalı, çəkisi ilə fərqlənən alimlərdəndir. Lakin 
o, araşdırmalarında ardıcıllığı, fədakarlığı, prinsipiallığı və məhsuldarlığı ilə daha 
çox seçilir. Qarşıladığı 50-ci yaşının az qala yarısını mühacirət probleminə həsr 
etdiyi elmi-publisistik yaradıcılığı və nəhayət onun qələmə aldığı bu monoqrafiya 
dediklərimizi təsdiqləyir. 
 
        Bayram Ağayev 
                filologiya elmləri namizədi 
             “Kredo” qəzeti, 11 iyun 2005 
 
 
Məhəbbətlə oxuduğum kitablar 
 
Azərbaycan Beynəlxalq Universitetində çalışdığım 90 gün ərzində 
keçirdiyim fərəh hisslərindən ikisi müəllim yoldaşım Abid Tahirli ilə bağlı oldu. O, 
mənə əvvəlcə «Azərbaycan mühacirəti», sonra isə «Sözlə yarananlar, sözü 
yaşadanlar» kitablarını hədiyyə etdi. Bu kitablarını başqa müəllimlərin, tələbələrin 
də əlində gördüm. Yəqin ki, oxuyacaqlar. Hər halda, oxusalar qazanacaqlar, 
məlumatları, bilikləri artacaq. Mən də bu kitabları öz kitabım kimi, məhəbbətlə 
oxudum. Bəli, kitabı təkcə maraqla yox, həm də məhəbbətlə oxuyurlar. Bunun 
üçün bircə şərt var: kitab gərək KİTAB olsun! Taleyin hökmünə bax, həmin gün 
mənə başqa bir «kitab»da bağışladılar. Rəvayət idi, nə idi, bilmədim. Bircə onu 
bilirəm ki, yüz belə «kitabın» çıxsın, adına müəllif deməyəcəklər. 
Müqayisəyəgəlməz kitabları müqayisə etdiyim üçün bəlkə də sevimli Abid 
 335 
müəllim məndən inciyəcək. Bəlkə də incimədi, çünki biz həm də tələbə yoldaşıyıq, 
o, mənim səmimiyyətimə inanır. Bilir ki, söz ki, gəldi, deyəcəm. Çünki söylədiyim 
həmişə həqiqət olur. 
Abid Tahirlini çoxdan, tələbəlik illərindən tanıyıram. «Vətən» Cəmiyyətində 
fəaliyyəti gözlərim önündən keçir, «Odlar Yurdu» qəzetini çox vaxt elə ona görə 
alıb oxumuşam, bəzi nömrələrini indi də saxlayıram. Dissertasiya müdafiə etdiyini, 
filologiya elmləri namizədi olduğunu da bilmirdim. Bildim, sevindim. Əslində, 
mənim aləmimdə Abid Tahirli dissertasiya yazdı-yazmadı, öz elmi-publisistik 
fəaliyyəti ilə xalqımızın çox görkəmli simaları ilə müqayisə oluna bilər. Bu fikrə 
şübhə ilə yanaşanların «Azərbaycan mühacirəti» və «Sözlə yarananlar, sözü 
yaşadanlar» kitablarını oxumaları kifayətdir. Ümumiyyətlə, yaxşı jurnalist olmaq 
böyük şərəfdirsə, tədqiqatçı-jurnalist olmaq xoşbəxtlikdir. Mən, bəlkə də, 
jurnalistikada müəyyən iz qoymuşam, amma bu xoşbəxtliyə yetişə bilməmişəm. 
Abid Tahirli ikiqat xoşbəxt qələm sahibidir. Ona görə ki, o, həm də müəllimdir, 
tələbələri var. Mən həmin tələbələrə həm Abid müəllimdən öyrənməyi, həm də onu 
qorumağı tövsiyə edirəm. Söz-sözü çəkdi, hiss etmədən Abid Tahirlinin 
kitablarından çox özündən söhbət açdım. Əslində, belə həssas, qüdrətli müəlliflərin 
kitabları elə onun özüdür. Mən də belə hesab edirəm ki, Abid müəllim hər gün 
mənim əziz qonağımdır. Bir stəkan çay süzürəm, eynəyimi gözümə taxıram, əlimi 
kitab rəfinə uzadıram, «Sözlə yarananlar, sözü yaşadanlar» kitabını götürürəm və 
…Abid müəllimlə söhbətə başlayıram: 
- Yadındamı, dostum, sən Belçikadan qayıdanda yolunu «Səhər» qəzetindən 
salmışdın, ilk təəssüratlarını mənimlə bölüşmüşdün… 
Tələbə dostum, jurnalist həmkarım, müəllim yoldaşım Abid Tahirli 
gülümsünür, kitabın növbəti səhifəsi çevrilir, söhbət uzanır… Müxtəlif ölkələrin, 
ictimai-siyasi xadimlərin, mühacirətdə əbədiyyətə qovuşan Vətən oğullarının adları 
çəkilir. Sonra Süleyman Rəhimov, Elçin, Əzizə Cəfərzadə, Əminə Dilbazi, Sabir 
Rüstəmxanlı, Yəhya Məmmədov, Həmid Araslı, Şirməmməd Hüseynov, Cahangir 
Qəhrəmanov və başqaları söhbətə qoşulurlar. Ev qonaqla dolur. Bu qədər hörmətli 
qonağı kim arzulamaz ki? 
Abid Tahirlinin kitablarının qüdrəti onları bizə, sizə, hər bir oxucunun evinə 
toplamaq, dünyasını çoxdan dəyişmiş adamlarla ünsiyyət yaratmaq bacarığındadır. 
Heç bilmirəm, deyim, ya deməyim? Yox, deyəcəm: Abid Tahirlinin bu gözəl 
kitabları ilə bağlı bir arzum ürəyimdə qaldı. Tələbələrimlə birgə nümunəvi 
auditoriya – yaradıcılıq mərkəzi yaratmaq qərarına gəldik. İlk tədbirlərimizdən biri 
də Abid müəllimin kitablarının təqdimetmə mərasiminin, müzakirəsinin 
keçirilməsi idi. Qismət olmadı… 
Şübhə etmirəm ki, Abid Tahirli bizi yeni kitabları ilə sevindirəcək. 
 
        Məzahir Süleymanzadə 
               «Səhər» qəzeti 28 dekabr 2001 
 
 
 
 
 336 
Milli azadlığa aparan yol 
 
Bu yaxınlarda «525-ci qəzet»də dərc edilən «Milli azadlıq hərəkatı və 
«Odlar yurdu» qəzeti» adlı məqalə məni ötən illərə qaytardı. «Bakı» axşam 
qəzetinin əsas şöbəsinə rəhbərlik etdiyim uzun illər ərzində «Odlar yurdu»nu 
çıxaranlarla təmasda olmuş, sənətimizlə bağlı onlara məsləhətlər vermişəm. O vaxt 
qəzeti müntəzəm izləsəm də, onun bu səviyyədə göstərdiyi xidmət mənə o qədər də 
məlum deyildi. Filologiya elmləri namizədi Abid Tahirlinin sözügedən məqaləsini 
oxuyandan sonra qəzetə də, onu yaradan qələm dostlarıma da rəğbətim daha da 
artdı. Bu məqalənin işıq üzü görməsini sizin də uğurunuz hesab edirəm, hörmətli 
525-ci qəzetçilər! 
Məqalədə diqqətimi çəkən daha bir vacib məsələ barədə də fikrimi 
oxucularla bölüşmək istəyirəm. Xalq yazıçısı Elçini çoxdan tanıyıram.  Respublika 
əhəmiyyətli toplantılarda dəfələrlə cəsarətli çıxışlarını dinləmişəm, amma onun 
milli azadlıq hərəkatında bu qədər əməyi olduğunu bilmirdim, bunu A.Tahirlinin 
məqaləsindən öyrəndim. 
Elə soydaşlarımız var ki, meydan hərəkatı zamanı bir-iki dəfə çıxış etməklə 
özünü zəmanənin qəhrəmanı sayır, milli azadlıq hərəkatına misilsiz töhfələr bəxş 
etməsi ilə öyünür. Lakin milli şüurun dirçəldilməsinə, əsrlərdən bəri istiqlaliyyətə 
qovuşmağa can atan, bu məqsəd naminə açıq-gizli iş aparan vətənpərvərlərin 
mübarizəsinə inandırıcı sözü və şəxsi nümunəsi ilə yardımçı olan şəxsiyyətlər bir 
növ kölgədə qalıb. Məqaləni oxuduqdan sonra bu qənaətə gəldim: Elçin məhz belə 
şəxsiyyətlərdəndir. Görün, «Odlar yurdu»nun bir letuçkasında o, nə deyib: 
«Bilirəm ki, senzura var, Dövlət Təhlükəsizliyi Komitəsi nəzarət edir, lakin dövr 
dəyərlərimizin doğru, düzgün qiymətləndirilməsini tələb edir». Həmin illərdə 
rəhbər işçinin nəinki belə mülahizəni yığıncaqda söyləməsi, hətta kiməsə deməsi 
böyük cəsarət tələb edirdi. 
Yaxud qanlı yanvar hadisələrindən sonra, hərbi senzuranın Azərbaycanda 
tüğyan etdiyi bir vaxtda Elçin Əfəndiyevin rəhbərlik etdiyi «Vətən» Cəmiyyətində 
yerləşdirilən teleks vasitəsilə görülən işlərə nəzər yetirək. Hadisə olan gündən 
Bakıda baş verənlər barədə dünyanın müxtəlif guşələrinə həmin telekslə 
məlumatlar ötürülürdü. Qafqaz Müsəlmanları İdarəsinin sədri Allahşükür 
Paşazadənin SSRİ prezidenti Qorbaçova ünvanlandırdığı məşhur ittiham-müraciət 
məhz «Vətən» Cəmiyyəti vasitəsilə planetin bir sıra ölkələrinə yayılıb. AXC sədri 
Ə.Elçibəy buradakı teleks vasitəsilə Türkiyə jurnalistlərinə müsahibə vermək 
xahişi ilə Elçinə müraciət etmişdi. Fövqəladə vəziyyət olmasına baxmayaraq, o, 
razılıq vermişdi. Belə bir riskə isə xalqını qəlbən sevən, milli azadlıq hərəkatına 
bütün varlığı ilə kömək etməyə hazır olan, bu amal naminə heç bir 
məhrumiyyətdən qorxmayan adam gedə bilərdi. 
Əlbəttə, bütün bunlar təbii idi. 1987-ci ilin dekabrında «Vətən» 
Cəmiyyətinin filarmoniyada keçirilən təsis konfransında Elçinin dediyi sözlər indi 
də yadımdadır: «Biz milli şüurun formalaşmasına çalışmalı, milli 
mədəniyyətimizin əldə etdiyi uğurların yüksək təbliğ tribunasından yayılması, ana 
dilinin daha geniş işləməsi və mənimsənilməsi üçün fəaliyyət göstərməliyik». 
 337 
Qəlbi xalqımızın səadəti naminə çırpınan qələm yoldaşlarıma, eləcə də xalq 
yazıçısı Elçinə bu müqəddəs işdə yeni-yeni uğurlar diləyirəm. 
 
 
         Əliabbas Əlimədətoğlu 
                              Azərbaycan Respublikasının Əməkdar   
                                                        jurnalisti 
         «525-ci qəzet», 26 dekabr 2000. 
 
 
 
Mühacirət mətbuatımızın tarixinə dair maraqlı mənbə 
 
Mühacirət mətbuatı, o cümlədən mühacirət ədəbiyyatı və publisistikasının 
yorulmaz tədqiqatçısı filologiya elmləri doktoru Abid Tahirli ömrünün və 
araşdırıcılıq fəaliyyətinin iyirmi ildən çoxunu mədəniyyətimizin öyrənilməsinə 
həsr edib. Bu sahəyə həsr etdiyi çoxsaylı qəzet, jurnal və müxtəlif məcmuələrdə 
çıxmış yüzlərlə sanballı və rəngarəng məqalələrlə yanaşı, müəllifin bir-birinin 
ardınca «Azərbaycan mühacirəti», «Sözlə yarananlar, sözü yaşadanlar», iki hissəlik 
«Azərbaycan mühacirət mətbuatı», «Azərbaycan mühacirət mətbuatında 
publisistika (1921-1991)» kimi gərgin əməyin bəhrəsi olan kitabları işıq üzü görüb. 
Abid Tahirlinin əvvəlki kitablarının fundamental istiqamətini davam etdirən 
və bu yaxınlarda «Çinar-Çap» nəşriyyatında işıq üzü görmüş «Azərbaycan 
mühacirət mətbuatı (1921-1991)» məlumat-soraq kitabı öz orijinallığı, struktur-
kompozisiya və məzmun mündəricəsi ilə fərqlənir. 
A.Tahirli bu kitabında nəinki mühacirət mətbuatının mühüm məsələlərini 
nəzərdən keçirir, həm də oxucu və tədqiqatçıların diqqətini bu sahədə həllini 
gözləyən olduqca ciddi problemlərə yönəldir. Onun fikrincə, Azərbaycan 
mühacirət mətbuatının tarixi, mühacirət nəşrləri, qəzet və jurnallar, onların naşir, 
redaktor və mühərrirləri, toxunduqları problemlərdən qaynaqlanmaqla xeyli 
tədqiqat əsərləri işləyib jurnalistikamıza bəxş etmək olar. Bu sıradan 
M.Ə.Rəsulzadə, M.B.Məmmədzadə, C.Hacıbəyli, Ə.Cəfəroğlu, S.Rüstəmbəyli, 
M.Şeyxzamanlı, M.Y.Mehdiyev, F.Daryal, H.Baykara, M.Altunbay, 
Ə.B.Yurdsevər, S.Təkinər, H.Münşi və başqalarının publisistikası ayrı-ayrılıqda 
ciddi tədqiqat obyekti ola bilər. 
Bütün bu məsələlərin yerli-yataqlı çözülməsinə isə, yenə də müəllifin 
qənaətinə görə, Bakı Dövlət Universitetinin Mətbuat tarixi kafedrası yanında 
mətbuat tarixinin tədqiqi ilə bağlı yaradılacaq Mərkəz kömək edə bilər. 
Abid Tahirlinin təqdim etdiyi məlumat-soraq kitabının bir cəhəti haqqında 
da danışmağı zəruri hesab edirik. Bu, onun kitabda çoxsaylı illüstrativ materialdan 
uğurla istifadə etmə və onu müvafiq ardıcıllıqla vermə bacarığıdır. 
«Azərbaycan mühacirət mətbuatı (1921-1991)» məlumat-soraq kitabı dörd 
qeyri-proporsional bölmədən ibarətdir. Müəllif kitabın birinci – «Azərbaycan 
mətbuatının bir parçası – mühacirət mətbuatı» bölməsində «Mühacirət mətbuatının 
 338 
tarixinə dair», «Mühacirət publisistikası: problemlər və vəzifələr», «Mühacirət 
nəşrləri haqqında ümumi məlumat», «İstiqlal mücadiləsi tarixində mühacirət 
mətbuatının yeri və rolu», «Mətbu orqanlar», «Mühacirət mətbuatının yaradıcıları 
və əməkdaşlarının, eləcə də mühacir nəşrlərdə çıxış edən digər müəlliflərin 
siyahısı» kimi maraqlı məsələləri diqqət mərkəzində saxlayır. Qeyd edək ki, 
bölmənin özü həcmcə kiçik olsa da, sanbalı baxımından yüksək 
dəyərləndirilməlidir. Çünki burada müəllif mühacirət irsinin tərkibi və həm də 
Azərbaycan mətbuatının tam hissəsi kimi nəzərdən keçirir. Daha sonra o, haqlı 
olaraq göstərir ki, mühacirət mətbuatını tədqiq etmədən, bütövlükdə Azərbaycan 
mətbuatının ümumi səviyyəsi haqqında dolğun təsəvvür yaratmaq da mümkün 
deyil. Bəlkə də müəllifin yuxarıda göstərilənlərə belə fundamental nöqteyi-
nəzərdən yanaşması təqdim olunmuş məlumat-soraq kitabının əhəmiyyətini bir 
qədər də artırır. Maraqlı haldır ki, kitabla tanış olduqca A.Tahirlinin onu 
maraqlandıran obyekti nə qədər dərindən və mükəmməl bildiyinin şahidi olursan. 
Mühacirət ədəbiyyatı, mühacirət publisistikası və mühacirət mətbuatı haqqında biz 
özümüz xeyli dərəcədə informasiya və biliklərə yiyələnmiş olsaq da, təqdim 
olunmuş kitab sözün həqiqi mənasında bu sahədə olan bilgilərimizi 
dolğunlaşdırmaq və tamlaşdırmaq baxımından maraqlı mənbə kimi 
dəyərləndirilməlidir. 
Abid Tahirli kitabın «Mühacirət nəşrləri barədə ümumi məlumat» hissəsində 
məlumat verir ki, 1923-cü ildə «Yeni Qafqasya» İstanbulda  nəşrə başlamasına 
baxmayaraq, 1927-ci ildə Sovet hökumətinin Türkiyəyə təzyiqlərindən sonra öz 
fəaliyyətini dayandırsa da, sonralar başqa ad altında çapdan çıxıb. Bundan başqa, 
İstanbulda XX əsrin 20-30-cu illərində Azərbaycan mühacirlərinin bir sıra mətbu 
orqanları nəşr olunurdu. Onların sırasında «Azəri-türk», «Yaşıl yaprak», «Odlu 
yurd», «Bildiriş» və digərləri vardı. Adları çəkilən və digər qəzet-jurnallarla 
F.Köprülüzadə, A.Battal, Ə.Z.Validi, A.İshaki, X.Nemətulla, X.Xasməmmədli, 
S.Əhməd, M.N.Türkəqul, M.B.Məmmədzadə, M.Ergin, M.Vəkilli, 
N.Şeyxzamanlı, M.Ə.Rəsulzadə, S.Təkinər, S.Rüstəmbəyli kimi tanınmış xadimlər 
əməkdaşlıq ediblər. Elə bu hissədəcə A.Tahirli sonrakı dövrlərdə (XX əsrin 90-cı 
illərində bu fəaliyyət daha da güclənib) «Azərbaycan türkləri», «Xəzər», «Araz», 
«Azərbaycan», «Aydınlıq», «Odlar ölkəsi», «Ana dili», «Savalan», «Dədə 
Qorqud», «Azərros», «Azərbaycan media», «Yurd», «İnam», «Millət», «Qolos 
Azerbaydjana», «Araz» və digər qəzet və jurnalların mühacirət mətbuatımızın 
özünəməxsus simasının formalaşmasında və inkişafında mühüm rol oynadığını 
xüsusi şəkildə vurğulayıb. 
Məlumat-soraq kitabının altıncı paraqrafında Abid Tahirli göstərir ki, 
Azərbaycan mühacirlərinin ideal, əqidə, məslək tərcümanı olan mühacirət 
mətbuatının xalqımızın istiqlal mübarizəsində əvəzsiz xidməti vardır və bu faktı 
danmaq insafsızlıq olardı. Elə buradaca müəllif Azərbaycan mühacirət mətbuatı 
tarixində «Yeni Qafqasya»nın xüsusi yeri olduğunu qeyd edir və bu mətbu orqanın 
sonrakıların təşəkkülü, formalaşması və inkişafındakı rolunu önə çəkir. 
…A.Tahirlinin «Azərbaycan mühacirət mətbuatı (1921-1991)» məlumat-
soraq kitabında əvvəlkilərdən fərqli olaraq oxuculara mühacirət mətbuatının 
yaradıcıları və əməkdaşlarının, eləcə də mühacir nəşrlərdə çıxış edən digər 
 339 
müəlliflərin siyahısında 83 soyad təqdim edib. Onların bu şəkildə verilməsi 
mühacirət mətbuatımızla maraqlananlar üçün gərəkli bir yardımçı rolunu oynayır. 
Abid Tahirlini – mühacirət mətbuatımızın tanınmış, yorulmaz və istedadlı 
araşdırıcısını jurnalistikamıza bəxş etdiyi bu əsər münasibətilə təbrik edir, ona 
orijinallığı və vacibliyilə seçilən sahədə böyük uğurlar diləyirik. 
 
               Nizami TAĞISOY 
      filologiya elmləri doktoru, professor 
      “525-ci qəzet”, 27 dekabr 2007 
 
 
 
Azərbaycan mühacirətinin tarixi yolu 
 
Abid Tahirli: Azərbaycan mühacirəti. Bakı, Tural-Ə Nəşriyyat Poliqrafiya 
Mərkəzi, 2001. 
 
 
Azərbaycan mühacirətinin tarixi iki yüz illə ölçülür. Bu problemlə məşğul 
olan əksər araşdırıcılar ölkədən ilkin mühacir axınlarının Azərbaycan torpaqlarının 
Rusiya ilə İran arasında bağlanmış «Gülüstan» və «Türkmənçay» 
müqavilələrindən sonra başlandığı fikrində şərikdirlər. Azərbaycan 
mühacirşünaslığı fənni isə hələ çox cavandır, yalnız ölkəmiz dövlət müstəqilliyini 
əldə etdikdən sonra təşəkkül tapa bilmişdir. Amma buradaca qeyd etmək gərəkdir 
ki, ciddi uğurları var. Əgər ilkin mərhələdə bu sahədə çalışanlar ötən yüz il ərzində 
yaranmış zəngin mühacirət irsimizi görkəmli ictimai-siyasi xadimlərimiz, 
ədiblərimiz alimlərimizin əsərlərini Vətəndə tanıtmaq qayğısına qalır, onların həyat 
və yaradıcılığına daha çox diqqət yetirirdilərsə, artıq mühacirşünaslığa dair 
ümumiləşdirici əsərlər də ərsəyə gəlməkdədir. Uzun illər bu sahənin, eyni zamanda 
öyrənilməsi və nəzəri məsələləri ilə məşğul olmuş Abid Tahirlinin «Azərbaycan 
mühacirləri (tarixi, mətbuatı, mədəniyyət mərkəzləri)» kitabı bunun bir faktıdır. 
Kitabın birinci bölməsi məhz adında aktuallaşmış problemləri araşdırır. 
«Mühacirət tarixinə bir nəzər» məqaləsində problem bu sahədə mövcud digər fikir 
və mülahizələrlə polemika və qarşılıqlı analiz çərçivəsində nəzərdən keçirilir. Belə 
bir qənaət hasil olunur ki, «hər mühacirət dalğasının özünəməxsus spesifik 
xüsusiyyəti, tarixi şəraiti və səbəbləri olduğundan, onun hər bir dəstəyinə fərdi 
yanaşılmalıdır». Məhz bu kontekstdə son yüz ilin Azərbaycan mühacirətinin beş 
dövr daxilində daha əsaslı təsnifatına cəhd olunur: 1905-1907-ci illərdən sonra, 
1915-1920-ci illərdən sonra, 1920-1930-cu illərdə, II Dünya müharibəsindən sonra, 
1970-1980-ci illərin cənub mühacirəti. 
Əgər birinci məqalədə Azərbaycan mühacirlərinin tarixən gördüyü işlər 
yığcam şəkildə ümumiləşdirilirsə, «Mədəniyyət mərkəzləri» yazısında siyasi və 
kültür mühacirətimizin 1980-ci illərin sonu – 1990-cı illərin əvvəlləri üçün gerçək 
vəziyyət, fəaliyyət səciyyəsi ayrı-ayrı ölkələrin nümunəsində təfərrüatlı şərh 
 340 
olunur. «Mətbuat» məqaləsində isə milli mühacirətin fəaliyyətində önəmli yer 
tutan bu sahənin tarixi və bu gününə işıq salınır, əhəmiyyəti və problemləri üzə 
çıxarılır. 
Kitabın «Portretlər» adlanan ikinci bölməsi oxucunu çağdaş Azərbaycan 
mühacirətinin canlı mənzərəsi ilə tanış etmək niyyəti güdür. Abid Tahirli tanınmış 
jurnalistlərimizdəndir və tale elə gətirib ki, onun bir jurnalist kimi 
məşhurlaşmasında neçə illər çalışdığı «Vətən» cəmiyyəti, «Odlar yurdu» qəzeti 
bilavasitə rol oynayıb. 1987-ci ildə yaranmış cəmiyyətin xaricdə yaşayan 
həmvətənlərimizlə birbaşa, intensiv əlaqələr yaradılmasında rolu, fəaliyyəti bu gün 
artıq yaxın tariximizin bir səhifəsinə çevrilmişdir. Bu mövzuda əsasən 1988-1993-
cü illərdə mətbuatda dərc olunmuş çoxlu sayda müsahibə, oçerk, portret, icmal və 
şərhlərini kitaba daxil etməklə müəllif nəinki həmin dövrdə Vətənlə mədəniyyət 
körpüsü qurmağa çalışan mühacir soydaşlarımızın yaddaqalan portretini oxuculara 
təqdim etmiş olur, eləcə də «Vətən» cəmiyyətinin bu mərhələdəki tarixi işini 
yazıya gətirir. Bir çox epizodlarla yanaşı, o zaman cəmiyyətin sədri kimi gərgin 
fəaliyyət aparmış yazıçı Elçinlə «Beynə qida, gözə nur, dizə qüvvət» adlı söhbət də 
məhz bunun faktıdır. 
Onlar – Türkiyədə, Avropada, Amerikada, Yaxın Şərqdə yaşayan 
məşhurlarımız, Vətən eşqi, xiffəti, Vətən ruhu, Vətən adıyla iş görüb, bir araya 
gəlmək, fəaliyyət göstərmək istəyən mühacir soydaşlarımız kimlərdir? Rəssamlar 
Davud və Əyyub İmdadiyan qardaşları, İbrahim Əhrari, Fransa kommunisti 
İbadulla Əlimzadə, fotoreportyor Rza Diqqəti, professorlar Qulamrza Səbri 
Təbrizi, Şapur Ənsari, İren Melikoff, naşir İldırım Dağyeli, Azərbaycanın 
YUNESKO təmsilçisi Ramiz Abutalıbov, həkim Nurəddin Qərəvi, şair-tədqiqatçı 
Əbdüllətif Bəndəroğlu, yazıçı Ümm-Ül-Banin, onlarla başqaları; bir çoxlarının 
fəaliyyəti bu gün də göz qabağında diqqət çəkir. Bəziləri haqqında bu gün kifayət 
qədər məlumat olmadığından kitabın oyatdığı xatirələr məxsusi əhəmiyyət kəsb 
edir. 
Abid Tahirlinin «Azərbaycan mühacirəti» kitabı ən yaxın tarix də əks 
olunmaqla, əsas etibarilə tarixi mövzudadır. Bu baxımdan kitabdakı problem-
yazılar məxsusi diqqət cəlb edir. Bunlardan bəziləri – «Azərbaycan mədəniyyət 
mərkəzlərinin İstanbulda keçirilən (1-3 noyabr 1990-cı il) beynəlxalq qurultayında 
məruzə» və bunun iziylə yazılmış «Qurultay qurtardı, lakin…», 1997-ci ildə dünya 
azərbaycanlılarının Los-Ancelesdə keçirilən konqresinin iziylə qələmə alınmış 
«Cəhdlər niyə boşa çıxır, yaxud boş cəhdlər kimə lazımdır» məqalələri birbaşa 
tarixin içindən yazılmışdır və milli mühacirətin ağrılı həqiqətlərini üzə çıxarır. Belə 
ki, ən yaxın tariximiz də göstərir ki, Azərbaycan mühacirətinin tarixi uzun olsa da, 
başlıca problemi – milli birlik, həmrəylik, vahid bir məqsəd ətrafında birləşib 
milləti təmsil etmək amalı aktual olaraq qalır. Başqa bir yazı isə 2001-ci ildə 
qələmə alınmışdır və «Mühacirət mövzusunda yazarkən…» adlanır. Burada 
müəllif Azərbaycan mühacirəti barədə yazan səriştəsiz qələm əhlinin asanca 
«diaspor», «lobbi», «lobbiçilik» kimi terminləri işlətməsinə təəccüb ifadə edir, 
gerçək həqiqətlərin daha acı, milli mühacirətin məzmununun mürəkkəb olduğunu 
göstərir. 
 341 
Həqiqətən də, bu günlər şahidi olduğumuz Dünya Azərbaycanlılarının I 
qurultayı milli diaspor probleminin aktuallığını irəli sürdü, tarixdə ilk dəfə olaraq, 
dünya azərbaycanlılarını vahid bir ideya – azərbaycançılıq ideologiyası ətrafında 
bir yerə yığa bildi. Bizdə milli diaspor hərəkatının fəallaşması yalnız 1993-cü ildən 
sonra başlayır. Azərbaycan dövlətinin dəstək və səyləri nəticəsində dünyanın hər 
yerində yaşayan azərbaycanlı icmalarının təşkilatlanması, bir araya gəlməsi, 
fəaliyyətini genişləndirməsi soydaşlarımızın son halda tarixi Vətənə, I qurultaya 
toplaşmaları ilə sonuclandı. 
Dünya Azərbaycanlılarının I qurultayı milli diasporumuzun problemlərinə 
aydınlıq gətirməklə, eyni zamanda çoxsaylı, müxtəlif tərkibli Azərbaycan 
mühacirətinin milli birlik ideyasını irəli sürdü, gələcək həyat və fəaliyyət yoluna 
işıq saldı. İnanıram ki, Azərbaycan mühacirətinin bu yeni səhifələri Abid 
Tahirlinin mühacirət tariximizin şərəfli yoluna həsr olunmuş sanballı kitabının 
növbəti nəşrlərində əksini tapacaqdır. 
 
 
               T.ƏLĠġANOĞLU 
      «Ədəbiyyat qəzeti», 23 noyabr 2001 
 
 
 
Azadlık yolundan vesikalar 
 
20 yüzyılın sonları dünya tarihinde olduğu kadar Türk tarihi və Türk milleti 
için de çok önemli degişikliklere sebep olmuştur. Yıkılmaz denilen demirperde 
ülkesi Sovyetler Birliğinin 1990-ların başında dağılması neticesinde, bir anda 
bağımsız Türk devletlerinin sayısı çoğalıvermiştir. Bugüne kadar bu devletlerle 
ilgili muhtelif çalışmalar yapılmıştır. Şüphesiz bundan sonra da bu çalışmalar 
devam edeceği gibi, zaman zaman biz de bunlar hakkında yazılar yazmaya qayret 
edeceğiz. 
Bu yazımızda, uzun zamandır okuyamadığımız, okuyunca da bir hayli 
etkilendigimiz Sözle Yarananlar, Sözü Yaşadanlar (Abid Tahirli, Bakı, 2001) adlı 
eserden bahsedecegiz. Azerbaycan tarihinin genç araştırıcılarından olan Abid 
Tahirlinin, 1980-lerin sonlarından itibaren Azerbaycanın bağımsızlığı uğrunda 
verilen mücadelenin degişik yönlerini ele alarak meydana getirdigi eseri dört 
bölümden oluşmaktadır. 
Eserin en önemli bölümü birinci fasıl olup, milli hareket, milli ideologiya ve 
matbuat adını taşımaktadır. Bu faslın ilk makalesi olan Milli Azadlıq harekatı ve 
Odlar Yurdu qazeti adlı bölüm adeta, 1988-1991 yılları arasında, Azerbaycan 
Türklerinin İstiklal için verdikleri mücadelenin özeti mahiyetindedir. Burada, 
Azadlık meydanına çıkış, oradakı faaliyetler ve netice degerlendirilmiştir. Yine, 
gerek dönemin mücadele adamlarının ortaya koydukları faaliyetler və en önemlisi, 
Azadlık hareketinin başarısında Odlar Yurdu qazetesi degerlendirilerken 
vurgulanan şu cümle bir nevi özettir: Milli Azadlık hareketini canlı bir 
 342 
orqanizmaya benzetirsek, Odlar Yurdunu ona qida veren orqanlardan biri olarak 
hesaplamalıyız. Çünkü bu qazete, 1918 yılı ile 1988 yılları arasında bir manevi 
köprü oluşturup alaka kurdu, halkın milli şüurunun uyanması için çok büyük 
hizmet gördü. Gazetenin sahifelerinde, ana dili, tarihimizden yapraklar, 
Azerbaycan edebiyatı gibi konulardakı yazıları ile, okuyucuya kendi tarihi, 
medeniyeti və edebiyatı ile alaka kurmaya, onunla öğünmeye, onu korumaya ve 
zenginleştirmeye çağırırdı. 
Aynı bölümde yer alan, Difai tecavüz ve terörden müdafie başlıklı makale 
ise, Azerbaycanda 1905 yılı sonrası başlayan ve Ermenilerin bir soykırıma 
dönüştürdükleri katliamlara karşı mücadele etmek maksadı ile kurulan Difai 
Partisine ayrılmıştır. Yazar özellikle Sovyet dönemi kaynaklarında ve Azerbaycan 
Sovet Ansiklopedisinde, bu partinin kurulması, mücadelesi, proğramı ile ilgili 
hususlarda yer olmamasının garezden kaynaklandığını ifade etmesi ve bu hususta 
yapılan çalışmalara dair yazdıkları da yine takdire şayandır. 
Eserin ikinci bölümü müsahibeler mübahiseler adını taşımaktadır. 
Faaliyetsizlik milli hıyanettir başlığı altında, Ebulfez Elçibey, Şirmemmed 
Hüseyinov, Sabir Rüstemhanlı, Süleyman Rehimov, Cihangir Kahramov, Hamit 
Araslı, Azize Caferzade, Yahya Memmedov, Merahim Ferzelibeyov ve Emine 
Dilbazi ile yapılan görüşmelerden oluşmaktadır. Burada, Sovyet döneminde 
yaşanan olaylar ve Azerbaycan Türklerinin istiklal ateşi ile yanan bağırları 
üzerinde sönmeyen hürriyet ateşi değerlendirilmektedir. 
Eserin üçüncü faslı, Tedkikatlar ve Tedkikatçılar adını taşımakta olub, 
burada da Azerbaycan medeniyetine katkısı olanlara dair yazılan eserler hakkında 
bilgi bulunmaktadır. Bunlar arasında İlyas Efendiyev, Elmeddin Elibeyzadenin 
Kitabi-Dede Korkut, Ceyhun Hacıbeyli ve Hüseyin Ahmedov hakkında bilgiler yer 
almaktadır. 
Dördüncü ve son fası lise, Son ucu ölümlü dünya adını taşımakta olup, yazar 
babasının hatırasına atfetmiştir. 
Genel olarak bakıldığında, eserin özellikle ilk iki bölümünde yer alan 
bilgiler, 1991 yılında Azerbaycan Türklerinin istiklalını kazanmaları öncesi 
verdikleri mücadeleyi ve bu mücadelenin kahramanlarının ortaya koydukları 
başarılar birinci el kaynak ve tanıdık simalardan toplanan bilgiler işığında 
verilmiştir. Gelecekte, yakın dönem Azerbaycan tarihi konusunda araştırma 
yapmak isteyenlerin ve bu dönemde ortaya konulan Türklük mücadelesini merak 
edenlerin hararetle okuyacakları bir kitaptır. 
 
                   Sebahattin ġimĢir 
     «Orkun», türkçü dergi, 82 sayı, ocak 2005. 
 
 
 
 
 
 
 
 343 
Mühacirlərimizin publisistikası tədqiqat obyekti kimi 
 
Ötən əsrin 80-90-cı illərindən başlanan azadlıq hərəkatı və nəhayət, 
qazanılmış müstəqillik bir çox mətləblərlə yanaşı, mühacir sözünün üstündən də 
qara pərdəni götürdü. Vətən yaxın-uzaq ellərə səpələnmiş, zamanın, fələyin hökmü 
ilə dərbədər edilmiş, «satqın», «xain» adı ilə damğalanmış övladlarını aramağa, 
axtarmağa başladı. Kimlər yox idi onların arasında: ürəyi daim Vətənlə birgə 
döyünən, yad ellərdə, torpaqlarda Azərbaycan adını uca tutan, ona qovuşmaq üçün 
ideya, söz savaşına qoşulan minlər, milyonlar. 
Təbii ki, uzun illər müxtəlif ölkələrdə məskunlaşan həmvətənlərimizin 
özünüifadəsi, azərbaycançılıq ideyalarının qorunması üçün ən dəyərli vasitə 
mətbuat olmuşdur. Təsadüfi deyil ki, Azərbaycan mühacirətinin görkəmli 
simalarından Məmmədəmin Rəsulzadə, Ceyhun bəy Hacıbəyli, Mirzə Bala 
Məmmədzadə və başqaları öz mübarizələrini təsis və nəşr etdirdikləri mətbu 
orqanları vasitəsilə həyata keçirirdilər. Bununla da onlar milli jurnalistikamızın 
yeni – mühacirət mətbuatı qolunu yaratdılar. 
Artıq bir neçə ildir ki, tədqiqatçı-jurnalist Abid Tahirli milli mətbuatımızın 
mühacir qanadının tədqiqi ilə məşğuldur və onun əldə etdiyi faktlar, nümunələr, 
apardığı araşdırmalar bu gün sanballı bir monoqrafiyanın meydana çıxmasına 
səbəb olmuşdur. «Azərbaycan mühacirət mətbuatında publisistika (1921-1991)» 
adlanan bu monoqrafiya bir neçə fəsildən ibarətdir. Əsərdə «Yeni Qafqasya», 
«Azəri türk», «Odlu yurd», «Qurtuluş», «İstiqlal», «Azərbaycan» (Ankara), «Türk 
yolu», «Azərbaycan» (Münhen), «Qafqaz almanaxı», «Azər», «Qafqasya» və s. 
kimi mətbu orqanlarda dərc olunmuş müxtəlif mövzulu publisistik materiallardan 
istifadə olunmuşdur. Dövlət və şəxsi arxivlərdə saxlanılan sənədlər, mühacirət 
mətbuatı ilə bağlı digər materiallara istinad edilmişdir. 
A.Tahirli bu monoqrafiyası ilə milli mühacirətin yaranmasına, keçdiyi tarixi 
yola nəzər salmış, mühacirət jurnalistikası və mətbuatının yaranmasını, inkişaf 
mərhələlərini tədqiq etmiş, publisistik materialları mövzu, ideya, dil-üslub, 
sənətkarlıq baxımından dəyərləndirmiş, bu nümunələr əsasında müəlliflərin irsini, 
onların yaradıcılıq yolunu öyrənmiş, qiymətləndirmişdir. Yeri gəlmişkən qeyd 
edək ki, Bakı Dövlət Universiteti jurnalistika fakültəsinin elmi şurasının qərarı ilə 
nəşr olunan bu monoqrafiya eyni zamanda gələcək jurnalistlər üçün sanballı bir 
dərs vəsaitidir. 
Bu əsərdəki maraqlı məqamlardan biri də ondan ibarətdir ki, tədqiqatçı 
dolğun, tutarlı faktlara istinad edərək, mühacirət mətbuatı tarixinin «Yeni 
Qafqasiya» ilə yox, «Molla Nəsrəddin» jurnalının Təbriz nömrələri ilə başlandığını 
diqqətə çatdırır. 
Əsər barədə öz fikirlərini bildirən mərhum filologiya elmləri doktoru, 
professor Xeyrulla Məmmədov monoqrafiyanı geniş təhlil etdikdən sonra, haqlı 
olaraq bu qərara gəlir ki, bu elmi-tədqiqat işini cəsarətlə sahənin lokomotivi 
adlandırmaq olar. Çünki tədqiqatçılarımız arasında bu mövzuya məhz A.Tahirli 
daha dərindən və konseptual yanaşmışdır. 
 344 
Ömrünün 50-ci baharını arxada qoyan Abid müəllim uzun illər mühacirət 
mövzusu ilə məşğul olmuş və sözügedən monoqrafiya da onun doktorluq işinin 
mövzusudur. İnanırıq ki, Abid Tahirli gələcəkdə Azərbaycan mühacirlərinin 
həyatına, fəaliyyətinə dair daha geniş tədqiqat işləri aparacaq, dünyaya səpələnmiş 
milli-mənəvi dəyərlərimizin ruhən Vətənə dönməsinə xidmət edəcəkdir. 
 
        Mətanət AĞAYEVA 
               «Xalq qəzeti» 
              29 yanvar 2006 
 
 
 
VətəndaĢ ömrü, mühacir ömrü 
 
Abid Tahirlinin ad gününə 
 
 
Yaz ağzıydı, lap indiki kimi. Qəbələnin qışdan oyanış vaxtıydı. Erkən gələn 
baharın isti nəfəsi hər yerdə duyulurdu. Nohurqışlaqda elə bil daş da çiçəkləmişdi, 
yarpız, quşəppəyi, cin-cilim, kəkotu rənginə boyanmışdı. Düz-dünya növbəti 
yazını yaşamağa başlamışdı. «Abid, indi bildim, həftə səkkiz, mən doqquz, niyə 
kəndə üz tutursan. Həqiqətən əsl yaşamalı yerdi. Bu yaşıla bürünmüş düzəngah da, 
Qoşa qayanın arasından dil kimi uzanan çəhrayı duman da, narıncıya çalan qayalıq 
da, ətrafdakı təbii göllər də, məxmər çəmənliklər də, sıx bitmiş pöhrəlik də. Bizi 
isladan, torpağın köksünü tərpədən bu yağışın da ləzzəti özgədi». Bu sözləri 
ehmalca Abidin qulağına pıçıldadım və dədə-baba ocağına – Nohurqışlaqdakı 
həyətlərində armud ağacının altına qısıldıq. Armud ağacı, mən və Abid Tahirli 
dərdləşdik, dünyanın bircə yaz gününü Nohurqışlaqda heç bir naz-nemətə 
dəyişmədik… 
«Bu şabalıdı babam əkib, cevizi atam. Palıd yəqin öz-özünə bitib, heyva 
ağacları da eləcə, alça kolları o qədər sıxdı, maşallah, aralarından su keçmir. Çox 
təəssüf ki, insan hərisliklə yalnız ağac-uğacın meyvəsinə «aşiq»di, di gəl, meşənin 
pıçıltısını eşitmək istəyən yoxdu, cökənin ətriyyatını ciyərinə çəkən yoxdu, vələsin, 
cevizin nəğməsinə hayıl-mayıl olan yoxdu» - dedin Abid və həmin anda bir filosof 
təsiri bağışladın… «Həftədə bir dəfə çatdırmayanda, iki həftədən bir özümü 
Nohurqışlağa yetirirəm. Mən burdan təmizlik, saflıq götürürəm. Bir içim su mənim 
üçün tükənməz enerji mənbəyidir. Bir də axı uşaqlar dədə-baba yurdlarını görür, 
oda-ocağa bağlanırlar» - sakit-sakit söylədiklərinə əlavə elədin. 
Aradan 6-7 il ötüb, bəlkə də heç nə mənim sənin qulağına astaca 
pıçıldamağım, nə sənin o zaman heyran-heyran söylədiklərin yadından çıxıb. 
Ancaq yenə yazdı, şair demişkən, «bu yaz özgə yazdı», bu yaz həm də sənin ömür 
baharına 50 rəqəmi yazdı! Qorxursan 50-dən? Qorxma, qardaş! Əllini ötmək 
xoşbəxtlikdi, keçən il bu bəxtəvərlik mənə nəsib oldu və mən ustufca çevrilib 
arxaya baxdım, gördüm, bu yuvarlaq rəqəm elə bütöv ömrün yaz müjdəçisidi! Bir 
 345 
də zor-xoş qapıya gələni qovmazlar ki, nə olsun, gəlişi azca gözlənilməzdir. 
Bineyi-qədimdən dünyanın gərdişi və vərdişi belədir, qardaş! 
 
Ağır günün dostu olduq 
 
XX əsr, doxsanıncı illərin başlanğıcı… Qarabağ uğrunda ölüm-dirim 
mücadiləsi, üstəgəl, can verən sovet faşizminin Bakıda törətdiyi «20 Yanvar» 
faciəsi… Deyirlər, dərd adamları birləşdirir, yaxınlaşdırır. Özü də özgə dərd yox, 
doğma dərd, doğma nisgil. 
 
İçimdə bir sarımtıl 
çiçək kimi açdı dərd. 
Gördüm ana döşündən 
süd əmməyib, açdı dərd. 
 
O ağır günlərdə tez-tez görüşdük, əlimiz qardaş harayına çatmayanda, 
ünümüz Qarabağ müharibəsinə yetməyəndə, bir-birimizə həyan durduq, millətin 
qəlbinin içindən tikan çıxaran məqalələr yazdıq, çap etdirdik. Sən o zaman 
«Vətən» cəmiyyətində – «Odlar yurdu» qəzeti redaksiyasında qələminlə külüng 
çalırdın! Çünki o zamankı senzorlu sovet mətbuatı cümlələrimizi kəsib-doğrayır, 
sətiraltı sözləri pozur, namusla-qeyrətlə qələmə alınan mətnlərin başına it oyunu 
açırdı. İki əlifbalı «Odlar yurdu» nisbətən sərbəst idi. Və o da yadımdadı ki, sən 
hərdən Avropa ölkələrinə «Vətən» cəmiyyətinin xəttilə səyahətə çıxırdın, 
yurddaşlarımızla ilk ünsiyyət tellərini qururdun, yad məmləkətlərə Azərbaycan 
həqiqətlərini çatdırırdın: daha bəziləri kimi «həm ziyarət, həm ticarət» deyib, pal-
paltar, zər-ziba axtarmırdın, küçələrə düşmürdün, tacir dükanlarını ələk-vələk 
etmirdin… 
Və bir gün Vaqif Bəhmənli ilə sən təklif etdiniz ki, gəlib mən də «Odlar 
yurdu» qəzetində çalışım (o zaman Vaqif qəzetinin baş redaktoruydu). Eyni 
kollektivin üzvü olduq. Hər gün yazdıq-pozduq, qəzetin səviyyəsini qaldırdıq, 
xalqımızın böhranlı günlərinə acıdıq, milli dirçəlişin, oyanışın təravətindən zövq 
aldıq, cəbhədən gələn qara xəbərlər isə qəlbimizi qana döndərdi, kefimizə soğan 
doğradı. 
Budur, Xocalı soyqırımı. Sənin kabinetində büzüşüb için-için ağladığını 
gördüm, mən də hönkürdüm. Bizim göz yaşımız «Vətən»in dörd divarına və 
döşəməyə hopdu, çünki Vətənin bir parçası tar-mar edilmiş, evlər bayquş ulayan 
xarabazara çevrilmiş, adamlar bütünlüklə qırılmışdı. Bu dərd bizi bir köynək də 
doğmalaşdırdı, axı həmin axşam göz yaşlarımız da birləşdi, eyniləşdi, bir-birinə 
qovuşan axar sular kimi. 
 
Və sonra şair demişkən «qonşu olduq bu dünyada» 
 
Görünür insanın iradəsindən asılı olmayan elə zəruri qanunauyğunluqlar var, 
mütləq baş verir. Bakının, Yeni Yasamal yaşayış sahəsində hər ikimiz eyni binada 
 346 
mənzil aldıq. Nə sənin bundan xəbərin oldu, nə mənim. Təsadüfən görüşdük və 
xəbər tutduq. İkimiz də sevindik bu tale qismətinə. 
Sən də altı saylı binaya tez köçənlərdən oldun, mən də. Övladlarımız bir-
birini tanıdı. Heç geniş təmirə ehtiyac qalmadı. Çünki Bakıda evsizlik bizi 
bezikdirmişdi, kirəkeş yaşadığımız məhəllələrin sayı-hesabı yox idi. Xoşbəxtlikdən 
bəxtimiz gətirmişdi. Binamızda xeyli tanınmış ziyalı mənzil almışdı; görkəmli şair 
Famil Mehdi (mənzili oğluna verdi), publisist Məhəmməd Baharlı, şairlərdən 
Zəlimxan Yaqub, Məmməd Kazım, professor Nizaməddin Şəmsizadə, filologiya 
elmləri doktoru Zaman Əsgərli, mərhum iqtisadçı Cavanşir Hüseynov, tarixçi 
Mübariz Əmirov, tibb elmləri doktoru Şakir Musayev və s. 
Atalar sözüdü: «Uzaq qohumdan yaxın qonşu yaxşıdır». Mən deyərdim, lap 
ən yaxın qohumun özündən də, həmişə, hər gün ünsiyyət saxladığın, könül 
bağladığın insan qiymətlidi. Sən bunu sonra əməllərinlə sübuta yetirdin, yaxşı od 
qonşusu oldun. Halal bir ocaqdan çıxdığını qabiliyyətinlə, səxavətinlə, 
mədəniyyətinlə təsdiqlədin. İndi hamı başına and içir. Həyətin «sakinlərindən 
eşidəndə «Abid qızıl oğlandı, yaxşı insandı», - ürəyim dağa dönür. 
…Şəlalə və Günay kimi gözəl-göyçək qızlar böyütdün, onların hər cür 
qayğısına qaldın. Sonbeşik Həmid Xanı ərköyünlüyə öyrətmədin. Bir ayağın işdə, 
bir ayağın kitabxanada, bir ayağın da müəllimlik etdiyin tədris ocağında oldu. 
Hərdən mənə gileylənirdin də: «Vaxt tapmaq müşkül məsələyə dönüb, bilmirəm, 
necə çatdırım. Hökumət işi, yazı-pozu, ailə-məişət qayğısı, digər adsız problemlər. 
Başımı qaşımağa vaxtım olmur». 
Vallah, Abid, əzizim, indi hər kişinin hövsələsi çatmır kitabxanaya getsin, ya 
toz basmış arxiv eşələsin. «Əldən düşmüş» köhnə kitabları vərəqləsin, müxtəlif 
əlyazmalara «dirilik» versin, onları ziyalı qayğısıyla oxusun, tədqiqatçı sayğısıyla 
araşdırsın. Ömrünü həm məsul dövlət qulluğuna sərf eləsin, həm də tələbə 
auditoriyasında keçirsin. Mətbuat tariximizin keşməkeşli, sanballı, möhtəşəm bir 
dövrünün mənzərəsini yaratsın, bu haqda məqalələr yazsın, kitab nəşr etdirsin. 
Dalbadal beş kitabın nəşr olundu. Elə bildin daha beş övladın dünyaya gəldi. 
Filologiya elmləri doktoru, professor Xeyrulla Məmmədov əməyini 
«fədakarlıq», folklorşünas-alim Məhərrəm Qasımlı «elm aləminə müraciət, 
səyahət» adlandırdı. «Sözlə yarananlar, sözü yaşadanlar» (Əbilov, Zeynalov və 
oğulları, Bakı, 2001), «Azərbaycan mühacirəti» (Bakı – «Tural-Ə» Nəşriyyat-
Poliqrafiya Mərkəzi – 2001), «Azərbaycan mühacirət mətbuatı» («QAPP-
Poliqraf», Bakı – 2002), «Deyilən söz yadigardır» (Bakı, «Azərbaycan» nəşriyyatı, 
2003), «Azərbaycan mühacirət mətbuatı» (II hissə, Bakı, «Ozan», 2003). Sən sözlə 
ovundun, sözə tapındın, sözlə nəfəs dərdin və ilk kitabına yazdığın müqəddimədə 
yaratdığını böyük Allahın adına bağladın: «Müsəlmanların müqəddəs kitabı 
Qurani-Kərimin Əl-Bəqərə surəsinin (İnək) 117-ci ayəsində deyilir ki, göyləri və 
yeri icad edən, yoxdan yaradan Odur. Bir işin yaranmasını istədiyi zaman ona – O 
işə yalnız: «Ol» - deyər, o da fövrən olar. Deməli, bəşər övladı da daxil olmaqla, 
onun gördükləri və görmədikləri, duyduqları və duymadıqları, dərk etdikləri və 
etmədikləri, toxunduqları və toxunmadıqları, eşitdikləri və eşitdirmədikləri nə 
varsa, hamısı «ol» sözü ilə yaranmışdır». Doğrudur, qardaş, qələm işi – Tanrı işidi, 
insan yalnız müqəddəs icraçıdı! 
 347 
Bu da Məhərrəm Qasımlının sənin kitablarının birində yazdığı «Mən eldən 
ayrılmazdım» ön sözündən parça: Fakt və hadisəni məharətli mənalandırmaq, 
informasiyanın orijinal cizgilər, qeyri-adi maneralar, özünəməxsus publisist 
gedişlərlə təqdim etmək, yazılarının təsirli alınmasında və oxucu qəlbinə yol 
tapmasında sirli bir açarıydı. Sonralar o, mühacirəti təkcə jurnalist marağı 
səviyyəsində deyil, həm də sırf elmi əsaslarla öyrənməyə başladı. Azərbaycan 
mühacirətinin nəhəng simalarından olan Ceyhun Hacıbəylinin irsini araşdıraraq 
namizədlik dissertasiyası da müdafiə etdi». Bilirik ki, doktorluq işin də hazırdı, bu 
gün-sabahlıqdı, çap növbəsi gözləyən yeni əsərlərin də var. 
Abid Tahirli həm də özünün əsl bəndəlik missiyasını şərəflə yerinə yetirir: 
xeyirxah insandır, hər kəsə kömək əlini uzadandı, məclis adamı, dərd adamıdır, 
sözü havadan tutmağı bacarandı. Ancaq mən nə qədər gəlişi gözəl kəlmələr Abidin 
ünvanına işlətsəm də, onun özünün elmdə, ədəbiyyatda ayrıca «mühacir ömrünü» 
fərqləndirsəm də, yenə şəxsiyyət kimi portretini tamamlaya bilmədim. 
 
        Ağacəfər HƏSƏNLĠ 
        «Humanitar» qəzeti, 
                    20 aprel 2005 
 
 
ABĠD TAHĠRLĠ – 50  
 
Hörmətli Abid müəllim! 
Sizi – tanınmış ədəbiyyatşünasımızı, yazıçı və publisistimizi anadan 
olmanızın 50 illiyi münasibətilə ürəkdən təbrik edirik. Hələ orta məktəbdə 
oxuduğunuz illərdən sizin imzanız mətbuat aləmində tanınıb. IX sinifdə oxuyarkən 
«Sinoptiklər» hekayənizlə «Azərbaycan pioneri» jurnalının keçirdiyi Respublika 
yaradıcılıq müsabiqəsinin qalibi olmusunuz. Bu yol sizi Azərbaycan Dövlət 
Universitetinə gətirib. Jurnalistika fakültəsini bitirmisiniz. 
Vaxtilə tanınmış qəzetlərdən biri olan «Odlar yurdu» qəzetindəki 
fəaliyyətiniz indi də oxucuların yaddaşındadır. Siz həmin qəzetdə müxbir, məsul 
katib, redaktor müavini vəzifələrində çalışarkən böyük təcrübə məktəbi keçmisiniz. 
Mühacir mətbuatı mövzusuna ciddi marağınız da həmin illərdən başlayıb. «Ceyhun 
Hacıbəylinin həyat və yaradıcılığı» mövzusunda namizədlik dissertasiyanız da bu 
marağın təzahürüdür. Sizin tərtibinizlə C.Hacıbəylinin «Hacı Kərim» povesti, 
«Dədə Qorqud», «Dədə Qorqud aliliyi» kitabları, Tofiq Vəndamlının «Qandal 
qolda nə yazım», görkəmli sənətkarımız İlyas Əfəndiyev haqqında «Sən həmişə 
bizimləsən» adlı xatirələr topluları və s. kimi kitablar nəşrə hazırlanmışdır. 
Azərbaycan mətbuat tarixi ilə bağlı araşdırmalarınız böyük maraq doğurur. Bu 
günlər həmin silsilədən «Azərbaycan mühacirət mətbuatında publisistika (1921-
1991)» fundamental tədqiqat əsəriniz işıq üzü görmüşdür. Bu mövzuda yazdığınız 
doktorluq işi müdafiəyə buraxılmışdır. Bundan əvvəl isə sizin «Azərbaycan 
mühacirəti», «Sözlə yarananlar, sözü yaşadanlar», «Deyilən söz yadigardır», «İlyas 
Əfəndiyevin publisistikası» və iki hissədən ibarət «Azərbaycan mühacirət 
 348 
mətbuatı» adlı kitablarınız çapdan çıxmışdır. Bir neçə kitabınız da nəşrə hazırdır. 
Siz Azərbaycan Jurnalistlər Birliyinin H.Zərdabi adına mükafatına layiq 
görülmüsünüz. Azərbaycan Respublikası Nazirlər Kabinetində məsul vəzifədə 
çalışırsınız. Birinci dərəcə dövlət qulluqçususunuz. 
Hörmətli Abid müəllim! 
Sizi bir daha yubileyiniz münasibətilə təbrik edir, uzun ömür, cansağlığı, 
yaradıcılıq uğurları arzulayırıq. 
       
          Azərbaycan Yazıçılar Birliyinin təbriki 
      «Ədəbiyyat qəzeti», 2 dekabr 2005. 
 
 
 
Azərbaycan mühacirət mətbuatının  
yorulmaz tədqiqatçısı 
 
Ötən əsrin əvvəllərində sürətlə inkişaf edib formalaşan Azərbaycan 
demokratik mətbuatının bir çox ənənələri, istiqlalçılıq, yurdsevərlik, haqsevərlik 
kimi xüsusiyyətləri mühacir soydaşlarımızın müxtəlif ölkələrdə nəşr etdirdikləri 
dövri nəşrlərdə yaşadılmış, davam etdirilmişdir. Şərti olaraq 1921-1991-ci illəri 
əhatə edən və «Azərbaycan mühacirət mətbuatı» adlandırılan bu zəngin irs ölkəmiz 
dövlət müstəqilliyi qazandıqdan sonra milli jurnalistikamızın dəyərli bir sahəsi 
kimi öyrənilməkdədir. 
Tədqiqatçı-jurnalist, filologiya elmləri doktoru Abid Tahirli bu sahədə 
yorulmaz fəaliyyəti ilə XX əsr Azərbaycan mühacirətinin Vətəndə tanıdılmasına və 
mühacir mətbuatımızın araşdırılmasına sanballı töhfə vermişdir. Həmkarımız öz 
tədqiqatlarını silsilə kitablar şəklində vaxtaşırı oxuculara çatdırmış, mühacirət 
tariximizlə bağlı boşluğu doldurmağa çalışmışdır. A.Tahirlinin bu yaxınlarda işıq 
üzü görmüş «Azərbaycan mühacirət mətbuatı (1921-1991)» soraq kitabı xaricdə 
işıq üzü görmüş anadilli dövri nəşrlər barədə müasirlərimizdə dolğun təsəvvür 
yaradır. 
Kitabın əvvəlində müəllif, haqlı olaraq, mühacirət mətbuatımızı milli 
jurnalistikamızın tərkib hissəsi, mübariz bir istiqaməti kimi təqdim edir. Bu 
mətbuatın ideya-sənətkarlıq qaynağı olaraq, alim demokratik jurnalistikamızın 
meydana gəlməsi və öz ənənələrini yaratması prosesinə nəzər salır. Sonrakı 
fəsillərdə tədqiqatçı mühacirət mətbuatının tarixi barədə illər boyu əldə etdiyi, 
sistemləşdirdiyi materialları şərh edir, xaricdə yaranmış publisistikamızın mövzu 
və peşəkarlıq xüsusiyyətləri barədə mülahizələrini açıqlayır. 
İstiqlal mücadiləsi tarixində mühacirət mətbuatının yeri və rolu, bu nəşrlərin 
yaradıcıları və xarici müəllifləri də kitabda əksini tapmışdır. Əlavə bölmədə 
verilmiş materiallar mühacirət mətbuatı barədə çağdaş oxucuların təsəvvürlərini 
tamamlayan maraqlı illüstrasiya və mətnləri əhatə edir. Sovet rejiminin mühacirətə 
qarşı ideoloji mövqeyini əks etdirən bəzi sənədlər və müəllifin mövzu ilə bağlı 
tədqiqatları barədə məlumat da kitaba əlavə edilib. 
 349 
Azərbaycan mühacirət mətbuatı haqqında belə mükəmməl bir kitab Abid 
Tahirlinin ixtisasca jurnalist olmasından və uzun illərdən bəri milli diaspor 
hərəkatımızla sıx bağlılığından qaynaqlanır. Elmi-təcrübi fəaliyyətində bu iki 
sahəni üzvi surətdə əlaqələndirən tədqiqatçı jurnalistin ömür yolu gərəkli axtarış və 
tapıntılarla müşayiət olunub. Artıq otuz beş ilə yaxındır ki, o söz cəbhəsindədir. 
Abid Tahirli Qəbələ rayonunun Nohurqışlaq kəndində anadan olub. 1980-ci 
ildə Bakı Dövlət Universitetinin jurnalistika fakültəsini bitirib. 1988-ci ildən 
«Vətən» Cəmiyyətinin orqanı olan «Odlar yurdu» qəzetində müxbir, məsul katib, 
redaktor müavini vəzifəsində çalışıb. 1992-93-cü illərdə «Vətən» Cəmiyyətində 
Avropa və Amerika ölkələri şöbəsinin müdiri kimi fəaliyyət göstərib. 1993-cü 
ildən Azərbaycan Respublikası Nazirlər Kabinetinin məsul işçisidir. Birinci 
dərəcəli dövlət qulluqçusudur. H.Zərdabi və C.Məmmədquluzadə mükafatlarına 
layiq görülüb. Yazıçılar və Jurnalistlər  birliklərinin üzvüdür. 
Abid Tahirli hələ şagird ikən «Qalibiyyət» (Qəbələ rayon qəzeti) və 
«Azərbaycan pioneri» qəzetləri ilə yaxından əməkdaşlıq edib. «Azərbaycan 
pioneri» jurnalının elan etdiyi Respublika yaradıcılıq müsabiqəsində «Sinoptiklər» 
hekayəsi ilə çıxış edib və müsabiqənin qalib sayılıb. Oğlunun bu peşəyə həvəsinin 
ötəri olmadığını görən Həmid kişinin nəsihəti belə olub: «Bala, sən elə bir peşənin 
arxasınca gedirsən ki, deyəcəyin və yazacağın hər bir sözün sahibi olmalısan!» 
Həmid baba özü də sözünün ağası olan kişilərdən idi. Elmə – təhsilə böyük maraq 
göstərirdi. Zəkasına və yaddaşına güvənən Həmid baba 50 yaşından sonra qısa 
müddətdə ərəb-latın əlifbasını, türk dilini mükəmməl öyrənmişdi və «Quran»ı 
sərbəst oxuyurdu. Əfəndi adı qazanmışdı, xeyirxahlığı, müdrikliyi ilə böyük 
hörmət-izzət sahibi idi. Sariyə ana ilə Həmid Əfəndi on uşaq böyüdüb, tərbiyə 
etmişdilər. Övladları həkim, müəllim, iqtisadçı, jurnalist kimi şərəfli peşə sahibi 
olublar. 
1989-1990-cı illər Azərbaycan xalqının tarixində və taleyində həlledici 
məqamlar idi. Milli şüurun, özünüdərkin oyanışı ilə bağlı, xalqımıza qarşı edilən 
haqsızlıqları dünyaya çatdırmaq üçün Abid müəllim də sözə meydan verdi. O, 
«Vətən» Cəmiyyətinin xətti ilə Avropa ölkələrinə səyahətə çıxıb – Türkiyədə, 
Belçikada, İsveçdə, Hollandiyada, İranda ilk üz tutduğu əsas ünvanlar kitabxanalar, 
arxivlər, muzeylər, redaksiyalar olub. Tarixi keçmişimizə dair zəngin arxiv 
materialları və sənədlər toplayıb. Hər yerdə Azərbaycan həqiqətlərini yayıb, 
xaricdə yaşayan soydaşlarımızın taleyi ilə, onların fəaliyyəti ilə yaxından 
maraqlanıb. Bu axtarışlar çox keçmədən onun yaradıcılığının əsas mövzusuna 
çevrilib. 
Bir vaxtlar Salman Mümtaz, qulam Məmmədli və başqa arxivşünaslara 
həsəd aparan Abid müəllim onların ənənəsini yaşadır və davam etdirir. Həyatının 
mənasını xalqına, Vətəninə xidmətdə görən və bütün fəaliyyətini bu müqəddəs işə 
həsr edən tədqiqatçı onlarca mühacir soydaşımızın yaradıcılığına, taleyinə işıq 
salıb. Azərbaycan mühacirət mətbuatının sanballı araşdırıcısı kimi uğurlar qazanıb. 
Mühacirətdə çap edilən hər bir qəzetin, jurnalın, kitabın nəşr tarixi, məramı, 
mövzusu, naşiri, yazarları, dil-üslubu, sənətkarlıq xüsusiyyətləri barədə ətraflı 
araşdırmalar aparıb, onları təhlil edib. Zəngin qaynaqlar, gərgin axtarışlar əsasında 
 350 
toplanan materiallar bir-birindən maraqlı, sanballı, dəyərli tədqiqat əsərlərinə 
çevrilib. 
«Azərbaycan mühacirəti» (2001), «Azərbaycan mühacirət mətbuatı» I hissə 
(2002), «Azərbaycan mühacirət mətbuatı» II hissə (2003), «Azərbaycan mühacirət 
mətbuatında publisistika» (2005) və barəsində söz açdığımız «Azərbaycan 
mühacirət mətbuatı» kitabları bu baxımdan ciddi bir boşluğu doldurur. 
Həmkarımız tədqiqatlarla yanaşı, müəllimlik fəaliyyətini də davam etdirir. 
A.Tahirlinin namizədlik dissertasiyasının mövzusu da mühacirət tariximizlə 
bağlıdır. Azərbaycan mətbuat tarixində silinməz iz qoyan Ceyhun Hacıbəylinin 
həyat və yaradıcılığına həsr olunmuş bu işi elmi rəhbəri professor Yaşar Qarayev 
«doktorluq işinə bərabərdir» deyərək, yüksək qiymətləndirib. Professor Xeyrulla 
Məmmədov isə Abid Tahirlini mühacirət mövzusunun tədqiqinin lokomotivi 
adlandırıb. Abid müəllim «Azərbaycan mühacirət mətbuatında publisistika (1921-
1991)» mövzusunda doktorluq dissertasiyasını da uğurla müdafiə edib. O, beş 
yüzdən çox publisistik və elmi məqalənin müəllifidir. «Sözlə yarananlar, sözü 
yaşadanlar» (2001), «Deyilən söz yadigardır» (2003), «İlyas Əfəndiyevin 
publisistikası» (2005) kitabları onu oxuculara istedadlı publisist kimi tanıdıb. 
Tədqiqatçı barədə xarici ölkələrin mətbuatında yetərincə materiallar çap 
olunub. Respublikanın görkəmli alimlərindən Yaşar Qarayev, Bəkir Nəbiyev, 
Nizami Cəfərov, Hüseyn Əhmədov, Xeyrulla Məmmədov, Şamil Qurbanov, Şamil 
Vəliyev, Nizaməddin Şəmsizadə, Məhərrəm Qasımlı, Nizami Məmmədov, Vaqif 
Sultanlı, Xaləddin İbrahimli, Cahangir Məmmədli, İsmayıl Vəliyev, Qulu 
Məhərrəmli, Nazif Qəhrəmanlı, Aydın Dadaşov və başqaları onun elmi-publisistik 
yaradıcılığı barədə söhbət açıblar. 
Abid müəllimi neçə illərdi tanıyıram. Ondakı elmi-pedaqoji təcrübəyə, 
tükənməz yaradıcılıq həvəsinə, tələbələrə fərdi yanaşmaq qabiliyyətinə heyran 
qalmışam. Abid Tahirli tədqiqatçı alim, təcrübəli pedaqoq, yaxşı dost, nümunəvi 
ailə başçısı, xalqımıza başucalığı gətirən ziyalıdır. 
 
           Qərənfil DÜNYAMĠNQIZI 
                   «Xalq qəzeti», 2 fevral 2008. 
 
 
Sözü yaĢadanlar 
 
Söz sarıdan heç vaxt korluq çəkməmişəm. Nə yazanda, nə də danışanda. 
Ancaq heç vaxt düşünməmişəm ki, mən də sözü yaşadanlardan biriyəm. 
2000-ci ildə – 20 ildən sonra – jurnalistika fakültəsinin tələbələrilə (3792- 
37-94-cü qruplar) görüşməliydik. İş elə gətirdi ki, gözümüz yolda, qulağımız səsdə 
qaldı. Mətbuata çıxarılası olmayan bir çox səbəblərdən görüş baş tutmadı. 
Bu yaxınlarda tələbə yoldaşlarımızdan biri bizi 45 yaşının bayramına 
çağırdı. Bəlli oldu ki, bu yubiley bizi bir yerə yığmaq üçün bəhanəymiş. Abid 
bizim üçün əvəzsiz hədiyyə – son vaxtlar çapdan çıxmış iki kitabını hazırlamışdı. 
O axşam çox xatirələr dilə gəldi, çox sirlər açıldı. Abid bizə kitablarını 
 351 
bağışlayanda qonaqların sayı ikiqat çox olduğundan, bəzilərinə (eləcə də mənə) bir 
kitab çatdı. Filologiya elmləri namizədi, jurnalist Abid Tahirlinin «Sözlə 
yarananlar, sözü yaşadanlar» kitabı. 
Öncə kitabı varaqladım, sonra oxudum, düşündüm… bu sətirləri yazmağa 
başladım. Bunlar nə kitabla bağlı rəydi, nə Abidə tərif. Sadəcə olaraq, tələbə 
yoldaşımın yazılarına mənim münasibətimdi. 
Kitab «1988-ci il: Meydana, azadlığa doğru» yazısıyla başlayır, sonacan bu 
ovqatda davam edir. Baş verən olaylara hazır olmayan xalqın keçirdiyi iztirablara, 
rast gəldiyi eybəcərliklər, köməksizliyi, gücsüzlüyü nə yamanmış… Bu yazılar 
mətbuat işçisinin, qələm yiyəsinin milli azadlıq hərəkatında rolu, ona verdiyi 
dəyərdir. A.Tahirlinin bu hərəkatda rolu «Odlar yurdu» qəzetindən  başlanır. Bir 
zamanlar bizim sevə-sevə oxuduğumuz, əl-əl gəzən bir qəzet vardı ki, adını 
ləyaqətlə doğruldur, yurduna sədaqətlə xidmət edirdi. Nə yaxşı ki, Abidin 
jurnalistik yolu «Odlar yurdu»ndan başlanıb. Hansısa şərəşür qəzetdən yox. O, 
burada gördüyünü götürüb, «Vətən» Cəmiyyətindən, «Odlar yurdu»ndan VƏTƏN 
sözünün özünü dəyərləndirməyi öyrənib. 
Mühacirət mətbuatını, yer üzünə səpələnən azərbaycanlıları yurddaşlarına 
tanıtmaq, ellərdən-ellərə körpü salmaq xeyirxah işdi. Mənim tələbə yoldaşım o 
xeyirxahların, Azərbaycan gerçəklərini dünyaya yayanların sırasında olub. 
1988-ci il olayları, 20 Yanvar qırğınları, Qarabağ savaşı, suverenlik uğrunda 
çarpışma-yazıların ana xətti bunlardı. O yazıların çoxu od-alova tuşlanan 
Qarabağın qara günlərindən, hökumətdən kömək uman insanlardan danışır. O 
yerləri qarış-qarış gəzən müəllifin yazılarında Mərzili və Novruzlunun, Turşsu və 
Şuşanın, Kərkicahan və Qaybalının son nəfəsi yaşayır. 
Əbülfəz Elçibəy, Süleyman Rəhimov, Həmid Araslı, Bəxtiyar Vahabzadə, 
Şirməmməd Hüseynov, Əzizə Cəfərzadə, Sabir Rüstəmxanlının müsahibi olmaqsa 
hər bir jurnalistə sevinc gətirər. 
«Son ucu ölümlü dünya» bir oxucu kimi mənim görmək və oxumaq 
istədiyim son fəsildi kitabda. «Bu bahar sənsiz gələcək», «Səninlə» adlı yazılarla 
Abid ata-anasına az da olsa, borcunu ödəyib. O, vətəndaşlıq borcunu da qismən 
verib, atalıq borcunu da. Və hələ çox borcları qalıb. 
Jurnalistika maraqlı və gərəkli sahədir. Bunu son illər bu sahəyə kütləvi axın 
da sübut edir. Ancaq gördüklərimizin çoxu nə sözü yaradandı, nə də yaşadan. 
Abidin kitabını onlar oxumasalar da olar, təki başqaları oxusun. 
Abid – ibadət edən deməkdir. Abid Tahirli 45 illik ömrünün tən yarısını 
vətəninə, xalqına ibadətlə keçirib. Böyük və müqəddəs diləklərlə yaşayır. O 
diləklərə yetişməsinin 40 səbəbi var (el sözüdü). Birincisi torpaqlarımızın azad 
edilməsidi. 39-u isə elə bu birinciyə bağlıdır. İbadəti Tanrı dərgahına yetsin, 
mənim tələbə dostum! 
Bir də Abidin kiçik diləyini gerçəkləşdirməyə kömək edən dostlarına, 
yazılarına əbədi kitab ömrü verən sinif yoldaşlarına heç olmasa «Sağ ol!» demək 
istəyirəm. Abidin tələbə yoldaşları adından. 
 
         Fimar OĞUZ 
          «Azadlıq» qəzeti 19 fevral 2002 
 352 
Azərbaycan mühacirətinin problemlərinə yeni baxıĢ 
 
Azərbaycan imperiya caynağından qurtulan kimi zaman-zaman öz doğma 
yurd-yuvasından perik salınmış övladları ona doğru pərvazlanmağa başladılar. 
Yəqin ki, Yaqub Zurufçunun ayrılığın özünü belə yandırıb-yaxan «Ayrılıq» 
mahnısını, qarmonçalan Rəhmanın ana, yurd həsrəti ilə göynəyə-göynəyə 
dilləndirdiyi «Segah»ı yaxşı xatırlayırsınız. «Vətən» Cəmiyyətinin nəşr etdirdiyi 
«Odlar yurdu» qəzetinin hər yeni nömrəsi isə qürbətdə yaşayan soydaşlarımızla 
aramızdakı tikanlı məftilləri qırır, torpağımızın mühacir balalarını Vətənə 
səsləyirdi. 
«Odlar yurdu» qəzetində əsl vətəndaş mövqeyi ilə, Vətənə və onun 
övladlarına böyük məhəbbətlə dərc olunan yazılar arasında jurnalist Abid 
Tahirlinin məqalələri böyük maraqla qarşılanırdı. Taleyinə mühacirlik, qəriblik 
yazılmış həmvətənlərimizin yurd yanğısını, el-oba həsrətini, xaricdəki həyat 
tərzini, fəaliyyətini oxuculara çatdırmaqla A.Tahirli onları addım-ba-addım Vətənə 
yaxınlaşdırırdı. 
Sonralar siyasi proseslərin gedişatı, hadisələrin müxtəlif istiqamətlərdə 
inkişafı sübut etdi ki, Vətən üçün onun sərhədlərindən kənarda yaşayanlar da 
mühüm işlər görə bilərlər. Təəssüf ki, o illər Azərbaycan mühacirlərinin 
birləşməsi, təşkilatlanması üçün artıq öz müstəqilliyini qazanmış dövlətimiz 
tərəfindən heç bir tədbir həyata keçirilmədi. Halbuki beynəlxalq aləmdə təklənmiş, 
qaniçən, vəhşi kimi qələmə verilən azərbaycanlılar üçün bu, hava-su kimi lazım 
idi. 
Mühacirlərimiz öz fəaliyyətlərini yaratdıqları cəmiyyətləri yaşatmaq və ara-
sıra mədəni tədbirlər keçirməklə məhdudlaşdırırdılar. Mühacirətin təşəkkülü və 
mövcudluğu məsələləri isə yalnız jurnalist tədqiqatı ilə araşdırılırdı. Bütün bunlar 
nəticə etibarilə Azərbaycan diasporunun formalaşmasına mane olurdu. 
«Odlar yurdu» qəzetində mühacirət mövzusundakı yazıları ilə oxucuların 
yadında qalan Abid Tahirli bu sahədə tədqiqat xarakterli ilk sanballı əsəri qələmə 
almağa müvəffəq olub. Onun «Azərbaycan mühacirəti» adlı kitabı bu günlərdə 
nəfis şəkildə çap edilmişdir. Kitabda Azərbaycan mühacirətinin təşəkkül tarixi, 
coğrafiyası, həyat tərzi, sosial tərkibi, sayı, mədəniyyət mərkəzləri, mətbuatı, eləcə 
də qürbətdə məskunlaşan soydaşlarımızın Vətən yolundakı fəaliyyətlərindən ətraflı 
bəhs  olunur, mühacirətin problemləri zəngin qaynaqlar əsasında araşdırılır. 
A.Tahirli son yüz ildə mühacirətin formalaşmasını beş dövrə ayırır. I dövr – 
1905-1907-ci illərdəki təbəddülatlardan yaranan mühacirət, II dövr – 1915-1920-ci 
illərdə ADR-in süqutundan sonra yaranan mühacirət, III dövr – 30-cu illərin 
repressiyalarından yaranan mühacirət, IV dövr – İkinci Dünya müharibəsindən 
sonra formalaşan mühacirət, V dövr – 70-80-ci illərdə Türkiyə və İrandan çıxan 
azərbaycanlılardan ibarət mühacirət. 
Kitabın sonrakı hissələrində isə soydaşlarımızın qürbət ölkələrdə təsis 
etdikləri mədəniyyət mərkəzlərinin fəaliyyətləri barədə, Azərbaycan mühacirətinin 
problem və qayğılarını, cəmiyyətdəki mövqeyini, mənəvi dünyasını əks etdirən 
mətbuat haqqında söhbət açılır. 
 353 
Oxucular bu kitab vasitəsi ilə eyni zamanda xaricdə yaşayan bir neçə 
həmvətənimizi də yaxından tanımaq imkanı əldə edəcəklər. 
 
         
Mətanət AĞAYEVA 
                «Xalq qəzeti», 13 iyun 2001 
 
 
Milli mətbuatımızın mühacir qanadı 
 
Azərbaycan sərhədlərindən kənarda işıq üzü görən mühacir nəşrlər milli 
mətbuatımızın ən dəyərli nümunələrindəndir. Təəssüf ki, bu nümunələr məlum 
səbəblər üzündən nəinki tədqiqatlardan kənarda qalmış, hətta sovet 
təəssübkeşlərinin qərəzli münasibəti ilə üzləşmişdir. Xalqımızın mühacir 
övladlarının həyatı ilə maraqlanan, fəaliyyətini araşdıran, bu sahədə sanballı elmi-
tədqiqat əsərlərinin müəllifi, yazıçı-jurnalist Abid Tahirli yenicə çapdan çıxmış 
«Azərbaycan mühacirət mətbuatı» kitabında öz araşdırmalarını ilk dəfə toplu 
şəklində oxuculara çatdırır.  
Azərbaycanda, Türkiyədə, Rusiyada, Almaniyada, Fransada, Polşada, ABŞ-
da, Argentinada və neçə-neçə yaxın-uzaq məmləkətlərdə son nəfəsinədək 
Vətənimizin istiqlalı ideyasına sadiq qalaraq, onun uğrunda fəal ideoloji mübarizə 
aparmış mücahidlərin əziz xatirəsinə ithaf etdiyi bu kitabında müəllif onların 
İstanbulda çap etdikləri «Yeni Qafqasya», «Odlu yurd», «Azərbaycan yurd 
bilgisi», Parisdə və Berlində çıxardıqları «Azərbaycan», «İstiqlal», Ankarada 
buraxdıqları «Azərbaycan» adlı nəşrlərin müəllifləri, burada dərc olunan 
materialların sənətkarlıq xüsusiyyətləri barədə geniş məlumat verir. 
A.Tahirlinin öz tədqiqatlarında gəldiyi nəticə belədir ki, ilk mühacir nəşr 
Mirzə Cəlilin 1921-ci ildə Təbrizdə çapını davam etdirdiyi «Molla Nəsrəddin» 
jurnalıdır. Çünki Mirzə Cəlil bir dövlətdən başqa bir dövlətin ərazisinə keçmək 
məcburiyyətində qalmış, deməli, mühacirət həyatı keçirmişdir. Kitabın ilk 
bölməsində müəllif böyük filosof, şair Əlibəy Hüseynzadənin, mühacirət 
jurnalistikasının görkəmli nümayəndəsi Əhməd bəy Ağaoğlunun, yazıları «Le 
Fiqaro», «Le Revue des deux Monges» və s. kimi Fransanın tanınmış qəzet və 
jurnallarında dərc olunan Ceyhun Hacıbəylinin də həyat və fəaliyyətinə ümumi 
nəzər salır və onların mühacir mətbuatı tarixindəki xidmətlərindən söhbət açır. 
Kitabda sözügedən hər bir qəzet və jurnal haqqında müfəssəl məlumat 
verilir. Onların yaranma səbəbləri, bu nəşrləri araya-ərsəyə gətirənlərin əziyyətləri, 
mövzuların rəngarəngliyi geniş şərh olunur. 
1920-ci ilin aprel işğalından sonra qırmızı imperiyanın caynağından zorla 
qurtulan Azərbaycan mücahidlərinin əksəriyyəti qardaş Türkiyəyə pənah 
aparmışdı. 
O dövrdə mühacirətdəki qələm sahiblərimiz Azərbaycandakı bütün 
hadisələri diqqətlə izləyir və bu eybəcərliklərə öz münasibətlərini nəşr etdirdikləri 
qəzet-jurnallarda bütün dünyaya çatdırırdılar. 
 354 
A.Tahirlinin tədqiqatları onu da sübut edir ki, mühacirətdəki qələm 
ustalarımız tək Azərbaycanın dərdini deyil, imperiya işğalı altındakı bütün türk 
millətlərinin başına gətirilənləri də öz yazılarında dünya xalqlarına çatdırmışlar. 
Bizim mühacir nəşrlərimiz çap olunduqları ölkələrin kütləvi informasiya 
vasitələrinin də diqqətindən kənarda qalmamış, yeri gələndə mötəbər mənbə kimi 
burada dərc olunan materiallara istinad edilmişdir. 
Bu qəzet-jurnallar həm də milli mədəniyyətimizin, ədəbiyyatımızın 
təbliğatçısı və daşıyıcısıdır. Vətəndə baş verən hər bir ədəbi-mədəni hadisə, yenilik 
mütləq bu nəşrlərin səhifələrində öz əksini tapırdı. Qan-qada ilə dolu şanlı 
tariximizin şahidləri və salnaməçiləri öz fədakar mübarizələri ilə tədqiq və təbliğ 
olunmaq haqqını qazanmışlar. 
          
 Mətanət AĞAYEVA 
                           «Xalq qəzeti» № 255  
        5 noyabr 2002 
 
 
Sözdən yarananların sözü 
 
Filologiya elmləri namizədi, jurnalist Abid Tahirlinin bu günlərdə «Əbilov, 
Zeynalov və oğulları» nəşriyyatında çap edilmiş «Sözlə yarananlar, sözü 
yaşadanlar» kitabı xalqın taleyində, milli-mədəni şüurunda, tarixində sözün 
rolundan söhbət açır. 
Bu kitabda XX əsrdə, xüsusilə ötən yüzilliyin 80-ci illərinin sonu, 90-cı 
illərinin əvvəllərində Azərbaycan xalqının tarixində və taleyində iz qoyan 
hadisələrə milli şüur, milli hərəkat, milli ideologiya kontekstində nəzər salınır, 
hadisələr şərh edilir, söz, sənət sahiblərinin, siyasət adamlarının fəaliyyətindən 
bəhs olunur. Müəllifin qeyd etdiyi kimi, xalqımızın tarixi, mədəniyyəti, ədəbiyyatı, 
adət-ənənələri, həyat tərzi, xarakteri sözdə yaşayır, şifahi və yazılı ədəbi nümunələr 
söz xəzinəmiz millətin ən böyük sərvətidir. Bu kitab da öz sahiblərini, onların 
irsini, sözlərində yaşayan, müqəddəs miras kimi nəsillərdən-nəsillərə ötürülən 
məslək, əqidə və idealları, bu yoldakı cəfakeşliyi, fədakarlığı, eyni zamanda sözün 
insanda yaratdığı hiss-həyəcanı, sevinc və kədəri anmaq kimi bir niyyətdən 
yaranmışdır. 
Kitabın «Milli hərəkat milli ideologiya və mətbuat» adlanan I hissəsində 
1988-ci ilin yanvarından nəşrə başlayan, elə ilk nömrələrindən həm 
respublikamızda, həm qürbətdə yaşayan həmvətənlərimiz arasında böyük marağa 
səbəb olan, səhifələrində xalqı düşündürən, narahat edən problemlərdən söhbət 
açan «Vətən» cəmiyyətinin orqanı «Odlar yurdu» qəzetinin nəşr tarixindən, 
fəaliyyətindən bəhs olunur. 
Bu qəzet zamanın çox təlatümlü bir dövründə nəşrə başlamışdı. Üç əlifba ilə 
çap olunan, xaricdəki həmvətənlərimiz arasında da geniş yayılan qəzetin 80-ci 
illərin sonu, 90-cı illərin əvvəllərində respublikamızı dünya ictimaiyyətindən təcrid 
edən informasiya blokadasını yarmaqda müstəsna xidmətləri danılmazdır. 
 355 
Kitabın II fəslində isə A.Tahirlinin Azərbaycanın görkəmli siyasi, ictimai 
xadimləri, sənət adamları ilə müsahibələri verilib. 
«Tədqiqatlar və tədqiqatçılar» adlanan III bölmədə A.Tahirli bir neçə 
məqaləni ədəbi-mədəni, ictimai-fikir tariximizdə öz yeri olan Ceyhun Hacıbəylinin 
yaradıcılığına həsr etmişdir. Müəllif bu məqalələrdə oxucunu C.Hacıbəylinin həyat 
və yaradıcılığı ilə tanış edir, onun publisistikasında islami dəyərlərlə bağlı 
faktlardan, mətbuat tariximizin ilk araşdırıcılarından biri kimi bu sahədə, həm də 
folklor sahəsində apardığı tədqiqatlardan söhbət açır. 
Sonuncu bölmədə isə oxucular «Son ucu ölümlü dünya» adı altında 
müəllifin valideynlərinə həsr etdiyi, kövrək notlarla qələmə alınmış xatirələrlə 
tanış olacaqlar. A.Tahirli bu bədii-publisistik qeydlərində cəmiyyət üçün layiqli 
vətəndaşlar yetirən sadə zəhmət adamlarının portretini yarada bilib. 
 
 
    Mətanət AĞAYEVA 
                «Xalq qəzeti» 25 dekabr 2001 
 
 356 
 
Qəzet və jurnal səhifələrindən qısa-qısa 
 
Söz silaha çevriləndə… 
 
Abid Tahirlinin «Əbilov, Zeynalov və oğulları» nəşriyyatında çapdan çıxan 
yeni kitabı «Sözlə yarananlar, sözü yaradanlar» adlanır. Müəllif yazdığı qısa 
müqəddimədə özünün məramını və publisistik məqalələrdən, elmi araşdırmalardan 
ibarət toplunun məziyyətlərini səciyyələndirir. 
Kitab dörd fəsildən ibarətdir: birinci fəsli «Milli hərəkat, milli ideologiya və 
mətbuat» adlandıran Abid Tahirli imperiyanın süqutundan sonra Azərbaycanda 
təbii surətdə başlanan milli-azadlıq hərəkatına güzgü tutur, elə o zaman yaranan 
«Vətən» cəmiyyətinin orqanı «Odlar yurdu» qəzetinin tarixi fəaliyyətindən bəhs 
edir. Heç təsadüfi deyil ki, kitabda təkrarən nəşr olunan cəsarətli publisistik 
nümunələrin də xeyli hissəsi vaxtilə adını çəkdiyimiz qəzetdə işıq üzü görüb. 
«Sözlə yarananlar, sözü yaşadanlar» kitabını geniş təhlil etməyə imkanımız 
yoxdur. Ancaq onunla ilk tanışlıq göstərir ki, müəllif ədəbi sözü ram edə bilib, 
silahına çevirə bilib. Yəni son cümləsinədək sözünü özünəməxsus şəkildə deməyə 
çalışıb, istəyinə nail olub. 
 
        Ağacəfər HƏSƏNLĠ 
        «Mədəniyyət» qəzeti, 
              dekabr 2001 
 
 
 
Azərbaycan mühacirətinin təĢkilatlanma prosesi  
dönməz xarakter daĢıyır 
 
(A.Tahirlinin «Xalq qəzeti»nə müsahibəsindən) 
 
Azərbaycan mühacirət tarixinin xanlıqların işğal dövründən çox-çox 
əvvəllərə getdiyini söyləmək olar. Azərbaycanın öz tarixini mükəmməl 
öyrənmədən Azərbaycan mühacirətinin tarixi ilə də bağlı konkret fikir söyləmək 
böyük məsuliyyətdir. O ki, qaldı mühacirətin bugünkü mənzərəsinə, hesab edirəm 
ki, Azərbaycan mühacirəti bu gün təşkilatlanma dövründədir. Azərbaycan lobbisi, 
lobbilik hərəkatı barədə danışanlar yanılırlar və ictimai rəyi aldadırlar. Azərbaycan 
mühacirətinin sayı, yayıldığı coğrafi ərazi, sosial-siyasi tərkibi, maliyyə imkanları 
və yaşadıqları ölkələrdə tutduqları mövqeləri, həyat və düşüncə tərzi barədə dolğun 
məlumat toplamadan düzgün, real qənaətə gəlmək olmaz. Bu gün Türkiyə, Rusiya, 
Almaniya, ABŞ, Danimarka, İsveç, Kanada və bir sıra digər ölkələrdə Cənubi və 
Şimali Azərbaycandan çıxan yüz minlərlə, milyonlarla soydaşımız yaşayır. Onların 
 357 
böyük əksəriyyəti müstəqil Azərbaycanla əlaqə saxlayır, onun bayrağını uca tutur, 
onunla qürurlanır və imkanları daxilində bu dövlətin mənafeyini müdafiə edirlər. 
Lakin müxtəlif siyasi baxışlar və maliyyə problemi Azərbaycan naminə daha 
irimiqyaslı, ardıcıl, coşqun fəaliyyət göstərməyə maneçilik törədir. Xaricdəki 
mədəniyyət mərkəzləri yalnız müxtəlif tədbirlər zamanı fəallaşırlar. Fasiləsiz, 
proqramlı fəaliyyətdən bəhs etmək hələlik bir xoş arzudur. 
 
       Müsahibəni apardı: Qüdrət Piriyev 
        «Xalq qəzeti» 14 oktyabr 2003 
 
 
Söz sərhəd tanımır 
 
Abid müəllimlə ilk tanışlığım qiyabi olub. Onun dəyərli alim, istedadlı 
yazıçı, gözəl insan, təcrübəli mütəxəssis, vəfalı dost-yoldaş, ləyaqətli ailə başçısı 
olduğunu mənə neçə-neçə ziyalı danışmışdı. Elə oldu ki, özü ilə tanışlıqdan xeyli 
öncə dostları, həmsöhbətləri ilə görüşdüm. Onların mərifətindən, davranış 
mədəniyyətindən məmnun oldum. Özü ilə ilk görüşümdə onun səbirlə, təmkinlə, 
həyatdan gətirdiyi misallarla etdiyi söhbətlərini məmnuniyyətlə dinlədim. Bir neçə 
dəfə müxtəlif məclislərdə olan görüşlərimizdən sonra əmin oldum ki, daha bir 
dostum, qardaşım artıb. 
...İndi mənim şəxsi kitabxanamda Abid Tahirlinin avtoqrafla hədiyyə etdiyi 
bir çox kitabı var... 
 
        Ramin MƏMMƏDOV 
            Azərbaycan Yazıçılar Birliyinin üzvü,   
            «Kredo» qəzeti, 28 sentyabr 2002 
 
«Azərbaycan mühacirəti» - sanballı tədqiqat iĢləri 
 
 
Yaradıcılıq qabiliyyətindən söz açarkən istər-istəməz mənəviyyat göz önünə 
gəlir. Atalar demiş: «Alim olmaq asandır, insan olmaq çətin». 
Abid Həmid oğlu Tahirli insan kimi yüksək mənəvi dəyərlərə, əxlaqi 
keyfiyyətlərə malik olan bir ziyalı. Müəllim kimi doğru istiqamət verən, humanist 
bir öyrədici, dostluğunda sədaqətli və təmənnasız bir insan və ən nəhayət jurnalist, 
publisist, yazıçı, tədqiqatçı alim kimi istedadlı bir qələm sahibi. 
Abid Tahirli! 20 ildən çoxdur ki, Azərbaycan mətbuatında özünəməxsus 
yeri, üslubu, deyim tərzi olan, kövrək duyğulara bələnən bir imza. Və 20 ildən 
çoxdur ki, Abid müəllim yorulmaq bilmədən kitabxanalarda, arxivlərdə, 
səyahətlərdə, muzeylərdə axtarır, arayır. Hər axtarışından sonra sanballı, 
diqqətəlayiq bir əsər, kitab yaranır. Bu günlərdə «Tural-Ə» Nəşriyyatı Poliqrafiya 
Mərkəzi tərəfindən yüksək tərtibatla nəşr olunan «Azərbaycan mühacirəti» adlı 
əsəri onun oxuculara yeni töhfəsidir. 
 358 
 
 
       Qərənfil DÜNYAMĠN qızı 
         «New press» qəzeti  2 iyun 2001 
 
 
 
«Azərbaycan mühacirət mətbuatı» 
 
Abid Tahirlinin əsərinin ikinci hissəsi də nəşr olunub 
 
 
zərbaycan mühacirət mətbuatının ilk və sanballı araşdırıcılarından olan 
filologiya elmləri namizədi Abid Tahirlinin «Azərbaycan mühacirət mətbuatı» adlı 
əsərinin ikinci hissəsi bu günlərdə çapdan çıxıb. 
«Ozan» nəşriyyatında buraxılan 276 səhifəlik bu əsərin əvvəl nəşr olunmuş 
birinci hissəsində Azərbaycan mühacirətinin «Yeni Qafqasya», «Odlu yurd», 
«Azərbaycan yurd bilgisi» (İstanbul), «Azərbaycan» (Paris), «İstiqlal», «Qurtuluş» 
(Berlin), «Azərbaycan» (Ankara) kimi mətbu orqanları, onların nəşr tarixi, milli 
istiqlal uğrunda ideoloji mübarizəsi, mövzusu, ideya istiqaməti, habelə yazarları, 
dərc olunmuş materialların dil-üslub, sənətkarlıq xüsusiyyətləri haqqında 
məqalələr verilib. 
Kitabda həmçinin ayrı-ayrı mühacir publisistlərin, fərdi yaradıcılıq və 
fəaliyyəti ilə əlaqədar maraqlı materiallar, mühacirət mətbuatının tədqiqi ilə bağlı 
müxtəlif müəlliflərin araşdırılmalarına münasibəti əks etdirən yazılar da oxucuların 
diqqətinə təqdim olunub. 
Kitabda müəllifin mühacirətin digər problemləri ilə bağlı mətbuatda dərc 
olunmuş bir sıra aktual məqalələri də verilib. Kitab ölkənin ali məktəblərinin 
jurnalistika fakültəsinin tələbələri və Azərbaycan mühacirəti problemi ilə 
maraqlananlar üçün nəzərdə tutulub. 
         «ġərq» qəzeti   
                                 23 oktyabr 2003 
 
 
«Azərbaycan mühacirəti» 
 
Abid Tahirlinin yeni kitabında mühacirətdə yaşamaq məcburiyyətində 
qalan tanınmış soydaşlarımızın fəaliyyətindən söhbət açılır. 
 
«Tural-Ə» Nəşriyyat Poliqrafiya Mərkəzi bu yaxınlarda Azərbaycan 
Yazıçılar Birliyinin və Jurnalistlər Birliyinin üzvü, Həsən bəy Zərdabi mükafatının 
laureatı, filologiya elmləri namizədi Abid Tahirlinin «Azərbaycan mühacirəti» 
kitabını çapdan buraxıb. 
 359 
Kitabda Azərbaycan mühacirətinin təşəkkül tarixi, coğrafiyası, həyat tərzi, 
sosial tərkibi, sayı, mədəniyyət mərkəzləri, mətbuat, eləcə də taleyin hökmü ilə 
qürbətdə məskunlaşan soydaşlarımızın bir qisminin vətən yolunda fəaliyyətindən 
ətraflı bəhs olunur, mühacirətin problemləri zəngin qaynaqlar əsasında araşdırılır. 
Kitab mühacirət problemi ilə maraqlanan tarixçi, filoloq, jurnalist, tələbə və 
aspirantlar, habelə xaricdəki həmvətənlərin həyat və düşüncə tərzi ilə maraqlanan 
oxucular üçün nəzərdə tutulub. 
         Mirəvəz RƏHĠMOV 
       «525-ci qəzet»  20 may 2001 
 
 
 
«Sözlə yarananlar, sözü yaĢadanlar» 
 
Tanınmış alim və jurnalist Abid Tahirlinin yeni kitabı çapdan çıxıb. 
 
Söz sehrli bir aləmdir. Bu kəlmə səslənəndə təsəvvürümüzdə Nizami, Füzuli, 
Vaqif, Sabir… və digərləri canlanır, onların sözlə yaratdıqları, sözə verdikləri 
qiymət yada düşür. Nizamini Nizami, Füzulini Füzuli, Vaqifi Vaqif, Sabiri Sabir 
edən də söz olub, onları yaşadan da… 
«…Sözdən yaranan insan həmişə sözlə yaşamağa səy edib, təxəyyül və 
təfəkkürünün imkan verdiyi çərçivədə ecazkar bir «dünya» yaradıb. İnsanın ən 
böyük qüdrəti, möcüzəsi sözlə yaratdıqlarındadır» -  bu fikirlər söz aləmində öz 
yeri olan, sözü ilə seçilən, tanınmış jurnalist, mətbuat tariximizin araşdırıcısı, 
filologiya elmləri namizədi Abid Tahirlinin «Əbilov, Zeynalov və oğulları» 
mətbəəsində nəfis şəkildə yenicə çapdan çıxan «Sözlə yarananlar, sözü 
yaşadanlar» kitabından götürülüb. 
«Azərbaycan mühacirəti» kitabıyla geniş oxucu kütləsinin rəğbətini 
qazanmış A.Tahirlinin «Sözlə yarananlar, sözü yaşadanlar» adlı yeni kitabı 
oxuculara dəyərli töhfədir. 
 
        Zaur ZEYNALLI 
          Elçin ƏLĠOĞLU 
       «525-ci qəzet» 17 noyabr 2001 
 
 
Mühacirət mətbuatı ilə bağlı dəyərli kitab 
 
Tədqiqatçı Abid Tahirlinin yeni çapdan çıxan kitabı Azərbaycan mühacir 
mətbuatının tarixinə işıq salır. 
 
Mühacirət ədəbiyyatı problemləri, xüsusilə də mühacir mətbuatı ilə bağlı 
maraqlı tədqiqatların müəllifi, filologiya elmləri namizədi Abid Tahirli bu 
mövzuda dövri nəşrlərdə sanballı məqalələrlə ardıcıl çıxışlar edir. Alimin bu 
 360 
günlərdə «QAPP-Poliqraf» nəşriyyatı tərəfindən nəfis tərtibatla çapdan buraxılan 
«Azərbaycan mühacirəti mətbuatı» (I hissə) kitabı da onun gərgin axtarışlarının 
bəhrəsidir. Müəllif əsəri Azərbaycanda, Türkiyədə, Rusiyada, Gürcüstanda, 
Polşada, ABŞ-da, Argentinada son nəfəsinədək vətənimizin istiqlal idealına sadiq 
qalan və onun uğrunda fəal ideoloji mübarizə aparan azadlıq mücahidlərinin 
ruhuna ithaf edib. 
Kitab mühacir nəşrlərlə bağlı araşdırmaları bir topluda buraxmaq sahəsində 
ilk təşəbbüsdür. 
         
Mirəvəz RƏHĠMOV 
           27 sentyabr 2002 
             «525-ci qəzet». 
 
 
Belçikada Azərbaycan dostluq və kültür  
cəmiyyəti qurulacaq 
 
Azərbaycan Dostluq və Kültür Cəmiyyəti qurulacaq 
Abid Tahirli «Bu gün Azərbaycan üzərində oyunlar oynanılır. Qarabağ 
bizim canımızdır» - dedi 
 
Brussel (Tercüman) – Qlasnost və perestroyka işığında əmələ gələn bir 
qrupla Avropaya gələn Sovet qrupundakı qazeteçi Abid Tahirli ilk iş olaraq 
Avropada yaşayan azərilərlə türkləri tapıb onlarla dərdləşmək oldu. 
Yeni quruluş vaxtında son dərəcə məmnun qaldıqlarını ifadə edən Abid 
Tahirli: «Bu gün Azərbaycan üzərindən bir neçə ssenarilər qurulur. Qafqazlarda 
Azəri-erməni məsələsi bu ssenarinin məhsulu olaraq ortaya çıxarıldı. Bizdən 
Qarabağı istəyirlər… Qarabağ bizim canımızdır. Heç kim həvəslənməsin» deyərək, 
özbəklərlə vuruşan və yurdsuz qalan Məshəti türklərinə qucaq açdıqlarını söylədi. 
Belçikada qaldığı müddətdə türklər tərəfindən yalnız buraxılmayan 
azərbaycanlı qazeteçi Abid Tahirlinin də qoşulduğu bu yığıncaqda Belçikada 
Azərbaycan ilə əlaqələri qüvvətləndirəcək bir cəmiyyət qurulmasına qərar verildi. 
 
                      Yusif ÇĠNAL 
              «Tercüman» qəzeti (Türkiyə) 
                   29 noyabr 1989 
 
 
 
Yaradan, yaĢadan tədqiqatçı-alim 
 
İstedadlı tədqiqatçı-publisist Abid Tahirlini 1988-ci ildən – «Odlar yurdu» 
qəzetinin redaktor müavini vəzifəsində işlədiyi müddətdən tanıyıram. O, öz 
 361 
jurnalist qələmi, əqidəsi ilə sınanmış əməkdaşlardan biridir. «Odlar yurdu» yalnız 
«Vətən» Cəmiyyətinin yox, geniş mənada bütün cəmiyyətin orqanı sayılırdı. Sanki, 
cəmiyyət bu qəzetdən nəfəs alırdı. Qəzet də öz növbəsində cəmiyyətin nəbzini 
tutmuşdu, onu maraqlandıran, düşündürən mövzulardan bəhs edirdi. 
1990-cı ildə qəzetin «Açılmamış səhifələr» rubrikasında «Mirzəli Aşiq 
Axundzadə» adlı məqaləm dərc olundu. Mirzəli Aşiqin həyat və yaradıcılığından 
ilk məlumatlar olduğuna görə, məqalə geniş oxucu kütləsinə müsbət təsir 
bağışlamışdı. Qəzetin redaktor müavini Abid Tahirli məqalənin ilk tədqiqat 
xarakterli olduğuna görə məni təbrik etdi. 
Abid Tahirli yüzlərlə məqalənin, 10-a yaxın kitabın müəllifidir. O, ömrü 
boyu yaradıcılığı uzun illər xalqdan gizlədilmiş mühacirətdə olan Ceyhun 
Hacıbəylinin həyat və yaradıcılığını araşdırmış, onun ədəbiyyat, mədəniyyət və 
ictimai fikir tariximizdə yeri və rolunun elmi dəqiqliklə müəyyənləşdirmişdir. 
Buna görə də, Abid Tahirlinin tədqiqat işini xalqımızın mütəfəkkir ziyalısı Ceyhun 
Hacıbəylinin həyat və fəaliyyətinin kompleks araşdırmasının birinci cəhdi kimi 
qiymətləndirmək olar. 
Abid Tahirlinin xüsusilə mühacirət mövzusundakı məqalə və oçerkləri 
ictimaiyyət tərəfindən böyük rəğbətlə qarşılanmışdır. Fakt və hadisələri məharətlə 
işıqlandırmaq, özünəməxsus publisistik ritmlərlə vermək qabiliyyəti Abid 
Tahirlinin mühacirətlə bağlı yazılarının təsirli alınmasında və oxucu qəlbinə yol 
tapmasında mühüm bir amildir. 
 
        dos. Pərviz Axundbəyli 
 
 
 
 
 
On gün Ġsveçdə 
 
«Vətən» Cəmiyyətinin nümayəndə qrupu İsveçdən qayıtmışdır. Qrupun 
rəhbəri Abid Tahirli dedi: 
- On iki gün ərzində İsveçin 7 şəhərində olduq. Orada yaşayan 
həmvətənlərimizlə görüşlərimiz maraqlı oldu. Stokholm və Göteborq şəhərlərində 
fəaliyyət göstərən Azərbaycan mədəniyyət mərkəzlərində keçirilən rəngarəng 
tədbirlər hamının ürəyincə idi. İsveç Sülhü Müdafiə Komitəsinin Göteborq 
şöbəsində görüş keçirdik. Arlov şəhər bələdiyyə idarəsinin rəisi A.Yanson və 
Malme mühacirət idarəsinin rəisi R.Nilsonla söhbətlər etdik, Azərbaycan haqqında 
həqiqətləri çatdırdıq. Lund şəhərində isə yenicə nəşrə başlayan «Araz» jurnalının 
redaksiyasında hər iki tərəf üçün faydalı söhbətlər oldu. 
 
         E.ĠSAYEV 
       «Səhər» qəzeti, 10 aprel 1991 
 
 362 
 
«Hər qələm millətin səfiridir» 
 
«Vətən» Cəmiyyətinin dəvəti ilə Azərbaycana gəlmiş Fransa, İsveçrə, 
İngiltərə, Kanada kütləvi informasiya vasitələri nümayəndələrilə keçirilən görüşdə 
cəmiyyətin rəyasət heyətinin sədr müavini Heydər Məmmədəliyev, Avropa və 
Amerika ölkələri şöbəsinin müdiri Abid Tahirli, eləcə də Azərinformun, 
Azərbaycan Teleradio Şirkətinin, «Bakı», «Həyat», «Bakinski raboçi», «Odlar 
yurdu», «Biznes» və «Xalq qəzeti» qəzetlərinin müxbirləri iştirak etmişlər. 
           
 AFAQ 
      «Odlar yurdu» qəzeti, aprel 1992. 
 
 
 
Tədqiqatçının tapıntısı 
 
Ədəbi-mədəni, ictimai-siyasi fikir tariximizdə böyük xidmətləri olmuş 
Ceyhun Hacıbəylinin (1891-1962) həyat və yaradıcılığının öyrənilməsinə son illər 
ciddi təşəbbüs göstərilir. Onun 1909-1910-cu illərdə qələmə aldığı «Hacı Kərim» 
povestinin üzə çıxarılması da belə bir təşəbbüsün nəticəsidir. Həmin povest bu 
yaxınlarda «Azərnəşr» tərəfindən rusca çapdan buraxılmışdır. Kitabı gənc 
tədqiqatçı Abid Tahirli tərtib etmiş və ona ön söz yazmışdır. 
 
       «Azərbaycan müəllimi» qəzeti 
            29 avqust 1995 
 
Yubileyə töhfə 
 
(«Kitabi-Dədə Qorqud» - 1300) 
 
Bu yaxınlarda «Sultan-qrafiks» nəşriyyatının buraxdığı «Dədə Qorqud 
aliliyi» kitabı (məqalələr toplusu) BMT nümayəndəliyinin son bir ildə Dədə 
Qorqud mövzusunda nəşr etdirdiyi üçüncü kitabdır. Nəfis tərtibatlı bu kitabda 
ölkəmizin tanınmış qorqudşünaslarının əsərləri toplanmışdır. 
Kitabı tərtib edən filologiya elmləri namizədi Abid Tahirli, redaktoru Dilsuz, 
məsləhətçilər professorlar Tofiq Hacıyev, Samət Əlizadə və BMT-nin 
Azərbaycandakı nümayəndəliyinin məsul işçisi Sultan Hacıyevdir. 
       
          M.Rəhimov 
         «Xalq qəzeti» 
                27 oktyabr 1999 
 
 363 
 
«Dədə Qorqud» yubileyinə töhfələr 
 
Birləşmiş Millətlər Təşkilatının İnkişaf Proqramı (BMTİP) Azərbaycan və 
ümumtürk mədəniyyətinin görkəmli abidəsi olan «Kitabi-Dədə Qorqud» dastanın 
1300 illik yubileyi ilə bağlı tədbirlərdə yaxından iştirak edir. Bu günlərdə BMTİP 
1997-ci ilin fevralında respublika hökuməti ilə imzalanmış «Azərbaycanın mədəni 
irsinin qorunması» layihəsi çərçivəsində «Dədə Qorqud» bülletenini «Ozan» 
nəşriyyatında Azərbaycan və ingilis dillərində nəfis şəkildə çapdan buraxmışdır. 
Bülletenin tərtibçisi və redaktoru Abid Tahirli, məsləhətçiləri filologiya 
elmləri doktoru Məhərrəm Qasımlı və BMT-nin Azərbaycandakı 
nümayəndəliyinin məsul işçisi Sultan Hacıyevdir. Nəşrin üz qabığında və 
arxasında rəssam Fəxrəddin Əliyevin «Dədə Qorqud» mövzusunda illüstrasiyaları 
verilmişdir. 
   
 
«Dədə Qorqud»un yubileyi münasibətilə BMTİP-in köməyi ilə rəngli 
açıqcalar dəsti də çapdan buraxılmışdır. «Patronat-C» şirkətinin nəşr etdiyi bu 
dəstə Xalq rəssamı Mikayıl Abdullayevin, rəssamlardan Fəxrəddin Əliyevin, 
L.Quritskinin və L.Şarovun qədim dastanın ayrı-ayrı boyları mövzusunda 
çəkdikləri illüstrasiyalar daxildir. Fotoların müəllifi Yaşar Xəlilovdur. Redaktor və 
mətnlərin müəllifi Abid Tahirlidir. 
 
            AzərTAc 
      «Azərbaycan» qəzeti, 30 iyun 1999 
 
 
 
«Sən həmiĢə bizimləsən» 
 
«Gənclik» nəşriyyatının nəfis tərtibatla çap etdiyi «Sən həmişə bizimləsən» 
toplusuna (tərtibçilər: Dilsuz, A.Tahirli, redaktoru: Dilsuz, səh.392) İlyas 
Əfəndiyevin həyat və yaradıcılığından bəhs edən xatirələr toplanmışdır. Kitabda 
İ.Əfəndiyevin vəfatı ilə əlaqədar ölkə rəhbərliyinin, tanınmış ədəbiyyat və 
mədəniyyət xadimlərinin nekroloqu, yazıçı ilə vidalaşma mərasiminin materialları, 
vəfatından sonra mətbuatda İ.Əfəndiyev haqqında yazılardan seçmələr çap 
olunmuş, dramaturqun Azərbaycan Milli Akademik Dram Teatrında tamaşaya 
qoyulmuş pyeslərinin siyahısı verilmişdir. 
         Ramiz BĠLALOV, 
             Mirəvəz RƏHĠMOV 
       «Azərbaycan müəllimi» qəzeti,  
     7 oktyabr 1999. 
 
 
 364 
«Gənc jurnalist»in ilk nömrəsi 
 
 
Azərbaycan Beynəlxalq Universitetinin jurnalistika fakültəsinin II kurs 
tələbələri xüsusi mövzulara həsr olunmuş qəzet buraxmağı qərara almışdılar. Artıq 
bu ideya reallaşmış, ilk mövzusu «Bakı küçələri» olan «Gənc jurnalist» qəzetinin 
birinci nömrəsi çapdan çıxmışdır. Mövzunun eyni olmasına baxmayaraq, qəzetdə 
yer almış yazılar çox rəngarəng, müəlliflərin yazı tərzi isə müxtəlifdir. Dərc 
olunmuş materiallarda hər gün paytaxtımızın küçələrində qarşılaşdığımız 
problemlər ətraflı işıqlandırılmış, onların həlli yolları araşdırılmışdır. Qəzet 6 
səhifədən ibarətdir və gözəl tərtibata malikdir. Gənc yazarlar sözün əsl mənasında 
öz məharətlərini göstərməyə çalışmışlar. Yazılar müxtəlif janrlarda işlənilib. Son 
səhifədə isə yumoristik parçalar özünə yer tapmışdır. 
Qeyd etmək lazımdır ki, bu təşəbbüs fakültədə dərs deyən Abid Tahirliyə 
məxsusdur. 
 
               «Xalq qəzeti», 13 dekabr 2000 
               Anar HÜSEYNOV 
                ABU-nun tələbəsi 
 
 
Məcburi cavab 
 
 
«Ədəbiyyat qəzeti»nin 12 may tarixli 19 sayında Abid Tahirlinin 
«Missionerlik bəlası» başlıqlı məqaləsini oxudum. Yazı məndə qəribə 
assosiasiyalar yaratdı. Yadıma Səlib müharibələri, beş yüz il bundan əvvəl Avropa 
gəmilərinin Yava və Hind-Çin sahillərinə yan alıb Şərqi soymaları, 1869-cu ilin 
noyabrında Süveyş kanalının açılışından sonra Şərqin bütünlüklə Qərbin 
müstəmləkəsinə çevrilməsi, törədilən təxribatlara qarşı Şeyx Cəmaləddin 
Əfqaninin başçılığı altında Yaxın və Orta Şərqdə müqavimət hərəkatının 
başlanması çar hökumətinin Qafqazda yeritdiyi ruslaşdırmaq siyasəti, Volqaboyu, 
Şimal türkləri arasında onların ana dilində xristianlığa məhəbbət təlqin edən 
ədəbiyyat yaymaqları və Azərbaycan reallığı – xalqın düşdüyü ağır maddi 
çətinlikdən sui-istifadə edib, müxtəlif süni vasitələrlə, maddi şirnikləndirmə yolu 
ilə əhalinin müəyyən qismini xristian dininin katolik və pravoslav təriqətlərinə cəlb 
etmək cəhdləri düşdü. İslam dininə mənsub olan xalqlar arasında missioner 
təxribatına dair yazı yazmaq fikrinə düşdüm. Materialları sistemə salarkən əlimə 
məşhur Əhməd bəy Ağayevin XIX əsrin ikinci yarısından sonra Türkiyədə geniş 
vüsət almış missioner məktəblərinə qarşı yazılmış və 1912-ci ildə Bakıda «İqbal» 
qəzetində kiçik bir müqəddimə ilə dərc olunmuş «Məcburi cavab» məqaləsi keçdi. 
Yazıda Avropa missionerlərinin məqsədi və onların mənəvi təxribatları haqqında 
kifayət qədər aydın məlumatın olduğunu nəzərə alıb, onun yenidən nəşrini daha 
 365 
münasib hesab etdim. Çünki məqalədə çoxlarını düşündürən və narahat edən 
məsələlərə cavab tapmaq olur. 
 
        Xeyrulla MƏMMƏDOV 
             «Ədəbiyyat qəzeti», 21 iyul 2000 
 
 
Gənc yazıçının ilk kitabı 
 
Bu günlərdə Dövlət Gənc Tamaşaçılar teatrında «Qovuq» kitabının təqdimat 
mərasimi keçirildi. 
Filologiya elmləri namizədi Abid Tahirli əsər haqqında mərasim 
iştirakçılarına ətraflı məlumat verdi. Gənc yazıçıya bundan sonra da gələcək 
yaradıcılıq yollarında uğurlar arzuladı. 
Şairlərdən Əhməd Qəşəmoğlu və Abbas Abdulla, Vaqif İbrahimoğlu, Liza 
Nağıyeva, Muğam Əliyev, Aqil Səmədbəyli, həmyerliləri adından Şəlalə Tahirli və 
başqaları çıxış edərək kitabın məziyyətlərindən danışdılar, Aygün Həsənoğluya 
yeni yaradıcılıq müvəffəqiyyətləri arzuladılar. 
        
«Xalq qəzeti», 9 yanvar 2001 
        Mirəvəz RƏHĠMOV 
 
 
 
 
 
 
 
«ġuĢa – Bakı – Paris» - Ġstiqlal mücahidinin tale yolu 
 
...Üzeyir Hacıbəylinin ev muzeyində Azərbaycanın istiqlaliyyəti uğrunda 
dönməz mücahidlərdən və milli yaddaşı mühacirətdə yaşadan ictimai xadimlərdən 
biri, istedadlı publisist və tədqiqatçı Ceyhun Hacıbəylinin anadan olmasının 110 
illiyinə həsr olunmuş yubiley mərasimi keçirilmişdir. 
...Ceyhun Hacıbəylinin ömür yolunun və irsinin ilk elmi araşdırıcısı, 
filologiya elmləri namizədi, jurnalist Abid Tahirli yubilyarın bəlalı taleyi, 
çoxcəhətli ictimai, elmi-mədəni fəaliyyəti barədə aşkarladığı diqqətçəkən 
məqamlardan söhbət açdı. Məruzəçi Ceyhun Hacıbəylinin milli demokratik 
mətbuatımızın müstəqillik uğrunda tarixi mübarizəyə qoşulmasının önündə gedən 
publisist və mətbuat tariximizin ilk tədqiqatçısı olduğunu xüsusi vurğuladı. Əsrin 
əvvəllərində çıxan «Kaspi», «Baku», «İrşad», «Tərəqqi», «İttihad» kimi qəzetlərdə 
milli oyanış mövzusunun aparıcı müəlliflərindən olan Ceyhun bəy təsadüfi deyil 
ki, Azərbaycan Demokratik Cümhuriyyətinin rəsmi nəşri «Azərbaycan» qəzetinin 
 366 
yaradıcılarından biri və ilk baş redaktoru olmuşdu. Ceyhun Hacıbəyli mühacirət 
illərində redaktorluq etdiyi «Qafqaz», «Azərbaycan» jurnallarında və «Azadlıq» 
radiostansiyasında da demokratik mətbuatımızın ənənələrini yaşatmışdı. 
 
               Tahir Aydınoğlu 
       «Xalq qəzeti», 2 mart 2001. 
 
 
Tarixi sənədlər nə deyir? 
 
Azərbaycan Respublikası Nazirlər Kabineti yanında Baş Arxiv İdarəsində 
Azərbaycanlıların Soyqırımı günü ilə bağlı böyük toplantı keçirilmişdir. 
Tədbirdə Azərbaycan Respublikası Nazirlər Kabinetinin məsul işçisi Abid 
Tahirli Prezidentin məlum fərmanının tarixi əhəmiyyətindən və həmin fərmanla 
bağlı həyata keçirilən tədbirlərdən ətraflı danışmışdır. 
 
        Mirəvəz RƏHĠMOV 
       «Xalq qəzeti», 1 aprel 2001. 
 
 
«Azərbaycan»ın ilk baĢ redaktoru 
 
Bu günlərdə dahi bəstəkar Üzeyir Hacıbəylinin ev-muzeyində onun kiçik 
qardaşı Ceyhun Hacıbəylinin anadan olmasının 110 illiyinə həsr olunmuş yubiley 
tədbiri keçirildi. Tədbirdə C.Hacıbəylinin tədqiqatçıları, alimlər, qohumları və 
gənclər toplaşmışdı. 
Elmlər namizədi Abid Tahirli bir tədqiqatçı kimi C.Hacıbəylinin 
yaradıcılığını təhlil etdi. Bildirdi ki, onun «Hacı Kərim» adlı povesti nadir əsər 
kimi uzun illər M.F.Axundov adına Dövlət Kitabxanasının xüsusi fondunda 
saxlanılıb. Azərbaycanın faciələri C.Hacıbəylinin publisistikasında, hekayə və 
felyetonlarında öz əksini tapıb. 
 
                   Rəsmiyyə Rzalı 
      «Azərbaycan» qəzeti, 2 mart 2001. 
 
 
 
Ceyhun bəy Hacıbəylinin fondu zənginləĢir 
 
Ceyhun bəy Hacıbəylinin yorulmaz tədqiqatçısı, jurnalist-alim Abid Tahirli 
vaxtilə Timuçin Hacıbəylinin ona göndərdiyi, Münhendə rus dilində dərc edilən 
«Naşe obşeye delo» (oktyabr 1962-ci il) mühacir qəzetində Ceyhun bəyin vəfatı ilə 
bağlı verilmiş nekroloqun surətini və C.Hacıbəylinin Bakıda 1995-ci ildə rus 
 367 
dilində nəşr olunan «Hacı Kərim» («Qafqaz müsəlmanlarının həyatından etüdlər») 
povestini (tərtibçi və ön sözün müəllifi A.Tahirlidir) Üzeyir Hacıbəyovun ev 
muzeyinə hədiyyə etdi. 
 
                Səadət Qarabağlı, 
        Üzeyir Hacıbəyovun ev muzeyinin direktoru 
      «Respublika» qəzeti, 10 iyun 2001. 
 
 
 
Ev muzeyində təqdimat 
 
Mayın 19-da Cəfər Cabbarlının ev muzeyində böyük dramaturqun yenicə 
çapdan çıxmış «Mənim tanrım – gözəllik» kitabının, həmçinin Xalq yazıçısı 
Elçinin «Şəxsiyyət və istedad» («Cəfər Cabbarlının həyatı və yaradıcılığı haqqında 
düşüncələr») əsərinin təqdimat mərasimi keçirilmişdir.  
«Şəxsiyyət və istedad» kitabında C.Cabbarlının həyat və yaradıcılığı 
haqqında düşüncələr həmçinin rus (çevirəni Siyavuş Məmmədzadə) və ingilis 
dillərində (çevirəni Turqut Mustafayev və Kirsti Barnet) verilmişdir. Kitabın 
redaktorları Dilsuz və filologiya elmləri namizədi Abid Tahirlidir. Məsləhətçiləri 
Sultan Hacıyev və psixologiya elmləri namizədi Vaqif Hüseynovdur. 
 
          «Ədəbiyyat qəzeti», 26 may 2001. 
 
 
 
 
 
 
Hamı Ramiz müəllimə təĢəkkür etdi 
 
...Üzeyir Hacıbəylinin ev muzeyində istedadlı jurnalist, tərcüməçi, 
tədqiqatçı, ictimai xadim Ceyhun Hacıbəylinin anadan olmasının 110 illiyi ilə 
əlaqədar yubiley tədbiri keçirilmişdir. 
...C.Hacıbəylinin yüzlərlə elmi-publisistik məqalənin müəllifi olduğunu 
söyləyən filologiya elmləri namizədi Abid Tahirli onun «Hacı Kərim» povestindən 
və digər əsərlərindən söz açdı. 
 
        Qvami Məhəbbətoğlu 
              «Zaman» qəzeti, 1 mart 2001 
 
 
«Azərbaycan mühacirəti» 
 368 
 
Jurnalist Abid Tahirlinin «Azərbaycan mühacirəti» adlı kitabı çapdan çıxıb. 
Kitabda Azərbaycan mühacirətinin təşəkkül tarixi, coğrafiyası, həyat tərzi, sosial 
tərkibi, sayı, mədəniyyət mərkəzləri, mətbuatı, eləcə də taleyin hökmü ilə qürbətdə 
məskunlaşan soydaşlarımızın bir qisminin Vətən naminə fəaliyyətindən ətraflı bəhs 
olunur, mühacirətin problemləri zəngin qaynaqlar əsasında araşdırılır. Bundan 
əlavə, əsərdə mühacirətimizin önəmli şəxslərinin, o sıradan Azərbaycan 
Demokratik Cümhuriyyətinin banilərinin siyasi, publisistik, ədəbi irsinə də geniş 
yer verilir. 
Əsər mühacirət problemi ilə maraqlanan tarixçi, filoloq, jurnalist, tələbə və 
alimlər, habelə xaricdəki həmvətənlərimizin həyat və düşüncə tərzi ilə maraqlanan 
oxucular üçün nəzərdə tutulub. 
 
         «Ayna» qəzeti, 
         25 may 2001. 
 
 
Bir daha «Əli və Nino»nun əsl müəllifinin  
kimliyi haqqında 
 
Hörmətli xanım Yaqut Rza qızı Məmmədovaya bu məqalə hava-su kimi 
gərəkdir. Çünki öz ölkəmizdə və xarici ölkə universitetlərində təhsil alıb, alman dil 
mütəxəssisi şərəfinə çatmış bu hörmətli müəllif «Əli və Nino»ya dair Almaniya 
mətbuatındakı məqalələri şəxsən öyrənməyə vaxt tapmayıbsa, heç olmasa Abid 
Tahirlinin Almaniyada buraxılan bir qəzetdəki bircə məqaləsini oxumağa bəlkə 
vaxt tapa. 
 
               Pənah XƏLĠLOV 
                        «525-ci qəzet», 25 may 2002. 
Yeni kitablar 
 
Abid Tahirli. Sözlə yarananlar, sözü yaĢadanlar, Bakı, «Əbilov, 
Zeynalov və oğulları», 2001, 308 səh. 
 
Filologiya elmləri namizədi, Yazıçılar və Jurnalistlər Birliyinin üzvü, 
Həsənbəy Zərdabi mükafatı laureatı Abid Tahirli müxtəlif mövzularda yazılmış 
500-dən çox məqalənin və «Azərbaycan mühacirəti» kitabının müəllifidir. 
İxtisasca jurnalist olan Abid Tahirli «Odlar yurdu» qəzetində redaktorun müavini, 
«Vətən» Cəmiyyətində Avropa və Amerika ölkələri şöbəsinin müdiri vəzifəsində 
işləmişdir. 1993-cü ildən Azərbaycan Respublikası Nazirlər Kabinetinin məsul 
işçisidir. 
Müəllifin «Sözlə yarananlar, sözü yaşadanlar» kitabı dörd fəsildən ibarətdir. 
Əvvəlki üç fəsildə XX əsrdə, xüsusilə ötən yüzilliyin 80-ci illərinin sonu və 90-cı 
illərinin əvvəllərində Azərbaycan xalqının tarixində və taleyində iz qoyan 
 369 
hadisələrə milli şüur, milli hərəkat, milli ideologiya kontekstində nəzər salınır, 
cəmiyyətdə cərəyan edən proseslərə ciddi münasibət bildirilir, söz, sənət 
sahiblərinin, siyasət adamlarının fəaliyyətindən, həmçinin müəllifin son illərdəki 
tədqiqatlarından söhbət açılır. 
Kitabın sonuncu fəsli «Son ucu ölümlü dünya» adlanır. Valideynlərinin 
vəfatına həsr etdiyi bu yazılarda müəllif şəxsi kədər və düşüncələrə qapanıb 
qalmır, daha çox sadə insanların cəmiyyətdə tuta biləcəyi yerdən və roldan bəhs 
edir. 
 
        «Respublika» qəzeti 
             16 yanvar 2002. 
 
 
 
Jurnalistika fakültəsinə qəbulda  
qabiliyyət imtahanı 
 
Publisist-tədqiqatçı Abid Tahirli də jurnalistika fakültəsinə tələbə qəbulu 
zamanı yaradıcılıq müsabiqəsinin keçirilməsini vacib sayır: «Əgər biz jurnalistika 
fakültəsinə qəbul zamanı qabiliyyət imtahanı tətbiq olunan illərin nəticələrini 
xatırlasaq, görərik ki, o illərin məzunlarının çox böyük əksəriyyəti bu gün də 
jurnalistika sahəsində uğurla çalışır. Son illərdə bu fakültəni bitirmiş məzunların 
fəaliyyəti isə həm kəmiyyət, həm də keyfiyyət baxımından, göz qabağındadır. 
 
            «525-ci qəzet», 26 oktyabr 2002 
             Vəli MƏMMƏDOV 
 
 
 
Bir daha Ceyhun Hacıbəyli ilə bağlı həqiqətlər 
 
«…Bu baxımdan qələminə hörmət etdiyim sənətşünas Ziyadxan Əliyevin 
«Azadlıq» qəzetinin 24 iyul 2002-ci il tarixdə dərc olunmuş «Ceyhun Hacıbəyli 
neçənci ildə anadan olub?» məqaləsi diqqətimi çəkdi. Yazı filologiya elmləri 
namizədi A.Tahirlinin iyun ayının 15-də «Ədalət» və «525-ci qəzet»in 
səhifələrində çap olunan «Susmaq olmur» tənqidi məqaləsinə cavab olaraq 
yazılmışdır. 
Bu yazı haqqında fikir söyləməyə də bilərdim, lakin Z.Əliyevin əməkdaşı 
olduğum S.Mümtaz adına Dövlət Ədəbiyyat və İncəsənət arxivində olan sənədlərə 
istinad etdiyini, C.Hacıbəylinin həyat və yaradıcılıq fəaliyyəti haqqında müəyyən 
təsəvvürə malik olduğumu, A.Tahirlinin arxivimizdə nəinki Ceyhun bəy, hətta 
xaricdə yaşamış bir çox mühacirlər haqqında uzunmüddətli araşdırma aparmış bir 
tədqiqatçı olduğunu, ən əsası yazıda təhriflərə yol verildiyini nəzərə alıb, bir 
arxivşünas və vətəndaş kimi bu addımı atmağa məcbur qaldım. 
 370 
 
         Aslan KƏNAN 
         «Ədalət» qəzeti, 3 avqust 2002. 
 
 
 
Sənətkarın ikinci ömrü 
 
İlyas Əfəndiyevin dünyasını dəyişdiyi gündən düz altı il keçib, yazıçı ürəyi 
artıq döyünmür, lakin o, özünün ikinci ömrünü yaşayır. Bu müddət ərzində 
ədəbiyyatşünas alimlər onun haqqında bir neçə kitab yazıb çap etdirmiş, sənət 
adamları, yazıçılar, jurnalistlər, adi oxucular İlyas Əfəndiyev haqqında yüzlərlə 
xatirələr söyləmiş, məqalələr yazmış, maraqlı faktlarla zəngin olan məlumatlar 
dərc etdirmişlər ki, bunları bir yerə yığsaq, neçə cilddən ibarət sanballı nəşr alına 
bilər. Belə materialların yalnız az bir hissəsi Dilsuz və A.Tahirli tərəfindən 
toplanılaraq, 1999-cu ildə «Gənclik» nəşriyyatı tərəfindən ayrıca kitab halında 
buraxılmışdır. 
 
        Emin ƏFƏNDĠYEV 
         «Ədəbiyyat qəzeti», 4 oktyabr 2002. 
 
 
Kitab rəfi 
 
(Abid Tahirli. Sözlə yarananlar, sözü yaĢadanlar 
Bakı, «Əbilov, Zeynalov və oğulları», 2001) 
 
Abid Tahirlinin «Sözlə yarananlar, sözü yaşadanlar» kitabı dörd fəsildən 
ibarətdir. Əvvəlki üç fəsildə XX əsrdə, xüsusilə ötən yüzilliyin 80-ci illərinin sonu 
və 90-cı illərinin əvvəllərində Azərbaycan xalqının tarixində və taleyində iz qoyan 
hadisələrə milli şüur, milli hərəkat, milli ideologiya kontekstində nəzər salınır, 
cəmiyyətdə cərəyan edən proseslərə ciddi münasibət bildirir, söz, sənət 
sahiblərinin, siyasət adamlarının fəaliyyətindən, həmçinin müəllifin son illərdəki 
tədqiqatlarından söhbət açılır. 
Kitabın sonuncu fəsli «Son ucu ölümlü dünya» adlanır. Valideynlərinin 
vəfatına həsr etdiyi bu yazılarda müəllif şəxsi kədər və düşüncələrə qapanıb 
qalmır, daha çox sadə insanların cəmiyyətdə tuta biləcəyi yerdən və roldan bəhs 
edir. 
 
      «Azərbaycan» jurnalı, № 6, 2002. 
 
 
 
Arxiv həqiqətin qarantıdır 
 371 
 
(Bir daha Ceyhun Hacıbəylinin doğum tarixi haqda) 
 
«Azadlıq» qəzetinin 24 iyul sayında qələminə hörmət elədiyim sənətşünas 
Ziyadxan Əliyevin «Ceyhun Hacıbəyli neçənci ildə anadan olub?» məqaləsi dərc 
olunub. Yazıda filologiya elmləri namizədi Abid Tahirlinin tədqiqatçı Nazim 
Rizvanın «Azərbaycan diasporası tarixindən» kitabıyla bağlı «Ədalət» və «525-ci 
qəzet»də getmiş tənqidi məqaləsinə toxunulub. 
 
         Aslan KƏNAN 
        «Azadlıq» qəzeti, 2 avqust 2002 
 
 
«Mars» jurnalının yeni sayı iĢıq üzü görüb 
 
«Mars» ədəbi-bədii, elmi-publisistik jurnalının növbəti sayı çapdan çıxıb. 
Jurnalın yeni sayında da müxtəlif ədəbi janrlarda yazılan əsərlər dərc olunub. 
«Yubiley» rubrikasında xalq yazıçısı Elçinin 60 illik yubileyilə bağlı Abid 
Tahirlinin «Söz və sənətkar qüdrəti haqqında düşüncələr» adlı yazısı verilib. 
 
         «525-ci qəzet» 
           22 may 2003 
 
«Deyilən söz yadigardır» 
 
Bu günlərdə «Azərbaycan» nəşriyyatı filologiya elmləri namizədi Abid 
Tahirlinin «Deyilən söz yadigardır» kitabını çapdan buraxıb. Müəllif bu kitabında 
ömrünü sənət inciləri sayılan atalar sözlərinin toplanmasına həsr etmiş bir insanın – 
Əbülqasım Hüseynzadənin həyat və fəaliyyətinin maraqlı, unudulmaz məqamlarını 
işıqlandırıb. 
Abid Tahirlinin yeni çapdan çıxmış bu kitabında Ə.Hüseynzadənin Üzeyir 
Hacıbəyov, Rəsul Rza, Süleyman Rüstəm, Mehdi Hüseyn, Səməd Vurğun, 
Nəriman Nərimanov, Mikayıl Müşfiq, Nazim Hikmət, Hüseyn Arif və başqa 
şəxsiyyətlərlə ünsiyyəti ilə bağlı maraqlı məqamlar da yer alıb. 
 
         «525-ci qəzet» 
              27 iyul 2003 
 
Tədqiqatçı Əbülqasım Hüseynzadə  
haqqında kitab çıxıb 
 
Tədqiqatçı-publisist, filologiya elmləri namizədi Abid Tahirlinin «Deyilən 
söz yadigardır» adlı kitabı çapdan çıxıb. Müəllif kitabda bütün ömrünü atalar 
 372 
sözlərinin toplanmasına həsr etmiş Əbülqasım Hüseynzadənin həyat və 
fəaliyyətinin maraqlı, unudulmaz məqamlarını işıqlandırıb. A.Tahirlinin 
bildirdiyinə görə, kitab 1985-ci ildə yazılsa da, müəyyən çətinliklər üzündən yalnız 
indi işıq üzü görə bilib. 
 
             Ülviyyə Tahirqızı 
      «Üç nöqtə» qəzeti, 22 aprel 2003. 
 
 
Deyilən söz yadigardır 
 
Sözün əsl mənasında ağlına, müəllimliyinə valeh olduğum bir insanın bu 
yaxınlarda daha bir kitabı işıq üzü gördü. Həmin insan tanınmış tədqiqatçı alim, 
jurnalist-publisist, filologiya elmləri namizədi və ən nəhayət, mübaliğədən kənar 
olub desək, əsl ziyalı qələminin sahibi Abid Həmid oğlu Tahirlidir. Azərbaycan 
mühacirətinin əvəzsiz tədqiqatçısı Abid Tahirli bu dəfə oxucularına «Deyilən söz 
yadigardır» adlı maraqlı bir kitabı hədiyyə etdi. Bu kitabda bütün ömrünü atalar 
sözlərinin toplanmasına həsr etmiş Əbülqasım Hüseynzadənin həyat və 
fəaliyyətinin maraqlı, unudulmaz məqamları işıqlandırılmışdır. 
                  
   Fazil TALIBOV 
        Azərbaycan Jurnalistlər  
Birliyinin üzvü 
            «Kredo»qəzeti, 3 may 2003. 
 
 
 
«Cəlil Məmmədquluzadə» mükafatları  
təqdim olundu 
 
Birinci elmi publisistik məqaləyə və ya əsərə görə nominasiyanın qalibi 
«Azərbaycan mühacirət mətbuatı» kitabına görə Abid Tahirli elan edildi. 
 
        «Yeni Azərbaycan» 
               23 iyul 2004 
 
 
Abid Tahirlinin kitabları Almaniyada  
kataloqa salınıb 
 
Tanınmış tədqiqatçı, filologiya elmləri namizədi Abid Tahirlinin 
Azərbaycan mühacirət problemi, xüsusilə mühacirət mətbuatı ilə bağlı 
araşdırmaları ölkəmizdə olduğu kimi, xaricdə də böyük maraq doğurur. 
 373 
Bu günlərdə müəllifin ünvanına Almaniyanın Halle şəhərinin məşhur Martin 
Lüter Universitetindən bildiriş daxil olmuşdur. Orada qeyd olunur ki, A.Tahirlinin 
beş kitabı – «Azərbaycan mühacirəti», «Sözlə yarananlar, sözü yaşadanlar», 
«Əbilov, Zeynalov və qardaşları», «Azərbaycan mühacirət mətbuatı», 1-ci hissə, 
«Azərbaycan mühacirət mətbuatı», 2-ci hissə və «Azərbaycan mühacirət 
mətbuatında publisistika» kitabları Lüter Universiteti kitabxanasının kataloquna 
salınmışdır. 
         AzərTAc  
                                                    «Azərbaycan» qəzeti, 2 dekabr 2005 
 
 
 
«Qobustan»ın yeni nömrəsi çapdan çıxmıĢdır 
 
Başqa bir araşdırıcı – Abid Tahirli özünün «Mustafa Haqqı Türkəqulun 
publisistikası» yazısında əsasən Azərbaycanın milli musiqisi, onun tarixi və 
keçdiyi yolu tədqiq edən türkiyəli sənətşünasın yaradıcılığına toxunur. 
 
      «Qobustan» № 4, 2005 
 
 
«Orkun» Azərbaycan tədqiqatçısının  
əsərindən yazır 
 
 
Türkiyənin «Orkun» jurnalının 82-ci (yanvar) nömrəsində Səbahəddin 
Şimşirin həmyerlimiz Abid Tahirlinin «Sözlə yarananlar, sözü yaşadanlar» kitabı 
(Bakı, 2001-ci il) haqqında resenziyası dərc edilmişdir. «Azadlık yolundan 
vesikalar» adlanan materialda müəllif Abid Tahirlini Azərbaycan tarixinin 
tədqiqatçısı kimi təqdim edir, xatırladır ki, onun çalışdığı «Odlar yurdu» qəzeti 
1918-ci illə 1988-ci il arasında mənəvi körpü rolu oynamışdır. Qeyd edir ki, elə bu 
səbəbdən də 1988-1991-ci illərin azadlıq hərəkatına həsr olunmuş bu əsərin ilk 
fəsli onun çalışdığı «Odlar yurdu» qəzetindən bəhs edir və «Milli azadlıq hərəkatı 
və «Odlar yurdu» qəzeti adlanır. 
Məqalə müəllifi nəşrin ayrı-ayrı bölmələrini təhlil etdikdən sonra bu qənaətə 
gəlir ki, kitab Azərbaycan tarixini öyrənən və tədqiq edən hər kəs üçün faydalı 
məlumat mənbəyidir. 
 
        «Respublika» qəzeti 
               7 yanvar 2005 
 
 
«Azərbaycan mühacirət mətbuatı (1921-1991)»  
 374 
kitabı nəĢr edilib 
 
 
«ÇİNAR-ÇAP» nəşriyyatı tanınmış tədqiqatçı-publisist Abid Tahirlinin 
«Azərbaycan mühacirət mətbuatı (1921-1991)» kitabını çap etmişdir. Qürbətdə 
qəlbi sonadək Vətən eşqi, Vətən həsrəti ilə çırpınan və Azərbaycanın istiqlalı 
uğrunda mücadilə aparan mühacirlərin müqəddəs, unudulmaz xatirəsinə ithaf 
edilən kitabda onların buraxdığı qəzet, jurnal, kitab, almanax, bülleten və sair 
haqqında məlumat verilir, həmin materialların Azərbaycanın mətbuat tarixindəki 
yeri və rolu dəyərləndirilir. 
 
              NƏZAKƏT 
            «Səs» qəzeti, 26 dekabr 2007. 
 
 
«Molla Nəsrəddin» Təbriz mühacirəti dövründə 
 
Filologiya elmləri doktoru Abid Tahirlinin gəldiyi nəticəyə görə «Molla 
Nəsrəddin»in mühacirətdə işıq üzü görən nömrələri mühacir nəşrlərdir» və 
«Azərbaycan mühacirət mətbuatının tarixi «Yeni Qafqasiya» ilə yox, «Molla 
Nəsrəddin»in 1921-ci ildə İranda buraxılan Təbriz nömrələri ilə başlanır». 
 
      Allahverdi Məmmədli, 
          filologiya elmləri namizədi 
            «525-ci qəzet», 28 oktyabr 2008 
         
Qalxansız hücum, yoxsa «aydınlaĢdırma»? 
 
Abid Tahirli. Mətbuatı müntəzəm izləyən hər kəsə bu imza məlumdur. O da 
məlumdur ki, A.Tahirli həm də mühacirət problemi ilə bağlı bir çox ciddi 
tədqiqatların müəllifidir. ...A.Tahirli və onun “Qalxansız hücum” adlı cavab 
məqaləsi ilə bağlı fikirlərimi çatdırmaq istəyirəm. 
Birincisi, şəxsən mən sahənin mütəxəssisi olsaydım, A.Bayramoğlunun 
məqaləsinə cavab yazmazdım. Mən A.Tahirlinin məqaləsini oxumasaydım, 
A.Bayramoğlunun «aydınlaşdırma»sı ilə bağlı bu qədər yox, bəlkə bir neçə irad 
yazardım. A.Tahirlinin ona cavab yazması məni bir qədər ehtiyatlandırdı, düzü, 
A.Bayramoğlunu bir qədər ciddi qəbul etməyə başladım. 
İkincisi, əgər A.Tahirli A.Bayramoğlunun cızma-qarasını, yazdıqlarını 
«hücum» hesab edirsə, o zaman onun hücum haqqında təsəvvürü məni 
təəccübləndirir. 
         Qabib Əhmədov 
               «525-ci qəzet»  
              16 yanvar 2008 
 
 375 
 
 
«Əmir Həbibzadə – 85» 
 
 
 
 
 
 
 
(TanınmıĢ alimin ömür yolu və fəaliyyəti  
haqqında kitab buraxılıb) 
 
Bakı Dövlət Universitetinin nəşriyyatı fizika-riyaziyyat elmləri doktoru, 
Əməkdar elm xadimi Əmir Həbibzadəyə həsr olunmuş «Professor Əmir Həbibzadə 
– 85» kitabını çapdan buraxıb. Kitabda Əmir Həbibzadənin xatirələri, eyni 
zamanda yubilyarın dostlarının, iş yoldaşlarının onun haqqında fikirləri toplanıb. 
Kitabın baş redaktoru, tərtibçisi Məmməd Əlizadə, elmi redaktoru isə 
filologiya elmləri namizədi Abid Tahirlidir. 
 
         Mirəvəz RƏHĠMOV 
 
 
Kitablardan sitatlar 
 
“Azərbaycanın ictimai-siyasi, ədəbi-mədəni həyatında iz salmış 
C.Hacıbəylinin həyat və yaradıcılığının sistemli, ardıcıl tədqiqi ədəbiyyatşünaslığın 
aktual problemlərindəndir. Doğrudur, Bəkir Nəbiyev, Ş.Qurbanov, A.Tahirli, 
B.Ağayev, V.Sultanlı, X.İbrahimli və b. müəlliflər öz araşdırmalarında C.Hacıbəyli 
yaradıcılığına müxtəlif aspektlərdən münasibət bildirmişlər, lakin mühacirət dövrü 
irsinin ciddi tədqiqə ehtiyacı var. 
“C.Hacıbəyli irsi hələ ötən əsrin 80-ci illərinin sonundan araşdırılmağa 
başlasa da, onun yaradıcılığı R.Abutalıbovun Parisdən gətirdiyi və S.Mümtaz adına 
Azərbaycan Dövlət Ədəbiyyat və İncəsənət Arxivinə verdiyi sənədlərlə  
tanışlıqdan sonra daha çox marağa səbəb oldu: M.Teymurov və A.Aslanovun 
tərtibi ilə C.Hacıbəylinin rus dilində yazılmış seçilmiş əsərləri buraxıldı, 1995-ci 
ildə A.Tahirli müəllifin «Hacı Kərim» povestini ilk nəşrindən 84 il sonra təkrar 
nəşr etdirdi, müxtəlif müəlliflər C.Hacıbəyli ilə bağlı mətbuatda maraqlı 
materiallar çap etməyə başladılar. C.Hacıbəyli irsi ilə tanışlıq onun zəngin və 
maraqlı olduğunu üzə çıxarır (səh.6). 
Yeri gəlmişkən qeyd edək ki, Ceyhun bəy hələ Vətəndə ikən Azərbaycanın 
görkəmli siyasət, mədəniyyət, söz-sənət, elm xadimləri haqqında xeyli sayda 
məqalə yazmış, dərc etdirmişdir. Bu mövzuya C.Hacıbəylinin tədqiqatçılarından 
professor Şamil Qurbanov və filologiya elmləri namizədi Abid Tahirli müxtəlif 
illərdə qələmə aldıqları məqalələrdə toxunmuşlar (səh.9)”. 
 
 Ceyhun Hacıbəyli. SeçilmiĢ əsərləri    
(Bakı, «Elm», 2006, 98 səh. Tərcümə edən, 
tərtibçi və ön sözün müəllifi Mirzəbala 
Əmrahov) «Ön söz»dən  
 376 
“80-ci ilin sonlarında yaranmış «Vətən» Cəmiyyəti ayrı-ayrı mühacirlərin 
Azərbaycanla əlaqəsinin yaranmasında vasitəçi olur, həm də bu cür praktiki 
fəaliyyətlə yanaşı, mühacirət probleminin nəzəri məsələlərini ehtiva edən 
araşdırmalar aparmağa cəhd göstərirdi. «Vətən» Cəmiyyətinin sədri, yazıçı Elçin, 
cəmiyyətin əməkdaşı Abid Tahirli Azərbaycan mühacirətinin tarixi və çağdaş 
problemlərinin bəzi məsələlərinə geniş ictimaiyyətin diqqətini cəlb etməyə 
çalışırdı. Abid Tahirli XX əsr Azərbaycan mühacirətini dörd dövrə bölürdü 
(səh.9)”. 
Xaləddin Ġbrahimli. Azərbaycan siyasi 
mühacirəti (Bakı, «Elm» nəĢriyyatı, 1996, 
303 səh.) «GiriĢ»dən 
 
 
 
“İ.Əfəndiyevin bədii yaradıcılığına ədəbi ictimaiyyətin diqqəti ətrafında heç 
bir giley ola bilməz. Bu diqqəti onun bədii yaradıcılığının yeniliyi, təzəliyi, bəzən 
qeyri-adiliyi, tematikası və bir də ifadə ustalığı yaratmışdır. Lakin İ.Əfəndiyev 
yaradıcılığı ədəbi növün daha böyük bir sahəsi ilə də zəngindir ki, məhz bu cəhət 
müəyyən qədər tədqiqatdan kənarda qalmışdır. Bu, sənətkarın publisist 
yaradıcılığıdır. İ.Əfəndiyevin publisistikası həm elmi tədqiqat üçün, həm də müasir 
publisistlərimizə ədəbi məktəb rolu oynayacaq dərəcədə qiymətli irsdir. Elə buna 
görədir ki, Azərbaycan jurnalistikasının bir sıra qaranlıq məqamlarının, xüsusi ilə 
mühacirət mətbuatının istedadlı tədqiqatçısı kimi tanıdığımız Abid Tahirli 
sənətkarın publisist yaradıcılığına ayrıca monoqrafiya həsr etmişdir. Əvvəlcədən 
deyim ki, monoqrafiya İ.Əfəndiyev publisistikasının bir sıra özünəməxsus 
cəhətlərini aça bilmişdir. Bu özünəməxsusluğun əsasında dayanan ən ciddi 
məqamlardan biri sovet ideoloji maşınının tələblərindən kənara çıxa bilmək, insanı 
robot kimi təsvir edən ənənəvi publisistikadan fərqli olaraq, onun tale yollarının 
gerçək boyalarını göstərməkdən çəkinməmək, stereotipləri qıraraq insana, onun 
həyatına gördüyü, duyduğu real rakursdan baxmaq bacarığıdır (səh.4)”. 
 
Cahangir Məmmədli. «YaĢayan və 
yaĢadan publisistika» adlı 
məqalədən (Abid Tahirli. Ġlyas 
Əfəndiyevin publisistikası. Bakı, 
«Elm», 2005) 
 
 
“Abid müəllimin yaradıcılığı ilə tanış olan hər kəs mənimlə razılaşar ki, bu 
vaxta qədər Azərbaycanın mühacirət mətbuatı bu qədər geniş, ustalıqla 
araşdırılmayıb. Bu elə-belə iş deyil. Belə mövzunu dolğun tədqiq etmək üçün 
gərək neçə-neçə ölkənin kitabxana və arxivlərində mənbələri axtarıb tapasan, 
araşdırasan (səh.352). 
 377 
A.Tahirlinin ömür yoluna cüzi işıq salan bu qısa sətirlər qiymətli alimin, 
pedaqoqun, tədqiqatçının, təcrübəli, istedadlı yazıçının geniş fəaliyyətindən xəbər 
verir. 
Bütün yaradıcılığından görünür ki, onun səthi məlumat verməklə arası 
yoxdur. Ardıcıllıqla, faktlara söykənərək, hərtərəfli əhatə olunmuş məqalələri, 
eləcə də kitabları oxunaqlıdır, cəlbedicidir. Elə bu səbəbdən də onun yaradıcılığı 
təcrübəli qələm sahiblərinin diqqətini mütəmadi cəlb edir (səh.356). 
Abid Tahirlinin həyat və yaradıcılığı haqda 100-dən çox məqalə dərc 
olunmuşdur. Mən yuxarıda qeyd etmişəm ki, A.Tahirlinin yaradıcılığı çoxşaxəlidir. 
Buna daha bir misal. O, bir çox kitabların redaktoru, digərlərinin isə tərtibçisidir. 
Neçə-neçə elmlər doktoru, elmlər namizədlərinin tədqiqatlarına rəy yazmış, 
opponentlik etmişdir (səh.357)”. 
Ramin Məmmədov. Qəbələ ziyalıları 
(Bakı, ġirvannəĢr, 2005, 452 səh.). 
«Azərbaycan mühacirət mətbuatını 
yaĢadan insan» adlı məqalədən     
