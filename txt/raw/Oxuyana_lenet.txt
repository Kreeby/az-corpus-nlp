1 
 
 
2 
 
Şahin Xəlil 
 
 
 
  Oxuyana 
        ...lənət! 
 
 
 
 
 
 
 
 
 
 
 
 
 
Bakı – 2011 
 
3 
 
 
 
 
 
 
 
 
 
Designed by Ferat 
Redaktor: Ferat 
 
 
Şahin Xəlil. “Oxuyana lənət!” 
Bakı,  2011.  
Tel: (+ 994 51) 816 57 01 
        (+ 994 55) 563 33 41 
 
 
“Oxuyana lənət!”  Şahin Xəlilin müəllifi olduğu əsərlərdən ibarət kitabdır. 
Kitabda onun alternativ üslubda həm nəsr, həm də nəzmlə yazdığı yazılarını oxuya 
biləcəksiniz. Bu kitab onun ilk kitabı “Adsız yol” dan sonrakı - ikinci kitabdır. 
Kitab satış üçün nəzərdə tutulmayıb. E-book şəklindədir. Ətraflı məlumatı rəsmi 
səhifələrdən ala bilərsiniz. 
 
 
 
 
 
facebook.com/writerferat 
facebook.com/sahinxalil 
 
 
 
 
 
 
 
 
 
 
 
 
 
© Şahin Xəlil, 2011 
4 
 
 
 
 
 
 
 
 
 
 
 
 
 
 
“Özünü ağıllı bilib, məni oxuyana lənət! Mən sənə maraqlı heç nə 
verməyəcəyəm. Məni dərslik kimi oxuya lənət! Mən sənə əxlaq verməyəcəyəm. 
Məni ədəbiyyat kimi oxuyana lənət! Mən sənə heç nə söz vermirəm. Məni vaxt 
öldürmək üçün oxuyana lənət! Məndən duyğulu heç nə gözləmə. Səni 
ağlatmayacağam. Əvəzində güldürəcəyəm. Sən heç bu vaxta kimi özünlə bu qədər 
yaxın olmamısan. Məni qınamaq üçün oxuyana lənət! Bu kitab sənin güzgündü. 
Göstərdiklərimi danmısan bu yaşa kimi. Amma bu gün, elə bu dəqiqə möhkəm bir 
sillə ilə ayıldacağam səni. Məni sona çatdırmadan, yarıda buraxan oxuyana lənət! 
Bu bizim dueldi. Dueldə isə qalib bir nəfər olmalıdı. Məcbursan atəş açmağa! 
Yoxsa sənə açacaqlar. Qaydalar aydındı? Yox deyib oxuyana lənət!” 
 
 
 
 
 
 
 
 
 
 
 
 
 
 
 
 
 
 
 
5 
 
Mündəricat 
 
İntihar günü ............................................................................................ 6 
Güzgü (18+) ........................................................................................... 9  
İtirilən Allah ...........................................................................................10 
Fahişəlik düşüncədə doğulur ................................................................. 11 
İki qat nokaut ......................................................................................... 13 
Bir cinayətin “P.S.”i .............................................................................. 15 
Mən bir yazıyam .................................................................................... 17 
Mona Liza kimi ...................................................................................... 19 
Dünyanın sonuncu sakini ....................................................................... 20 
Üçüncü günün ........................................................................................ 21 
Sən “O” deyilsən .................................................................................... 22 
Qeyrət ( Yalan trilogiyası ) ..................................................................... 24 
Dialoq ( Yalan trilogiyası ) ..................................................................... 27 
Yalançı ( Yalan trilogiyası ) ................................................................... 29 
Murdar sevgi-1 ( trilogiya ) .................................................................... 31 
Murdar sevgi-2 ( trilogiya ) .................................................................... 32 
Murdar sevgi-3 ( trilogiya ) .................................................................... 34 
Çox sonralar... ( Nostalji trilogiyası ) ..................................................... 37 
Araba sahipinden satılıktır ( Nostalji trilogiyası ) .................................. 40 
Zibilxana ( Nostalji trilogiyası ) ............................................................. 43 
Epiloq ..................................................................................................... 45 
 
 
 
 
 
 
 
 
 
 
 
 
 
 
 
 
 
6 
 
İntihar günü 
 
Bu hadisə şəhərin mərkəzi küçələrinin birində, yayın istisində, günorta baş 
verdi. 
Qoca bir arvad səndələyə-səndələyə pillələri qalxırdı. Bir əli sürahidən 
yapışmışdı. Digər əli isə dizlərindən aşağıda, torba sürüdürdü. Belinin donqarı onu 
bu kökə salmışdı. Qalxmaqdaykən nəsə astadan söyür, deyinirdi. Nəhayət pillələr 
bitdi. Beş pilləli nərdivanı qalxmaq yarım saatını aldı. Çardağa, ordan dama çıxdı... 
- Ora baxın, ora baxın... 
  Ağ maykalı yeniyetmə barmağıyla damı göstərərək qışqırırdı. 
  Camaat damın kənarında oturan qarını gördülər. Əllərini gözləri üstündə 
tutub, diqqətlə qarıya baxıb təəcüblənir, bir-birləri ilə nəsə danışırdılar. Nədənsə 
hər baxan yoluna davam etmək əvəzinə, elə yerindəcə durub, hadisələrin gedişatını 
bilmək,i zləmək istəyirdi. Bir xeyli adam toplaşmışdı küçəyə. Hamıda sual dolu 
nəzərlərinı damdakı qarıya tuşlamış, onun dama qalxma səbəbini tapmağa 
çalışırdılar. 
Eynəkdə olan bir gənc oğlan ucadan dedi: 
- Polis çağırın, özünü atmaq istəyir! 
Boz maykada olan digər gənc oğlan etiraz etdi: 
- İntihar etmək istəyirsə, bəs niyə oturub? 
Uşaq anasının əlindən dartıb soruşdu: 
- Ana, Karlsondu ? 
Yanlarında duran orta yaşlı qızıldiş kişi ucadan güldü: 
- Hə,balaca... Əvvəllər damda Karlson yaşayırdı, indi qarı. 
Başqa bir kişi qızıldişin gülüşünə qüvvət verdi: 
- Görəsən bu da uça bilir ? 
Saçları səliqə ilə daranmış qız əsəbi tonla: 
- Camaat özünü öldürmək istəyir, siz amma burda gülürsüz! 
Qızıldiş cavab verdi: 
- Cəhənnəmə öldürsün, mənə nə? 
Beləliklə mübahisə başladı. 
- Yazıq deyil, günah deyil? 
- Ay başına dönüm mənə nöş deyirsəne buları? Mən xahiş etmişəm ondan 
çıxsın dama, özünü atsın ? 
- Kim dedi axı atır özünü ? 
- Bəlkə sən də elə bilirsən ki bu qarı Karlsondu, hə? Ha-ha-ha... 
- Onu demirəm.  Deməyim odur ki, hələ bilinmir ki, o qarı ora niyə qalxıb! 
- Sən gicsən? Necə yəni niyə qalxıb? Bu boyda yer azlıq edib ona ki,damda 
gəzsin ? 
- Ude polis, polis... 
  Qarının dama qalxması xəbərini verən uşaq bu dəfə polis əməkdaşlarını 
göstərərək, sevinclə qışqırdı. 
     Polislər camaatı itələyə-itələyə düz damın altında dayandılar. Bir az hündür 
olanı soruşdu: 
7 
 
- Nə olub burda? O arvad ora niyə qalxıb? 
  Eynəkli gənc cavab verdi: 
- Bilmirik. Bizə də maraqlıdı ki, o qarı dama niyə qalxıb. 
  Polislər qaşqabaq tökdülər. Hündür olanı dama baxıb qışqırdı: 
- Ay arvad, düş aşağı tez ol! 
  Sonra paqon yoldaşına: 
- Harda gic var bizi tapır da! 
  Qarıdan cavab gəlmədi. 
Hündür boy polis əməkdaşı bu dəfə daha qəzəblə bağırdı: 
- Ay arvad, bizi ora gətizdirmə, düş tez ol aşağı! 
Qarıdan yenə səs gəlmədi. Səliqəli daranmış qız polis əməkdaşlarına 
yalvarırmış kimi: 
- Siz Allah, qoymayın özünü atsın- dedi. 
Qızıldişlə həmcinsi keçəl məzəmmətlə əlavə etdilər: 
- Hə,hə atmasın, axı biz onun uçmasını gözləyirik. Yerə düşsə biletimiz 
batar. 
Polislərdən nisbətən kiçik boylusu nifrətlə qızıldiş və keçələ baxdı. 
Baxışların arxasında duran sözləri anlayan keçəl qızıldişin qoluna dirsəyi ilə 
yavaşdan vurdu. O da bu ehyamı anlayıb ciddi sifət aldı. 
  Polis əməkdaşları dama qalxmağı qərar verdilər, amma öncə FHN-i hadisə 
yerinə çağırmağı da unutmadılar. On iki dəqiqə sonra FHN yanğınsöndürən və 
təcili yardım maşınları ilə gəldi. Polis əməkdaşları bu zaman ərzində artıq damda 
idilər. Yerdən onları görmək elə də çətin deyildi. Qızıldiş telefonunun kamerasını 
dama tuşlayıb hazır vəziyyətdə intihar səhnəsini gözləyirdi. Onu qoşulanlar da az 
deyildi. Bəziləri hətta qarının intihar edib-etməyəcəyindən mərc də gəlirdilər. 
FHN əməkdaşları camaatı damın altından kənara qovub yanğın bezi açdılar. 
Hamının gözü damda idi. 
Hündürboy polis damın kənarında arxası onlara heykəl tək otumuş qarının 
beş addımlığında əyilib sakit səslə dedi: 
- Ay xala, lazım deyil. Bu yaşda, bu başda sənə belə ölüm yaraşmaz. Əlini 
bəri elə... 
Qarıdan səs çıxmadığını görüb,nisbətən kiçik boylusu daha mehribanlıqla 
əlavə etdi: 
- Xalacan, kim dəyib xətrinə? De bizə, gedək canını alaq. Ölüm çıxış yolu 
deyil. 
Qarı isə susurdu... 
Polislərin əsəblərini lap tarıma çəkirdi susqunluğu. 
- Bax tərpənmə, indi mən sənə yanaşıb, əlindən tutacağam və burdan bir 
yerdə düşəcəyik aşağı, amma normal insanlar kimi, pilləkanla. Tərpənmə, 
danışdıq? 
Damın altında, küçədə isə insanlarların sayı durmadan artırdı. Hər kəs 
həyəcan içində gözləyirdi. Televiziya kanalları da, birbaşa yayımla hadisələri efirə 
verirdi. Jurnalist camaatın fikrini öyrənmək üçün mikrafonu ona-buna uzadıb 
sorğu-sual edirdi. Xəbər şəhərə sızdığından, yaxınlıqda olan bütün dükan sahibləri 
8 
 
dükanlarını bağlamış bura, intihara baxmağa gəlmişdilər. Böyükdən kiçiyə hamı 
maraqla dama baxırdı. 
Hündürboy polis əməkdaşının qəfildən onun əlindən yapışması qarını bərk 
diksindirdi. Əsən əllərindən palçıq süzülürdü. Polislərin təəcüblü baxışları qarının 
əllərində idi. 
Qarı damın kənarında gül əkirdi... 
- Ay arvad, dəlisən? Səninləyəm e... 
- Tural, bu kardı... Eşitmir bizi ! 
Qarının qorxmuş vücudu titrəyir, göz qapaqları sürətlə qırpınırdı. 
Hündürboy polis əməkdaşı əl hərəkətləri ilə qarıdan burda olmasının, damda 
gül əkməyinin səbəbini sual edirdi. Qarı dodaqlarını bərk-bərk sıxıb hıçqırırdı. 
Nəhayət əsən çənəsini palçıqlı ovucuyla örtüb, ucadan hönkürdü. 
Tural adlanan polis əməkdaşı aşağı əyilib, təcili yardımı yuxarı qalxmağa 
səslədi. 
Tibb bacılarından kök, qırmızı yanaqlı olan qarıya sakitləşdirici iynə vurdu. 
Az sonra iynə təəsirini göstərdi. Toxtayan qarı ucadan dama qalxmaq səbəblərini 
danışdı. Məlum oldu ki, qarının oğlu 1992-ci ildə hərbi xidmətə yollananda gülləri 
göstərib anasına "Ana, bu güllər solmamış qayıdacağam"- deyib. Amma 
qayıtmayıb. Müharibədə həlak olub. Qarı isə çoxdan solmuş gülləri torpaqdan 
ayırmayıb, hələ də oğlunun gələcəyinə inandırır özünü... 
Həkimin "bəs damda niyə əkirdiz gülləri?" sualına isə qarı gülümsəyib dedi: 
- Gəlmir...Dedim bəlkə şəhər dəyişib, evi tapa bilmir, azıb. Mən də gülləri 
damda əkdim ki, bəlkə qoxularını duyub,evi tapar.  
İntiharın baş verməməsi səbəblərini damdan aşağıda yığışan heç kəs 
bilmədi.Hətta o qızıldiş də.Qarını təəcili yardıma qoyub apardılar. 
Damda çoxdan solmuş güllər boyunlarını büküb qarıyla vidalaşırdılar. 
 
 
 
 
                                
 
 
 
 
 
 
 
 
 
 
9 
 
Güzgü (18 +) 
 
İtirdin... Heç fərqinə belə varmadan.Vecsiz, arsız kimi. Olmağı-olmamağının 
önəmi olmayan axmaq kimi göstərdin mənə məni. Allah verdi, sən çəkib aldın. 
Ciyərlərin tutduğu qədər nəfəs çəkib tüfürdüm sənə! 
"Olmur gülüm, olmur bu şəhərdə arzulara çatmaq! 
Bu şəhərin güzgüsü çatlaq ! 
Bu ölkənin sifəti yaltaq ! " 
Səcdələrim oldu yazı masası. Nə verdiz mənə? Məlikməmməd oxuyub, 
yalandı dediniz! Söyüş öyrədib, ayıbdı dediniz. Siqaret aldırıb, ziyandı dediniz. 
Qəhrəmanları cındır düşüncələrdə qəhbədən bətər, hansısa qəhbələri şöhrət etdiz. 
Nədi "qəhbə" söyüşdü? Səni hər gün mədəniyyətlə və böyük məmuniyyətlə 
söyürlər. Əziz Nesin kimi intihar etmək üsullarından bir-ikisini də mən əlavə 
edim? Yox, əziz oxucu, yox! 
Sənin əgər ruhun ölübsə, intiharına ən azı təəcüblü bir "Aaaa..." belə 
eşitməyəcəksən! Səni yedirdib, içirdib, geyindirən hər kəsin "zad"-ında sabunla 
növbə gözləyirsənsə, mənliyin qürurunun öldüyünə ağlayır. 
Sevmək, sevilmək istəyirsən hamı kimi. Özünə oxşamışlar kimi. Nitşenin 
"müasir heyvan "ları kimi. Niyə? Hər sənə kərkinəndən sevgili, hər sənin altına 
uzanandan arvad olmur! Demaqrafik inkşafda olan rolundan və törəmələrinə 
axmaq sevgi macəraları haqda danışmaqdan başqa nə bacaracaqsan ki? 
Sıradan olub milyardlardan bir heç olub yaşayacaq və 2-3 cüt gözlərin acısı 
ilə yox olacaqsan. Xatirələr qaralaması ilə arada düşəcəksən yada və bir gün heç o 
qaralaman belə xatırlanmayacaq. Ən pisi bilirsən nədi? Sən hələdə özünü nəsə bir 
şey hesab edirsən dünyada. Burax dünyanı, burax ölkəni, şəhəri, qohumları... Bir 
şey ola bilərsən, amma ev qapısının astanasına kimi. Dünyada nə çox... Adın nədi? 
Fuad? Aynur? Tofiq? Dünyada nə çox Fuadlar, Aynurlar, Tofiqlər... 
Bir şeysənsə dünya üçün ol! Zorlamağı bacar beyinləri, qulaqları, gözləri. 
Qoy heç olsun həyatın, cəhənnəm olsun sevgilin, iylənsin ətrafındakı çürüntülər. 
Sən mübarizəndə ol həmişə ! 
Lazım deyil dövlət mükafatları, nobel, oskar, qremmi və bu kimi mükafatlar 
və həmin mükafatlarda "Mən bu mükafata görə filankəsə minnətdaram" deməyin. 
De "Mən Allahın ən gözəl əsəriyəm və onun seçimidi bu yer". Allahın səninçin 
seçdiyi yer isə televizor qarşısında oturduğun o kreslo, məşuqə ilə qızınıb, arvadını 
evdə nigaran buraxmağın, damara yeritdiyin saxta cənnətlər, feysbukda gic-gic 
statuslar yazmaq, sərxoş vəziyyətdə maşın altda qalmaq, silah, çərçivə, sərhədlər 
düzəltmək deyil ! 
Sən əgər nəyə qadir olduğunu bilsən onda dünya üçün bir şey ola bilməyi 
bacaraqsan. 
Nə qədər ki, bunu bacarmırsansa, söy məni və yuxarı pəncərəndə görünən 
pornoqrafik saytlara baxmağına davam et. 
 
 
 
10 
 
İtirilən Allah 
 
İndi gülürəm... Nə vaxtsa nəyəsə belə ürəkdən güldüyümü xatırlamıram. 
Məni güldürən səbəb bəlkə də sizi ağlada bilər. Cizgilərim ağrıyır. Unudulmuş 
təbəssüm qonağı onları kökləyib araladıqca. Ətrafımdakı insanların sual yağdıran 
baxışları belə vecimə deyil. Gülüşüm deyəsən səhər tezdən özümü güclə soxduğum 
metro vaqonunda olan heç kəsin xoşuna gəlməyib. Hətta dəxilsiz "Ulduz" 
stansiyasında tez-tələsik vaqonu deyinə-deyinə, bir-birinin ayaqlarını tapdalaya-
tapdalaya düşüb, elə ordaca durub növbəti vaqonu gözləməyi mənim gülüşümdən 
daha xoş olduğunu özlərinə inandıranlar oldu. Bu məni daha da həvəsləndirdi 
gülməyə. Yanımda duranların gözlərindəki zəhrimar, qaşlarının düyünü, astadan 
söymələri indi mənə ilham idi gülüşə. O vaqonda tək düşmən var idi hamı üçün. 
Mən! Qırx yaşındakı qəhvəyi ətəkdə, optik eynəkdə olan xanımın beş il öncə onu 
atıb gedən əri. Əsmər olub saçlarını saraltmaq istərkən yandıran göy göz xanımın 
rəngi. Maaşını dörd aydı ala bilməyən fəhlənin müdürü. Gecənin yorğunluğunu 
çeynədiyi saqqızdan çıxardan fahişənin üstündən düşmək istəməyən sırtıq 
müştərisi. Dünənki qumarda uduzan yekəqarın, lopa bığ, pota boy qumarbazın heç 
cür gəlməyən üçüncü "altısı". Qonşuluqda qalan gözəlçənin onunla yataqda nələr 
edəcəyini düşünən ağ ketdə olan yeniyetmənin fantaziyalarını puç edən atası. 
Oxuduğu romandakı qəhrəmanını öldürən qəddar yazıçı. Mürgülüməyə çalışan 
tələbənin arzusuna tüfürən sürücünün əyləci. Onları aldadan şeytan. Canlarını alan 
Əzrail. Düşmənləri erməni, israil... Əcdadlarını söyən Darvin. Tanrılarını söyən 
Nitşe. Zəifliklərini söyən Hitler. Tərgidə bilmədikləri siqaret, narkotik, burun 
eşələmək, dırnaq çeynəmək, qeybət etmək... Mənəm bunların hər birisi. Bircə 
gülüşlə bir ömürlük azuqə yığdığımı anladım gülüşə. Nəhayət vaqonun saqqalsız 
ağsaqqalı ucadan bağırdı. Bu bağırtını qətiyyən gözləməyən yanındakı qız 
yerindən dik atıldı. Qocanın gülüş hədiyyəsini məmnuniyyətlə qəbul edib 
gülüşümə qatdım. Qoca isə təslim olmaq niyyətində olmadığını aydın olmayan 
sözləri bağıraraq sübut etmək istəyirdi. Amma növbəti bağırtısı ağzından uçan 
protez dişləri müşayət etdi. Bayaqdan bəri məni öldürməyə hazır olan 
vaqondakıların qəh-qəhi mənim gülüşü eşitməz etdi. Pərt olmuş qoca növbəti 
stansiyada vaqondan qanad açıb uçdu. Növbəti stansiya da mən də, düşdüm. 
Arxaya baxmadan dəli bir gülüşlə ekskalatora addımladım. Amma əminəm ki, 
vaqondakılar arxamca yenə axmaq baxışlardakı sual və nifrətlə boylanmışdılar. 
Çünki, onların heç biri mənə hələ gülüşə başlamamışdan öncə fikir verməmişdilər, 
qulaq verməmişdilər gülüşümə səbəb olan dialoqa. Vaqona soxulanda yanımda 
duran cütlüyün söhbəti: 
Qız:  
-Allahı itirdim! 
Oğlan:  
-Hansı Allahı ? 
-Boğazımdakı... 
-Eybi yox,təzəsini alarıq . 
 
11 
 
Fahişəlik düşüncədə doğulur 
 
Onu oteldə gördüm sonuncu dəfə. Otelin 12-ci nömrəsində. Anadan gəlmə 
çılpaq şəkildə. Yanaşdım... İçki qoxusu gəlirdi nəfəsindən. Bir az da yanaşdım. 
Qoxu yox oldu... Bədənindən gələn itburnuya oxşayan ətirlə doldu burnum. Baş 
tərəfində, yerdə oturdum... Sağ gözünü bir balaca aralayıb baxdı, yumdu. Sinəsini 
önə verib, gərnəşdi... Gözübağlı gülümsədi, dərhal da o gülüş azdı simasında, itdi... 
Yatırdı. Baxırdım... 
Xəstə fantaziyalarımı doyduran qadın idi o. O, özü belə bilmədən hər gün 
mənimlə müxtəlif pozalarda sevişirdi. O, mənim sevgim idi. Yorğanaltı, tualet, 
dam, gözdən iraq sevgim. Mahnımız da var idi hətta. Vallarda yaşayan mahnımız. 
O əsrarəngiz idi. O ayaqlarda naxış çəkib, sütun kimi qorumaq olardı. O 
dodaqlardan öpməklə impotensiyadan belə sağalmaq olardı. O gözlərə baxmaqla 
xöşbəxtlikdən dəlirmək olardı. O qadın idi. Varlığımdan xəbəri olmayan mənim, 
bir də lənətə gəlmiş şəhərin qadını. O şeytan idi. Hər bir qadının həsrətlə tamaşa 
etdiyi döşə, başa, saça, duruşa, baxışa, yerişə, gülüşə sahib şeytan. Mən Allaha 
onunla xəyanət edirdim. Mən bütün tərbiyəmə, əxlaqıma, çərçivəmə onunla 
xəyanət edirdim. Mən onu sevirdim. Və bu mənim ən böyük sevgim idi. Hər 
şeydən, hamıdan üstün sevgim. Onu görüm deyə saatlarca evinin önündə 
gözləyirdim. O mənim iyrəncliyim idi. Hər bir hissimdə var idi. Hər hüceyrəmin, 
hər bir molekulunun parçalandığı atomunda, son nöqtəsi olan nirvanasında belə var 
idi. Hər onu əvəzlədiyim fahişə ilə son damla spermaya kimi sevişsəmdə, o sperma 
da belə o var idi. Dırnağa, tükə qədər qədər sevirdim onu. Qova bilmirdim onu... 
Heç bir tərəfimdən qova bilmirdim. Hər yerimdə və olduğum hər yerdə idi. Və 
gözəl bilirdim, anlayırdım ki, tək deyiləm. Bu şəhərin kişiləri bir yana, hətta 
arvadları belə onunla yatmaq arzusunda idilər. 
Necə anlayırsız, anlayın. Sevgimdən utanmırdım. Sevməkdən utanmırdım. 
Hər səhər əlində güllər küçədə görünərdi. Hara getməsini heç kim bilməsə də hərə 
öz fantaziyasına uyğun bir şeyə əmin etmişdi özünü. Kimisi deyirdi gül satıcısıdı 
mərkəzdə, kimisi deyirdi katibədi və s. Amma hər "kimsənin" özünə əminliklə 
təlqin etdiyi bir şey var idi ki, o gündə ən azı 3-4 ü ilə yatır. Hətta bir-iki dəfə 
lapdan ona “Salam” verən sərxoşlar belə qıraq-bucaqda onunla yatdıqlarından 
goplar uydurur, bu goplarla öyünürdülər. Mən isə sevgilimin fahişə olmadığına 
əmin idim... 
Dekabrın 19-u idi. Axşam tərəfi, hava qaralmaq üzrə olan vaxt. Qar da 
yağmışdı. Blokun ağzında durub, görməmişliklə qara tamaşa edirdik. Yerə 
oturmağını gözləyirdik ki, başlayaq qar topuya, bir birinə qar yedizdirməyə. 
Natiqin maşını göründü küçənin o başında. Tünd qara 31-i idi. İmkanlı uşaq 
olduğundan hər tərəfli hörməti var idi məhəllədə. Yeddi ilə yaxın idi ki, 
məhəllədən toyu olan hər kəsin nişan üzüklərini özü düzəldirdi. İnsaf naminə 
deyim ki, kasıb cibinə görə yaxşı zərgər idi.  
Maşını önümüzdə saxlayıb, başını pəncərənin açıq hissəsindən baxaraq, bic-
bic qımışdı. "Oturun uşaqlar, sözüm var" - deyərək, başı ilə maşının salonunu işarə 
etdi. Oturduq. Mamed öndə, Cavidan, Əsəd ortalarında, mən isə arxada.  
12 
 
- Heç bilirsüz nə olub ? 
Təəcüblə hər dördümüz Natiqin dodaqlarından çıxan sözü gözlədik, heç bir 
cavab vermədən. 
- Samirə ilə... Yəni olduq da... İndi ordan gəlirəm. Ala, bilirsüz nədi? Day 
dəhşət də, nə deyim. Dalbadal üç dəfə özdə. Qancıqdan doymaq olmur.  
Natiq ustalıqla, iştahla bir saat öncə sevgilimlə yaşadıqlarını təsvir edir, 
mənsə boğulduğumu hiss edir, eşitmirdim. O danışdıqca Mamed də, Cavidan da, 
Əsəd də ağızlarının suyu tökülə-tökülə qulaq asır, xayalarını qaşıyıyırdılar.  
- Oteldə qalacaq bu gün. Mənə papa zəng elədi, gəldim. Mənə baxun, kim 
istəyir adresi verim, getsün kef eləsin. Qaqaş canı düz deyirəm. Hə, nə deyirsüz ? 
Hansınız gedirsiz ?  
Ən çox mən istəyirdim. Və əmin idim ki, məndən də çox bu yanıqlar istəyir. 
Ona görə susmuşdum... 
- Hm, nə oldu? Qorxduz? Ay da, ala süz lap mama uşağısız e vallah. 
Danışanda ağzıvıza çullu dovşan yerləşmir. İndi deyirəm ki, momentdi, amma 
vecinizə də deyil. Ok, nə deyirəm ki, özünüz bilin. Belə şans həyatda bir dəfə olur.  
- Mən getmək istəyirəm !- az qala qışqırıqla dedim... 
P.S. Natiqin "viaqra" fırıldağının bu dəfəki qurbanı Samirə olmuşdu. Çay 
içmək adıyla qıza min cür dil töküb, restorana aparmış. Orda isə çay salata 
dönmüşdü. Salatın içində viaqra olması kimin ağlına gələrdi ki? Hansı qız bunu 
düşünə bilərdi ki? Sonra isə sərxoşluğa bənzər düşüncənin, yanan bədənin kimə 
gəldi təslim olması boş şey idi... Mən amma əl dəymədim ona. Səhərə kimi 
yanında eləcə uzanıb, sevgilimin yatmağına tamaşa etdim... 
P.S.S. Lap sonralar məlum oldu ki, Samirə cərrahdı. Yeganə uğursuz 
əməliyyatı hər səhər qəbrinə güllər apardığı həyat yoldaşı olub. Bunu biləndə 
Samirə məhlədən çoxdan köçmüş idi. Natiq isə növbəti belə murdar hərəkətinin 
qurbanına özü çevrildi. Etdiyi hərəkətin qarşılığı onun "orasını" kəsib, özünə 
yedirdərdilər yazmaq istəsəm də, elə olmadı. Ondan uşağa qaldığına görə fahişə 
dediyi qızı aldı... 
 
 
 
 
 
 
 
 
 
 
 
 
13 
 
İki qat nokaut 
 
- Xərçəng ! 
Həkimdən nokauta salan zərbə... Həm də səhər-səhər. Boks karyerasında 
hələ heç kimdən belə ağır zərbə almamışdı. Ağlına da gəlməzdi ki, nə vaxtsa məhz 
həkim, həm də bu cür cılız görkəmli həkim ona belə ağır zərbə vura bilər. 
"İt oğlu, it! Bu cür xəbəri adama elə asanlıqla deyir ki, elə bil muştuluq 
istəyir. “Təəsüf edirəm” də demədi. Desəydi nə olacaqdı ki?! Heç vaxt inanmaram 
ki, bu dördgöz ağ xalat xəstəliyimə təəsüflənə bilər. Nəsə sifəti də tanış gəlir e... 
Elə bil hardasa görmüşəm bu sifəti. Yada sala bilmirəm sadəcə. Görəsən mən 
neçənciyəm? Məndən öncə daha neçə nəfərə belə xəbərlər deyib? Onlara da belə 
soyuqqanlıqla davranıb? Hm, əlbətdə... Əgər onların içində də mənim kimi 
həyatından məmnun, optimist, bəxtəvər insanlar olubsa daha qəddarlıqla deyib 
xəstəliklərini gözlərinin içinə diqqətlə baxaraq. İt oğlu it! Əlbətdə təəsüflənmir və 
təəsüflənməz də! Çünki o ömrü boyu oxuyub və oxumaqdadı. Gözünün nurunu 
alan başındakı elmlər ona ağ xalatı geydirib, bu stol başında oturdub. Aldığı 
maaşdan, həmkarı olan arvadından və bir də hər gün min cür xəstəlikləri 
araşdırmaqdan başqa heç nə görməyib. Əlbətdə onun üçün mən bəxtəvər 
obrazıyam. Bir kitab da oxumamış qol gücümə hər şey qazanmışam. Gəzdiyim 
qızları, maşınları, şəhərləri, restoranları, otelleri o yalnız yuxusunda görə bilər. 
Mənim bir zərbəyə qazandığım pulları bu yetimin qazanması üçün on il gecə-
gündüz işləmək gərəkdi. Ərli qadınları belə başdan çıxaran hündür boy, əzələli 
bədən quruluşunu o ancaq hollivud döyüş filmlərində görüb. Sallanan qarnı, sısqa 
qolları, bəstə boyu ilə ancaq arvadı üçün ideal ola bilər. Bəlkə də hər dəfə məni 
televizor kanallarında görəndə, söyüb, kanalı dəyişir. Elə ona görə illərdi beyninin 
bir köşəsində hamıdan gizli saxladığı qeyri-normal kinini çıxardır qürurlu 
nidasıyla. 
- Xərçəng ! 
Ancaq bu axmaq bir şeyi unudub. Mən bir-iki ilə ölsəm də qazandığım 
pullar nəticələrimə belə çatacaq. Minlərlə fanatımın divarlarında, kompyuterlərinin 
iş stolunda şəkillərim qorunacaq. Adım şərəflə anılacaq. Amma sən? Beş dəfə 
reinkarnasiya ilə dünyaya gəlsən də, hər gəlişinlə yüz il yaşasanda, bundan yuxarı 
qalxa bilməyəcəksən! Ən adi bir məntiq ilə: “Dahi doğulmamısansa, dahi 
olmayacaqsan yaşayaraq!” 
Analiz, rentgen cavablarını götürüb, qəh-qəhə çəkdi. Gözündən yaş gəlincə, 
qarnı sancılanadək güldü. 
- Sağ olun, həkim. Ya da əlvida, həkim! - deyib, otaqdan çıxmaq üçün 
qapıya yanaşdı. 
- Bircə dəqiqə, xahiş edirəm.- həkim səslədi və stolun gözündən bir poster və 
qələm götürüb ona yanaşdı. 
- Bura imza atın, lütfən. Biz ailəlikcə sizin azərkeşinizik. Televizor 
kanallarında sizi görəndə çox sevinirik. Heç bir döyüşünüzü qaçırmamağa çalışırıq. 
Fəxrimizsiz! 
14 
 
Oğlum isə sizin şəkillərizdən öz otağının divarında kollaj düzəldib. Hətta 
kompyuterinin iş stolunda belə sizin şəkilinizdir. Üzgünəm xəstəliyinizə görə. Bu 
xəbəri mən dünəndən bilirdim və elə dünəndən bütün cəsarətimi yığmışdım bu 
ağrılı xəbəri bir kəlməyə demək üçün. Nə qədər çətin də olsa demək borcum idi. 
Allah bilən məsləhətdi. Amma bilin ki, siz bizim üçün unudulmayacaqsız! 
Yerində donan boksçu bu dəfə ikinci ən ağır zərbəsini aldı. Həm də eyni 
insandan. Posterdəki gülümsəyən rəsminə bir xeyli baxandan sonra, imza atdı. 
 
" Məndən güclü olan yeganə insana və onun ailəsinə böyük hörmətlə..." 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
15 
 
Bir cinayətin “P.S”i 
 
Siqareti kənara atıb, bloka girdi. 
Bir... 
İki... 
Üç... 
Dördüncü mərtəbədə lift mövcudluğu yadına düşdü. Düyməni basdı. Liftin 
səsi yuxarıdan gəldi. Bir az sonra qapıları üzünə açıldı. Liftə girib beş yazılan 
düyməyə basdı. Beş düyməsi işləmədi. Altı yazılan düyməni basdı. 
Altıncı mərtəbədən beşə düşüb qırmızı qapıya açarı salıb burmaq istəyəndə, 
qapı açıldı. 
Salamlaşıb ayaqqabılarını və kurtkasını eyni vaxtda çıxara-çıxara evin 
yuxarı başına keçib, divana çökdü. Onunla üz-üzə oturan kişi, otağın sağ küncündə 
stol arxasında oturub, qarşısında şorba, əlində qaşıq olan qız, ev qapısı kəndarında 
qapını bağlamadan duran qadın məətəl-məətəl ona baxırdılar. 
- Bu nədie baxırsız?- deyib pultu götürüb, kanalı dəyişdi. 
- Sən kimsən ?- kişi soruşdu. 
- Eee, yaxşı daa... Başım ağrıyır! - cavab verdi. 
Kişi ayağa qalxıb otaqdan iti addımlarla çıxdı. Az sonra mətbəx bıçağı ilə 
geri qayıdıb, bağırdı: 
- Rədd ol evimdən, yoxsa vuracağam! 
- Vur da, nə durmusan? 
Qız qaşığı stola atıb, otaqdan qaçmaq istəyəndə, stula ilişib, yıxıldı. Yan üstə 
oturub, dizlərini qucağlayıb ağlamağa başladı. Arvad qapını buraxıb otağa qaçıb, 
qıza qoşulub, hönkürdü. 
- Mən gedim yatım, yoxsa sizinlə adam dəli olar. 
- Nə yatmaq? A kişi, sən kimsən, nə istəyirsən bizdə ? 
- Eee... Bezdim eee. Az qışqırın da. 
Yataq otağına keçib yatağa uzandı. 
- Polis... Zəng vurun polisə- kişi əmr edib, onun arxasınca yataq otağına 
keçdi. Bıçağı əlindən buraxmamışdı. 
- Dur rədd ol da, ay müsəlman. Axı kimsəne sən? Dəlisən? Nə istəyirsən 
bizdən? 
Balışı bərk-bərk qucağlayan naməlum qonaq isə cavab vermədi. Bu kişini 
bir az da qəzəbləndirdi. Əsəbdən pörtmüş yanaqlarından, alnından axan tər 
damcıları bığları arasına süzülüb itməkdə idi. 
- İşə düşmədik... Bu dəqiqə durub, cəhənnəm olmasan polis gəlməmiş sənin 
ananı özüm belləyəcəyəm, it oğlu it, eşidirsən? 
Cavab gəlmədi. Əvəzində qonaq otağında hıçqıran qızın astadan zırıltısı 
eşidildi. 
- Səninlə deyiləm, ay alçaq?! - deyib qolunu qaldırıb var gücü ilə yataqda 
uzananın başına yumruq vurdu. Qeyri-ixtiyari özü səksənib, kənara çəkildi. 
Səs çıxmadı... 
16 
 
Əsəbdən özünü itirən kişi bu dəfə yumruğu deyil, bıçağı işə saldı. Dalbadal 
beş dəfə bıçaq enib-qalxdı. 
Qapı döyüldü. Polis gəldi - deyib, arvad yataq otağında nələrin baş verdiyini 
bilmədiyindən qapını açıb, polis əməkdaşlarına yataq otağına işarə etdi.  
- Lənət şeytana... Burda nələr baş verir ?- qışqırdı polislərdən biri. 
- Əllər yuxarı! - digəri əlavə edib, tapancasını əlindəki bıçaqdan qan 
damlayan kişiyə tuşladı. 
- O... Mən... Mən onu... Mən ailəmi qorudum. Bu bizə soxulub... - kişi 
tövşiyərək bayıldı. 
2 saat sonra... 
Ekspertizanın ilkin rəyi: 
"Öldürülən şəxs evə soxulmayıb və qapını onun üçün açıblar. Ailədə heç 
kimə qarşı zorakılıq edilməyib. Saxlanılan şəxs mərhumu qəddarlıqla yatan yerdə 
qətlə yetirib. Qətlin səbəbi naməlum olduğundan iş istintaqa araşdırılmağa verilir!" 
İstintaq P.S.-i: Cinayətin qurbanı və qətli törədən şəxs, hər ikisi psixoloji 
cəhətdən tam sağlam olublar hadisə zamanı. 
Məhkəmə P.S.-i: Qətlə yetirilən şəxs qətlə yetirilən binanın altıncı 
mərtəbəsinə hadisədən bir gün əvvəl köçmüşdü. 
Müəllif P.S.-i: Qətlə yetirilən şəxsin köhnə mənzili blokun beşinci 
mərtəbəsində idi. 
Yazının P.S.-i: Qətlə yetirilən şəxsin köhnə mənzili blokundakı liftdə dörd 
nömrəli düymə işləmirdi. O adət etmişdi bir mərtəbə yuxarıda liftdən çıxıb, bir 
mərtəbə aşağı enməyi.  
Elə belə P.S.: Adətlər insanı məhv edə biləcək ən gözəl üsuldu ! 
P.S.-in P.S.-i: Hər P.S.-ə inanmayın! 
 
 
 
 
 
 
 
 
 
 
 
 
 
 
 
 
 
 
 
17 
 
Mən bir yazıyam ( Psixoterapiya ) 
 
Eyy... Səninləyəm, eşidirsən? Təsdiq etmə, ay axmaq məni necə eşidə 
bilərsən? Görə bilirsən? Məni? Aydaa, ay axmaq, mən heç özüm özümü görə 
bilmirəm. Maraqlıdı sən necə bunu bacarırsan? Mənə nə lazımdı? Səni 
əsəbləşdirmək! Hə, ay sağ ol, məhz səni! Yan yörənə baxma, səndən danışıram. De 
görüm işin gücün yoxdu? Bir axmaq məni yazır, səni əsəbləşdirir, sənsə hələ də 
oxuyursan axmaq kimi. Oxuma, çıx rədd ol məndən! Sən gözlədiyin sevgi yazısı 
deyil. Boş yerə ümid etmə. Bax dedim aaa, sonra əgər mızıldasan and içirəm bu 
sətirə, çıxıb burdan üzünə tüfürəcəyəm. Əşi, mənə nə var e kimsən? Kim olursan ol 
cəhənnəmə ki... Maraqlı deyilsən mənə. Amma deyəsən mən sənə maraqlıyam hə? 
Ləzət eliyir təhqirlərim? Mazaxist hisslərini oyadmışam? Yaxşı, gəl özüm haqda 
danışım sənə... Deməli adım Kəmalədi. Nədi sən oğlan düşünmüşdün məni? Ayda, 
doğurdan axmaqsan. Adım Kəmalə deyil. Və mən qız deyiləm. Heç oğlan da 
deyiləm. Transeksual  (düşündünsə axmaqlığına əmin ol!) da deyiləm. Yazıyam 
da... Yazı... Hərif yığını. Nəbilim cümlə, roman, hekayə, şeir, fahişə, divar, maşın, 
Tibet, ət çəkən. Necə gördünsə elə oyam! Mən yazıq sən axmağın və məni yazan 
bu alçağın fantaziyalarında canlanan adi bir yazıyam. Hə, harda qalmışdıq ? Aha, 
deməli özümü təsvir edirdim. Bunları edirəm ki, o axmaq fantaziyalarında məni Al 
Paçinoya bənzətməyəsən. Deməli belə... 
Onun yoxluğu mənə çox təsir etdi. Evdə onun toxunduğu nə var idisə, 
hamısını satdım. Unitaza qədər. Əvəzinə heç nə almadım. İndi boş evdə qalıram. 
Akustika yaranıb otaqlarda. Və mən bütün günü mahnı oxuyuram. Hə bir də 
yaman içən olmuşam deyəsən. İçirəm, oxuyuram, qusuram, taxta döşəmədəcə 
yatıram. Yuxuda onu görüb diksinirəm. Elə siz də görsəz diksinərdiz. Böyrəyi bir 
balaca qaydasında olmayanlar isə döşəməni murdarlayardı. Bilmirəm hansı 
heyvana oxşadım ki, təsvir edə biləsiz. Məncə elə eybəcər heyvan yoxdu. 
Sifətindən danışmıram. Düşək aşağı. Deməli sağ döşü deformasiyaya 
uğradığından, solda bir döşün yerinə iki döş əmələ gəlib. Göbəyinin üstündə isə elə 
murdar tük bitib ki, ilk dəfə görəndə dözməyib elə ora, göbəyinin üstünə 
qusmuşdum. İyrəncəm? Səndən xahiş eləmişdim məni oxuyasan? İyrənc sənsən ki, 
fantaziyaların hər cür eybəcərliyi ustalıqla təsvir edir. Mənə bax, ya bu dəqiqə 
çıxıb rədd olursan burdan ya da marağına təslim olub oxumağa davam edirsən. 
Ay sağ ol. Bax belə... Sən nə sözəbaxan uşaqsan. Harda qalmışdıq? Hə 
döşdə. Yox e, tükdə... Guya indi ağıllısan da, hə? Əmin oldun ki, mən kişiyəm. 
Çünki, itirdiyim onun döşlərindən yazdım. Ay axmaq bəyəm kişinin döşü olmur? 
Ədalətin olsun! Hə, nəisə, davam edək... Deməli onun hər şeyi pis gündəydi. Təkcə 
dodaqlarından başqa. Uff, kaş bircə dəfə siz də o dodaqlardan öpə bilərdiz. 
Anjelina Coli ata-batası ilə qələt eliyir o dodaqların yanında. Ginnesin iyirmi dörd 
saat durmadan öpüşən rekordçuları da biz olmuşuq. Gedib araşdırmayın. Saatı 
şişirtmişəm. Hə, o dodaqlarda şair olmaq olardı. Dəli olmaq olardı. Nitşe olmaq 
olardı. Ölmək olardı. Mən amma yazı oldum. O məni adam etmək istəyirdi. Adam 
kimi sevişmək istəyirdi mənimlə. Adam kimi görüşmək istəyirdi. Sizin kimi 
hansısa axmağın yadına nə vaxtsa düşəndə bizi varaqlayanda deyil. Qonşu 
18 
 
səhifələrdə illərlə, aylarla bir-birinin həsrəti ilə yanırdıq. Axırda isə o cındır kirpiyə 
oxşayan, bayquşgöz oğlanın əlində getdi. Son səsini unuda bilmirəm.. Cııırt elədi. 
Sonra isə onu tualetdə, istifadə olunan kağızlar arasında gördüm. Elə həmin gün 
gombul xidmətçi qadın onu da digər kağızlar kimi torbaya boşaldıb apardı... 
Belə... Sən amma elə bilirsən ancaq adamlar sevə bilir? Ancaq adamlar ayrıla bilir? 
Bilirsən nə var? Mən hələ sənin kimi axmaq adam görməmişəm. Özümü təsvir 
edərək son olaraq deyim ki, mən sənin şeytanın və vicdanınam. Buna da inandın? 
Sənə daha sözüm yoxdu! Eyy axmaq, saxla! Yazma! Səninləyəm e... Ya da son 
sözümü deyim, gözlə: “Oxuduğunuz üçün təşəkkür edirəm. Səmimi olduğum üçün 
üzr istəyirəm öz və yazıçımın ad... ad... ad...”. Yaxşı, yaxşı öz adımdan 
danışacağam. Pozma! Səmimi olduğum üçün üzr istəyirəm öz adımdan. 
 
“Ay axmaq zarafat elədim, sən kimsən ki, mən səndən üzr istəyim? Get 
fantaziyalarının üzrünü qəbul et!” 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
19 
 
Mona Liza kimi 
 
“...Bir az surrealizm var və bu bilmirəm nədir?  
Bu elə sənin əxlaqsızlığındır!” 
 
...Onlar qızların gözlərinə daha yaxşı görünsünlər deyə yekə qarnını özünə 
sıxıb, sinəsini önə verən metroseksual arzularda boğulanlar, ev mədəniyyəti 
qəlibliyindən qələmi qəsdən yerə atıb, qonşu partada oturan qızın ayaqlarına açılan 
ürəkaçan mənzərənin ponaramasında intim hisslərini kəşf edənlər idi. 
Uladığı divarlarda sınanların dəli, vəhşi eqosu idi kiməsə ilişmək, döymək 
istəyibdə döyülmək... Divarlara, küçələrə, yollara döyülmək... Arzulara, Arzuların 
qardaşlarına döyülmək... 
Sevməyi söyərək öyrətmişdilər. Böyüyəndə söyülmək borcu bumeranq kimi 
qayıtmışdı. 
Düşüncə təkanlarının saldığı çuxurlarda qırış cızırdı rəssamlar üzlərdə 
təbəssümü xöşbəxtliklə sinonim edərək...  Mona Liza kimi... 
Ərə gedəcəklər divarlara... 
Alacaqlar divarları...  
Xəyanət səhnəsinə şahid olacaq yazıq divarlar. Boğazını sığallayan kəndirin 
ilıq toxunuşu... Kam alacaqlar bir-birindən. 
Heç bir qadınla almadığı, həsrətli hisslərinin, bədənin hər bir hüceyrəsinin 
titrəməsiylə, vəcdə gələn duyğularının kamını... 
Bu məhəbbətlə doğulacaq. 
Necə ki, ilk dəfə doğulmuşdu. 
Sirli gələcək bu təbəssüm, bu ehtirasda tükənən gözlər... Portreti örtən əllərin 
ovuclarında taley xəttinin çarpaz kəsilişi... Fon isə ağ kətandı. 
 
 
 
 
 
 
 
 
 
 
 
 
 
 
 
 
 
20 
 
Dünyanın sonuncu sakini 
 
“Düşüncələrimdə doğulmuşlardan idin. 
Gözlərimdə böyüyənlərdən. 
Əllərimdə qocalanlardan. 
Dodaqlarımda ölənlərdən.” 
 
Gülməkləri üçün, qeybətləri üçün, qəhrəman etmələri üçün, ideologiyalarını 
soxmaq üçün onlara təkcə bir insan lazımdı. Hansını ki, laboratoriya siçanı kimi, 
qoruyucu kimi istifadə edib, ən yaxın zibil qutusuna atacaqlar. Ər üzünə həsrət 
qadınlar onun gün görməyən yerinə pul verib doyunca baxacaqlar. Hələ 
homoseksuallardan danışmıram... Nənə-babalar ona lənət oxuyacaqlar. Burnu 
fırtığlı uşaqların gizlənqaç oyunlarında həmişə yuman olacaq. Həmişə axtaran 
olacaq. Qara doğulmadığı üçün qaralar, qaraşın olduğu üçün sarışınlar ona nifrət 
edəcək. Erməni olmadığı üçün də, ermənilər... Hətta tualet qapısı arxasında onun 
çıxmağını gözləyən tanımadıqları da söyəcək. Növbə yaranacaq onu söymək üçün. 
Hətta ikiqat pul ödəyənlər əlavə olaraq tüfürə də biləcəklər bu tanımadıqları 
insanın gözəl simasına. Amma nə qədər yumruq dəysə də, o sima qoruyacaq 
gözəlliyini, cazibəsini. “Belə gözəllik qadında olar yalnız” düşüncəsinə əmin 
olanlar üçün o şeytan olacaq. Sevdiklərindən məhv etmək istəyəcəklər onu da... 
Nəsimi kimi, Parfumer kimi... Onların şəhvəti olacaq. Fantaziyalarını sığallayıb, 
ehtiraslarını vəhşiləşdirən lənətə çevriləcək. Qadınlar xəyanət edəcəklər ərlərinə. 
Bunu bilən ərlər isə bilməmiş kimi davranacaqlar. Seçim olmayacaq çünki... Başqa 
qadın seçimi. Çünki, hər qadın pozğuna çevriləcək bu şəhərdə. Bakirə qalmışlar 
belə... O isə heç bir günahı olmadan yaşamağa davam edəcək.  
Qocalacaq... Ayaqqabılarının təzəliyini təbrik edəcək küçələrin palçığı. Arzu 
sevəcək. Arzunun atası sevgisinə tüfürəcək. Əslində şair olacaq, amma heç vaxt 
şeir yazmayacaq. Ölümə inanmayacaq. O dünyanın çəhrayı damlı şəhərində 
doğulanda, boz damlı şəhərin son sakini "O heç vaxt ölməyəcək" deyib, öləcək... O 
heç vaxt ölməyəcək ondan qabaq ölənlər üçün... Azadlıq üçün rəngarəng qəfəslər 
düzəldəcək. O, dünyanın sonuncu sakini olacaq. 
 
“Q.Q. Markesin " Dünyanın ən gözəl ölüsü " hekayəsinə...” 
 
 
 
 
 
 
 
 
 
 
21 
 
Üçüncü günün... 
 
"Bu və buna oxşar hadisələr məhz elə sən bu yazını oxuyanda da baş verir 
dünyanın hansısa bir evinin, hansısa otağında"... 
 
Hər şey üçüncü gün başladı. Əvvəlcə əsəbini qabları bir-birinə vurmaqla 
çıxartmaq istədi. Olmayanda boğazını önə verdi və bağırdı, sonra stəkanları divara 
vurdu, sonra öz-özünü döydü, söydü və ən nəhayət ağlamağa başladı. Hönkürtüsü 
tüğyan etdikcə boşalırdı. Donmuşdu soyuq tərində. Üzünə yayılan kosmetikası da 
rişxənd edirdi, ələ salırdı. Hıçqırıqlarını çılpaq ayaqlarını örtən qollarında boğmaq 
istəyirdi. Bu an çiyinlərini qucaqlamaq kifayət edərdi bəlkə, ömür boyu ağlayardı. 
Elə bu an arzusu idi ağlamaq. Ürəyi boşaldıqca, gözlərində yaş tükəndikcə, 
gələcəkdə ağlayacaq olanlara da məhz indi, bu an ağlamaq istəyirdi, lakin taqəti 
qalmamışdı, gücü tükənirdi. Gözünü açanda Cəmili gördü. Yenə o ağ milli qara 
pəncəyində, qıvrım saçlarını arxaya daramış halda... Yenə bayaqkı səhnə düşdü 
yadına, amma bayaqdan fərqli olaraq indi heç olmamış kimi sakit idi, boş idi. Heç 
nə hiss etmirdi, eşitmirdi. Cəmil nəsə danışır, əl-qol ilə başa salırdı. Uzun mənasız 
diapozonlu səslər arasından aydın eşidilən bi-iki söz var idi. "Ailə", "sevgi" və s. 
Bu iki sözə aid müxtəlif cür cümlələr, hekayələr qurmaq olardı. Amma məhz 
Cəmilin dilindən çıxan bu sözlər cümləsiz olmağa məhkum olunmuş, dəyərsiz 
hərif yığını idi. Cəmil susmaq bilmirdi, sanki Leylanın quru baxışları, danışmaması 
ona şablon cümlələr qurmağa, ət tökən bəraətlər qazanmağa stimul olurdu. 
Leylanın tək istəyi var idi indi. Bitsin! Bu an, bu dəhşət, bu kadr, bu söhbətlər. 
Bitsin! 
- Sən öz xöşbəxtliyi tapacaqsan, Leyla! 
Yox, gərək hec olmasa bu cümləni, bu frazanı, bu ayrılıq aforizmini deməzdi 
Cəmil. Deməzdi! Axi bilə bilməzdi həmin an Leyla nə keçirir?! Leylanın cavabını 
Cəmil eşitmədi. 
- Düzdü Cəmil, mən öz xöşbəxtliyimi tapacağam. Ən azı tapmaq üçün 
əlimdən gələni edəcəyəm. Boşanacağıq və mənim itirilmiş bakirələliyimlə sənin 
itirilmiş vicdanın daha üzbə-üz olmayacaqlar. Özüm kimi bəxtigətirməyənin 
biriylə tanış olub xöşbəxtlik üçün daş hörüb, ev qurmağa çalışan günlərin birində 
məhz sənə, sənə ay Cəmil rastlayacağam şəhərdə, ya nəbilim parkda, restoranda. 
Onda nə sən, nə yanımdakı, nə də heç bir insan təsvir belə edə bilməyəcək mənim 
halımı. Məğrur duruşum, baxışlarım və hətta salamım da hiss elətdirməyəcək 
duyğularımı. Məhz həmin an uduzduğunu, itirdiyini, mənən öldüyünü biləcəksən 
Cəmil! Mütləq biləcəksən! 
 
 
 
 
 
 
 
22 
 
Sən “O” deyilsən! 
 
Bu bilirsiz nəyə bənzəyir? Kimsələr sizə hansısa mahnını tərifləyir, filmi, 
kitabı tərifləyir və siz də həmin mahnıya qulaq asıb, filmə baxıb, kitabı oxuyursuz. 
Amma gözlədiyiniz effekti, partlayışı vermir. Eee, o qədər elə mahnılar, filmlər, 
kitablar var ki... Zövq məsələsi... Hər kəsin öz mahnısı, filmi, kitabı var. 
Hərəsindən bir dənə. İkinci, üçüncü və növbətiçilər isə əvəzolunanlardı. Telefon 
yaddaşına da paxıllıqdan adını yazmağa qıymadığın kimi... Məcburən içilən 
qəhvənin tualetdəki növbəti taleyi ilə qarşılaşmağınızı istəmərəm. Kim nə deyir 
desin dünya məhəbbət yox seks üstündə qurulub. Təlqin etməklə düzəltməyə 
çalışsaq da gec-tez "Sən O deyilsən !" nidasını yapışdıracağıq təriflə sahib 
olduğumuz bədbəxtə. Ayda necə nifrət edirəm elə anlara... Qız susur, oğlan gic-gic 
bəhanələr gətirir. Təki tez bitsin. Bəhanəsiz bitirməkdə olmur. Olsa da deməli 
anlayış var və anlayış varsa deməli barışığa yaylıq saxlanılıb. Amma yoxe, yox... 
Bəlkə tərəflərdən biri qammazdı və etika anlayışını belə bilmir. Gəl indi anla 
görüm, necə anlayırsan. Sevgi etirafını niyə belə şişirdirlər, onu anlamıram. Bir şey 
deyim, əgər kimsə kiməsə sevdiyini deyirsə bu elə sevgidi və yaxud bu həmin 
sevgi etirafını edənin anladığı kimi sevgidi. Lazım deyil tərəzidə çəkmək ki, 
böyükdü sevgisi ya balaca, çobanyastığı yolmaq ki, sevir, ya sevmir. Lazım deyil 
şübhə yaratmaq və bu şübhə ilə sevmək. Lazım deyil sevirəm deyənin sevgisini 
alçaltmaq, ələ salmaq. Lazım deyil düşünmək ki, bu gün sevirəm deyirsə, sabah 
öpüşmək istəyəcək. Bu cümləni bir də oxuyun! Oxudun? Yalan demə, oxu! 
Məntiqi anladın? Yuxarılarda yazdığım cümləni qaytarıram bura- Dünya seks 
üzərində qurulub! Kim kimi istəyir öpəcək, sevəcək bu heç, amma vay o kəsin 
halına ki, bir yorğan altda biri rahat yatıb, sevildiyinə inanda, digəri ürəyində qubar 
bağlayan "Sən O deyilsən !" nidasını dilə gətirə bilməyəcək. Buna özü hazır 
çoxdan hazır olsa da, rəfiqələrinin "get ərə, unudarsan" əminlikləri, valideyn 
etalonu, dini və getdikcə zəifləşən mübarizəsi, eqosu, dünyaya gətirdiyi uşaq mane 
olacaq... 
Bu gün tanıdığım yüzlərlə belə insan var və "xoşbəxtəm " deyən dodaqlarına 
gözlərim qəh-qəhə ilə gülür ! 
 
“ "Sən O deyilsən" dediklərim günü bu günə kimi söyürlər məni, amma mən 
o sözü vaxtında deməyi həmişə bacarmışam . Çərçivələrə nifrətlə...” 
 
 
 
 
 
 
 
 
 
 
23 
 
 
 
 
 
 
 
 
 
 
 
 
 
 
 
 
 
 
 
        Yalan  
                           (trilogiya) 
 
 
 
 
 
 
 
 
 
 
 
 
24 
 
Qeyrət 
 
- Hər şey hazırdı ? 
- Bəli bəy, artıq hər şey hazırdı. Xonçalardan ikisini də Sədaqət gətirəcək. 
- Nə vaxt? Saatdan xəbəriniz var? Mağarda camaat bizi gözləyir e! Bu 
Sədaqət köpəyin qızı and içib elə bil, məni əsəbləşdirməyə ! Qalxın, qalxın 
tərpənək. Hanı Ayşə ? Famil, özü hanı ? Əstağfrullah, indi ölü diri qoymayacağam 
e bunlarda! 
- Hirslənmə bəy, qadanı alım, hirslənmə. Şəkərin qalxar yenə Allah 
eləməmiş. Sən düş həyətdə bir siqaret yandır. Bax söz ki, siqaretin bitməmiş 
hamımız həyətdə olacağıq. 
Ərinin kəm hövsəliliyinə öyrəncəli idi Zivər. Odur ki, şirin dilini işə salmışdı 
həmişəki kimi. Davud siqarətini bitirdi. Əlində xonçalar tutan arvadları gözaltı 
qaşqabaqla süzüb, əllərini kürəyinə qoyub, yola düzəldi. Arvadlar və Famil də 
səssizcə onun arxasınca addımlayırdılar. 
- Famil? 
- Bəli, ata? 
- Gəl, yanımda get! 
Famil iti addımlarla atasına çatdı. 
- Eşşey boyda oldun, bəy də oldun bu arvadların balağından əl çəkmədin! 
Kişisən e sən! 
Famil başını aşağı saldı. O da öyrəncəli idi bu sözlərə. Atasının haqlı 
olduğunu da gözəl bilirdi. Çevrilib arxaya baxdı. Bu baxış arvadların atasının 
sözlərini eşidib-eşitmədiklərini yoxlamaq idi. Deyəsən eşitməmişdilər... 
- Mənə bax, sən bu qızı sevirsən ya yox? 
Atasının bu qəfil sualından öskürək tutdu. Qıp-qırmızı qızardı. 
- Səninləyəm e, a bala, eyy? 
- Hə - pıçıldadı... 
- Eşitmədim! Nə dedin? 
- Hə... 
- Görək də... 
Anlamadı atasının bu sözünü. Anlaya da bilməzdi bəlkə də... 
- Burda niyə sakitçilikdi? Başa düşmədim. Bunlar hansı adətlə qız köçürdür? 
Mina? 
- Bəli, bəy? 
- Get xəbər et ki, gəlmişik. 
- Baş üstə, bəy! 
- Davud bəy, Salam. Bir dəqiqəliyinə səni olar ? 
- Əleykə Salam Ariz kişi. Olar, əlbətki olar. 
- Davud, heç bilmirəm necə deyim... 
- A kişi qısa kəs görüm, kəm hövsələ adamam. De görüm nə olub? 
- Bizim qız Paşanın oğluna qaçıb dünən... 
Davud düz qudasının gözünün içinə baxdı. Üzünü arxaya çevirdi... 
-Famil ? 
25 
 
- Bəli, ata ? 
- Qaç bura, it oğlu it ! 
- Gəldim ata, bəli ? 
- Qız hanı indi ? 
- İndi evdədi, amma... 
Famil çaş-baş halda söhbətin nədən getdiyini anlamadan gah atasına, gah 
qaynatasına baxır, həyacanlanırdı. 
- Eşitdin oğlum? Nişanlın qaçıb dünən. Bu gün qaytarıblar, amma iş-işdən 
keçib. Elə bilirlər biz oğraşıq! Al bunu, qız evdədi. Get etməli olduğun işi gör 
qayıt- deyib ov bıçağını oğluna uzatdı. 
Famil əsə-əsə gah bıçağa, gah atasına, gah qaynatasına, gah da iyirmi 
metrliyində duran anasıgilə baxırdı. Ağlamsınmış pərişan görkəmi var idi. Ağlaya 
bilmir, əsir, zarıyırdı... Bıçağı aldı. 
Evə girdi. Qonaq otağında bir neçə qız-qadın var idi. Onu görüb cəld ayağa 
qalxdılar. Qızın otağına keçdi... Nişanlısı Səma yatağında oturmuşdu. Gəlinlikdə 
idi. Famili görüb ayağa qalxıb, üzünü gizlətdi. Bayaqdan içində qaynayan vulkan 
nəhayət ki, püskürdü... Hönkürürdü... Səssiz dialoqda sınmış ürəyi fəryad edirdi. 
Bıçağın sapını əlində bərk-bərk sıxdı. Nişanlısına yaxınlaşmaq istədi. İki 
addım atıb, durdu. Baxdı, baxdı... Bıçağı yerə tulladı. Otaqdan çıxmaq istəyəndə 
atası ilə toqquşdu... 
- Niyə vurmadın? Qeyrətin var sənin? Var? Ona bax bir! Gör heç onun 
vecinədi? Gör heç bir damcı yaş gəlir gözündən? Gör heç vicdanı sızlayır? Get, get 
götür o bıçağı yerdən, təmizlə ləkəni! Kişi ol! Qorxm ! Arvad böyütməmişəm mən! 
Davudun oğlu biqeyrət ola bilməz! Get, tez ol! Yoxsa sənin yerinə mən edəcəyəm 
bunu! Onda mən bu qoca yaşımda zindanlarda çürüyərəm, sən də dalında vedrə ilə 
ananın tumanının altında gəzərsən! 
Əyilib bıçağı götürdü... Qalxdı... Bıçağı atasına uzatdı. Vur! Əvvəlcə onu, 
sonra məni! Mən edə bilmərəm! 
- Niyə ? 
- Sevirəm çünki, sevirəm ! Lap fahişə də olsa sevirəm, ata, anlayırsan ? 
Atası gülümsədi... Oğlunu qucaqlayıb, qulağına pıçıldadı: 
- Get əl üzünü yu, üst-başını düzəlt. Qız tər-təmiz qızdı, qaçmaq filan 
olmayıb. Özüm bu səhnəni qurdum ki, görüm sevirsən, ya yox? 
Famil yazıq-yazıq atasına baxıb, dedi: 
- Vurmalıydım əslində hə? 
- Düzgün olanı etdin. 
- Birdən vurardım, onda nə olardı? 
- Mən oğlumu tanımıram bəyəm? Sən toyuq başı da kəsməzsən. Ona görə 
yox ki, qorxaqsan, yox. Böyük ürəyin var. Di, get hazırlaş, camaat bizi gözləyir... 
Famil hamam otağına keçdi. Davud bıçağı belinə, kəmərinin arasına 
keçirdib, gəlininə yanaşdı. Alnından öpdü. Ariz də dinməzcə otağa keçib, 
durmuşdu. 
- Ariz, toy bitən kimi uşaqları mindirirsən maşına, yolluyursan Bakıya! 
Çingizə demişəm, maşın evin yanında olacaq. Al bu kağızı, burda ünvan və telefon 
26 
 
nömrələri yazılıb. Zəng elə, görüş bu adamlarla. Zəmilərimdən ikisini sat. 
Satandan sonra, zəng etdiyin adamlara de ki, uşaqlar üçün Bakıda ev almaqda 
kömək etsinlər sənə. Famili də işsiz qoymazlar. 
- Davud, bilmirəm nə deyim... 
- Heç nə demə Ariz. Etməliydim, etdim! Bir var qız qaçsın hə sən deyəndi. 
Bir də var ki, tulanın biri aldadıb qaçırtsın. Gör özdə nə deyib e... "Davud əmi 
göndərib məni". Əclafın elədiyi qələtə bax sən. Nəisə... Ölməli idi, öldü. 
- Davud, bəs Famil xəbər tutanda necə olacaq ? 
- Eşitmədin nə dedi? Fahişə olsa da qəbuludu. Tövbə əstağfrullah. Gül kimi 
qızdı. Qələt eliyər altı beş danışar. Sevir qızını. Əsas odu. Mən də ki, bir-iki il 
yatıb, çıxaram yəqin ki... Çox olmaz. Nəisə də, söhbəti dəyişək qanını indidən 
qaraltmayaq uşağın. Dediklərimi elə, sonrası Allah Kərimdi. Qızım, sən də 
gülümsə görüm. Bir pəhləvan nəvə verməlisən mənə. Ona görə özünə yaxşı 
baxmalısan. Zivər, Ayşə də, ana bacı olacaqlar sənə... 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
27 
 
Dialoq 
 
- Lütfən, danışın. 
- Nədən danışım ? 
- Belə deyək də, konkret mövzu yoxdu. Nə düşünürsüzsə, nə haqda 
danışmaq istəyirsinizsə buyurub danışa bilərsiz... 
- Yəni ağlıma nə gəldi danışa bilərəm ? 
- Bəli. 
- Hmm... Kreslonuz çox rahatdı. Katibəniz də gözəldi. 
- Aha, davam edin... 
- Bircə ayaqları əyridi... 
- Üzr istəyirəm, kimin? 
- Alnı da çox böyükdü. Katibənizin... 
- Davam edin. 
- Neçə dəfə olmusuz onunla ? 
- Anlamadım ! 
- Yəni neçə dəfə yatmısız onunla ? 
- Xahiş edirəm sözlərinizə diqqət edəsiz! O yalnız mənim katibəmdi və heç 
bir iş xarici əlaqələrdən söhbət belə gedə bilməz! 
- Güldürməyin... Yaxşı bəs o cür niyə geyinib? Mən bircə dəfə baxmaqla alt 
paltarına kimi gördümsə, siz yəqin daha dərinliyi görmüş olarsız. Axı hər dəfə 
masanıza çay, ya sənəd, ya nəbilim hər nəsə gətirəndə burnunuzun ucunda əyilir və 
desəz də inanmaram ki, qəsdən bağlamadığı köynəyinin üç düyməsi arasına 
baxmırsınız. Hələ qəsdən əlinizdən saldığınız kağızları demirəm. O əyilsin, sizə də 
hər tərəfli baxma imkanı yaransın. O bu baxışları hiss etmir? Yaxşı tutaq ki, o 
axmaqdı. Hiss etmir. Lap tutaq ki, siz haqlısız, əlaqəniz olmayıb. Onda inciməyin, 
çünki bu zaman siz axmaq olursuz. Fahişə düşüncəli katibəsini mələk bilən axmaq. 
Nə badə möminəm deməyin. Çünki, möminin katibəsi bu görkəm də olmur. 
- Kim ixtiyar verib sizə, mənimlə belə danışmağa? 
- Siz. Məgər özünüz demədiz nə ağlına gəldi danış? Mənim də katibənizi 
görəndən ağlımda olan bu idi. 
- Yaxşı. Onda mövzu qoyaq. Mənə peşənizdən danışın. 
- Ən maraqlı və ən iyrənc bir işdi. Deyirlər guya yazıçılar seçilir adi 
insanlardan. Axmaq fikirdi. Seçilib eləmir. Yazıçılıq istedaddı, vəssalam. Mən 
yazıram. Kimsə janqlyorluq edir, kimsə kosmosa uçur, kimsə ilk insan skleti tapır, 
kimsə Everesti fəth edir. Fərqimiz budur. Mən gözəl əsər yaza bilərəm, amma 
bəlkə də heç çəkiclə bir mıxı taxtaya tanımadığınız, sərxoş Oleq kimi vura 
bilmərəm. Bu da onun istedadıdı. Dedim axı həm maraqlı, həm iyrənc işdi. Maraqlı 
orasıdı ki, bu gün qəhrəmanım bank sahibi, sabah isə böyrəyini satan bədbəxt ata 
ola bilər. Sən gördüyün fahişələri qələmim elə təqdim edər ki sənə, sevərsən. 
İyrənc işdi nəyə görə? Çünki, sən ancaq yazırsan. Hər oxucu da özünə sərf edən 
şəkildə dərk edir. Mavilərə, lezbilərə nifrət edirsən... Kitabın satışa çıxır və ya 
hansısa saytda yazın verilir. Görmədiyin mavi, lezbi gedib təsadüfən kitabını alır 
və ya saytlarda yazını oxuyub bəyəndiyini söyləyir. Fahişəyə çevrilirsən get-gedə... 
28 
 
Kim istəyir alır, harda oldu oxuyur və hara oldu tullayır. Nə istəyir eliyir. Sən 
"Könül" adlı bir hekayə yazırsan və axmaq oxucularından ən axmaqları gəlib gic-
gic suallar verirlər. Könülün kim olduğunu, Könülün sevgilim olub-olmadığını və 
s... Yaxud elə Könül adlı qızlardan biri adına olan yazını görüb sevinir. Hələ bir 
sual da verir. "Bu yazı mənə ithafdı?".. Elə axmaqlar da var ki, qəhrəmanları 
fantaziyalarında elə böyüdürlər ki, artıq onların varlığına inanmağa başlayırlar. 
Onlar kimi geyinir, onlar kimi yaşamağa çalışırlar. Yazığım gəlir inanın. Mən axı 
yalançıyam. Bunlar niyə yalanları sevirlər? 
- Maraqlı sualdı. Amma gəl belə danışaq. Reallıq axı yalan qədər şirin 
olmur. 
- Düzdü... Mərc gəlirəm ki, siz də həmin axmaqlardan birisiz və katibənizlə 
xəyanət etdiyiniz xanımınızla sekslə məşğul olmamağın dərdindən gic-gic 
bəhanələr gətirirsiniz. Bəyəm o bilmir siz xəyanət edirsiz? Bunu hiss etmir? Edir! 
Sadəcə sizdən fərqli olaraq o reallıqla barışıb. Ayda ildə bir dəfə onu da xoşbəxt 
edecəyiniz gecənin həsrətinə öyrəşib, dözməkdədi. 
- Onda belə çıxır ki, hər ikimiz yalançıyıq... 
- Yox, sizdən fərqli mən ancaq iş vaxtı yalançı oluram. Sırağagün çox gözəl 
bir qız da yalançı olmadığım üçün mənimlə əlaqəni kəsdi. 
- Necə olur elə şey? 
- Dedi, mənim də yazılarım var. Mən də heç nə demədim. O axı gözləyirdi 
ki, mən deyim, hə, gətir, məmuniyyətlə oxuyaram. Demədim. Çünki onun özü 
mənə maraqlı idi, yazıları yox... Belə də dedim susmamağı xahiş edəndə. İncidi 
getdi... Kobud olduğumu da dedi. 
- Bəlkə... 
- Eee bezdim e! Hə məhz bu cür də olacaq o psixopat psixoloqla söhbət. Ona 
görə lazım deyil mənə heç bir psixoloq! 
 
 
 
 
 
 
 
 
 
 
 
 
 
 
 
 
 
29 
 
Yalançı 
 
Bir az çirklənək... 
Bir az iylənək... 
Reallıq qataq yuxuya... 
Qarışdıraq... 
Diksinək... 
Qışqıraq... 
Adım Yalançıdı. Zarafat eləmirəm. Yalan danışmıram. Həqiqətən adım 
Yalançıdı. Və hər dəfə özümü təqdim edəndə sənə inandırdığım kimi, hamını da 
inandırmağa məcbur qalıram. Və onlarda sənin kimi adımın Yalançı olduğuna tam 
inanmırlar. Heç kim inanmır onsuzda. Təkcə atamdan başqa. Bu axmaq adı, daha 
doğrusu kompleksi mənə o verib. Həm də doğum günümdə! Yadıma gəlir. Qolları 
arasına alıb, ayaqlarımın arasına baxıb güldü. Nəyə güldüyünü indiyənədək 
anlamıram. Sonrada məni anama uzadıb dedi: "Yalançı gündə doğulub və qoy elə 
adı da Yalançı olsun!" Nə qədər etiraz etsəm, ağlasamda məni sayan olmadı. 
Əvəzinə gah oyuncaq, gah döş, gah da barmaq uzadıb eybəcər səslərlə məni 
sakitləşdirdilər. Fevralın iyirmi doqquzu doğulmuşdum. Hər yeni il gələndə 
təqvimdə ad günümü axtarırdım. Yaşıdlarıma deyəndə ki, "mənim bu il ad günüm 
" olmayacaq, mənə yalançı deyirdilər. Adımı bilmədən həm də... Təsəvvür edirsiz 
fevralın iyirmi doqquzu anadan olmaq və Yalançı adı daşımaq nə deməkdi? Deyə 
bilərsiz ki, "ay axmaq, get dəyiş də adını"... Hmm guya bunu düşünməmişəm də... 
Dəyişə bilmərəm. Çünki atamın vəsiyyətnaməsinə görə, əgər mən nə vaxtsa adımı 
dəyişsəm, onun mirası əlimdən alınıb, dövlət hesabına keçəcək. Bax belə... Sadist 
atamın qanunlarına tabe olmağa, oyunlarını oynamağa məcburəm. Təkcə adıma 
görə heç bir qızla münasibət qura bilməmişəm. Universitetə sənəd verməmişəm. 
Dostum da yoxdu. Əslində bir məcburən dostluq etdiyim var. Adı Qatıq-dı. Onu da 
bu adla südçü atası "xoşbəxt" edib. Niyə dostluq edirəm onunla? Nəbilim... Onun 
adına baxıb öz adıma şükür etməyə görə. Yox, yox zarafat etdim. Heç vaxt ələ 
salmamışam onu adına görə. Bizi bir-birinə ədalətsizlik dost edib. Yəni eyni tale 
qardaşıyıq. Zövqlərimiz, maraqlarımız, dünyagörüşümüz fərqli olsa belə "mənə 
gülməyən" yeganə insan prinsipi ilə danışmağa az da olsa nəsə tapırıq. Hətta Qatığı 
adına görə əsgərliyə aparmayıb, yararsız "ediblər!" Çünki, bilirdilər ki, bu gənc, 
hər şeydən bezib, nifrəti gözlərindən töküləcək qədər çoxdu. Və əgər müharibə 
başlasa, bu bütün hirsini, hamının heyfini, kinini düşmənə tökəcək. Beləliklə milli 
qəhrəman adı qazanacaq. Onun adına küçə, məktəb, park olacaq. Hansı 
komissarlıq bunları bilə-bilə Qatıq adlı birini əsgər göndərər? Amma məncə elə 
milli adına uyğun qəhrəman məhz Qatıq olardı. Onda mən də, hamı kimi oğlumun, 
nəvələrimin adını qəhrəmanımıza görə Qatıq, özümə görə Yalançı qoya bilərdim. 
Və onda mən güləcəkdim Turallara, Anarlara, Tofiqlərə... Və yazının əvvəlində 
mənim və Qatığın adına gülən, ay axmaq, məhz sənə və mənim haqqımda öz 
istədiyi kimi yazan bu axmaq yazara! 
 
" Bu trilogiyanı Kevinə həsr etdim...  " 
30 
 
 
 
 
 
 
 
 
 
 
 
 
 
 
 
 
 
 
 
Murdar sevgi                            
( trilogiya ) 
 
 
 
 
 
 
 
 
 
 
 
31 
 
Murdar sevgi – 1 
 
Düşünürəm, bəlkə də, doyunca sevməmişəm səni və heç vaxt da sevə 
bilməyəcəyəm. Nəbilim... Bəlkə də heç vaxt görməmişliklə görüşünə qaçıb, 
şəkillərinə saatlarca baxıb, barmaqlarımı saçında gəzdirib, mahnıların təsiri ilə 
sənli düşüncələrə dalarkən yaranan axmaq təbəssümü dodaqlarıma bəxş 
etməyəcəyəm. Qarışmayacaq siqaret qoxan nəfəsimə şanelinin ətri. Divarlara 
adımızın ilk həriflərini pilusla ayıraraq, sonundakı bərabərə ürək çəkməyəcəyəm. 
Telefonda adını yazacağam... Balamsız, canımsız, sadəcə adın. Mesajlarla səhərlər 
oyadıb, gecələr yatırtmayacağam. Gözlərində həsrət yaranacaq. Və damcı damcı 
səbrinə dolub, bir gün daşacaq. Heç nə deyə bilməyəcəksən. Bəhanə də olmayacaq 
yapışmağa. Ən pis söyüşləri söyəcək gözlərin... Ən dəli arzularla yanacaq bədənin. 
Amma axmaq bir susqunluq və göz yaşlarından başqa heç nə... Başqa heç nə 
bacarmayacaqsan. Ətəyini qısaldacaqsan, ətrini dəyişəcəksən... Saçlarını sevdiyim 
kimi buracaqsan, saraldacaqsan. Təki görüm səni... Bütün duruşun, baxışın 
"səninəm!" pıçıldayacaq... Çoxdan anladığım sevgini də etiraf edecəksən. Adi 
qarşılayacağam... Qürurundan əsər əlamət qalmayanda nifrətin yaranacaq. Hər gün 
bir sms azaldacaqsan. Hər gün ağlayacaqsan məni divarlara, mahnılara, filmlərə, 
yolda gördüyün hər cütlüyə... Əvvəl-əvvəl məni lənətləsəndə, sonradan özünə 
keçəcəksən. Qaynar duşda isti qanını da dadacaq ülgüc... Gözəl günlərin birində 
güzgüyə uzun uzadı baxıb da güləcəksən. Həmin gülüşlə doğulacaq mənsiz sən... 
Dəyişməyini makiyajdan başlayıb, nömrədə bitirəcəksən. Və bu mənim 
acığıma olmayacaq. Nəhayət də özünü tapmış bir qızın həyata baxışı olacaq... 
Eee... o qədər aşiqin çıxacaq ki... Sənə bunlar mənasız gələcək. Qəddarlaşan 
zərif hisslərinə kimisə buraxa bilməyəcəksən. Bütün kişiləri mən biləcəksən. Bütün 
kişiləri sadist biləcəksən. Sənin üçün həyat yoldaşı ər obrazı məşuq, uşağının atası 
olacaq. Heç vaxt sevgili olmayacaq. Yadında son gördüyün kimi qalmış olacağam 
onda. Boz frenç, qəhvəyi şarf və uzunboğaz çəkmədə...Şəhərin frenç, şarf dəbdə 
olmayan qışı bəlkə də unudacaqsan məni. Fahişə kimi sevmədiyin ilə sevişəndə 
qınadığın mən, anlamadığın mən, səbr etmədiyin mən səninlə yaşadığım hekayənin 
sonuna qürurla pıçıldayacağam... “Sevirəm səni!” 
 
 
 
 
 
 
 
 
 
 
 
 
 
32 
 
Murdar sevgi -2 
 
“Neçə qaçmaq istəyini ürəkdə boğduq. 
Neçə vermədiyimiz gülləri əllərdə qurutduq. 
Qorxurduq sevməkdən. 
Sevilməyə də layiq olmadıq. 
Üzümüzə maska toxuyanda təbəssümdən. 
Elə bildilər ki, ağlamağı bacarmadıq.” 
 
  
 
- Hava soyuqdu. Qalın geyinmisən ? 
- Yemək yemisən ? Get ye, yaxşı ? 
- Niyə cavab yazmırsan ? 
- Bezdirirəm səni ? 
- Hm yazma! Deməli mən səni artıq bezdirirəm. Daha rahat ol, 
yazmayacağam. Get başqaları ilə danış! Sağ ol! 
- ... 
- Zəng edirəm, götür sözüm var! 
- Aç, sözümü deyim, sonra zəng etməyəcəyəm! 
- Cəhənnəmə aç! 
- Axmağam axı, inandım sənə. Günah məndədi. Sağ ol! 
- Şəkilləri və smsləri poz. Əlvida! 
Bəlkə yatmışam? Bəlkə maşın altda qalmışam? Bəlkə iclasdayam və danışa 
bilmirəm? Bəlkə telefonum itib? Bəlkə "səssiz" rejimdədi? Bəlkə doğurdan 
axmaqsan? Bəlkəsiz bəlkələrdən birinə görə açmadım, cavab yazmadım. Əlbətdə 
qalın geyinmişəm, yemək yemişəm. Bəyəm sən olmayanda ac-susuz, lüt gəzirdim? 
Ya nədi bu məsuliyyət hissi? Cavab filan gözləmə məndən. Öz özünlə saf-çürük 
etdin məni və mənə heç bir bəlkə qalmadı ki, anladım. Ya da bir az keçsin sənə bir 
sms yazacağam: "Əzizim, sənə hədiyyə almağa getmişdim. Axı tanışlığımızın 1 ili 
tamam olur sabah". Sən də bu sms-i alanda telefonu öpə-öpə sevinib, xəcalət 
çəkəcəksən bayaqkı sözlərinə görə. Heç ağlına da gəlməyəcək ki, dünən sənə 
birigün Livornoya uçuram demişəm. Və bizim tanışlığımızın il dönümü bu gün idi, 
sabah yox. Və bu gün telefona cavab verməməyimin səbəbi çox sadə bir məntiqə 
söykənmişdi. Telefonun enerjisi bitmişdi. Mən də doldurmaq üçün onu 
tanımadığım aerokassada çalışan səndən də qat-qat gözəl xanıma vermişdim. Düzü 
o an sən olduğun üçün, ona elə də fikir vermədim. Amma Livornodan qayıdar-
qayıtmaz gedəcəyəm həmin aerokassaya. Məhz onun üçün aldığım İtaliya 
açıqcalarının birinin içinə Bakının ən dəbdəbəli restoranlarının birində şam yeməyi 
kuponu qoyacağam. Bununla da səni unutmağa görə filmlərə, mahnılara qulaq 
asmağa belə vaxtım olmayacaq. O "əlvida" yazdığın sms sənin yox, mənim sənə 
vidam olacaq. Sənsə gündə azı on dəfə əlvida yazacaqsan mənə. Nömrəmi də 
dəyişməyəcəyəm. Unutdurmayacağam özümü. Sən ağladıqca məndə mərhəmət 
azalacaq. Özünü öldürmək hədəsindən başqa axmaq ağlına heç nə gəlməyəcək. 
33 
 
Nifrət etsən də, lənətləsən də, həyatında ən böyük dərsin müəllimi kimi qalacağam. 
Daha tələsməyəcəksən sadəcə öpüşdüyün biri ilə gələcəyi qurmağa, uşaq doğmağa, 
həmin uşaqlara ad qoymağa... Evin dizaynını qurmağa, rəngləməyə, bal ayı üçün 
şəhər, toy üçün gəlinlik seçməyə... Adımın baş hərfini çiyninə döyməyə, 
rəfiqələrinə məni öz əşyan kimi təqdim etməyə, sosial şəbəkələrdə dostluğumda 
olan qızları qısqanmağa, əmr etməyə, küsməyə, gic-gic mahnıları mahnımız 
etməyə, axmaq romantik filmləri kinomuz etməyə, saçlarını sevdiyim kimi 
yığmağa, geyimlərində çəhrayı, bəyaz tonları çoxaltmağa və ən nəhayət insanları, 
özünü öz gördüyün kimi qəbul etməyə tələsməyəcəksən. Soruşa bilərsən ki, bəs 
necə olur bir ildi ki, bir yerdəyik? Cavab verim... Burnunun ucunda olanda belə və 
sən əlimdən bərk-bərk tutanda mən ulduzlara qonmuşdum. Sənsə ele hey nəsə 
danışırdın. Arada gülümsəyib, "əlbətdə" deməyimdən başqa yadımda heç nə 
qalmayıb. Heç vaxt demədiyim və hiss eləmədiyim, səninsə özünə inandırdığın 
sevgi anlayışını görə bilməzsən, daşıya bilməzsən. İnana da bilməzsən. Güclü 
insanı dəli, zəifi axmaq eliyir. Nəzərə alsaq ki, sən həm axmaq, həm zəifsən... 
Demək, boş bağları açmaq daha rahatdı. 
"Nə üçün belə edirsən? Nə desən edəcəyəm! Söz verirəm. Sənə deməmiş heç 
nəfəs də almayacağam. Axı səbəb nədi?" 
 
 Göndərilməyən sms: "Ay axmaq, elə səbəb də sənin mənə qul olmağındı". 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
34 
 
Murdar sevgi – 3 
 
Nə vaxtsa bu çəhrayı blaknota səninlə əlaqədər nəsə yazacağımı ağlıma da 
gətirmirdim... 
Yox, yox süni alındı nəsə... 
Nə vaxtsa bu çəhrayı blaknota bir şey yazmağı, həmin bir şeyin bir vaxtlar 
mənimçün dəyərli olub, dəyərsizləşəcəyini düşünə bilməzdim... 
Yox, yox bu da çox uzun alındı. Uff... 
Salam! Əslində məndən başqa heç kim oxumayacaq bu yazımı. Amma kimə 
nə ki, necə başlayıram, nə yazıram?! Yadıma düşdün... Sevdiyin filmi verirdilər 
bayaq. "Sweet november"-i... Sən demə neçə vaxtdı dinlədiyim, qulağımdan, 
dilimdən düşməyən "Only time" mahnısı bu filmdən imiş... Nə gizlədim, sevdim 
bu filmi mən də. Sabah ilk işim bu kinonun diskini almaq olacaq. Bir daha, hətta 
dəfələrlə baxmaq istəyirəm. Yox, ağlayıb eləmədim... Amma kaş ki, ağlayıb, 
boşalardım. Güclü kimi görünsəm də, özün bilirsən ki, əslində kövrəyəm. Amma 
ilk dəfədi hönkür-hönkür ağlamaq istəyib də, bacarmıram... Bəlkə zəng etdim sənə 
bir azdan gizli nömrədən. Qulaq asım səsinə, "alo" deməyinə... Sən danışdıqca, 
mən susum. Və bu bir neçə dəfə təkrar olunsun. Axırda dözməyib yağlı bir söyüşə 
qonaq et, səni gecə vaxtı narahat edəni... Bəlkə onda ağlaya bildim. Amma yox, 
söyməzsən bilirəm. Çünki, biləcəksən mənəm. Söysən isə... Yəni bilə-bilə ki, 
mənəm, söyərsən? İnanmıram... Bəlkə nömrəni də dəyişmisən. Axı ayrılanı heç 
vaxt zəng etməmişəm. Qürurumu səndən üstün tutdum. Düz də etdim! Peşman da 
deyiləm. Nə səninlə tanışlığa, nə ayrılığa görə. Bilirsən sevgini yaradan səbəblər 
olur. Duyğular, ehtiras, maraq, zövq və anlayış. Biz də bunlardan yalnız anlayış var 
idi, bir də ehtiras... 90% mental düşüncəli ailələr də olduğu kimi. Ona görə peşman 
deyiləm ayrılığa. Səni bilmirəm, amma mən elə o cür düşüncəli ailəyə gəlin 
köçəcəyəm. Sənsə... Dəli ... İnanmıram ki, sən də gələcəkdə subaylığın daşını 
mənə oxşara görə atacarsan. Yox, heç inanmıram... Sənin xanımın xöşbəxt olacaq. 
Və bu xöşbəxtliyə görə sənə borclu... Nə borc ee... Ee cümlə alınmadı. Axır da, 
özüm bildim nə yazmaq istəyirəm. Əsas da budu. İndi düşünürəm ki, bizi 
bağlayan, "sevgi" dediyimiz daşın altında heç nə olmayıb. Nə sən, nə də mən. 
Aldatmışıq e bir-birini. Gündə yüz dəfə aldatmışıq. "Sevirəm" deyəndə, mesajlara 
gec cavab yazanda, görüşməməyə bəhanə gətirəndə, bir-birinə tapıb, qulaq asmaq 
üçün tapşırdığımız mahnıları heç axtarmayanda, bir-birinin başının altına balış 
qoyub, özümüz “facebook”da, “twitter”də, “odnaklassnik”də yatanda... Mənim 
xahişimlə tərgitdiyin siqaretlər belə əslində ancaq mənimlə görüşəndə tərgidilən 
siqaretlər idi. Ay dəli, elə bilirdin ki, öpüşəndə hiss etmirəm? Edirdim! Sadəcə 
bizim aramızdakı hörmət pərdəsi ən çılpaq anlarda belə toxunulmaz olaraq qalırdı. 
Bu hisslərin sevgi olmadığını hər ikimiz gözəl bilirdik. Sadəcə leksikonumuzda 
bizim hisslərimizə uyğun söz olmadığından sevgi deyirik bu münasibətə... 
Ayrılmaq... Ayrılmaq da qarşılıqlı olur. Kim desə ki, olmur, inanma, gül.. Aha, sən 
sevdiyin yağış da yağır indi. Bilirsən dəlicəsinə istəyərdim səninlə yağış altda rəqs 
edim. Amma səndən fərqli kompleksliyəm və dəli deyiləm. Sən amma... Tam 
başqa insansan. Doğurdan deyirəm. Kimsə sənə "bezdiricisən" desə, bil ki, o 
35 
 
axmaqdı. Ya düşünə, ya dəyər verə bilmir. Amma mən tam əksi... Maraqsız və 
bezdiriciyəm. Təbii ki, hamı üçün yox. Bir qrup sənə oxşamışlar üçün... Artıq 
gecdi. Zəng etmirəm, narahat olma. Rahat yat... 
 
 " Bağışlayın yığdığınız nömrə işləmir "... 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
36 
 
 
 
 
 
 
 
 
 
 
 
 
 
 
 
 
 
 
 
     Nostalji 
        ( trilogiya ) 
 
 
 
 
 
 
 
 
 
 
 
37 
 
Çox sonralar... 
 
İlk dəfə simfonik musiqini o axşam eşitdim. Violonçeldə notlar bir-birini 
əvəzlədikcə, mən kimin ifa etməsini tapmağa çalışırdım. Qadın ya kişi ? Yox, bunu 
düşünməmişdim. Əmin idim ki, kişidi. İfada kobudluq, kişi aqressiyası, kobud 
barmaqlar hiss olunurdu. Nə üçünsə mənə elə gəlirdi ki, həmin kişi qocadı və 
qəmlidi. Tək yaşayır və otağına çəkilib, işıqları söndürüb, bir qədəh romdan 
ilhamlanaraq, violonçeli ilə dərdləşir. Nə üçünsə mənə elə gəlirdi ki, həmin kişi 
zahirən Uolt Disneyə bənzəyir. Onun kimi daranıb saçları, onun kimi tünd göy 
kostyum geyməyi, qalstuk taxmağı sevir. Təkcə gözləri Uolt Disneyin gözlərindən 
daha mənalı, daha qəmli, daha dərin, daha rəngli idi. Daha qoca idi Disneydən... 
Yay olmasa da havalar xoş keçirdi həmin payızda. Pəncərələr hələ də 
bağlanmamışdı. Payız düşüncələrə gəlməmişdi. Nəsə həmin il əliboş gəlmişdi. 
Cibində bir iki damla yağışdan, nəfəsində bir iki saatlıq meyxoş küləkdən başqa 
heç nə gətirməmişdi. Çox üzgün, pərişan görkəmdə idi. Noyabra kimi yarpaqları 
belə saralda bilməmişdi. Sonuncu ilini yaşayırdı sanki. Tükənirdi... Sanki gələn il 
gəlməyəcəkdi. Sanki incik düşmüşdü. Yorulmuşdu pəncərələri bağlamaqdan, 
insanlara qalın paltar geyindirib, islatmaqdan, ağacları soyundurmaqdan, 
küçələrdən əl-ayağı yığışdırmaqdan. Payız duyğu gətirməmişdi. Gələndə özü o 
duyğudan dadıb, mülayimləşmişdi. Fəsilliyini unutmuşdu. Nə üçün gəldiyini 
anlamırdı. Sufi olmuşdu. Yayı sevmişdi. Qıymırdı yayın düzəltdiklərini dağıtmağa. 
Sahildə qumdan düzəldilən qəsri palçıq edə bilmirdi...  
Amma o axşam pəncərələr bağlandı. Bürkü olsa da, ilbizlər oxusalar da, itlər 
hürüşsələr də o pəncərələr bağlandı. Pərdələr də örtüldü, işıqlar da söndü evlərdə. 
Yatdı bu şəhər. Yatmadan öncə hər evdən pıçıltı ilə olsa belə söyüş eşidildi nə 
üçünsə Uolt Disneyə bənzətdiyim violonçeldə ifa edən qocaya... Sonra evlərini, 
otaqlarını, yataqlarını, arvadlarını, fahişələrini, balışlarını qucaqlayıb yatdılar... O 
isə ifasında idi. Daha acıqla, daha səbrlə, daha qəmlə, daha sevgiylə... Pəncərisi 
açıq idi. Pərdələr arxasındakı zülmətdə onun barmaqlarını görürdüm... Yatmış 
ətrafın xorultulu evlərinə lay-lay deyirdi violonçeli dindirən barmaqlar... 
O gündən sonra hər gecə eyni ssenari təkrar olunurdu. Yeganə dinləyicisi 
olduğumdan fəxr edirdim özümlə. Səhərlər isə gecələr açıq olan yeganə pəncərə 
bağlı olurdu. Heç bir violonçel səsi, bir qramda olsun rom iyi gəlmirdi həmin 
pəncərədən...  
Həmin ərəfələrdə Poluxin küçəsində bakılılar, dağlılar, yəhudilər və ruslar 
çoxluq təşkil edirdi. İki rus qarı yaşayırdı qonşuluqda. Birinin adını unutsamda, 
digərinin adı Doba idi. Hər ikisi tək-tənha yaşayırdı. Nə üçünsə o vaxtlar mənə elə 
gəlirdi ki, bütün rus arvadları təkdi. Küçənin bir tərəfində maşın oturacağından 
düzəldilən skamya var idi. Doba yay-qış o skamyaya mıxlanıb qalmışdı. Nə üçünsə 
o vaxtlar mənə elə gəlirdi ki, o bir vaxtlar dəniz quldurunun arvadı olub. Hollivud 
filmlərindən öyrəndiyim rus söyüşlərindən birinin siftəsini də Dobaya " Mat 
tvayu..." deyərək etmişdim. Mənasını çox sonra öyrənəndə təəcüblənmişdim. 
Çünki, o sözü Dobaya deyəndə çoxlu gülmüş, məni qucaqlamışdı...Qışda ayağı 
sınmışdı. Evində yatırdı. Qonşuların yadına düşəndə yemək yeyir, insafına düşəndə 
38 
 
təbii ehtiyaclarını ödəyirdi. Təkcə Bazilya onun yanında idi həmişə. Bu məhlə 
pişiyi Dobanın öz dediyi kimi həm atası, həm anası idi. Yaz gələndə Doba yox idi 
artıq. Bazilya isə məhlədə az-az görünürdü. Mənimlə yaş idi deyilənə görə. 
Sonuncu dəfə görəndə onu Dobaya bənzətdim nə üçünsə. Ac deyildi, susuz deyildi, 
amma miyoldayırdı. Miyoldayaraq, adam kimi küçə qapısından çıxıb getdi. Daha 
qayıtmadı... 
Sonralar qonşu Petramontin, daha sonra Vidadi küçələrinə köçdük. Poluxinlə 
Petramontinin kəsişməsində Hökümə adlı arvad tum satırdı. Tum satmaq üçün 
doğulmuşdu bu qadın. Və əminliklə deyə bilərəm ki, onun qovurduğu tumun dadı 
bir başqaydı. Köhnə dərs kitabları vərəqlərindən səliqə ilə bükdüyü tum 
torbacıqlarının da bənzəri yox idi. O da yay-qış bilmədən, adəti üzrə saat 5-dən 
sonra stulunu yolun kənarında rahatladıb, qaş qaralanadək söhbətə dalardı. Qulaq 
yoldaşları isə təsadüfi insanlar və daimi qeybət rəfiqələri idi...Köhnə bakılılardan 
olduğundan rayonlularla söhbəti tutmazdı. Nədənsə Hökümə arvad mənə ikinci 
dünya savaşından yadigar qalan qəhrəman ana-nı xatırladırdı. Və nədənsə heç vaxt 
onu ana, ərli qadın kimi təsəvvür edə bilmirdim. Tanıdığım hər kəs onu 
xatırladanda hökmən " kişi kimi qadın " ifadəsini işlədirdilər. Hətta bəzi kişilər 
ondan qorxardı. Çox sonradan öyrəndim ki, bu əslində qorxu deyil, hörmət olub... 
Yaşıdlarım kimi mənim də ilk sevgim məktəb vaxtı olub. Yaşıdlarımdan 
fərqli olaraq mən məktəbdə deyil, məhlədə tapmışdım ilk sevgimi və 
yaşıdlarımdan fərqli olaraq mənim bir yox, iki sevgilim var idi. Heç biri 
Azərbaycanlı deyildi. Ayka yəhudi, Fidan tatar qızı idi. Heç birinin də atası yox 
idi. Nə üçünsə o vaxtlar elə düşünürdüm ki, mənim bütün sevgilərimin atası 
olmayacaq. Aykanı görəndə Aykanı, Fidanı görəndə Fidanı sevirdim. İlk öpüşüm 
də Fidanla olmuşdu. Təbii ki, yanaqdan. Tanımadığım qızın yanağından öpməyim 
və onun məni qucaqlaması o vaxt üçün mənə dünyaya bərabər idi. Axı onu öpən 
ilk mən olmuşdum... 
" Turbo " saqqızlarından çıxan maşın şəkillərini kolleksiya edirdim. 1998-ci 
ilin futbol üzrə Dünya Çempionatından sonra isə futbol xəstəsi oldum. Məhlədə 
Fərid və Nazim, Ziya və Nicat qardaşları ilə dostluq edirdim. Çox sonralar anladım 
ki, əslində onlar heç mənim tanışım belə olmayıblar... 
Poluxinə ən yaxın məktəb 190 idi. Amma məhlədən orda oxuyan yeganə 
uşaq mən idim. Bunun səbəbini çox sonralar belə bilmədim. İbtidai sinifdə ən çox 
aldığım qiymət "1" olmuşdu. Çox sonralar öyrəndim ki, şagirdlərinə "1" yazan 
yeganə müəllimə elə Züleyxa müəllimə olub. Həyatda ən çox qorxduğum insan da 
məhz Züleyxa müəllimə idi. Nədənsə o vaxtlar mənə elə gəlirdi ki, o məni 
incitməkdən həzz alır. Sinifdə uşaq çox idi və mən ilk gündən adları əzbərləməyə 
çalışırdım. İlk yadımda qalan üç ad olmuşdu. Araz, Tərlan və Eyvaz. Elə məhz bu 
ad sahibləri mənim ilk gərçək dostlarım oldular. Sonralar aralarına daha bir ad 
əlavə olundu... Orxan. Sinifə gələn gün dalaşmışdıq. Ən çox dalaşdığım, əslində 
döyüldüyüm isə Tərlan idi. İlk yumruğu ondan yemiş, ilk üzrü də ondan 
almışdım... Bir də Anar var idi sinifdə. Məmmədov Anar. İki il parta yoldaşım 
olmuşdu. Amma yadda qalması bununla əlaqəli deyil. Paxıllıq etdiyim yeganə şəxs 
o olub biliyinə görə. Nə üçünsə o vaxtlar mən əmin idim ki, o prezident olacaq və 
39 
 
bu sinifdə onun şəkili asılacaq. Çox sonralar öyrəndim ki.... Və bu öyrəndiyim 
xəbərə həyatımda ilk dəfə olaraq təəcübləndim.  
Vidadi küçəsinə köçəndə atamın da dostlarını tanıdım. O dostlarla tanışlıq 
mənə " Qisas və qanun ", " Zita və Gita ", " Bobbi " filmlərinin hər bir cümləsini, 
dükanlarda arağın, şampanın, çaxırın, rakının, likorun qiymətlərini əzbərlətdi... Bir 
də Muxtar qaldı yadımda. Atamla bir sinifdə oxumuş, anası xəstə olduğundan 
evlənməyib həyatını anasına hərs eləmişdi Muxtar. İçərişəhəri də ilk dəfə Muxtar 
gilə gedəndə gördüm. Nədənsə o vaxta qədər İçərişəhərə tək girməyə risk etmirdim 
ki, azaram. Poluxində bir Əli var idi. Arvadı ilə boşansalar da hər gün ev bölgüsü 
üstə qırğınları düşürdü. İki uşaqları da bu qırğınlardan kölgələrindən qorxan 
olmuşdular...  
Bir də Batya var idi. Dya-dya Batya. Bakılı, yəhudi, rus qarışığı cayılı 
kişilərdən idi. 60 yaşı olardı. Nədənsə o vaxtlar onu gizli mafia təşkilatının 
başçısına bənzədirdim. Sözü, hörməti daşdan keçən kişi idi. Xudmani dükan 
işlədib, gecələri eşşək kimi içib, subay başına leş düşərdi çarpayısına...  
Qış günü idi. Taksi pəncəsindən solğun məhləyə baxırdım. Ayrılırdıq 
onunla. Taksi tərpənəndə, sürəti artıranda arxamca Ziyanın səsi gəldi: " Tap bizi 
Şahin, mütləq tap..." Heç kimlə vidalaşmadan ayrıldım hər şeydən, hər kəsdən. 
Tam başqa bir mühütə, tam başqa kəslər içinə gedirdim. Yolda hiss etdim ki, 
Kevin yaddan çıxıb. Yaddan çıxmayıb, yox. Özü gəlməyib... 
Çox sonralar öyrəndim ki, bir gün Hökümə arvadın stulu görünməyib 
küçədə. Tavada qovurduğu tumunu həmin gün satmağa əcəl imkan verməyib.... 
Fidan Rusiyaya modellik biznesinə gedib. Ayka bir yəhudiylə evlənib, 
İsrailə gəlin köçüb.  
Züleyxa müəllimə rəhmətə gedib, amma dərs dediyi sinifdən çıxan hər bir 
şagird insan kimi formalaşmasında bu qadına həmişə borclu hiss edecək özünü.  
Muxtar anasının vəfatından sonra nəhayət ki, ailə qurub. 
Dya-dya Batya növbəti sərxoşluğunda ikən dünyasını dəyişib. Tək 
yaşadığından, insanlar onun meyidini ölümündən iki- üç gün sonra tapıblar. Əli 
arvadı ilə barışdığından ev bölgüsünə ehtiyac qalmayıb.  
Çox sonralar, sərt payız günü, pəncərələri sentyabrda bağlatdıran yağmurlu 
havada, violonçel çalan, nəyə görəsə Uolt Disneyə bənzətdiyim naməlum 
qəhrəmanımın kimliyini bildim... O Uolt Disneyə qətiyyən bənzəməyən, amma 
onun kimi milyonlarla insanın qəlbinə yol tapmağı bacaran dahi Mstislav 
Rostropoviç imiş... 
 
 
 
 
 
 
 
 
 
40 
 
Araba sahipinden satılıktır 
 
''Araba sahipinden satılıktır'' sözlərini görərkən hamımız gülərdik, uşaqdan 
böyüyə kimi hamı. İbrahim əmidən başqa. O, Türkiyədən bir il idi ki, gəlmişdi, 
ayağlarında uzun çəkmələrlə... Bizə deyərdi ki, ''Gülməyin! Düz yazılıb''. Mən o 
vaxtlar dördüncü sinifdə oxuyurdum. İbrahim əmi hamı ilə mübahisə edərdi. Biz 
bu maşını məhlədə, ümumiyyətlə şəhərdə ilk dəfə idi ki, görürdük. Xarici maşın 
idi, çox sonralar öyrəndim ki, o maşın ''Citroen'' markalı maşındır. Rəsmi dildə 
avtomobil. Yiyəsi də türk idi, bunu biz elə o vaxtlar bildik, ta ki, türk bizim 
yanımızdan keçərkən ''Merhabalar'' deyənə kimi. Ona qədər isə məhlədə hamı 
gülər və İbrahim əmi ilə mübahisə edərdi. Bir dəfə Cəmil dayı İbrahim əmi ilə 
dava da edəcəkdi. Əlimin içi kimi bilirdim ki, biz ayırmayacaqdıq, eləcə durub 
baxacaqdıq. Amma dava olmadı. O vaxtlar dava sözü gələrkən biz elə bilirdik ki, 
tapanca ilə, tüfənglə dava olacaq. Axı əmim, dayım, məhlədəki kişilər, arvadlar 
kimisə barmaqla göstərib ''Bax bu Qarabağ davasında olub'' deyirdilər. 
Televiziyada da göstərirdilər ki, Qarabağ davası topla, tüfənglə olub. Hətta qaçqın 
qonşumuz deyirdi ki, davada Qıratdan da istifadə edirlər. Biz ona da gülərdik, 
Qırat hara tüfəng hara... Qırat Koroğlunun atının adı idi. 
Türkün iki oğlu vardı. Heç vaxt məhlədə görünməzdilər. ''Qızbibi'' kimi 
evdən bayıra çıxmaz, pəncərədən bizim futbol oynamağımıza baxar və gülərdilər. 
Söz vermişdim ki, əgər onları tək tutsam döyəcəm. Məhlədəki bütün uşaqlar 
onların əlindən ''yanırdı''. Arvadı da başını bağlıyardı. Sonralar şəhərdə başını onun 
arvadı kimi bağlayan qızlar görəndə nənəmdən soruşmuşdum ki, niyə belə edirlər 
axı, yayın istisində başını bağlamaq çox cansıxıcıdır. Nənəm demişdi ki, ''Bu bizim 
dinimiz İslamın qayda-qanunlarıdır''. Yenə də soruşmuşdum ki, bəs siz niyə 
bağlamırsız ? Nənəm demişdi ki, biz kəlağayı bağlayırıq, eyni şeydi. 
''Araba sahipinden satılıktır'' elanlı maşın hər axşam eyni vaxtda məhləyə 
gəlirdi, səhər biz dərsə gedəndə isə axşamkı yerində olmurdu. Səhərlər dərsə 
getməkdən heç xoşum gəlməzdi, amma o maşını görüm deyə tezdən oyanardım. 
Bir faydasıda olmazdı... 
Türklə İbiş əminin arası yaxşı idi. Söhbətlərindən heç nə anlamazdıq. Amma 
televizorda türk kanalları göstəriləndən sonra, onların söhbətlərini xatırlayıb, ayrı-
ayrı sözləri anlayardım. ''Pardon'', ''efendim'', ''hadi bakalım''... ''hadi bakalım '' 
sözünə hamımız gülərdik, məhlənin ağsaqqalı Kərim kişi isə lap hirslənər, nərd 
taxtadakı daşları lap bərkdən çırpardı. '' Bakal sözü haramdır, bakalda araq içərlər. 
Bu türk necə müsəlmandır ki, arvadı başını bağlıyır özü isə arağı bakalla içir ''. 
Kərim dayı məhz buna görə hirslənərdi. Kərim kişi molla idi. Həmişə bizə 
deyərdiki, ''Əli şəhidliyin zirvəsidir...''. İbrahim əmi də düzəliş edərdi ''Şəhidlərin 
hamısı bir zirvədir...''. Əli imam idi, biz hər il nənəmlə məscidə gedib onun üçün 
yasin oxudardıq. Hər il mənim qolumda qara parça olardı, o parça nə vaxt qırılıb 
düşsəydi arzularım yerinə yetəcəkdi. Çox vaxt mən o parçanı özüm dişlərimlə 
didərdim ki, qırılsın və arzularım çin olsun. Amma heç nə olmurdu ki, olmurdu. 
Bir dəfə İbrahim əmi həyətdə kişilərlə söhbət edərkən eşitdimki, türk 
müəllimdir. Bakıda hansısa məktəbdə işləyir. Uşaqlarıda o məktəbdə oxuyur. Onda 
41 
 
bildim ki, niyə mən o maşını səhərlər görmürəm. Böyük oğlu birinci növbə, kiçik 
oğlu ikinci növbə özüdə həmin məktəbdə müəllim. Tarix müəllimi... İbrahim əmi 
deyirdi ki, buralarda türk dilində məktəb olmadığı üçün uşağlarını özü dərs dediyi 
məktəbə qoyub, qorxurki uşağları burda qala-qala öz dillərini unutsunlar . Kərim 
dayı ''əstafurullah elə şey olar? Adamda ana dilini unudar?'' İbrahim əmi isə ''Sən 
anlamazsan, qoca. Get Bakıya gör bizimkilər necə rusca danışırlar'' demişdi. Kərim 
kişi də cavab vermişdi ki, bəs onların qohumları Yasamalda ''Dağlı məhəlləsində” 
“qalırlar, onlar rusca danışmır, ''Karinnoy'' Bakılıdırlar. İbrahim əmi yenədə etiraz 
etmişdi, ''Karinnoy '' bakılı yoxdu, Heç ''karinnoy'' şəhərli də yoxdu. Hamının əsli 
kəndçidir. ''Beləcə yenə də Kərim kişi ilə İbrahim əminin davası başlamışdı, biz də 
ayırmayacaqdıq. Çünki bizlər o vaxtı tüfəng görmək istəyirdik. Çünki, televizorda 
həmişə toplu-tüfəngli Qarabağ savaşından əli silahlı əsgərlər yox kostyum 
geyinmiş dayılar danışırdılar, babamda hirslənib kanalı dəyişərdi. 
O biri ağsaqqallardan fərqli olaraq, babamın türkdən xoşu gələrdi. Türkün 
danışığını çox sevər və onu bir məmnunluqla dinlərdi. Bir gerçəydə varki, babam 
türklə heç vaxt danışmayıb, ancaq İbrahim əmi ilə türkün söhbətlərini dinləyib. 
Başını aşağı-yuxarı yellətməklə gah ağlayıb, gah gülərdi babam. Bilmirəm niyə. 
Türk babamın onları dinləməyini görəndə başını evimizdəki divar saatının çömçəsi 
kimi yellədərdi. Elə bilirdi ki, babam ''Şpionluq'' edir... Əmimin min bir əziyyətlə 
binanın damına çıxıb düzəltdiyi antena türk kanallarını göstərmədiyi üçün babam 
bir sonrakı təqaüdünü alanda yenisini alacağına söz verdi. Aldı da... Və ondan 
sonra bir daha İbrahim əmi ilə türkü dinləmədi. 
Türkün uşaqlarını həyətdə tək tuta bilmirdik. Mən, Rasim, Taleh söz 
vermişdik ki , döyəcəyik, özüdə ''it balası'' kimi... 
Fikirləşirdik ki, Novruzda tonqal ətrafına düşərlər, bizdə onları bir təhər tək 
tutub döyərik. Amma buda alınmadı. Qapılarına papaq atıdığımızda qapını açıb, 
papağı görüb təəccüblənmişdilər sonrada bağlamışdılar qapını. Heç olmasa qapını 
açmışdılar, elə qonşularımız vardı ki, qapını belə açmazdılar, bizdə hirslənib qapını 
təpikləyib qaçardıq. İndi-indi anlayıram ki, niyə qapını açmırdı qonşularımız. 
Nənəm deyərdi ki, ''Pikə xalagilə papaq atmayın. Yazıq arvad evdə əriylə tək qalır. 
Novruzda heç nə bişirmirlər''. ''Bəs o biri qonşular?'' deyəndə, nənəm cavab verərdi 
ki, ''İmkansızlıqdan, bişirdikləri özlərinə güclə yetir, hələ bir papağada bir şey 
qoysunlar?''. O vaxtdan sevməzdim “İmkansızlıq” sözünü. Bu söz hamımızın dostu 
olmağa başlamışdı və hələ də bizlə dostluq edir. Babam bu sözü eşidəndə həmişə 
ağlayar, müharibə illərini xatırlayardı. 
1 aprel günündə Taleh gombul qarnını tərpədə-tərpədə bizə gəlib dedi ki, 
''Türkün oğlu çörək almaq üçün həyətə düşüb''. İlk əvvəl inanmadıq, yəqin 1 Aprel 
zarafatı edir. Amma babasının goruna and içəndən sonra hamımız qaçmağa 
başladıq. Binanın tinində dayanıb onu gözləyirdik. Taleh demişdi ki, qaça-qaça 
gedib çörək almağa. Uşaq bilirdi ki, onu döyəcəyik. Elə binanın tinindən qaçaraq 
keçirdi ki, onu səslədik. Bizi görüb dahada bərk qaçmağa başladı. Amma faydası 
yox idi, çünki hər gün futbol oynayan bizlərdən bərk qaça bilməzdi. On metr 
qaçmamışdı ki, tutduq onu. Təpik, yumruq, nə gəldi döşəyirdik, hətta söyüş də... 
Qışqırığı yayıldı məhləyə qorxağın və gözlədiyimiz ''qəhrəman'' yetişdi hay-küyə... 
42 
 
İbrahim əmi. Aldı əlimizdən itoğlunu. Amma yaxşıca çırpmışdıq. Uşağı evə 
apardıqdan sonra İbrahim əmi gəldi və başladı beynimizi xarab etməyə. ''Siz səhv 
eləmisiz! Onlar yaxşı insanlardır. Bura bizə kömək etməyə gəliblər''. Məndə dedim 
ki, onların köməkləri elə papaq atanda verdikləri sovqatlar qədərdir...'' Atasını güc-
bəla ilə yola gətirdimki, sizi polisə verməsin. Yoxsa üç yüz-dörd yüz alacaqdılar 
sizdən''. İbrahim əmi bu döymək məsələsini hamımızın evinə bircə-bircə gedib 
danışmışdı. Babam çox əsəbləşmişdi. ''Səhv iş görmüsən. Heç atana oxşamamısan. 
Atan Necip Fazılın ''Sakarya'' şeirini əzbərdən bilərdi. Türklər bizlə qardaş 
millətdi, səndə qardaşını döymüsən?''. Mən elə o vaxtlar qardaşımı da döyərdim. 
Çünki, futbolda uduzanda mənə acıq verirdi. Məndə dözmürdüm, döyürdüm. 
Uşağı döydüyümüzdən bir həftə sonra Taleh yənə gombul qarnını tərpədə-
tərpədə gəldi, dedi ki, ''Türk həyətə bir QAZ 24-lə gəlib. Deyəsən şələ-külələrini 
yığıb gedirdilər. İbrahim əmidə onlara kömək edir.'' Elə bu sözləri deyəndə 
peşmançılıq hissi məni boğdu, tez yerimdən durub qaçmağa başladım. Çox peşman 
olmuşdum, gərək belə eləməyərdik. Deyəsən ciddidən gedirdilər, yorğan-döşək 
hamısını yığırdılar maşına. Qaça-qaça gəlib İbiş əmini çağırdım, gözlərim 
dolmuşdu. Bir çıq eləsəydilər ağlayacaqdım. 
-İbiş əmi niyə gedirlər ? Yoxsa biz uşağını döymüşük ona görə? Allah haqqı 
peşman olmuşam. İstəsən gedib Türkdən üzr istəyərəm. Vallah peşman olmuşam''. 
İbrahim əmi məni qucaqladı, deyəsən oda dolmuşdu. 
-Yox, sənlik bir şey yoxdu. Onlar burdan bir dəfəlik gedirlər. 
-Niyə? Nə olub ki? Mən uşaqları yığaram, hamımız gəlib üzr istəyərik. 
Vallah peşman olmuşam”. 
İbrahim əmi yenə məni qucaqladı  
-Sizlik bir günah yoxdu. Tarix yalanı sevmir, oda tarixdən dərs dediyi üçün 
onu burda işləməyə qoymurlar, ona görədə gedir ''. 
-Kim? Bəlkə gedim həmin adama deyim, icazə versin. Türkdə burda qalıb 
işləyər . 
-Yox. Onlar sözdən anlamazlar. Sən çox şeyləri bilmirsən, amma nə vaxtsa 
biləcəksən . 
-Söznən anlamazlar yumruqla başa salarıq, əmimə də deyərəm oda başa 
salar . 
İndiyədək yadıma gəlir İbrahim əminin həmin dəqiqədəki gülüşü. Yazıq-
yazıq, nəsə birtəhər gülmüşdü. 
''Səni keçən səfər bir zibildən çıxartmışam, amma bu səfər gedib o adamları 
da döysən mən kömək edə bilməyəcəm '' deyib həmin yazıq gülüşlə gülmüşdü. 
Artıq onbirinci sinifdə oxuyuram və indi-indi anlamağa başlayıram ki, Türk 
bizim həyətdən, ümumiyyətlə bizim ölkədən niyə getdi. Mən artıq çox şeyi 
anlayıram. İbrahim əminin yazıq gülüşünü, Türkün məktəbdə dediyi dərsləri, 
babamın türkləri niyə sevdiyini, ''İmkansızlıq'' sözünün niyə bizlə dostlaşdığını... 
Hər şeyi. Amma ondan üzr istəmədim. İndi buna görədə peşmanam. Və heç vaxt 
''Satılıktır '' sözünü unutmuram. Axı tək satılan arabalar olmur... 
 
Müəllif : Mətləb Muxtarov 
43 
 
Zibilxana 
 
Uşaqlıqda tək olmağı çox xoşlayardım. İnsanlar içində həmişə sıxılardım. 
Çünki onlar məni başa düşmürdülər. Eyni dünyada yaşayan yad planetlilər 
kimiydik. İndi də elədir. On bir il onlara münasibətimi çox da dəyişməyib. Həmişə 
özümü rahat hiss edəcəyim yeri axtarırdım. Hər kəsdən uzaq olan bir yer... Bir gün 
o yeri tapdım. Zibilxana idi bu yer. Gülməli gəlir yəqin. Düşünərsiniz 
paranoyadayam və ağlımı itirmişəm. Yox ! Bu zibilxana yaşadığım əraziyə aid idi. 
Çox geniş bir sahəni tuturdu. Tək olmaq üçün ən uyğun məkan idi. Bu yer 
haqqında uşaqlıqda eşitdiklərim məndə zibilxanaya qarşı mənfi fikir yaratmışdı. 
Oranı iyrənc, pis qoxulu, çirkablı bir yer kimi təsəvvür edirdim. O vaxt ki, onunla 
tanış oldum bir anda hər şey dəyişdi. Belə yerdə deyiblər : - kimisə tanımadan 
onun haqqında fikir demə və ya nəyisə bilmədən. Tapdığım dünya məni 
rahatladırdı. İnsanlar hərdən bura gəlirdilər. İstədiklərindən yox, məcbur 
olduqlarından. Axı onlar öz çirkablarını burda gizlədirdilər. Mənsə bu çirkabları 
gördükcə hər gün bir neçə insan maskası ilə tanış olurdum. Zibilxanaya çox 
bağlanmışdım. Evdən məni çölə buraxan kimi ora qaçırdım. Artıq valideynlərim də 
məni həyətdə görməyəndə harda olduğumu bilirdilər. Bir neçə dəfə məni bura 
gəlməyim üstündə döymüşdülər. Döysələrdə nə fayda ?! Amma hərdən problem 
yaranırdı ora getməyimə. Soyuq havada zibilxanadan ayrı qalmalı olurdum. Evdə 
sıxılardım. Balaca iki otaqlı evimiz vardı. Həyətimiz də balaca idi. Bir gün balaca 
oğlanın duaları gerçəkləşir. Zibilxanaya xarab olmuş köhnə " Moskiviç " 
tullayırlar. İçində istifadəyə yararlı heç nə qoymamışdılar. Təkərləri də yox idi. 
Yekə yük maşınında gətirmişdilər. Kran da gətirmişdilər onu tullamaq üçün. Mən 
hər şeyə qıraqdan baxırdım. Ağlıma yeni bir fikir gəldi o vaxt. Mən daha soyuq 
vaxtlarda evdə sıxılmayacaqdım. Adamlar maşını tullayıb gedəndən sonra mən tez 
onun yanına getdim. Hər tərəfinə yaxşı-yaxşı baxdım. Yük yeri mənə görə geniş 
idi. Rahat yerləşirdim içinə. Başladım zibilxanadan maşının qırağındakı boş yerləri 
örtmək üçün bir şey axtarmağa. Onları tapandan sonra yerə sərmək üçün yumşaq 
şeylər axtarmağa başladım. Günəş getdikcə səmadan itirdi. Yaxınlıqdakı 
məsciddən azan səsi gəlirdi. Mən hər şeyi bitirmişdim. Moskviçin yük yerində 
balaca sarayımı qurmuşdum. Axı Zibilxana şahının sarayı olmalı idi. Saraysız bir 
şah görmüsünüz ? Əlbətdə ki yox. Evdəkilərin arxamca gələcəyini bilirdim. Onlar 
gəlməmiş evə getdim. Valideynlərin adət halı almış töhmətləri yenə də başladı. 
Mənimsə fikrim zibilxanada idi. Ən əsası da sarayımda. Onun haqqında 
düşünürdüm. Necə olsa da dəbdəbədən kənar olacaqdı. Həmin gün bir neçə saat 
yatmışdım. Səbirsizliklə sabahı gözləyirdim. Beləcə yuxuya getmişdim. Gözlərimi 
açanda sabah olmuşdu. Səhər yeməyimi yeyəndən sonra başladım 
oyuncaqlarımdan sarayıma aparmaq üçün yığmağa. Oyuncaqlarıma tez-tez 
zibilxana haqqında danışardım. Onlara söz vermişdim ki, bir gün aparacam onları 
ora. Anamdan gizlincə onları yığıb sakitcə çıxdım evdən. Sarayım onlarında 
xoşuna gəlmişdi. Hərdən itlər, pişiklərdə gələrdi ora. Beləcə xoşbəxt keçirdi 
günlərim. İnsanlardan uzaq, öz rahat sarayım və dostlar. Bir gün insanlar məni 
aldatmağa çalışdılar. Zibilxananın ən çirkablı yer olduğunu mənə inandırmaq 
44 
 
istəyirdilər. Amma onlar anlamırdılar ki, ən böyük çirkab onların dünyasındakı 
yalanlar, bir-birilərinə bəslədikləri kin, nifrət, saxta oyunları, süni gülüşləridir. 
Mənim təmiz dünyamı öz dünyaları ilə necə müqayisə edə bilirdilər axı ?! Mənə 
onların dünyalarında yaşamağı təklif etdilər. Şübhəsiz , rədd edəcəkdim. Amma... 
Saxta bir oyun... Zibilxanaya gəldiyim bir səhər sarayımı görmədim. Yox 
olmuşdu... Hara ? Bilmirdim ! Bəlkədə məndən uzaq bir yerə... Ola bilərdi metal 
zavoduna. Orda yəqin onu əzib dağıdacaqlardı. Bəs mənim dostlarım ? 
Oyuncaqlarımda onun içində idi. İnsanlar... İstədiklərinə nail olmuşdular. Gözlərim 
dolmuşdu. Mən onların bu oyununa ağlamayacaqdım. Hisslər sözümə baxmadı... 
Mən ağlayırdım. Düzdü ətrafda heç kim yox idi. Amma mən onların gülüş səsini 
eşidirdim.. İstehza dolu gülüşlər... O gündən sonra mən birdə zibilxanaya 
getmədim. Qərar verdim... Bu dünyanı dəyişmək... Bir gün sabah olacaq, o sabah 
ki, mən yeni dünyada gözlərimi sabaha açacam.Və bütün dünya Zibilxanaya 
çevriləcək. Amin! 
 
Müəllif : Ferat 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
45 
 
Epiloq 
 
Dəlidi ! 
Axmaqdı ! 
Hər gözün güzgüsündə fərqli görünürəm. Keçdiyim ürəklərdən tutmuş, 
maraqlara qədər ani olub hər şey. Sual axtarmışam həmişə. Sonra cavab. Sonra 
yenə sual. Duyğular səyyahına çevrildiyimin fərqinə belə varmadan logikamda 
azmaq ən sevimli məşğuliyyətim olub. Gözəlliyin cavabını tapanda 
çirkinləşmişdim. Xöşbəxtliyin anlamını dərk edəndə bədbəxt olmaqdan qorxuram. 
Avanqard üslubda geyinib, kubizmdən, surrealizmdən danışmaq istəmirəm, 
ətrafıma maraqlı olum deyə. Heç tünd kostyumun ciddiliyində boğularaq statistik 
məlumatlarla narkomanların, homoseksualların, dini təriqətlər arasındakı faiz 
nisbətləri sayı haqda da saatlarla danışmaq istəmirəm. Əzalarımı örtəcək azad 
geyimdə azad fikrimi kiməsə çatdırmağı bacarsam bəs edir. Tarixdə qalmaq 
naminə gözümü çıxarıb yemək,dünyaya orta barmaq göstərmək, təyyarədən 
paraşutsuz tullanmaq kimi fikirlərim yox. Şəhərdən zövq alaraq fikirlərsiz gəzmək 
istəyirəm. Saata baxmadan,telefon zənglərinə əhəmiyyət vermədən... Ey şəhər, 
salam! Bu mənəm! Sənin ən dəli sakinin. Sən dəyişmədin məni,bacarmadın! Fərqli 
deyiləm, yox! Sən öyrəşmisən axı,öyrəşmisən hamını öz qabında görməyi. 
Stamatoloq saqqız çeynəməli,bankir kostyum geyməli, fahişə atası üçün də 
soyunmalı. Sənin dilənçin cins itlərinin yeməyinə belə həsəd aparır. İnsanlar haqda 
yazanda nəzərə alarsan... Sənin nə toyun, nə soyun mənə lazım deyil. Əslin türkdü 
ya afrikan, özgə planetlərdə həyat var ya yox... Bilsən nə olacaq ki... Nə dəyişəcək 
ki? Bizi qəbirdə kim sevəcək ki? Ölməyimdən qorxuram... Cəhənnəmi 
düşünməkdən çox ilk dəfə özümün öz həyatıma müdaxilə edə bilməyəcəyini 
düşünmək əsəbləşdirir məni... Atacaqlar qəbrə. Bir iki gül də düzəcəklər 
torpağıma,simvolik olaraq... Bayramdan bayrama gəlib yasin oxutdurub, bitməsini 
tez arzulayıb, axmaq baxışlara dalacaqlar... Onda bu şəhərin gülüşü mənim ilk və 
son məğlubiyyətim olacaq! 
 
 
 
 
 
 
 
“The End” 
 
 
 
 
 
 
46 
 
 
 
 
 
 
 
 
 
 
