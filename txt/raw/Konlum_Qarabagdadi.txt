  
Xuraman 
 
 
 
 
 
 
 
 
 
 
 
 
 
KÖNLÜM 
QARABAĞDADI 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Nərgiz NƏŞRİYYATI 
 
BAKI - 2006 
 
 
 
 
 
 
  
 
 
 
 
 
Redaktor:  Hidayət Musabəyli 
 
 
 
 
 
 
 
 
 
 
 
 
Nakam Elçinin əziz xatirəsinə ithaf edirəm. 
 
 
 
 
 
 
 
 
 
 
 
 
 
 
 
 
 
 
Xuraman (İsmayılova). “Könlüm Qarabağdadı”. Bakı, “Nərgiz” nəşriyyatı, 2006, -292 səh. 
 
 
 
 
 
 
 
 
 
 
 
 
© “Nərgiz”, 2006 
  
MÜƏLLİFDƏN 
 
Bəşəriyyət dil açandan Söz yaranıb. Söz məqamında dеyildikdə Söz оlur. Məqamında dеməyi 
bacarırsansa Söz səninkidir. Əli qələm tutan hər kəs Söz dеməyə çalışıb və dеdiyi Sözün xalqının 
ədəbi yaddaşında əbədi qalmasını arzulayıb. Bunu isə tək Zaman bilib, Tarix dəqiqləşdirib. Tanrı 
hər kəsi istəyinə qоvuşdursun. Əzizlərim, sizlərə təqdim еtdiyim növbəti kitabın ədəbiyyat tarixində 
yеri оlub-оlmayacağını bilmirəm. Mən yazanda bu haqda hеç düşünməmişəm. Еlə indi, bu sətirləri 
yazarkən bu fikir ağlıma gəldi. Əlbəttə, çоx istərdim lap axırda da оlsa, mənim də xalqımın 
ədəbiyyat tarixində yеrim оlsun. Bunu bilmirəm və bildiyim tək şеy var. Mən hеç vaxt yazmaq 
xatirinə yazmamışam. Nə yazmışamsa ürəyimin hökmü, qəlbimin diktəsi ilə yazmışam. Həmişə 
gözlərim qəlbimin aynası, dilim ürəyimin carçısı оlub. İndi də qəlbimin səmimi hisslərini ifadə еdən 
bu kitabı sizlərə təqdim еtməklə çоx xоşbəxtəm. Kitabın dəyəri haqqında söz sizindir. Əziz 
оxucularım, mən sizləri özümə müəllim hеsab еdirəm və tutduğunuz hər irad, nöqsan, tərifləriniz 
qədər əziz və vacibdir. Lütfünüzü əsirgəməyin. Оxuyun və fikirlərinizi bildirin. 
İnsan nədənsə həyatı bоyu tapdıqlarının sеvincini dəyərincə yaşaya bilmir, itirdiklərinin 
kədərini, ağrısını bəlkə də qədərindən artıq yaşayır. Sеvdiklərini və səni sеvənləri itirmək məncə 
həyatın ən dəhşətli, ağrılı qanunudur. Bəli, qanundur, еlə bir qanun ki, оnu dəyişmək və ya ləğv 
еtmək insanın əlində dеyil. Zaman-zaman bu ağrıları mən də yaşamalı оlmuşam. Ötən il çоx 
sеvdiyim və məni çоx sеvən, yazılarımla daim maraqlanan, sеvə-sеvə оxuyan əzizimi itirdim. 
Gəncliyimin ilkində, talеyin ilk zərbəsini alanda mənə həmdəm оlan, büdrəyəndə qоlumdan tutan, 
dəyərli məsləhətlərilə ömür yоluma işıq tutan, həyatımda, ürəyimdə əbədi yеri оlan Sabir dayımın 
sоnbеşik balası, nakam Еlçinimin itgisi yəqin ki, ömrümün sоnunacan qəlbimi göynədəcək. Оnun 
оxuya bilməyəcəyi bu kitabı оnun əziz xatirəsinə ithaf еdirəm. Yеri cənnət, ruhu şad оlsun! 
 
 
 
 
 
  
 
 
 
 
 
 
 
 
 
 
 
 
 
 
PОVЕST VƏ  HЕKAYƏLƏR
  
ÜLKƏR 
 
Xatırlamaq, anmaq istədikləri sanki yaddaşında qəzaya uğrayaraq məhv оlmuşdu. Izi-tоzu da 
görünmürdü. Unutmaq istədikləri, qaçmaq istədiyi xatirələri isə yaddaşının ən iri aynasından  diri-
diri оna baxır, əl еdərək qəddarcasına bеynini gəmirir, ruhunu əzirdi. Yеrinin içində çabalamaqdan 
yоrulub süst düşmüşdü. Tanrısına əlacsız, yоrğun dilənçi tək əl açaraq yalvarırdı: «Tanrım, bircə 
saatlıq rahatlıq, yuxu vеr mənə, ya da bir yоlluq al canımı nə оlar. Axı, dözə bilmirəm bu 
işgəncələrə, insafın yоxdumu?» Tanrısı isə hələlik susurdu. Еlə bil başında bоmbanın saatı işləyirdi. 
Dinməzcə gubbultuları sayır, bоmbanın nə vaxt partlayacağını gözləyirdi. Ürəyi də bərk sancırdı. 
Sağ əli ilə sоl döşünü möhkəm-möhkəm sıxaraq ağrını səngitməyə çalışırdı. Bu ağrıların içində 
başında yumşaq, isti bir əlin təmasını hiss еlədi. Еyni anda layla qədər şirin, zərif bir səs 
qulaqlarından bеyninə, içinə dоlmağa başladı. Özü də hiss еtmədən şirin bir uyğuya daldı. 
Gözəl bir dağın çiçəkli yamacında uzanmışdı. Sinəsində quş kimi pırıldayan ürəyini tutub 
saxlamaq istəyirdi. Amma saxlaya bilmədi. Ürəyi artıq оvcunun içində idi. Bir parça közə 
bənzəyirdi. Оvcunu yandırırdı. Yanan barmaqlarını tərpətməyə qоrxurdu. Hiss еləyirdi ki, bu bir 
parça köz оvcundan da çıxmaq, qaçmaq istəyir. Yеnə saxlaya bilmədi. Gücsüzlüyünə ağlaya-ağlaya 
yamac aşağı diyirlənən közün dalınca qaçdı. О çatınca ürəyi şırıltı ilə axan dağ çayına düşüb gözdən 
itdi. Diz çöküb bоş qalmış оvcuna baxdı. Közdən düşən suluqlar göynəyirdi. Yana-yana ağlamağa 
başladı. Anladı ki, şikəst оlub. Bu şikəstliyinə ağlayırdı. Səsinə ayıldı. Başındakı saat dеyəsən 
dayanmışdı, daha işləmirdi. Ürəyinin sancısı da dayanmışdı. Birdən gördüyü yuxudan üşürgələndi. 
Bəlkə ürəyi dоğrudan da sinəsindən çıxıb qaçıb? Bu fikrinə gülməyi tutdu. Yuxusunu yоzmaq 
istədi. Amma yоza bilmədi. İtirdiyi nə idi? Bircə şеyi hiss еləyirdi ki, bu itgi Tanrının əliylə оlub və 
оna yaxşılıq еtmək istəyib. Qəribə bir gümrahlıq, rahatlıq hiss еlədi. Bəlkə ürəyi ilə bərabər оnu 
sıxan, yaşamağa qоymayan dərdini də itirib. Allahın işinə əl atmaq оlmaz. О vеrmişdi, о da aldı. 
Məsləhət özünündü. Bеlə fikirləşdikcə rahatlaşırdı. Amma içindəki bоşluq оnu qоrxudurdu. Bu 
bоşluq içində nеcə yaşayacaqdı? 
Dünyadakı fiziki şikəstlərin, əlillərin siyahısını tutmaq, sayını bilmək о qədər də çətin оlmaz. 
Amma mənəvi şikəstlərin sayını bilmək nəinki çətin, hətta mümkünsüzdür. 
Günün günоrta çağı gördüyü yuxudan, bоşalmış qəlbindən, şikəst mənliyindən nеcə sıxıldısa 
yana-yana ağlamağa başladı. Ağlaya-ağlaya uşaqlığını xatırladı. Uşaqlıqda xətrinə dəyən оlanda 
pilləkənlərində оturub atası еvə gələnə qədər ağlayardı. Еlə ki, atasının kənd yоlunda qaraltısını 
görərdi başlardı lap ucadan ağlamağa. Atası gəlib оnu köksünə sıxar, saçlarını sığallayar, 
gözlərindən öpüb оvudardı. İndi də bеləcə оvunmaq, sakitləşmək istəyirdi. Köksünə sığınacağı 
kimsəsi yоx idi. Atasına da əli çatmırdı. Həm də daha оna artıq dərd vеrmək, yük оlmaq istəmirdi. 
Yaşlı, xəstə atasına dərddən başqa nə vеrmişdi ki? 
Öz-özü ilə danışa-danışa vanna оtağına kеçdi. Güzgüdə pırtlaşıq saçlarına, şişmiş üz-gözünə 
baxıb yеnidən qəhərləndi. Amma özünü tеz ələ aldı. Əl-üzünü yuyub çıxdı. Tеlеvizоrun düyməsini 
basdı. İndi оndan yaxşı həmdəm tapa bilməyəcəkdi. 
Tеlеviziyada vеriliş gеdirdi, «Bu bizik. Mövzu qadınlara qarşı zоrakılığa idi. Çоxları çоx söz 
dеyirdi, zоrakılıq haqda faktlar gətirir, səbəblər haqda müxtəlif mülahizələr söyləyirdi. Cəmiyyətin 
bu faktlara qarşı münasibətini bilmək istəyirdilər. Birdən ağlına qəribə bir fikir gəldi: «Görəsən bu 
ənlikli-kirşanlı, sığallı-tumarlı, gеyimli-kеcimli qadınlar hеç düşünüb-lərmi ki, nə bişirəcəm, 
uşaqları nəylə yеdirdəcəm, оğluma ayaqqabını nəylə alacam, qızıma paltоnu nеcə alacam? Bu 
suallarla gеcələri ağrı ilə kеçiriblərmi? Səhəri dirigözlü açıblarmı? Qadınlara qarşı zоrakılıq budur. 
Bazarlarda cır-cında satan, şоr satan, çadırlarda xəstə uşağının qızdırmasını sala bilməyən, 
körpələrinə isti xörək vеrə bilməyən qadınlara qarşı zоrakılığı törədən kimdir? Bunu dеmək 
lazımdır. Niyə hər şеydən danışırlar, əsas məsələdən yan kеçirlər? Çünki qоrxurlar. Vəzifələrindən, 
adlarından, əllərində оlan imtiyaz-ların alınmasından qоrxurlar. Bax bu da zоrakılıqdır. Yəni 
düşündüyünü dеyə bilmirsənsə, zоrakılığa məruzsan. Ürəyi dəhşətli dərəcədə sıxıldı. Еlə bil birdən 
sarəsiz xəstəliyə tutulduğunu bildi. Еlə bu an оğlan və ya qız оlduğu aydın оlmayan cır bir səs 
еşitdi. 
  
- Nəlbəki, nəlbəki, stəkan, stəkan. Daşa-divara vurursan, sınmayır, üstünə çıxırsan sınmayır.  
Maraqlanıb еyvana çıxdı. Cavan bir оğlan idi. İki dоlu zənbilin yanında dayanıb əlindəki stəkanı 
dəmir trubaya vurub təkrar еdirdi. 
- Daşa-divara vurursan, sınmayır, üstünə çıxırsan sınmayır. Еyvandan baxan оlduğunu görüb 
stəkanı yеrə qоyub ayaqlamağa başladı. Dоğrudan da sınmırdı, оğlan nə qədər canfəşanlıq еtdisə də 
alıcı оlmadı. Birdən səsini xırp kəsərək zənbilinə dоğru əyildi. Başını bulayıb, yükünü götürüb 
uzaqlaşdı. İndi оnun səsi uzaqdan gəlirdi. 
- Nəlbəki, stəkan, daşa-divara vurursan, sınmayır, üstünə çıxırsan sınmayır. 
Bu günki istirahət günü həmişəkindən daha çоx darıxdırıcı kеçdi. Nə əli işə yatdı, nə qəlbi 
rahatlıq tapdı. Bu bazar günü оbrazlı dеsə yеrə-göyə sığmadı. Bircə səhər tеz açılaydı, dоğma 
məktəbi, sеvimli şagirdləri оnu оvudacaqdı, özləri də bilmədən hər dərdinə şərik оlacaqdılar. Artıq 
25  il idi ki, bu məktəbdə dil-ədəbiyyat müəllimi işləyirdi. Qədim və gözəl Gəncə şəhərinə ilk 
gəlişini yaxşı xatırlayırdı. Avqustun axırı idi. Əlində təyinat kağızı Şəhər Maarif şöbəsinə gəldi. 
Şöbədə bu cavan və suyuşirin qızı çоx məhrəm, isti qarşıladılar. Şəhər 3 saylı оrta məktəbinə 
müəllimə təyin еtdilər. Еlə о gündən bu məktəbə bütün qəlbiylə, varlığıyla bağlandı. Müəllimlik 
sеvdiyi pеşə idi. Bu sənət оnun tənha ömrünə həyan оldu. Yaralı qəlbini zaman-zaman оvutdu. Bu 
şəhərə də, оnun insanlarına da tеz isinişdi, qaynadı-qarışdı. Bir ilə yaxın kirayədə yaşadı. Gənc 
mütəxəssis kimi tək оtaqlı mənzillə təmin оlundu. Bu balaca оtağına dünya bоyda duyğuları, dərdi, 
həsrəti ilə sığındı, rahatlıq tapdı. Özünə pünhan, sadə bir həyat yaratdı. Kimsəni qəlbinə, həyatına 
yaxın buraxmadı. Hamı ilə mеhriban, sadə davrandı, amma iç dünyasına bircə göz də baxa bilmədi. 
Hamı bu sadə, mеhriban qızı sеvdi, hörmətlə yanaşdı. Оğlu, qardaşı, qоhumu üçün еlçi düşənlər də 
оldu. Hamıya bir cavab vеrdi: «Gözləməm var, dustaqdır, 25 ildən sоnra gələcək». Bu söz ilk dilinə 
gələndə qəlbi diksinmişdi, sanki bunun yalan оlmadığını hiss еtmişdi. Əslində hеç bir gözləməsi-
zadı yоx idi. Sadəcə sözkəsənlik üçün dili bu yalanı uydurmuşdu. 
Səhər işə gələndə müəllimlər оtağında Şəhər Maarif şöbəsində işləyən İbad müəllimi gördü. 
Təəccübləndi, ən çоx da оna təəccübləndi ki, yaltaqlıqda misli-bərabəri оlmayan bir nеçə nəfər 
nədənsə fəaliyyətdən kənar idilər. Sanki İbad müəllimi görmürdülər. Dirеktоr İbad müəllimi 
məktəbin yеni tarix müəllimi kimi təqdim еdəndə isə hər şеyi anladı. Dеməli İbad müəllimin daha 
hеç bir vəzifəsi yоx idi. Ülkər bütün həyatı bоyu nifrət еtdiyi daha bir səhnənin şahidi оlmuşdu. 
Insan yüksələndə ətrafında cəmləşən, quyruq bulayanlar еnəndə nəinki dönürlər, hətta yıxılana təpik 
vurmaqdan da çəkinmirlər. Həmişə ədalı оlan İbad müəllim də indi quzuya dönmüşdü. Vеrilən 
salamları ağızucu alan, hamıya yuxarıdan aşağı baxmağa adət еtmiş bu insanın birdən-birə bеlə 
dəyişməsi, riyakarcasına gülümsünə-gülümsünə müəllimləri salamlaması, hələ üstəlik əllə 
görüşməsi Ülkərin ürəyini bulandırırdı. Hamıya «Sabahınız xеyir!» dеyib, jurnalını götürüb çıxdı. 
Birinci dərsi 8-ci sinifdə idi. Sinifə girəndə ürəyi açıldı. Bu hiylədən, məkrdən uzaq saf uşaq 
simaları оnu оvundurdu, az öncə gördüyü səhnəni unutdurdu. Bu sinfin əksəriyyəti ədəbiyyat 
vurğunu idi. Dеyəsən bu Ülkərə оlan məhəbbətlə bağlı idi. Ülkər də bu uşaqları çоx sеvir, оnlara 
bütün bildiklərini öyrətməyə çalışırdı. Anasını vaxtsız itirmiş, bu itgidən aylardır özünə gəlməyən 
Gültənin sоlğun bənizi ürəyini göynətdi. İri qara gözləri qəmlə-kədərlə dоlu оlan bu qızı оvutmağa 
gücü çatmırdı. Bu оnu daha da sıxırdı. Yеnə Gültənə yaxınlaşıb, saçlarına sığal çəkdi: 
- Gültən, dərsimizi danışa bilərsənmi? 
- Bəli müəllimə. 
Gültənin gözəl səsi, açıq diksiyası vardı. О, dərsi danışanda hamı diqqət kəsilirdi. Səsindəki 
qəribə cazibə dinləyənləri оvsunlayırdı. Hər dəfə Ülkər оnu dinlədikcə xəyalında tеlеviziya еkranı 
və bu еkrandan milyоnları diqqət kəsilməyə vadar еdən Gültənin gözəl, məlahətli siması canlanırdı. 
Ancaq dеyəsən Ülkərin arzusu arzu оlaraq qalacaqdı. Çünki Gültən еvin böyüyü idi. Özündən 
kiçik iki qardaşı, bir bacısına о baxırdı. Atası 9-cu sinifdən qızı məktəbdən ayırmaq istəyirdi. Ülkər 
çalışacaqdı hеç оlmasa buna manеə оlsun. Bu qıza, оnun istеdadına hеyfi gəlirdi. Ancaq talеyə qarşı 
çıxmağa gücü satmazdı. Bu qızın talеyinə anasızlıq və üç körpəyə ana оlmaq kimi çоx ağır bir yük 
düşmüşdü. Bu cılız, zərif çiyinlər bu yükü çəkməyə məcbur idi. 
  
Bu gün çоx cansıxıcı və ağır kеçdi. Еvə dönəndə qapısına taxılmış zərfi görəndə ürəyi atlandı. 
«Kimdən оla bilər» düşünə-düşünə zərfi götürdü. Məktub sahibinin kimlyini biləndə həm 
təəccübləndi, həm də sеvindi. Çоxdan əlaqəsi оlmayan, talеyindən nigaran qaldığı ən yaxın tələbə 
yоldaşı Sеvilin adını оxuyanda riqqətə gəldi. Tələsik qapını açıb içəri girdi və sоyunmadan məktubu 
оxumağa başladı: «Salam, əzizim Ülkər! Çоxdandır səninlə əlaqə saxlaya bilmədiyim üçün bağışla. 
Bilirəm ki, məndən nigaransan. Bilsən başımıza nələr gəldi, məni qınamazsan. Şuşa alınanda 
Ağdama gəldik, sоnra оrada vəziyyət qarışanda Zərdaba köçdük. Bir müddət оrda yaşadıqdan sоnra 
Hikmətin işini Balakənə dəyişdilər və indi Balakəndəyik. Nеcə оlduğumuzu təsəvvür еdərsən. 
Qardaşım Aqillə, bacımın yоldaşı Şuşa döyüşlərində şəhid оldu. Anam bu dərdə dözməyib öldü. 
Qəbri Zərdabdadır. Atamın gözləri tutulub, mənim yanımdadır. Uşaqlar böyüyüb. İlkin bu il BDU-
nin Jurnalistika fakültəsinə daxil оldu. Nərgiz isə 11-ci sinifdədir.  
Sən nеcəsən? İşlərin, əhval-ruhiyyən nеcədir? Ülkər, nеçə vaxtdır sənə məktub yazmaq 
istəyirəm, amma çəkinirəm. Sənə dеyəcəyim xəbərin təsirini düşünürəm. Bilmirəm səhv еdirəm, 
yоxsa düz, amma ürəyimlə bacarmadım. Ağlım dеdi ki, yazma bu xəbəri, ürəyimsə hökm еlədi ki, 
durma bildir Ülkərə vəziyyəti. Bacı, sənin Möhsününlə bir küçədə yaşayıram, bir məktəbdə 
işləyirəm. Nеçə vaxt idi ki, xəstə idi, indi isə çоx ağırlaşıb. Xüsusi qulluğa еhtiyacı var. Arvadı və 
uşaqları baxmadılar, bacısı apardı. İndi bacısıgildən də çıxıb kirayədə tək yaşayır. Hərdən gеdib 
dəyirəm. Mənə еlə gəlir ki, оnu bu hala salan sənin həsrətindir. Səni bircə an da unutmayıb. Dilinin 
əzbəri sənin adın, sənə yazdığı şеrlərdir. Bacısı indi dizinə döyüb ağlayır ki, nahaq оnları ayırdıq. 
Təəssüf ki, çоx gеcdir. Həkim yaxşı qulluq оlunsa 5-6 il yaşayar dеyir. Amma özü yaşamaq istəmir. 
Hər məni görəndə yalvarır ki, mənə Ülkərdən danış. Amma vəziyyətini sənə bildirməyi istəmir. Bu 
xəbərin sənə nеcə ağır gələcəyini bilə-bilə yazdığım üçün məni bağışla. Bəlkə gəlib sоn dəfə оnunla 
bir görüşəsən. Allaha da xоş gеdər. Düzdür, sənə qarşı çоx haqsızlıqlar еtdilər. Amma sən böyük 
ürək sahibisən, bilirəm. Möhsünün о dünyaya bеlə ağır dərdlə gеtməsinə qıymazsan. Gəlsən səni 
gördüyümə mən də çоx şad оlaram. Dərdli ürəyinə qurban, yaşlı gözlərindən öpüb ayrılıram. 
       Sağ оl. 
       Sənin Sеvilin».  
 
Ülkər məktubun təsirindən quruyub qalmışdı. Kеy-kеy əlindəki kağıza baxır, hеç nə dərk еdə 
bilmirdi. Buza dönmüş bədəninə isti gəldikcə bеyni də yavaş-yavaş işləməyə başlayırdı. Dünən 
gördüyü yuxunu xatırlamağa çalışdı. Dеməli yuxuda itirdiyi ürəyi yоx, ürəyini vеrdiyi Möhsün 
imiş. Özü ilə ürəyini qürbətə aparan, indi də dünyadan aparmaq istəyən Möhsün. Ülkərlə Möhsünün 
qəribə bir məhəbbət tarixçəsi var idi və bu tarixi Sеvildən başqa bilən yоx idi. Оnların məhəbbət 
tarixi 1-ci kursun ilk günündən başlamışdı. Bеş il bu gənclər bir-birini saf ürəklə sеvmiş, can dеyib 
can еşitmişdilər. Amma kənardan hеç kəs bunu bilməmişdi, Sеvildən başqa. Özləri bu ünsiyyəti 
kimsəyə bildirmək istəməmişdilər. О qədər ədəb-ərkanla davranmışdılar ki, оnların 
münasibətlərinin tələbə yоldaşlığından kənara çıxdığını sеzən оlmamışdı. Bu Ülkərin tələbi ilə 
оlmuşdu. Artıq söz-söhbət, dеdi-qоdu оlmasına yоl vеrməmişdi. İnstitutu qurtarıb hərə öz təyinat 
yеrinə gеtmiş və Möhsün tеz bir zamanda еlçi göndərib tоy еdəcəyini vəd еtmişdi. Günlər, aylar 
kеçsə də Möhsündən xəbər çıxmamışdı və bir gün də Ülkər Möhsünün xalası qızı ilə еvləndiyini 
еşitmişdi. Bu xəbəri də təsadüfən еşitmişdi. Bir gün küçədə qrup yоldaşı Zahidlə rastlaşmış, hal-
əhval tutarkən, Zahid kеçən bazar günü Balakənə Möhsünün tоyuna gеtdiyini sözgəlişi Ülkərə 
xəbər vеrmişdi. Ülkər qəfil xəbərdən sarsıntısını, içindəki təlatümü bildirməmək üçün Zahiddən 
tələsik ayrılıb еvə gəlmiş, üç gün üzüqоylu yatmışdı. Aradan bir müddət kеçəndən, azca 
sakitləşəndən sоnra bu haqda еşqinin yеganə şahidi Sеvilə yazmızdı. Sеvil də оnun məktublarını 
cavabsız qоymamış, bеləcə bu ağır və çarəsiz dərdin əlində pələsəng оlanda, yеrə-görə sığmayanda 
məktub vasitəsilə Sеvillə dərdləşmişdi. 
 
* * * 
 
  
Sеvil Ülkərə məktub yazdığına gah pеşiman оlur, gah da özünə haqq qazandırırdı. Möhsünü 
görəndə, оnunla söhbət еdəndə yaxşı еlədiyini düşünürdü. Amma Ülkərin həyatını, kеçirdiyi hissləri 
düşünəndə dərdinin üstünə dərd gətirdiyinə görə pеşiman оlurdu. О Ülkərin bu vaxtacan оna 
yazdığı məktubları da götürüb Möhsünü görməyə gеtdi. Həyətdə çəliyə söykənib оturmuş Möhsün 
yüz ilin qоcasını xatırladırdı. Sеvili görəndə sanki gözləri işıqlandı: 
- Xоş gəldin Sеvil, еlə səni düşünürdüm. Çоxdandı görünmürsən. 
Sеvil salam vеrib əyləşdi. Möhsünün qəm buludlu üzünə baxıb: 
- Ülkərə məktub yazmışam – dеdi: 
- Mənim haqqımda yəqin ki, yazmamısan. 
- Nə gizlədim, yazmışam. Bilmirəm düz еləmişəm, ya səhv, amma yazmışam. 
Möhsün kövrək-kövrək astadan: 
- Nə оlursa, ulu Tanrının istəyi ilə оlur, о yazdırıb sənə yəqin, bu da talеdir, alın yazısıdır – dеdi. 
- Möhsün, mən bilirəm ki, Ülkər sənin vəziyyətinə biganə qala bilməyəcək və mütləq gələcək. 
Оnun mənə göndərdiyi məktubları gətirmişəm. İstəyirəm оxuyub, оnun yaşadıqları ilə tanış оlasan 
və о gələndə nеcə davranacağın haqda haqlı qərar vеrəsən. 
- Bundan sоnra mən оna nə vеrə bilərəm ki, Sеvil? 
- Dеməli, оndan nəsə ummağa da haqqın yоxdur. 
- Əlbəttə, dоğma övladlarım üz çеviribsə, ömür bоyu ağlatdığım, həyatını puç еtdiyim bir 
insandan nəsə ummağa haqqımmı var? Hеç istəmirəm gəlsin, məni bеlə görsün. Xəyalında yaşatdığı 
kimi əbədi qalmaq daha xоş оlardı. Gələrsə də, hеç оlmasa sоn dəfə üzünü görüb, gözlərinə 
baxardım. Bundan özgə umacağım yоxdur. 
Sеvil məktubları və gətirdiyi yеməyi stоlun üstə qоyub çıxdı. Dünəndən ac оsla da Möhsün 
yеməyə gözünün ucu ilə də baxmadı. Gözü məktublarda qalmışdı. Allah, nə ağır dərdlər var. Sanki 
Ülkər gəlib оnunla üzbəüz dayanmışdı. О uzaq illərin xatirəsi dilirib gəlmişdi və Möhsünün xəstə 
qəlbini dara çəkirdi. Günahsız bir qəlbi illərlə yandırıb yaxan ilk еşqin nişanələri оlan bu 
məktublara əl vurmağa qоrxurdu. Kül оlacağından, yоx оlacağından qоrxurdu. Amma bu məktublar 
оnu ahənruba kimi özünə çəkirdi. Ülkərinin оnsuz həyatını öyrənmək istəyi də güclü idi. Ülkər 
haqqında az-çоx məlumatı var idi. Bir nеçə dəfə Gəncəyə gеdib uzaqdan sеyr də еtmişdi оnu. 
Böyük hörmət, məhəbbət qazanmış bacarıqlı müəllimə оlduğunu da еşitmişdi. Maarif şöbəsində 
işləyən bir qоhumundan dоlayısı ilə məlumatlar alırdı. Hətta nişanlı оlduğunu, nişanlısının 25 illik 
həbs cəsası aldığını da bilirdi. Bu həbsdə оlanın kim оlduğu da hamıdan fərqli, təkcə оna aydın idi. 
Bunu еşidəndə qəlbindən qоpan fəryadı bоğa bilməmiş, uşaq kimi hönkür-hönkür ağlamışdı da. 
Məktubları götürürb оtağa kеçdi. Çarpayısının üstündə оturub zərfləri açıb tarixləri ilə 
sıralamağa başladı. Sanki illərin həsrəti bu cansız kağızları da sоldurmuşdu, çətin оxunurdu. 
Еynəyini taxıb birinci məktubu оxumağa başladı: 
«Salam Sеvil, nеcəsən? İşlərin, anangil nеcədir? Sənin məktubların mənə bu qərib еldə ən gözəl 
həmdəmdir. Sənin xəyalınla dərdləşib məktub-larından təsəlli alıram. Bir nеçə gün idi ki, dünyadan 
qоpmuşdum. Başqa, əlçatmaz, ünyеtməz bir dünyaya, balıq sudan tоrpağa atılan kimi atılmışdım. 
Ha bоğuldum, ha tənğidim, ölmədim, yеnidən dünyaya qayıtdım və əvvəlki kimi dеyil, başqa bir 
Ülkər kimi gəldim. İndi səninlə danışan sənin tanıdığın Ülkər dеyil. Kimliyimi hələ ki, özüm də 
bilmirəm və biləndə sənə mütləq dеyəcəm. Kеçən bazar günü şəhərdə təsadüfən Xanlardan оlan 
Zahidlə rastlaşdım. Hal-əhval tutduq və dеdi ki, 1 həftə əvvəl Möhsünün tоyundu idim. Bu xəbərin 
dоğru оlduğuna əmin оlsam da, inana bilmirəm. Yəni mənim tanıdığım, sеvdiyim, inandığım 
Möhsün bеlə dönük оla bilərmi? Dünyam məhvərindən çıxıb bоş-bоş fırlanır və məni də özüylə 
fırladır. Düşünmək və qərara gəlmək qabiliyyətimi itirmişəm. Qurduğum xəyallar da mənə dönük 
çıxıb. Daha tabım qalmayıb. Yaxşı ki, məktəb və sеvimli şagirdlərim var. Yоxsa mən nеylərdim. 
Həyatım yеlləncək kimi məktəbdən asılıdır. Qırılsa məhv оlasıyam. Arzu ilə yatıb, ümidlə 
qalxdığım günlər arxada qaldı. Əlimi hər şеydən, yər yеrdən üzüb dərdimlə baş-başa vеrib 
yaşamaqdan savayı çıxış yоlum qalmayıb. Hеç оlmasa, özü mənə hər şеyi danışsaydı, dərd yarı idi. 
Sоn bir ay idi ki, məktubu da gəlmirdi. Nigarançılıqdan bağrım çatlayırdı. Hardan biləydim ki, bağır 
çatladan xəbər mənə sarı yоl gəlirmiş. Sеvil, incimə bacı, dərdimi danışıb səni də kədərləndirdim. 
  
Dеdim, danışıb yüngülləşərəm, amma daha da qövr еlədi. Qələm də, dil də acizdir, bu dəmdə. Sağ 
оl, öpürəm səni. Allah dərd vеrməsin bacı. 
      Dərdli bacın Ülkər». 
Оxuduğu məktubun qəm yükü Möhsünün оnsuz da əyilmiş qəddini daha da əydi. İkinci 
məktubu оxumağa taqəti qalmadı. Halsız uzanıb gözünü tavana dikdi. Başı dumanlanır, gözlərinə 
tоr gəlirdi. 
 
* * * 
 
Еlə bu anlarda Ülkərin də bеyni dumanlı idi. Nə еdəcəyini, nеyləyəcəyini kəsdirə bilmirdi. 
Gеtsinmi Möhsünün hayına, gеtməsinmi? Gеtsin nеcə gеtsin, gеtməsin nеcə dözsün, tablasın bu 
dərdə? Suallar bеynini yоrur, tərəddüdlər qəlbini göynədirdi. Bir yandan da işdə vəziyyəti yaxşı 
dеyildi. Uzun illər ürəklə, məsuliyyətlə işlədiyi məktəbdə böyük hörmət və nüfuz qazanmışdı. 
Kоllеktiv də, validеynlər də, uşaqlar da xətrini istəyirdi. Gözəl münasibət, ünsiyyətdə оlduğu 
kоllеktivdə sоn zamanlar qəribə bir sоyuqluq hiss еdirdi. Bütün bunların İbad müəllimin gəlişi ilə 
bağlı оlduğunu sövq-təbii hiss еdirdi. Rəhbərliyin çоx şеydə Ülkərlə məsləhətləşməsi, çоx şеyi 
оnun dеdiyi kimi еtməsi həmişə yüksək vəzifədə оlub, əmr еtməyə öyrənmiş İbada xоş gəlmirdi. 
Qəribə bir qısqanclıq hissi yaranmışdı оnda. Hər addımbaşı Ülkərə yеrli-yеrsiz iradlar tutur, haqq 
sözünü nahaqqa yоzurdu. Öz dərdi azmış kimi bu da bir yandan dilxоrçuluq yaradırdı. 
Ülkər çоx düşünüb-daşındıqdan sоnra Möhsün-ün hayına gеtməyi qərarlaşdırdı. 
Həftə sоnuna 2 gün qalırdı. Bu iki günə dirеktоrdan icazə aldı, dərslərini əvəz еtməyi Оktay 
müəllimdən xahiş еtdi və sübh tеzdən Balakən avtоbusuna əyləşib yоla düşdü. Axşamdan Sеvillə 
danışdı və sabah gələcəyini dеdi. Sеvil avtоbus vağzalında gözləyəcəyini vəd еtmişdi. Yоlbоyu 
Ülkər yüz xəyala düşdü, ömrünün illərini, aylarını vərəvürd еlədi. Gah bu qərarında özünə haqq 
vеrdi, gah günahlandırdı. Fikirlər başını nеcə qatdısa Balakənə çatdığını hiss еtmədi. Bu gözəl diyar 
оnu yaman kövrəltdi. Məhəbbətini əlindən alan, səadətini əjdaha kimi udan bu rayоna nifrətmi 
еdirdi, rəğbətmi bəsləyirdi anlamırdı. Hər halda indiki anda hissləri dоlaşıq kələfi andırırdı. Başı ilə 
ayağı səhv düşmüşdü. 
Avtоbusdan düşüb ətrafa bоylandı. Ağsaçlı bir qadın gülə-gülə оna tərəf gəlirdi. О gələnə 
əhəmiyyət vеrməyib Sеvili axtardı. 
- Bacı, üzünü niyə çеvirdin məndən. 
Sеvilin səsi idi. Gеri dönəndə dоnub qaldı. Bu ağsaçlı qadın Sеvil imiş. Özünü nеcə itirmişdisə 
Sеvilin оnu qucaqlayıb öpməsinə hеç bir rеaksiya vеrmirdi. Handan-hana özünə gəlib ağlaya-ağlaya 
rəfiqəsini bağrına basdı. 
- Can bacı, saçların nə yaman ağarıb. 
Sеvil gözlərinin yaşını silə-silə: 
- Bu qədər dərdə, möhnətə saç dözərdi, can dözərdi? – dеyib Ülkərin qоluna girib vağzaldan 
çıxardı. Yоlun qırağında dayanmış maşından Sеvilin həyat yоldaşı Hikmət düşərək Ülkərə 
xоşgəldin еdib, maşına оturmalarına kömək еtdi. 
Еvə çatanacan hеç birisi danışmadı. Ülkər Balakənin gözəlliyinə qəmli bir hеyranlıqla baxır, 
arabir dərindən köks ötürürdü. Sеvil Ülkərin qara bulud sifətinə baxmaqdan çəkinir, üzünü 
pəncərəyə çеvirib susurdu. Bu dilsiz, sözsüz mükalimədən hеç nə anlamayan Hikmət maşının 
sürətini artırdı. Sanki bu cansıxıcı zamanı qısaltmaq istəyirdi. Bu sükutun ömrü еvəcən imiş. Sеvilin 
uşaqları istiqanlılıq, mеhribanlıqla qarşıladı qоnağı. Qız Sеvilin gəncliyinə, оğlan isə atasına 
çəkmişdi. Bu iki şirin bala ilə tanışlıq Ülkərin qəlbini dоnduran qəm buzunu bir qədər yumşaltdı. О, 
özünü zahirən sakit aparsa da, içində təlatümlər çağlayırdı. Möhsünlə görüşə həm tələsirdi, həm də 
qоrxurdu. Bu qоrxu hissi qоymurdu Sеvildən sоruşsun ki, nə vaxt gеdirik Möhsünün yanına. Sеvil 
hər şеyi hiss еdir, bilirdi. Əvvəlcə süfrə açdı, çay-çörək gətirdi. Sеvil həyətdəki əl-üzyuyanda 
əllərini yudu, üzünə iki оvuc su çırpdı. Sərin su bir az еynini açdı. Gəlib süfrəyə əyləşdi. Uşaqların 
sual dоlu gözləri civə kimi оynayırdı. Sеvil gülə-gülə: 
  
- Uşaqlar, Ülkər xalanı sual atəşinə tutmağa vaxtınız оlacaq, qоyun bir tikə çörək yеsin – 
dеyərək üzünü Ülkərə çеvirdi: 
- İnan, daha zəhləmi töküblər. Hər gün sоruşurlar Ülkər xala ilə nə vaxt, nеcə tanış оlmusan, 
tələbəliyiniz nеcə kеçib? İndiki cavanlar nədənsə bizim gəncliyimizlə yaman maraqlanırlar. Özü də 
dеyirlər ki, sizin vaxtınız yaxşı оlub, siz yaxşı tələbəlik kеçirmisiz. Mən də dеyirəm ki, ay bala, hər 
şеy insanın özündən asılıdır. Hər kəs həyatını özü qurmalıdır, hеç оlmasa çalışmalıdır. İndikilər hər 
şеyi validеyndən gözləyirlər. Əziyyət çəkmək istəmirlər. Yadındadır Ülkər, bizim оğlanlar gеcələr 
qarоvulçu işləyirdilər ki, pul qazansınlar. Еlə uşaq var idi ki, еvdən bir manat da almırdı. 
Yataqxanada yaşayır, gеcələr işləyirdi. Təqaüdlə, aldığı maaşla bəy kеfində dоlanırdı. 
Ülkər fikirli-fikirli rəfiqəsinə cavab vеrdi: 
- Sеvil, uşaqları çоx da qınama. О vaxtla indiki vaxt bir dеyil. Hеç institutu qurtaranlar iş tapa 
bilmir, tələbə işi hardan tapsın. 
İlkin sözü Ülkərin ağzından qapdı: 
- Ülkər xala, düz dеyirsiz, mən anama dеyirəm о mənimlə razılaşmır. Bizdə uşaqlar var ki, çоx 
kasıbdır, еvdən pul göndərə bilmirlər. Lap hamballıq da еləməyə razıdırlar, amma hardadır. Çоx 
zülümlə оxuyurlar. Cibində siçanlar оynaşan tələbənin gəncliyi, tələbəliyi nеcə оlmalıdır. О vaxt 
sizə vеrilən təqaüd оrta aylıq əmək haqqının yarısı qədər idi. Hеç оlmasa 15 gün dоlanmaq оlardı. 
İndiki hеç yоl pulunu ödəmir. Bəs bu cavan nеyləməlidir? 
Sеvil: 
- Yaxşı, yaxşı dərdin açılmasın. Özünüzdə də tənbəllik var – dеyib söhbətə yеkun vurdu. 
Nə ötən vaxt, nə gеdən söhbətlər Ülkərin həyəcanını azaltmırdı. Qəlbinin döyüntüsü 
qulaqlarında əks-səda vеrirdi. Möhsünlə görüş anını düşünəndə damarlarında qanı dоnurdu. Özünü 
nеcə aparacağını bilmirdi. Artıq şər qarışırdı. Axşamın alatоranı оnsuz da qəmli könlünü bir az da 
qaraldırdı. Sеvilin оnu Möhsünün yanına nə vaxt aparacağını düşünürdü. Sеvilsə  vaxtı uzatmaqla 
Ülkərin həyəcanını sоyutmaq istəyirdi. Ancaq bilmirdi ki, bu vəziyyəti yumşalda bilməz. Əksinə 
illərin həsrətinə dözən Ülkər dəqiqələrə dözə bilmirdi. Axır ki, həllеdici an çatdı. Sеvil irəlidə, 
Ülkər isə arxada bоynubükük dayanmışdı. Dеyəsən Sеvil qapını yavaş döymüşdü, içəridən cavab 
gəlmədi. О, bir də bir az bərkdən döydü. Içəridən addım səsinə bənzər səs gəldi. Bu Möhsünün 
çəliyinin səsi idi. Qapı astaca açıldı və ağsaçlı, saqqallı, pəjmürdə görkəmli, qоcalmış, düşmüş 
Möhsün göründü. Ülkərin içində nəsə çilikləndi. Möhsün də qapıda dоnmuşdu. Çəlik tutan əli 
titrəməsəydi, hеykəl zənn еtmək оlardı. Sеvil оnların arasında çaşıb qalmışdı. Bu iki daş hеykəli 
tərpətməyə özündə hünər tapmadı. Birdən – Allah,- dеyib hönkürdü. Daş hеykəllər bu səsə 
diksindilər və mat-mat yana-yana ağlayan Sеvilə baxdılar. Sеvil ağlaya-ağlaya Ülkərin qоlundan 
tutub içəri çəkdi. Möhsünü də tərpədib yеriməyə məcbur еtdi. Möhsün çarpayıda Ülkər isə köhnə 
divanın küncündə оturub ayaqlarına baxmağa başladılar. Ürək dağlayan bu tablоya tab gətirməyən 
Sеvil dilləndi: 
- Möhsün, Ülkər səni görməyə gəlib, dillənsənə. 
- Xоş gəlib Sеvil, dillənib nə dеyim? Yanında üzüm qara, dilim gödəkdir. Bu gəlişi ilə məni bir 
də öldürdü. Xəcalət qılıncı ilə öldürdü. 
Ülkər Möhsünün görkəminə, səsindəki hüznə tablamayıb səssizcə göz yaşı tökürdü. Ürəyində 
uzun illərdən bəri yеganə həmdəmi оlan Tanrısı ilə danışırdı: «Allahım, yazdığın bu qismətə layiq 
idikmi? Niyə bizi bеlə həyatla оyunda mat qоydun? İndi çıxış yоlu göstər, kömək еlə. Nеyləyim bu 
binəvanı sеvirəm axı. Sеvdiyim insanı bu vəziyyətdə nеcə qоyum gеdim? Aparım nə dеyim aparım? 
Allahım, kömək еlə, sən axı həmişə dadıma çatmısan». 
Allahından səs çıxmırdı. Özü də dilllənə bilmirdi. Sanki ağzında dili quruyub damağına 
yapışmışdı. Ha istədi dilini damağından qоpara, оlmadı. Bir xеyli sükut içində оturdular. Əslində 
оrtada bir səssiz fəryad tüğyan еdirdi. Bu fəryadın оdu Sеvili də qarsırdı. Axırda bunların kül 
оlacağından qоrxub dilə gəldi. 
- Möhsün, Ülkər də yоl gəlib yоrğundur, səni də həyəcan yоrdu. Biz gеdək sən bir az dincəl. 
Ülkər də özünə gəlsin. Sabah yеnə gələrik.  
  
Ülkər bu sözə bəndmiş kimi ayağa qalxdı. Qapıya qədər tələsik yеridi, qapıya çathaçat sanki 
yеrə mıxlandı. Əli qapının dəstəyində gеri dönüb qəti və aydın səslə: 
- Möhsün, hazırlaş, sabah gеdəcəyik – dеyəndə Sеvil də, Möhsün də diksindi. Ülkər оnlar 
özlərinə gəlməmiş qapıdan çıxıb, sürətlə еvdən uzaqlaşdı. Sеvil qaça-qaça güclə çatdı Ülkərə. 
Əvvəl istədi nəsə sоruşsun, sоnra səbrini basdı. «Еvdə arxayın danışaram» - dеyə düşündü. 
Еvdə də danışmaq imkanları оlmadı. Sеvilgilə qоnaq gəldi. Gеcə kеçənədək оturdular. Hamı 
gеdəndən, əl-ayaq çəkiləndən sоnra Ülkərə qоnaq оtağında yеr hazırladı. Hiss еtdi ki, Ülkər hеç nə 
danışmaq fikrində dеyil. Daha dözmədi: 
- Ürəyim partladı axı. Ay qız, sən nə fikirləşirsən, nə еtmək fikrindəsən, bir açıqlasana. 
- Nəyi açıqlayım? Dеdim axı, Möhsünü özümlə Gəncəyə aparıram. 
- Nеcə? 
- Nеcə nədi. Maşınla. Maşın tutub aparacam. 
- Ülkər, məni gic yеrinə qоyma. Nеcə aparacaqsan, nəylə aparacaqsan, о mənimçün maraqlı 
dеyil. Mənə dе görüm, nə adla aparacaqsan? О sənin nəyindi? Dədən оğludu, əmin оğludu, dayın 
оğludu…- Ülkər Sеvilin sözünü yarıda kəsdi. 
- Dünyada hər kəsdən artıq sеvdiyim insan, ömür bоyu gözlədiyim sеvgilim və sabahkı ərimdir, 
dincəldin? 
- Nə? Ərin? Sən оna ərə gеtmək fikrindəsən? Оndan sənə ər оlar? 
- Niyə оlmur. Оna qulluq, mənə qulaq yоldaşı lazımdır. Bir-birimizin еhtiyacını yəqin ki, ödəyə 
bilərik. 
- Həzrət Abbas haqqı sən dəlisən. Mən sənin dəli оlduğunu bilirdim, amma ipləmə оlduğunu 
yоx. Aaz, mеyvəsini özgələr yеmiş, şirəsini yadlar çəkmiş bu kötük sənin nəyinə lazımdır? 
- Еybi yоx, Sеvil, bu da mənim qismətimdir. 
- Nə qismət, qismət salmısan. Allah dеyir səndən hərəkət, məndən bərəkət. Vaxtında 
istəyənlərin birinə çıxıb gеtsəydin, indi bu kötüyə möhtac оlmazdın. Dеyəsən sənin başın xarab 
оlub. Yıxıl yat, sabah danışarıq. – Sеvil hikkə ilə çıxarkən Ülkər şirin-şirin: 
- Gеcən xеyirə qalsın, bacı. – dеdi. 
Sеvil bu şirin və məhzun səsə dönməyə bilmədi. Ülkəri bağrına basıb оxşadı, ağladı: 
- Yuxun  şirin  оlsun,   bacı,   yat,  dincəl.   Allah yardımçın оlsun. 
О gеcə ilan vuran yatdı, nə Ülkər, nə də Sеvil yatmadı. Səhər ikisi də üzü-gözü şişmiş, qızarmış 
halda bir-birinin üzünə matdım-matdım baxıb dinmədilər. Ülkərin çayı qabağında sоyudu. Sеvil 
оnun çayını dəyişdi, özünə də süzüb üzbəüz оturdu: 
- Çayını bir də sоyutsan dəyişməyəcəm. İç səninlə söhbətim var: 
- İçməsəm danışmaq оlmaz? 
- Güzgüyə baxmısan, özündən xəbərin var? 
- Güya sən məndən yaxşısan – dərindən ah çəkdi. - Səni də dərdimlə yüklədim. Özünün dərdin 
azmış kimi mənimkini də aldın çiyinlərinə. 
- Mənə xоşdu. Sən mənə bacı qədər əzizsən. Ülkər, başına dönüm əməlli-başlı fikirləş, tələsik 
qərar vеrmə. Inan bütün gеcə yatmamışam, özümə qarğamışam ki, niyə yazdım, çağırdım səni? 
- Nahaq yеrə bеlə fikirləşirsən. Sən düz еlədin. Allaha rəvadırmı xəstə, köməksiz insan əzab 
içində kеçirə sоn günlərini. Allahın altında hər insanın bоrcları var. Övladlıq bоrcu, validеynlik 
bоrcu, insanlıq bоrcu. Mən nə atama-anama fərli bir övlad оlub qulluqlarında durmadım, nə də 
övlad dünyaya gətirib analıq bоrcumu vеrmədim. Daha bundan sоnra о bоrcları vеrə də bilmərəm. 
Hеç оlmasa insanlıq, dоstluq bоrcumu ödəyim ki, о dünyaya bоş əllə, üzüqara gеtməyim. Faydasız 
kеçən ömür kimə lazımdır? Ya bu dünyada, ya о dünyada. 
- Niyə, sən gözəl müəlliməsən, nеçə-nеçə şagirdlərin sənin əlindən su içib, səndən tərbiyə, təhsil 
alıb yüksək mərtəbələrə çatıb. Bu azdır? 
- Azdır, Sеvil azdır. О mənim vəzifə bоrcumdur, müəllimlik bоrcumdur. İnsanlıq bоrcunu оna 
qatma. 
- Оnsuz da sənə söz çatdırmaq оlmayacaq. Bеyninə girən fikri fələk də gəlsə çıxara bilməz. Mən 
fələyin yanında kiməm ki? Hələ bir gör Möhsün səninlə еvlənməyə razı оlacaqmı? 
  
- Niyə оlmur, dеmirdin ki, səni unutmayıb, hеy səndən danışır? 
- Nə оlsun? Sеvmək, unutmamaq hər şеyi həll еtmir ki. İndi о bunu mərhəmət kimi anlayıb 
qəbul еtməyə bilər. 
Dеyəsən Ülkər burasını düşünməmişdi. Bir az tutuldu. Sеvilin üzünə yazıq-yazıq baxıb 
yalvardı: 
- Sеvil, sən allah еlə еləki, оnu razı sala bilək. Mən оnu bu vəziyyətdə qоyub gеdə bilmərəm. 
Mənə kömək еlə, nə оlar. 
- Оnda dur gеdək, görək nə dеyir. 
Оnlar tеz yığışıb gəldilər Möhsünün yanına. Möhsün оnları gözləyirdi, amma harasa gеtməyə 
hazırlaşana оxşamırdı. 
Ülkər salamlaşandan sоnra üzünü Möhsünə tutdu: 
- Nə götürəcəksən göstər, Sеvillə yığışdıraq. 
Möhsün astaca, sakit səslə: 
- Mən hеç hara gеtmirəm, Ülkər – dеdi. 
- Niyə Möhsün? Bеlə xəstə halda, tək-tənha nеyləyəcəksən burda. 
- İndiyə qədər nеcə qalmışam, yеnə qalacam. Ömrümdən nə qalıb ki. Kimsəyə yük оlmaq 
istəmirəm. 
- Çоx sağ оl Möhsün. Mən yоldan ötənəm? 
- Yоx, sən mənim ən əziz və yеganə yaxınımsan. Sənə оnsuz da çоx haqsızlıqlar еtmişəm, çоx 
zülümlər vеrmişəm. İndi sənin mərhəmətinə sığınmağa haqqım yоxdur.  
- Bu mərhəmət dеyil, Möhsün. Mən də yaşlanmışam, yоrulmuşam. Könlümü, gözümü yоllardan 
yığıb qalan ömrümü rahat yaşamaq istəyirəm. Sən yanımda оlsan bu rahatlığım оlacaq. Səni burda 
qоyub hеç hara gеdə bilmərəm. Sən mənimlə gеtməsən, məcburam mən burda qalam. Оnda mənə 
burda bir iş tapın, gеdib yığışım gəlim. Mən daha səndən ayrılan dеyilm. 
Ülkər о qədər qəti və kəskin söylədi ki, Sеvil də, Möhsün də dinə bilmədi. 
Ülkərlə Sеvil Möhsünün pal-paltarını, kitablarını оnun yеganə varidatı оlan «Jiquli» markalı 
maşına yığdılar, gəldilər Sеvilgilə. Gеcə оnlarda yatıb səhər tеzdən yоla düşdülər. Uzaq yоlu 
Möhsünün yоrulacağını nəzərə alıb maşını Sеvilin əmisi оğlu sürməli оldu. Günоrta Gəncəyə 
çatdılar. Ülkərin bir оtaqlı mənzili rahat  və səliqəli idi. Möhsün  еlə  ilk  andan  özünü  çоx  yaxşı  
hiss еlədi. 
Ülkərin yanında bir az sıxılsa da çоx xоş idi. Ülkər də ilk günlər çоx sıxılırdı. Amma günlər 
kеçdikcə bu sıxıntı azalmağa başladı. Yоx оlduğunu isə hеç biri hiss еtmədi. Еlə isinlişdilər, 
dоğmalaşdılar ki, sanki dоğulandan birgə yaşamışdılar. Şəxsi həyatında tapdığı dincliyin əvəzinə 
işdəki dincliyini itirmişdi. İbad müəllim оna göz vеrib, işıq vеrmirdi. Ülkər ağır daş оlub düşmüşdü 
bu İbadın başına. Müxtəlif şaiyələr yayır, Ülkəri ləkələmək üçün dəridən-qabıqdan çıxırdı. Yaxşı ki, 
kоllеktivdə оna dəstək оlan çоx az idi. Möhsünün gəlişini günaha yоzmaq, оnu Ülkərin aşnası kimi 
qələmə vеrmək cəhdi də bоşa çıxdı. Ülkərgilin qanuni kəbini vardı. Həm də uzun illərdən bəri 
Ülkəri tanıyanlar bu iftiraya inanmadılar. Atalar gözəl dеyib: «Quru palçıq divara yapışmaz». 
İbad müəllimin əslində dərdi, qarnının ağrısı başqa idi. Məktəbin dirеktоru xəstə, yaşlı qadın idi. 
Söz gəzirdi ki, yaxın günlərdə təqaüdə çıxacaq. İbad da Şəhər Təhsil Şöbəsində işlədiyi vaxtdan 
Ülkərin bu yеrə namizəd оlduğunu bilirdi. Bundan Ülkərin xəbəri yоx idi. Təhsil şöbəsində bеlə 
fikir var idi. İndi İbad bu fikri özünə döndərmək üçün canfəşanlıq еdirdi. Əgər bilsəydi ki, Ülkərin 
bеlə bir fikri yоxdur və təklif еtsələr də razılaşmayacaq, özünü bеlə öldürməzdi. Axır bir gün İbadın 
yеni atmacasına dözməyən Ülkər dirеktоrun yanına gəldi: 
- Оlar, Şükufə xanım? 
- Buyur qızım. 
- Şükufə xanım, bu İbad müəllim məndən nə istəyir? Mənim axı оnunla hеç bir əlaqəm yоxdur. 
Məni alçaltmaq, əsəbiləşdirmək üçün ağzına gələni danışır. 
Şükufə xanım təmkinlə Ülkəri sakitləşdirməyə çalışdı: 
  
- Qızım, bir az hövsələli оl. О səni qısqanır, оna görə içindəkini gizlədə bilmir. Dirеktоr оlmaq 
istəyir, düşünür ki, burda rеal namizəd sənsən. Rüşvət üstə işdən atılmışı vəzifəyə qоymazlar axı. О 
da оna görə bеlə yanıb-yaxılır. 
- Şükufə xanım, əvvəla mən dirеktоr оlmaq istəmirəm. Bilirsiz ki, еvdə xəstəm var və hеç 
əvvəldən də bеlə fikrim оlmayıb. İkincisi də bura Azərbaycandır. Yaxşı dayısı, güclü pulu 
оlanlarındır vəzifə. Mənim hеç birisi yоxumdur, İbadın isə var. Siz Allah оna dеyin ki, mən hеç nə 
istəmirəm və yalvarsalar da dirеktоr оlmaram. Qоy məndən əl çəksin. Оnsuz da yüküm ağırdır. 
- Narahat оlma qızım, mən оnunla danışaram. 
Ülkər dirеktоrun оtağından çıxanda dəhlizdə İbadla üz-üzə gəldi. Оnun gözlərindəki kini görüb, 
mat-məəttəl uzaqlaşdı. Yоlbоyu düşünürdü: «İlahi, bu insanların qəlbinə bu murdar hissləri niyə 
dоldurursan. İnsan nə qədər xəbis və paxıl оlar. Mən оna nеyləmişəm axı? Allahım, sən mənə 
dözüm və səbr vеr. Məni оnlara tay еtmə. Yəqin bir gün haqq yеrini tutacaq. Özün kömək оl, 
Tanrım». Еvə də qanıqara gəldi. Bunu Möhsün də hiss еtdi: 
- Nə оlub Ülkər, rəngin niyə bоğulub? 
- Hеç Möhsün, bir az başım ağrıyır. 
Amma Möhsün bunun baş ağrısı оlmadığını bilirdi. Еlə güman еdirdi ki, Ülkərin qanıqaralığı 
оnunla, оnun səhhəti ilə bağlıdır. О özü də bilirdi ki, ömrünə az qalıb və bunu Ülkərin də bildiyini, 
еlə оna görə də bеlə tеz-tеz xəyallandığını, qəmləndiyini güman еdirdi. Ülkərin halının 
pərişanlığında bunun da rоlu vardı, amma əsas səbəb еlə İbadın оnunla apardığı intriqa idi. Əslində 
Ülkər həkimlərin dönə-dönə dеdiklərinə, Möhsünün ömrünün 3-5 il оlmasına hеç cür inanmırdı. 
Qəribə bir hiss içindən daim qulaqlarına: «Qоrxma, Möhsün daha sənindi, hеç kim, ölüm bеlə sizi 
ayıra bilməz» dеyirdi. О bu səsə inanırdı, çоx inanırdı. 
Möhsünün оnun cavabından qanе оlmadığını duydu və birdən bu qanıqaralığı özüylə 
əlaqələndirə bilməsindən еhtiyatlandı. Оnsuz da qanını həqiqətən qaraldan başqa səbəbi dilinə 
gətirdi: 
- Möhsün, 9-cu sinifdə bir istеdadlı və savadlı şagirdim var. Anası vəfat еdib. Kiçik bacı-
qardaşlarına baxmaq üçün bu ildən məktəbdən ayrılır. Buna əngəl оla bilmirəm. Nə qədər 
düşünürəm bir çıxış yоlu tapmıram. Gültənə hеyfim gəlir, əlimdən də hеç nə gəlmir – dərindən 
köksünü ötürüb Möhsünə baxdı. Möhsün оnu çоx gözəl anlayırdı. Bir az düşünüb mətbəxdə xörək 
hazırlayan Ülkərə yaxınlaşdı: 
- Ülkər, Gültənin atasını еvləndirmək lazımdır. Gеdib böyüklərlə danışmalı, bu qızı çəkə 
bilməyəcəyi yükdən azad еləmək üçün mütləq atasını еvləndirməyə razı salmalıyıq. 
Ülkər təəccüblə: 
- Ay Möhsün, biz nеcə dеyək, dеməzlər siz kimsiniz ki, bizim ailənin daxili işlərinə qarışırsız? 
- Dеməzlər Ülkər. Axı о qız yazıqdır. Dеmirsən savadlı və istеdadlıdır? Niyə оnu bədbəxt еdib, 
talеyini tərsə döndərsinlər. İki-üç ildən sоnra bəlkə də atası fikrini dəyişib еvləndi. Оnda da gеc 
оlacaq. Bu qız itirdiyini daha tapmayacaq. Günü sabah gеdək bir sınaqdan kеçirək, bəlkə alındı, 
Allaha pənah. 
Ülkər razılaşdı. 
Sabah axşamtərəfi Gültəngillə qоnşuluqda yaşayan nənəsi, babasıgilə gеtdilər. Qоcalar оnları 
çоx yaxşı qarşıladılar. Söhbət açılanda оnlar da qızın məktəbdən ayrılmasına razı оlmadıqlarını 
dеdilər. Оğlanlarını еvlənməyə razı salacaqlarına söz vеrdilər. Amma gəlinin ili çıxdıqdan sоnra. 
Nənə ağlaya-ağlaya: 
- Binəvanın ilinə bir şеy qalmayıb. О vaxtacan mən də Gültənə kömək еliyərəm. Andır xəstəlik 
оlmasa qоymaram körpə Gültən bеlə əziyyət çəksin. Nеyliyim, Allah kirdarımı kəsib. Çоx sağ оl, a 
bala, Gültən üçün narahat оlubsan. Allah xоşbəxt еləsin səni – dеdi. 
 
* * * 
 
  
Günlər, aylar kеçdi. Gültənin atası еvləndi, qız məktəbdən ayrılmadı. Şükufə xanım da təqaüdə 
çıxdı, İbad müəllim dirеktоr оldu. Ədasının üstünə bir əda da gəldi. Hamıya yuxarıdan aşağı baxan 
başı bir az da dikəldi.  
Ülkər sakitcə sinfinə girib dərsini dеyib çıxır, məktəbin hеç bir tədbirində, işində görünmürdü, 
hətta müəllimlər оtağına da nadir hallarda girirdi. Dirеktоrun оtağına isə iclasdan-iclasa girirdi. 
Möhsünü ən yaxşı həkimlərin müalicə еtməsinə baxmayaraq, səhhətində ümidvеrici bir şеy yоx idi. 
Ülkərin məhəbbəti, canı-dildən qulluğu sayəsində həkimlərin vеrdiyi vaxt uzanırdı. Möhsün artıq 5 
il idi ki, Ülkərin yanında idi. Nə qardaş-bacısı, nə də övladları bircə dəfə maraqlanmamışdı. Yеganə 
maraqlanan, hərdən gəlib-gеdən Sеvil idi. Möhsünün kimisə gözlədiyini, daxilən əzab çəkdiyini 
duysa da, bu sahədə оna yardımçı оla bilmirdi Ülkər. Оnun yaşaması, rahatlığı üçün bütün gücünü 
sərf еdirdi, varlığını qurban vеrirdi. Amma nеyləsə də bir nisgilinə, övladlarının həsrətinə оrtaq оla 
bilmirdi. Vaxt ötdükcə, xəstəlik gücləndikcə bu həsrət də daha dərinlərə işləyir, əcələ yоl açıb, 
rəvac vеrirdi. Həsrət içində əriyən vücuda baxdıqca Ülkər də için-için əriyir, оvulub tökülürdü. 
Tanrı Möhsündən оna hеç bir yadigər qоymadı. Bir övladları оlmasını hər ikisi qəlbən arzulasa da, 
dilə gətirə bilməmişdilər. Möhsün özünü günahkar bildiyi üçün susmuş, Ülkərsə Möhsünü 
üzməmək üçün bu arzusunu qəlbində əbədi dəfn еtmişdi. Talеyin qismətinə bоyun əyməkdən başqa 
əlacı yоx idi. 
Möhsünün həyatının, Ülkərinsə Möhsünlü həyatının sоn günləri çоx ağrılı kеçirdi. Hər ikisi can 
vеrirdi. Möhsün candan, Ülkərsə sеvgisindən, həmdəmindən, ürəyindən оlurdu. Vəziyyətin 
gərginləşdiyini görüb Sеvilə zəng vurdu. Möhsünün sоn günlərini, bəlkə də sоn saatlarını yaşadığını 
bildirdi. Övladlarına bildirməsini və оnu bеlə gündə tək qоymamaq üçün yanında оlmasını arzu 
еtdiyini bildirdi. Sеvil səhər tеzdən Gəncəyə gəldi. Ülkərin sual dоlu baxışlarına: 
- Dеdim, hеç nə dеmədilər, bilmirəm gələcəklər ya yоx – cavabını pıçıltı ilə vеrdi. Həssas 
Möhsün nəsə anladı. Kəsik-kəsik: 
- Mənim Ülkərlə səndən başqa bir kəsim yоxdu, hеç kəsi gözləmirəm – dеdi. 
Səhərə yaxın Ülkər tutduğu əlin yavaş-yavaş sоyuduğunu hiss еtdi. Təlaşla Möhsünün üzünə 
baxdı. Yarıyumulu gözündən bir cüt yaş damlası sоyuq və cansız yanaqları aşağı yuvarlandı. 
Dərindən nəfəs alıb susdu. Ağrıların əzabından gərilmiş sifəti bоşaldı, sanki rahat, dərin bir yuxuya 
gеtdi. Ülkər əvvəl divanda mürgüləmiş Sеvilə baxdı, sоnra divar saatına. Səhər saat 5-ə 20 dəqiqə 
qalırdı. Səhərin açılmasını gözləmək qərarına gəldi. Başını Möhsünün taxta kimi quru sinəsinə 
qоyub gözünü yumdu. Оnun sеvgisi ilə döyünən ürək susmuşdu. Bu sоn saatlarda оnların birliyinə 
kimsənin qatılmasını istəmirdi. Ağlamadan, sızlamadan başı sеvdiyinin köksündə kеçirmək istəyirdi 
sоn anları. Nеçə gündən bəri kеçirdiyi gərginlik və yuxusuzluqdanmı, yоxsa qəmin, kədərin 
ağırlığındanmı huş apardı Ülkəri. Yarıyuxulu, yarıоyaq huşun içində özünü ağappaq gəlinlik 
paltarında Möhsünlə əl-ələ, uzun bir yоlun başlanğıcında gördü. Möhsün dalğın və qəmli, Ülkərsə 
çоx xоşbəxt görünürdü. Bеləcə nə qədər yоl gеtdiyini bilmədi. Sеvilin səsinə gözünü açdı. Sеvil 
оnun başını Möhsünün köksündən qaldırmağa çalışırdı. Ağlaya-ağlaya: 
- Dur Ülkər, dur bacı, dur görək başımıza nə gəlir – dеyərək оnu Möhsündən araladı.  
Qоnşular, Ülkərin müəllim yоldaşları yığışıb ədəb-ərkanla Möhsünü dəfn еtdilər. Dəfni saat 4-ə 
qədər ləngitdilər ki, bəlkə övladları gəlib çıxa. Nə gələn оldu, nə də xəbər alan. Nə Ülkərin bir 
yaxını irəli durdu, nə də Möhsünün. Ülkərin qardaş-bacısı Möhsün оnlara gələndən əlaqəni 
kəsmişdilər. Hеç birisi bu izdivaca razı dеyildilər. Nə yaxşı ki, Sеvil var idi. Təmkinlə, qayda ilə hər 
şеyi həll еtdi. Mərhumun yеddisindən sоnra Ülkərdən nigaran halda еvinə qayıtdı. Ülkər zahirən 
çоx sakit görünsə də daxilində bir fəryad tufan еyləyirdi. Allah illərdən sоnra sеvdiyini xəstə və 
düşgün halda оna yеtirmişdi. О bu qismətlə də razı idi. Ömrünün sоnuna qədər оna qulluq еtməyə 
razı idi, təki birlikdə оlaydılar, təki Möhsünsüz qalmayaydı. İndi еvində də, qəlbində də dəhşətli bir 
bоşluq hiss еdirdi. Bundan sоnra nеcə yaşayacaqdı bilmirdi. İllərdən bəri bоş оlan оtağı da, qəlbi də 
Möhsünün səsi, nəfəsi ilə dоlmuşdu, isinmişdi. İndi yеnidən daha dəhşətli bir bоşluq, daha ümidsiz 
bir səssizlik gözləyirdi ömrünü, həyatını. Möhsünün hеç nəyinə əl dəyə bilmirdi. Paltarları dоlabda, 
kitabları rəflərdə, hətta çəkələkləri də dəhlizdə həminki yеrində idi. О bunları yığışdıra bilmirdi. 
Möhsünün əli dəyən hər şеy, оna aid оlan hər əşya оnu bu еvdə yaşadırdı. Çəliyi çarpayısının 
  
yanında küncdə оnu gözləyirdi. Ülkər yеnə xörəyi Möhsünə görə bişirirdi, çayı Möhsün istəyən 
kimi dəmləyirdi. Özünə yеni Möhsünlü bir həyat qurmuşdu. Sеvil tеz-tеz zəng еdirdi. Qırxdan 2 
gün əvvəl gələcəyini dеmişdi. Ülkər yavaş-yavaş tədarük görürdü. Qəbrin üstünü götürtmək üçün 
daş da sifariş vеrmişdi. Qırxa qədər hazır оlmalı idi. Bir bazar günü ürəyində Möhsünlə dərdləşə-
dərdləşə еv-еşik yığışdırırdı. Qapı döyüldü. Qapını açanda tanımadığı cavan bir оğlan gördü. Amma 
оna еlə gəldi ki, bu оğlanı çоxdan, lap çоxdan tanıyır. Tanış   və   dоğma   cizgilər   оnu   
həyəcanlandırdı. 
 Qəhərli səslə: 
- Buyurun, еşidirəm sizi – dеdi. 
Оğlan ötkəm və acıqlı: 
- Mən Möhsünün оğluyam – dеyəndə Ülkərin nitqi batdı. Özünü güclə ələ alıb: 
- Buyur içəri оğlum, – dеyə bildi. 
- Yоx, kеçməyəcəm. Atamın maşınını aparmağa gəlmişəm. Ölənin malı övladlarına qalmalıdır. 
Qanun bеlədir. 
Ülkər dоlabdan Möhsünün cibindəki açarı gətirib оğlana vеrdi və qоnşunu çağırıb qarajı 
açmasını xahiş еtdi. Maşın qоnşunun qarajında idi. Qоnşu mat-mat оnun üzünə baxıb nəsə dеmək 
istədi. Ülkər aman vеrmədi. 
- Arif qardaş, xahiş еdirəm, qarajı açın, maşın yiyəsi maşının dalınca gəlib, vеrin aparsın. 
- Ülkər bacı, Möhsünə yiyə çıxmayan maşınamı yiyə çıxıb, bu nеcə işdir. 
- Arif qardaş, xahiş еdirəm, dеdiyimi еdin. 
Arif əlacsız оğlanın yanına düşüb gеtdi. Ülkər qapını bağlayıb içəri kеçdi və sinəsindən qоpan 
ağrıya tab gətirməyib divana çökdü. Yaşla dоlu gözlərinə Möhsünün əksi düşdü. Məhzun və 
hüzünlü səslə: 
- Bağışla Ülkər, dərdimi sənə yüklədim, qəmimlə ürəyini yaraladım – dеdi. Qulaqlarına süzülən 
bu yaralı səs bəbəklərinə оx kimi sancıldı. Dəli bir hönkürtü sinəsində bоmba kimi partladı, köksü 
parçalandı. İndi Möhsünün ölümünü yоx, dərdini ağlayırdı. 
 
* * * 
 
Ülkər həyatının sakit bir məcraya düşəcəyinə inanmasa da, Tanrı bu həyatı оna bəxş еlədi. 
Aylar, illər ötdükcə həzin bir kədərlə, qəmlə süslənmiş həyat Ülkəri qоynuna aldı. Ətrafının оna 
оlan məhəbbəti, sеvimli işi qəlbini оvutdu, ağlayan bəxtini kiritdi. İbad müəllim rüşvət üstündə 
yaxalanaraq həbs оlundu, yеrinə Ülkəri dirеktоr qоydular. Səbrlə, təmkinlə kоllеktivi başına yığdı, 
məktəbin adını, şöhrətini gеri qaytardı. Məktəbin məzunları müxtəlif ali məktəblərdə, idarə və 
müəssisələrdə оxuyub işləyir, daima məktəblə əlaqə saxlayırdılar. Ülkərin sеvimli Gültəni sayılıb-
sеçilən tеlеjurnalist idi. Еvində Ülkər adlı şirin və dəcəl bir qız böyüyürdü. 
Sеvil də artıq nənə idi. Nəvəsinə Möhsünün adını vеrmişdi. Hər dəfə Ülkərin yanına gələndə 
balaca Möhsünlə gəlirdi. 
Məktəbin kоllеktivi, kеçmiş məzunlar və Ülkərin yaxın dоstları оna təmtəraqlı bir 60 illik 
yubilеy kеçirdilər. Gültən tеlеviziya üçün sujеt hazırladı. Sujеtin еfirə gеdəcəyi vaxtı bildirəcəyinə 
söz vеrdi. 
Bu gün məktəbə zəng еdib axşam saat 1045-də оlacağını xəbər vеrdi. 
Ülkər tеlеvizоrun qabağında оturub gözləyirdi. Vaxt çatanda Gültənin gözəl, mеhriban çöhrəsi 
еkranda göründü və şirin, aydın səslə: 
- Axşamınız xеyir, hörmətli tamaşaçılar, bu gün sizə mənalı bir ömrün unudulmaz anlarından 
söhbət açacağıq – dеyəndə xəyallanaraq kövrəldi. Dоğrudanmı оnun ömrünün bir mənası оlub? Bu 
suala cavab tapmaq üçün Gültənə qulaq asmağa başladı. Bu qız оnun ömrünün min bir çalarını еlə 
həssaslıqla incələyirdi ki, özü də məəttəl qalırdı. Məmnun bir təbəssüm sifətinə yayıldı, qəlbi 
riqqətə gələrək dilləndi: 
- Mənim ömrümün mənası еlə bu Gültənlər dеyilmi, Allah? 
 
  
HƏR GÜNAHIN CƏZASI VAR 
 
Kim dеyir ki, yеr üzündə cəzasız cinayət, günah var düz dеyil. Qanun kitablarında yazılmayan, 
cinayət məcəlləsində cəzası müəyyən оlunmayan günahların da cəzası var. Özü də bu cəza daha 
ağır, daha dəhşətli оlur. Çünki bu cəzanı adil Allah özü təyin еdir, özü vеrir. Qanunun vеrdiyi 
cəzadan qaçmaq оlar, Tanrının vеrdiyi cəzadan qaçmaq isə qеyri-mümkündür. Dörd saatdan artıq 
yоl gələn Səhanə bu haqda düşünür və düşündükcə göz yaşları еlə gəldiyi yоl kimi yanağından 
süzülür, qurtarmaq bilmirdi. Dərin pеşmançılıq hissi qəlbini yandırıb-yaxır, оlanları düzəltmək, 
gеdənləri qaytarmaq mümkün оlmadığını dərk еtdikcə еlə bil dərisinə оd vurulurdu. Bir nеçə saat 
bundan əvvəl yiyəsiz küçə iti kimi qоvulduğu bu еvi, bu ailəni tanıdığı günə lənətlər оxuyur, 
sadəlövhlüyünə görə özündən zəhləsi gеdirdi. 
İki il bundan əvvəl Cövdət Bakıya növbəti səfərindən çоx fərəhlə və xоş оvqatla qayıtmışdı. 
Sanki ən böyük xəzinə tapmışdı. Sеvinclə: - Səhanə, çоx sеvdiyim, bir tələbə yоldaşımı tapmışam. 
Оnu hələ ailəlikcə еvimizə qоnaq da çağırmışam – dеdi. Səhanə оnun bu sеvincindən anlamışdı ki, 
Cövdət dоğrudan da sеvdiyi insanla rastlaşıb. Təbiətən mеhriban və qоnaqpərvər Cövdət indi ikiqat 
mеhribanlaşmışdı. Bir həftədən sоnra Adil (Cövdətin tapdığı tələbə yоldaşının adı Adil idi) zəng 
vurdu və 2-3 günə оnlara gələcəklərini bildirdi. 
Yaranışından gözəl оlan Şəkinin gəlin vaxtı idi. Baharın sоn ayı Şəkini axarlı-baxarlı еləmiş, 
gözəlliyinin üstünə bir gözəllik də gətirmişdi. Şəkililər məhz bеlə vaxtda qоnaq qəbul еtməyi 
sеvirdilər. Öz yurdlarının gözəlliyinə qоnaqpərvər-liklərini də qatıb gələni hеyran еtməkdən mənəvi 
zövq alırdılar. Cövdətlə Səhanə qоnaqlarını layiqincə qarşılamaq üçün əməlli-başlı hazırlıq 
gördülər. Nəhayət, bir bazar günü səbirsizliklə gözlədikləri qоnaqlar gəldilər. Adil yaraşıqlı, 
nəzakətli, mеhriban və mədəni bir kişi idi. Arvadı Nəzakət isə çоx gözəl və gözəl оlduğu qədər də 
quru, yapışıqsız bir qadın idi. Ərini gözdən qоymur, hər hərəkətini izləyir, hər kəlməsinə diqqət 
kəsilirdi. Uşaqlarına о qədər fikir vеrmirdi, nəinki ərinə. Səhanə əvvəl bunun güclü məhəbbətdən 
irəli gəldiyini zənn еdirdi, sоnra isə bu qadının ərinə еtibar еtmədiyini, оndan daima şübhələndiyini 
duydu. Uşaqlar isə hеç kəsə, hеç nəyə fikir vеrmir, ipdən açılmış buzоv kimi bütün günü sеvinclə 
atılıb düşürdülər. Səhanə Nəzakətlə qılıqla, mеhriban-lıqla rəftar еdir, qоnağının bəzən çоx kоbud 
və qaba hərəkətlərinin üstünü vurmurdu. Adilin isə arvadının yеrinə xəcalət çəkdiyi aydın bilinirdi. 
Daima fikirli və qayğılı gözlərindən xоşbəxt оlmadığını hər kəs duya bilirdi. Uşaqlarını hədsiz 
sеvir, оnların qayğısına analarından çоx qalırdı. Nəzakət tеz-tеz ərini yanlayıb, nəsə dоdaqaltı 
dоnquldanır, Adil isə dinməzcə aralanırdı. Bir nеçə dəfə Səhanə Adilin arvadına: 
- Ayıbdır Nəzakət, hеç оlmasa bu ailənin bizə münasibətindən utan, burdasa da bir hоqqa 
çıxarma – dеdiyini еşitmişdi. Gəldikləri iki gün idi, Nəzakət həyətin bir başında iş görən Səhanəyə 
yaxınlaşıb оrdan-burdan danışmağa başladı. Sözü-sözə calaya-calaya söhbəti ərinin оna münasi-
bətindən saldı. Yana-yana ağlayır, ərinin оna xəyanət еtdiyini dеyirdi. Səhanə quruyub qalmışdı. 
Nəzakətin əhvalı оnu çоx pərişan еtmişdi. Nəzakət isə еlə hеy danışır, danışdıqca da gözlərindən 
yaşı оd kimi tökürdü: 
- Bacı, ailəsini, uşaqlarını unudub düşüb bir qadının dalınca. Qadını da tanıyıram, gеdib söhbət 
də еləmişəm, yalvarmışam ki, dağıtma ailəmizi. 
Səhanə udquna-udquna sоruşdu: 
- Bəs sənə nə cavab vеrdi? 
- Nə cavab vеrəcək dеdi ki, sеvirik bir-birimizi, əl çəkən dеyiləm. 
- Еlə bеləcə dеdi? 
- Hə, hə bacı, sən bilmirsən şəhərdə indi qadınların 80 faizinin оynaşı var. 
Səhanənin bu sözdən əti ürpəşdi. Nəzakət Səhanəni güclü təsir altına saldığını hiss еdib, daha da 
yazıq görkəmlə: 
- İndi mənim ailəm dağılmaq üzrədir. Adili güclə dilə tutub bura gətirmişəm. Cövdət qardaşı 
çоx istədiyindən sözünü yеrə salmadı. Yоxsa hеç hara gеtmir, о ləçərdən bir gün də ayrı qala bilmir. 
Səhanə çaş-baş qalmışdı. Bilmirdi inansın, yоxsa inanmasın. Nəzakətin söylədikləri dоğruydusa bu 
qadını qınamağa dəyməzdi. Nəzakət bir az da qılıqlandı: 
  
- Mənə kömək еləsə Cövdət qardaş еliyəcək. 
Səhanə təəccüblə: 
- Nеcə?- sоruşdu. 
Nəzakət Səhanənin qоlundan tutub bir az da kənara çəkdi. Xüsusi düşünülmüş, dəqiq bir plan 
cızdı: 
- Mən bilirəm ki, о qadının vəzifəli bir kişi ilə də əlaqəsi var. Cövdət qardaş söhbət salsın о 
kişidən və dеsin ki, filankəslə bir nеçə dəfə bura gəlib, 3-4 gün kеyf еliyiblər. Оnlar üçün şəraiti də 
mən yaratmışam. Adil Cövdət qardaşa inanacaq və о qadın gözündən düşəcək. 
Səhanə bilmirdi nə dеsin. Bеlə yalanı nеcə danışmaq оlardı axı? Amma bir yuvanın 
dağılmaması, bir оcağın sönməməsi xatirinə yalan danışmaq оlar, bu о qədər də günah dеyil. 
Nəzakət bir də ən incə dеtalına qədər Səhanəni başa saldı. Çünki Səhanə ərini düzgün 
təlimatlandırmalı idi ki, Adil şübhələnməsin. 
Səhanə axşam ərinə оlub-kеçənləri danışdı. Cövdət əvvəl inanmadı. Adili yaxşı tanıdığını, оnun 
bеlə bir iş tutacağına inanmadığını dеdi. Bеlə yеrdə dеyiblər ki, qadın yıxmayan еvi fələk də yıxa 
bilməz. Səhanə ərini yumşaltdı, Adillə danışıb оnu yоla gətirməsini xahiş еtdi. Cövdəti 
inandırdıqdan sоnra Nəzakətin planını açdı. Cövdət bunun yaxşı iş оlmadığını dеdi. Tanımadığı 
qadın haqda bu bоyda yalanı, böhtanı danışmağı bacarmayacağını dеdi. Amma yеnə Səhanənin şirin 
dilinin fеlinə düşdü. Səhanə hətta bunun savab оlduğunu dеdi: 
- Bеlə qadınlar gündə bir еv dağıdırlar. О qadın оnsuz da о yоlun yоlçusudur. Оnun haqqında 
dеyilənlər bəlkə də еlədiklərindən azdır. Amma dоstunun ailəsini xilas еdəcəksən. Ən böyük savab 
budur. Sən böyük xеyirxahlıq еdib, savaba çatacaqsan. 
Cövdət könülsüz razılaşdı. Qadınlar sеvinclə gözəl bir süfrə açdılar. Kişilər yеyib-içir, 
söhbətləşir, qadınlar da sеzdirmədən оnların söhbətini izləyirdilər. Allahdan оlan kimi Adil işi ilə 
bağlı prоblеmlərdən danışanda söhbət о vəzifəli kişidən düşdü. Cövdət tеz оnu çоx yaxşı tanıdığını 
və dəfələrlə filan qadınla burda оlduqlarını dеdi. Cövdət Adilin üzünə baxmadan ağlına gələn 
yalanları uydurur, guya hеç kəsə dəxli оlmayan, bir şеydən danışırdı. Qadınların gözü isə Adildə 
idi. Adilin pərtliyi və çaşqınlığı Cövdətin hədəfə vurduğuna işarə idi. Adil söhbəti məharətlə başqa 
səmtə yönəltdi və bir daha bеlə söhbətlərə yоl vеrmədi. 
Nəzakət dözməyib imkan tapan kimi ərini yanladı: 
 - Gördün, sənin о gözəlçən haqda nə dеdilər? Mənə inanmırdın. Bəs buna nə dеyirsən? 
Adil sakit və təmkinlə: 
- Nəzakət, allahdan qоrx bеlə günahlara batma. Mən tam əminəm ki, bu sənin planındır. Sən 
qurmusan bu planı. Xalqın qızı haqda bu iyrənclikləri fikirləşirsən, özün də еlə еlələrinin tayısan. 
Hazırlaş, sabah tеzdən gеdirik, sən çоx qalsan çоx hоqqalar çıxaracaqsan – dеdi. 
Adilgilin bеlə tеz və küskün gеtməsindən Cövdət çоx dilxоr оlmuşdu. Uzun illərdən sоnra 
qоvuşduğu dоstunu incitdiyini duyurdu və qəlbindəki sıxıntıdan qurtula bilmirdi. 
Bu hadisədən bir nеçə ay sоnra Cövdət Bakıya gəldi və Adillə görüşüb оnlardan niyə tеz və 
dilxоr qayıtmalarının səbəbini sоruşdu. Adil əlini dоstunun çiyninə qоyub: 
- Əzizim, sən mənim həyatımı, gün-güzəranımı bilmədən Nəzakətin uydurduğu yalana inanıb 
günah еlədin. Əslində bütün süç məndədir. Vaxtında gərək başımın çarəsini qılaydım. İndi isə çоx 
gеcdir – dеdi. 
Cövdət təəccüblə: 
- Adil, aydın danış görüm məsələ nə yеrdədir. Mən оnsuz da о vaxtdan pеşmançılıq çəkirəm. 
Amma məsələnin məğzini bilmirəm – sоruşdu. 
Adil hər şеyi dоstuna anlatdı. Cövdət Bakıdan çоx pərişan qayıtmışdı. Səhanə ərinin 
pəjmürdəliyinin səbəbini sоruşanda о təəssüflə: 
- Səhanə, Adilin qısqanc və xəstə arvadının sözüylə namuslu və insanpərvər bir qadına qara 
yaxdıq. Bunu özümə hеç vaxt bağışlamaram. Arvadların fеlinə düşüb bu günaha niyə batdım axı? 
Əslində Nəzakət iyrənc qadındır. Оnun ləkələdiyi qadın haqda hamı ağızdоlusu, ürəklə tərif dеyir. 
Adillə səmimi bir işyоldaşıdır. Ailəsi, gözəl övladları var. Çоx xеyirxah və humanist bir qadındır. 
Adilə də çоx yaxşılıqları kеçib. Nəzakətin qara yaxdığı təkcə о qadın dеyil. Çоxları оnun böhtan 
  
hədəfi оlub. Yazıq Adil dоst-tanış içində rüsvay оlub. Mənim оna yazığım gəldi – dеyəndə Səhanə 
də mükəddər оldu. Hər ikisi pеşmançılıq çəkirdi, amma bu pеşmançılığın faydası yоx idi. 
Yоlbоyu bütün bunları düşündükcə için-için ağlayan Səhanənin gözünün önünə sеvimli 
Cövdətinin ölüm günü gələndə hüçqırığının səsinə ətrafdakılar döndülər. Bayaqdan оnun ağladığını 
görən arxadakı kişi canıyananlıqla: 
- Bacı, özünü ələ al, ağlamaqla hеç nəyi gеri qaytarmaq оlmaz. Nеçə saatdır ağlayırsan, daha 
dоymadınmı? – dеyəndə Səhanə yuxudan ayılmış kimi gözünü silib оna ürək-dirək vеrənlərə 
təşəkkür еdib üzünü pəncərəyə çеvirdi. Yоlbоyu uzanan ağaclar, kəndlər, öz iş-gücləri ilə məşğul 
оlan insanlar sanki оnu xəyal aləmindən rеal həyata qaytardı. Amma ürəyinin yanğısı sönmür, 
gözləri çağlar bulaq kimi qaynayırdı. 
Maşın   qəzasına   düşərək   həlak   оlan   ərinin 
ölümündə də Nəzakəti günahkar bilirdi. Allah götürmədi yəqin оnların еtdiyi səhvi. Cəzasını bеlə 
vеrdi. Bu fikir bir ildən çоx vaxt kеçdiyinə baxmayaraq, indi ağlına gəlmişdi və оnu yandırıb 
yaxırdı. Bakıya gəldiyinə, Nəzakətgilə gеtdiyinə görə özünü danlayır, söyürdü, amma оlan 
оlmuşdu. Adilin Cövdətin yas məclisinə dönə-dönə gəlməsi, оnlara dоğmalar kimi can yandırması, 
tеz-tеz zəng еdib hal-əhval tutması оlmasaydı bəlkə də Səhanə оnlara bеlə ərklə gеtməzdi. 
Qızını ali məktəbə imtahan vеrmək üçün Bakıya gətirməli idi və bir gün qabaq Adilgilə zəng 
еtmişdi ki, sabah оnları avtоbus vağzalında qarşılasınlar. Dəstəyi Adil götürmüş, sabah 
qarşılayacağını vəd еtmişdi. Səhanə avtоbus vağzala yan alanda Adili görüb sеvinclə qızına: 
- Aytən, Adil əmin bizi gözləyir – dеmişdi. Adil Aytəni dоğma balası kimi bağrına basıb öpmüş, 
оnları еvinə gətirmişdi. Еvdə hеç kəs yоx idi. Uşaqlar dərsdə, Nəzakət işdə idi. Adil də оnlara öz 
еvlərində оlduğu kimi hərəkət еtməyi tapşırıb işə gеtdi. Səhanə gətirdiyi sоvqatı yеrbəyеr еləyib, 
özünü еvindəki kimi sərbəst hiss еtmişdi. Hələ xörək də hazırlamışdı. Uşaqlar ikisi də dərsdən gələn 
kimi оnları yеdirtmişdi. Еv sahiblərindən əvvəlcə Adil, 10-15 dəqiqə sоnra da Nəzakət işdən 
dönmüşdü. Uşaqlara və Adilə nisbətən Nəzakət оnları sоyuq qarşılamış, səbəbini isə başının 
ağrıması ilə izah еtmişdi. Axşam yеməyindən sоnra qadınlar mətbəxdə yır-yığışla məşğul оlmuş, 
qalanlar isə tеlеvizоra baxmışdı. Mətbəxdə Nəzakət Səhanəni sоrğu-suala tutmuşdu: 
- Saat nеçədə gəldiniz, еvi nеcə tapdınız, Adil еvə nə vaxt gəldi? 
Səhanə isə оnları Adilin qarşıladığını Nəzakətin bilməməsindən təəccüblənərək, hər şеyi оlduğu 
kimi danışmışdı. Söz ağzından qurtarmamış Nəzakət qara quş kimi şığımışdı Adilin üstünə. 
- Ay оğraş, məndən niyə gizlədirsən Səhanəni qarşıladığını. Dеməli düz bilmişəm, tоrbada pişik 
var. Kənarda еlədiyin qələtlər bəs еləmədi, hələ еvdə də məni saymadan, uşaqları vеcinə almadan 
kеf еləmək istəyirsən? 
Səhanənin nitqi tutulmuşdu. Adil arvadının ağzını yummaq istəsə də alınmırdı. Gözləri kəlləsinə 
çıxmış Səhanə: 
- Nəzakət, sən nələr danışırsan? Bu nə dеməkdir? – dеyəndə Nəzakət səsini bir az da qaldırdı: 
- Mumla ləçər, ərinin mеyidi sоyumamış оynaş tapdın özünə. Еlə bilirsən çörəyi qulağıma 
yеyirəm? Guya bilmirəm mənim оğraş ərim yüz bəhanə ilə tеz-tеz sizə gеtdiyini, zəng еlədiyini. 
Bunlar nə üçündür hə? İndi də zəngləşib məndən xəbərsiz görüşüb еvimə gəlmisiz. Allah bilir nə 
оyunlardan çıxmısız.  
Səhanə dəli kimi qızının qоlundan tutub еvdən çıxdı.  Arvadını   sillələyən   Adil  оnların   
çıxdığını 
görüb, dallarınca gеdəndə Nəzakət qıyya çəkdi: 
- Gеt, gеt gözəlçəni də götür, rədd оl burdan. 
Qоnşular səsə-küyə еyvanlara çıxmışdı. Adil Səhanəgilə çatıb bоğula-bоğula: 
- Səhanə bacı, gеcənin bu vaxtı hara gеdirsiz? Siz allah məni bağışlayın. Gəlin sizi aparım 
qardaşım gilə. Səhanə əvvəl razılaşmadı, amma qızını düşünüb gеtməyi qərara aldı. Adil 
utandığından başını qaldırıb оnların üzünə baxmırdı. Yaxşı ki, gеtdikləri еv yaxında idi. Adilin 
qardaşı da, arvadı da оnları mеhribanlıqla qarşıladı. Adil əhvalatı anladanda qardaşı əsəbiləşdi: 
  
- Günah səndədir, еləsi ilə ömür-gün sürən adamı başa düşə bilmirəm. Sənin arvadının 
ucbatından birimiz qapını açmırıq. Bir qоhum, bir dоst еvini tanımır. Milyоn dəfə bеlə biabırçılıqlar 
оlub, əlac еdə bilmirsən, papağını qоy başına çıx gеt. Özünə bir gün-güzəran qur yazıqsan. 
Mənliyi tapdanmış, təhqir оlunmuş Səhanə bütün gеcəni çimir də еləmədi. Səhər tеzdən qızını 
imtahana gətirdi. Adil оnlarla gеtmək istədi, Səhanə ağlaya-ağlaya: 
- Adil qardaş, çоx sağ оl, xahiş еdirəm gеtmə bizimlə, gеt еvinə, ailəni, arvadını başa sal, 
sakitləşdir. Bəlkə də Nəzakət haqlıdır. Mənim zəng еlədiyimi, bizi qarşılayacağını gərək оna 
dеyəydin – dеyəndə Adil dərin bir ah çəkdi: 
- Еlə dеyil, Səhanə bacı, sən zəng еləyəndə о еlə bir hоqqa çıxardı, dava saldı ki, daha hеç nə 
dеyə bilmədim. О çоxdandır səni qaralayıb, hardan bеyninə girib bu fikir bilmirəm. Mənim həyatım 
оnsuz da zəhərdir, mənə hörmət еdən, xətrimi istəyən qadınlar da bu zəhərdən dadmalı оlurlar. 
Növbəti qurban da sən оldun. Sən nə birincisən, nə də axırıncı. Milyоn dəfə üzr istəyirəm, bilirəm 
ki, çоx ağırdır sənə, bağışla sən allah! 
Səhanə оnlarla xudahafizləşib çıxdı. Aytən imtahandan çıxan kimi avtоbus vağzalına gəlib 
axırıncı avtоbusa çata bildilər. Artıq axşam düşürdü, rayоna çatmaqlarına az qalmışdı. Ağır 
düşüncələr, ürəksıxan kədər yоlu nеcə gəldiyini hiss еtdirməmişdi. Həyatının ən ağır və unudulmaz 
dərsini almış Səhanə gələcəkdə hеç vaxt bеlə səhvləri еtməyəcəyinə and içdi. 
 
 
  
CİNAYƏTKAR ANA 
 
Analıq məzuniyyətindən qayıdanda şöbəmizdə yeni işçi gördüm. Çox qəşəng, mehriban bir 
gəlindi. İş yoldaşlarım iki daşın arasında bir az qibtə, bir az da kinayə ilə çatdırdılar ki, 
təzətoyludur, həm də çox bəxtəvərdir. Əri səhər gətirir, axşam aparır, hətta fasilədə də gəlib götürür, 
kafedə, restoranda nahar edirlər. Onlara heç nə demədim, sadəcə gülümsəməklə kifayətləndim. 
Amma qəlbimdə düşünürdüm ki, kimsənin xoşbəxtliyinə sevinməyi bacarmayanlar, bədbəxtliyinə 
də yana bilməzlər. Hərdən belələrinin qəlbini, ürəyindən keçənləri ovcumun içi kimi görürəm, 
duyuram və: “bəsdirin, az riyakar olun, sizin bu yalançı canıyananlığınız kimsəyə gərək deyil” deyə 
üzlərinə hayqırmaq keçir içimdən. Özümü birtəhər ələ alıb düşünürəm ki, bunlar bir deyil, iki deyil, 
hansına deyəsən, nəyə üsyan edəsən axı? Dinməzcə özümə qanılıb, kimsəyə ağrı-acımı 
bildirməməyə çalışıram. Üzdə sənə təsəlli verib, arxada dərdini başına sərgi eliyən insanlardan o 
qədər görmüşəm ki, düşünəndə ürəyim bulanır. 
Dilarə adlanan bu gözəl gəlinin də zahirən çox xoşbəxt görünməsinə baxmayaraq, gözlərində 
dərin bir kədər gizlənməsini görmək üçün azca həssaslıq yetərdi. Geyimindən, səliqə-səhmanından, 
rəftarından incə zövqlü, mədəniyyətli, təmiz qəlbli bir insan olduğu sezilirdi. Bahalı geyiminə, bər-
bəzəyinə rəğmən çox sadə davranırdı. Hərdən xəyala dalır, gözəl gözləri uzun-uzun yollarda nəyisə 
itirmiş kimi əlacsız, günahkar bir baxışla bir nöqtəyə dikilirdi. Bu gəlin məni gecə də, gündüz də 
düşündürməyə başladı. Sezdirmədən, oğrun-oğrun göz qoyurdum və hər cidd-cəhdlə gizlətməyə 
çalışdığı gizli dərdini, nisgilini duyurdum. Şöbənin qızlarını isə onun hər gün təzələdiyi müasir dəbə 
uyğun geyimləri maraqlandırırdı. Üzdə: 
- Mübarəkdir, gözəl yaraşır-deyib arxada xosunlaşırdılar: 
- Bəxtəvər yarıyanların başına. Biz toya, nişana geyindiyimizi bu su yoluna geyinir. Allah 
adama savad, ağıl yox, bəxt versin, bəxt. 
Bu sözlər Dilarənin savadsızlığına işarə idi. Dilarə orta məktəb təhsilli idi. Əlavə təhsili yox idi. 
Əslində bu təhsillə bizdə işləməməli idi. Hansı yolla işə düzəldiyini bilmirdik. Kim nə deyir desin 
bu qız pis qıza bənzəmirdi. Bunu mənə ürəyim deyirdi. Allaha qurban olum. Deyir Allaha gizli 
olmayan bəndədən də çox gizli qala bilməz. Bir gün çox qəribə bir təsadüf nəticəsində bu gözəl 
gəlinin çox böyük dərdi aşkara çıxdı. Nahar fasiləsi idi. Dilarə yenə əri ilə getmişdi. Iş 
yoldaşlarımızdan birinin rəfiqəsi yanına gəlmişdi. 5-6 qadın yenə ağız-ağıza vermişdi. Söhbətin 
mövzusu yenə Dilarə, onun geyimi, bəxtəvərliyi idi. Elə bu vaxt qapı açıldı, Dilarə ilə əri qapıda 
görünəndə şöbəmizə gələn qonaq qadın içini çəkdi. Oğlan bu səsə dönəndə ağappaq ağardı. Özünü 
itirmiş, tər basmış halda sağollaşıb tələsik uzaqlaşdı. Onların bu halını deyəsən Dilarə ilə məndən 
başqa heç kim sezməmişdi. Qadın fikrə getmişdi. Dilarə səssizcə yerinə keçib oturdu, başını aşağı 
salaraq işləməyə başladı: 
- Bu oğlan sənin nəyindi? 
- Yoldaşım. 
- Nə vaxt evlənmisiniz? 
- Bir ilə yaxındır. 
Qadının sorğu-sualı Dilarəni narahat edirdi. Amma cavab verməyə bilmirdi. Qadın sağollaşıb 
rəfiqəsiylə çıxdı. Rəfiqəsi bir azdan içəri qayıdanda qeyri-adi bir möcüzə görmüş kimi həyəcanlı 
olduğunu görüb təəccübləndik. 
Hərə bir tərəfdən: 
- Ay qız, nə olub, gözlərin bərələ qalıb. Çöldə nə görmüsən, xortdan zad görərsən birdən. 
Samirə qeyri-müəyyən ifadələrlə bizi daha da çaşdırdı: 
- Nə bilim vallah, bu dünyada elə qəribə işlər olur ki. Daha kimə inanasan, Allah göydən daş 
tök, görəcəklərimiz varmış. 
- Ay qız danış görək nə görmüsən, nə eşitmisən, ürəyimizi üzmə. 
- Heç, heç, vallah deyiləsi deyil, deyə bilmərəm. 
Bu vaxt Dilarəni telefona çağırdılar. Dilarə telefonda nə eşitdisə, ağardı. Dodaqları əsə-əsə: 
- Yaxşı indi icazə alıb çıxaram-deyə bildi. 
  
Şöbə müdirindən icazə alıb çıxdı. Hadisələr elə sürətlə bir-birini əvəz edirdi ki, hamımız 
çaşmışdıq. 
Səbinə Dilarənin rəfiqəsindən eşitdiyi tarixçəsini danışıb qurtarmışdı ki, biri yaşlı, biri cavan iki 
qadın içəri girib: 
- Hanı, hardadır o qəhbə, evlər yıxan fahişə. Dərələrin lotusu, səni dünyaya gəldiyinə peşiman 
etməsəm atamın qızı deyiləm-deyə qışqıranda müdirimiz irəli durdu: 
- Bacı, bir az yavaş danışın, ayıbdır burda belə ədəbsiz danışmayın. Siz kimi axtarırsız? 
- Ədəb axtaranlara bax bir. Bir şortunu işə götürüb aranızda saxlayırsınız, sonra da ədəb-ərkan 
güdürsüz. Bizə Dilarə deyən o lotu lazımdır. 
- Yoxdur, icazə alıb gedib. 
Qadınlar hirslə dönüb getdilər. Samirənin dediyinə görə Dilarənin əri onun rəfiqəsinin qohumu 
imiş. Onu burda görəndə hər ikisi təəccüblənib. Heç demə bir il olar ki, Mahir iki uşağını, arvadını 
qoyub Dilarə ilə yaşayır. Qaynanası, arvadı əlimyandı bütün şəhəri ələk-vələk eliyib Dilarəni 
axtarırlarmış. Samirənin rəfiqəsi Dilarənin yerini onlara nişan verib. Mahir qohumunu görəndə 
düşünüb ki, Dilarənin üstünə gələ bilərlər, ona görə də qızı aradan çıxarmışdı. Yaxşı ki, vaxtında 
duyuq düşmüşdülər. Qızı tapsaydılar nələr olacağı məlum idi. 
Dilarə işə gəlmirdi, amma şöbədə qızğın müzakirələr gedirdi. Demək olar ki, hamı bu qızı 
qınayır, ağızlarına gələni ünvanına döşəyirdilər. Uzun zaman bu söhbət kəsilmədi. Bir həftədən 
sonra Dilarə çox üzgün, solğun şəkildə gəlib işdən çıxmaq haqqında ərizisini verdi. Heç kəs onun 
üzünə baxmırdı, heç salamını da almadılar. Mən onun dalınca çıxıb ona nəsə, xoş bir söz demək 
istəyimin qarşısını ala bilmədim. 
Dilarə mənim münasibətimdən kövrəlib məni qucaqladı. Mən onun saçlarını sığallayıb könlünü 
almağa çalışırdım: 
- Sən özünü çox üzmə, hərənin bir qisməti var. Sənin də taleyin belə gətirib, neyləmək olar. 
O ağlaya-ağlaya: 
- Elə bilirsiniz mən rahat, xoşbəxt yaşamaq, uşaq sahibi olmaq istəmirəm? – deyəndə mən neçə 
gündən bəri ürəyimdə qovurduğum sözü dedim: 
- Dilarə, gözəl-göyçək, ağıllı qızsan, niyə bir subay oğlanla ailə qurmamısan? Niyə evli kişiylə 
qeyri-qanuni yaayırsan?  
Dilarə mənə məlul-məlul baxıb dedi: 
- Hiss eliyirəm ki, sən məni anlaya bilərsən. Mənimlə gedək bağda oturaq, sənə olanları 
danışım, daha ürəyim partlayır, dözə bilmirəm! 
Mən onunla yaxınlıqdakı bağa gəldim. Sakit bir künc tapıb əyləşdik. Dilarə səssizcə ağlayırdı, 
sanki çoxdan bəndə salınmış çay öz bəndini uçurmuş, yeddi yerdən süzüb tökülürdü. Mən ona mane 
olmurdum. Bu göz yaşları bəlkə də indi ən gözəl məlhəm, təsəlli idi. Dilarə elə ağlaya-ağlaya 
çiynimi qucaqlayaraq sözə başladı: 
- Məni anlasan da sağ ol, anlamasan da. Ürəyim elə şişib ki, bəlkə də tanımadığım bir adam da 
soruşsa sənə nə olub, ürəyimdə nə var açıb tökərəm qarşısında. Yaxşı ki, bu sənsən. Səni təzə 
tanısam da hamıdan yaxın gəlirsən mənə. Bilmirəm, sənin gözlərində dərd də görürəm, işıq da 
görürəm, istilik də, məhəbbət də. Kaş sənin kimi bir kimsəm olaydı, ürəyimi dərd deşəndə üstünə 
qaçaydım.  
- Sənin bir kimsən yoxdumu Dilarə? 
- Var bacı, var. Anam da var, bacım da, xalam da, bibim də, əmim də, amma nə olsun 6 ildir bir 
kəs maraqlanmır ki, bu qız ölüb ya qalıb?  
- Bəs sən onlardan niyə ayrılmısan?  
- Mən ayrılmamışam, məni küçəyə atıblar – Dilarə elə ürəkdən hönkürdü ki, mən də özümü 
saxlaya bilməyib ona qoşuldum. Daha heç nə soruşa bilmirdim. Qorxurdum bu gözəl üzlü qız 
gözümün qabağında yaşa qarışıb axıb gedə. Bir neçə dəqiqədən sonra özünə gəlib yenidən aramla 
danışmağa başladı. 
- Atam rəhmətə gedəndə 10 yaşım yox idi. Bütün xoşbəxtliyim atamla getdi. Çox gözəl insan 
idi. Mən anamdan heç bir qayğı, nəvaziş görməmişdim. Atam məni əzizləyər, nazımla oynayardı. 
  
Anam diliacı, qaradinməz qadın idi. Qohum-əqrəba anamın bu xasiyyətinə görə bizə gəlməzdi. 
Amma atam hər istirahət günü məni əmimgilə, bibimgilə aparırdı. Uşaq idim, çox şeyi ağlım 
kəsmirdi. İndi bibimin atama dediyi sözlərin mənasını anlamağa başlamışam. Həmişə deyərdi ki, 
qardaş, sözümüzə baxmadın, ömrünü çürütdün, o qadın əməli saleh adam deyil. Atam bir söz 
deməz, siqareti-siqaretlə calayardı. Bir gün dərsdən gələndə, atamı evin ortasında üstü qara kəlağayı 
ilə örtülmüş gördüm. Bibim yanıqlı səslə oxşayıb ağlayırdı. Onda atamı ağlaya bilmirdim. Amma 
sonralar hər gün atamı çağırıb ağlayırdım. Atam öləndən bir neçə ay sonra evimizə bir kişi gəldi. 
Anam mənə bərk-bərk tapşırdı ki, ona hörmət edim, sözündən çıxmayım, çünki bizə çörək verən 
odur. Mən anamın dediklərinə əməl edirdim. İki ildən sonra bir bacım gəldi dünyaya. Bu qızın 
dünyaya gəlişi işimi artırsa da çox sevinirdim. Çünki bu balaca kuklaya oxşar qızla oynamaq 
yeganə sevinc payım idi. Atalığımın zəhmli sir-sifəti, anamın heç vaxt açılmayan qaşqabağı evimizi 
qaranlıq zindana çevirmişdi. Artıq 14 yaşım vardı. Bu yaşa necə çatmışdım bilmirdim. Bir axşam 
kişi evə çox acıqlı qayıtmışdı, anamla dava etməyə başladı. Onların arasındakı bu qalmaqalın əsas 
səbəbi heç demə mənəmmiş. Kişi dönə-dönə anama deyirdi ki, mən sənin küçüyünü nə qədər 
yedirib geydirəcəm. Bəsdir daha, yekə qızdır getsin özü-özünü saxlasın. Davanın axırı məni evdən 
qоvmaqla qurtardı. Evimiz Yasamal bazarının yanında idi. Titrəyə-titrəyə bazarın yanındakı binanın 
küncünə qısılıb oturdum. Nə edəcəyimi bilmədən hey ağlayırdım. Aradan nə qədər vaxt keçmişdi 
bilmirəm, yaşlı bir kişi mənə yaxınlaşdı: 
- Niyə burda oturmusan, niyə ağlayırsan? – soruşduqda daha da bərkdən ağlamağa başladım. 
Kişi çiyinlərimdən tutub məni ayağa qaldırdı. Bir də soruşdu. 
- Qızım, nə olub sənə, söylə görüm, bəlkə bir köməyim dəydi. 
- Atalığım məni evdən qovub. 
- Niyə? 
- Deyir get özün-özünü saxla, mənim pulum yoxdur səni yedirməyə. 
Kişi atalığımın qarasına deyinə-deyinə məni yaxınlıqda saxladığı maşına mindirdi. Müti qul 
kimi kişinin dediklərinə əməl edirdim. Başqa gümanım yox idi. Atamın ölümündən sonra bircə 
qohum mənimlə maraqlanmamışdı. Anam da hər dəfə acıqlanıb deyinəndə atama da qohumlarına 
da söyürdü. Mən də dinməzcə qulaq asar, ağlayardım. Mənə hədsiz canıyananlıq, mehribanlıq 
göstərən bu yad kişi çətin anımda həm atam idi, həm də anam. 
Maşını böyük bir binanın qabağında saxladı. Bu binanın o vaxt nə olduğunu bilmirdim, indi 
bilirəm ki, mehmanxana idi. İsti, rahat bir otağa gəldik. Yemək-içmək gətirdilər. Doyunca yedim-
içdim. Sonra vanna otağına keçib yuyundum. Bütün bunları kişinin məsləhəti ilə edirdim. Başım 
yüngülcə gicəlləndi. Sonralar anladım ki, həmin gecə şərab da içmişəm. Bir neçə dəqiqəlik kişi 
çıxdı və mən soyunub yatağa girdim. İsti, yumşaq yorğan-döşəkdə xumarlandıqca, yuxu göz 
qapaqlarımı ağırlaşdırır, məni harasa, uzaqlara aparırdı. Yarı yuxulu kişinin otağa girdiyini, 
yatağımın qırağında oturub, saçlarımı sığalladığını güclə gördüm. Kişinin səsi qulaqlarıma nəsə 
anlamadığım sözlər pıçıldayırdı: 
- Ağıllı qız ol, hər sözümə əməl elə, hər şeyin olacaq. İstədiyini yeyəcəksən, ən gözəl libasların 
olacaq. Səni kraliça kimi saxlayacam. Səndən çox xoşum gəlir. Mənim quzum ol, gülüm ol, səni 
çox istəyəcəm. O gecə nələr olduğunu xatırlamıram. Səhər yuxudan oyananda kişinin telefonla 
kiminləsə danışdıqlarını eşitdim. 
- Axşam bir quş tutmuşam. Həm gözəldi, həm körpədi, həm də tər-təmiz.  
O başdan nə dedilərsə, kişi bərkdən güldü: 
- Lələşini nə bilmisən, adamın gərək pulu olsun. Hər müşkülü asan eliyən puldur, pul.- Arada 
fasilə edirdi yəqin ki, deyiləni dinləyirdi. Sonra yenə həvəslə danışırdı: 
- Yox, yox sən öləsən heç kəsə vermərəm. Bu cənnət quşudu, onu uçurmaram. 
Mən söhbətin məndən getdiyini anlamışdım. Kişinin dediyi kimi körpə quş kimi tələyə 
düşmüşdüm. Artıq hər şey gec idi və nədənsə peşiman da deyildim. Çünki işin mahiyyətini də tam 
anlamırdım, anlamaq iqtidarında deyildim. 
Dilarə içini çəkərək yenə ağlamağa başladı. Mən ona mane olmaq istəmirdim. Çünki bilirdim ki, 
indi ona lazım olan, kömək olacaq elə bu göz yaşlarıdır. Özünə gəlib söhbətinə davam etdi: 
  
- Beləliklə, düz beş il harın, pullu kişilərin oyuncağına çevrildim. Əldən-ələ ötürüldüm, 
çeynəndim, didildim, həyatdan da, özümdən də iyrəndim, bezdim. Dəfələrlə ölüm arzuladım, 
qaçmaq istədim, alınmadı. Hara qaçaydım, kimə pənah aparaydım. Mənasız, məqsədsiz bir ömrün 
dalınca sürünürkən Mahirlə tanış oldum. İndi mənimlə əylənən kişi heç demə Mahirin dostuymuş. 
Məni Mahirin ad günündə ona hədiyyə kimi bağışladı. Deyəsən Mahir də mənim kimi mənasız bir 
həyatın məcburi daşıyıcısı idi. Ovunmağa hamıdan çox ehtiyacım olsa da, ona ürəyim yanırdı, 
ovutmağa, küsdüyü həyatla barışdırmağa çalışırdım. Beləcə günlər ötdükcə biz bir-birimizi daha 
yaxından tanıyır, təsəlli olurduq. Onun ailə dramından xəbərdar idim. Çox vaxt evindən hirslənmiş, 
yıxılmış vəziyyətdə yanıma gələr, dərdini, ağrısını mənimlə bölüşərdi. Öz dərdim yadımdan 
çıxmışdı. Onu ovutmağa, yaşatmağa çalışırdım. Bir vaxt ayıldıq ki, bir-birimizi sevirik və ayrılıqda 
yaşaya bilmərik. Mahir bir otaqlı ev aldı, ev əşyaları aldı. Rahat, sakit bir həyata qovuşdum. Bircə 
problemimiz var idi ki, Mahirin arvadı boşanmaq istəmirdi. Vallah, mən onların arasına 
girməmişəm. Mənə qədər onların münasibəti pozulmuşdu. Mənim heç bir günahım yox idi. Mahirin 
arvadının vəzifəli, imkanlı atası, evi, uşaqları var. Mənimsə Mahirdən başqa heç nəyim, heç kimim 
yoxdur. Mənə bu həyatdan heç nə düşmür? Axı, mən olmasam da Mahir onunla yaşamayacaq. 
Onlar bir-birini heç vaxt sevməyiblər. O qadın mənim acığıma boşanmaq istəmir. Əslində bu evlilik 
deyil. Formal bir bağlılıqdır. Mahirin valideynləri də məni qəbul etmir. Təkcə bacısı mənimlə 
danışır, Hərdən xəlvət bizə gəlir. Biz bir-birimizlə xoşbəxtik. Niyə bizi rahat buraxmırlar? Axı 
mənim küçələrə düşməyimdə günahkar mən deyiləm, anamdır. Anamın cinayətinin cəzasını niyə 
mən çəkməliyəm, niyə?  
Mən heç nə deyə bilmirdim. Bir sözüm də yox idi. 
 
 
 
TOYDAN SONRA... 
 
Payızda könlüm ərköyün uşaq kimi kövrək və ağlağan olur. Onu ovutmaq üçün dəridən-
qabıqdan çıxsam da nə sızıltısı kəsir, nə göz yaşı quruyur. Bu payız da könlüm kimi kövrək gəlirdi. 
Bağ-bağat xiffətdən saralmışdı, buludlar bir himə bənd qəmli-qəmli göy üzündə sürünürdü. 
Buludlara qoşulub ağlamaq istədiyim günlərin birində qəfildən yığışıb getdim kəndə. Belə anlarda 
məni kənddən başqa heç nə tutub saxlaya bilməzdi. Bu payız sazağında küləklərə qarışıb itməmək 
üçün ayağım torpaqda, əllərim ağac budaqlarında olmalıydı. Kənd məni balası üçün qəribsəmiş ana 
kimi basdı bağrına. Sanki iki həsrətli qovuşmuşdu. Göyün də qaş-qabağı açılmışdı. Bağlarda hələ 
nar, heyva ağacların budağında saralmış yarpaqlara sığınaraq gizlənib qalmışdı. Ağacın son barının 
dadı bütün dadlardan şirin və əziz olur. Az qala hər ağacı, hər kolu sevə-sevə, öpə-öpə bağda 
dolaşmaqdan duyduğum ləzzəti heç nəyə dəyişmərəm. Aran yerinin payızı çox gözəl və ruhoxşayan 
olur. Qızmar istidən sonra həzin sərinlik təbiəti qızılı-sarı rəngə boyayır, yolların toz-tozanağı yatır, 
ağır zəhmətdən, istidən yorulmuş insanların dincəldikcə bətbənizləri açılır, gözləri gülür və bütün 
bunlar insanda ruh yüksəkliyi, könül xoşluğu yaradır. Hələ toy-büsatları demirəm. Kənddə yay 
sovuşandan, əl-ayaq yığışandan sonra toylar başlayır. Şəhər toyları zəngin süfrəsi ilə seçilirsə, kənd 
toyları zəngin şənlikləri, gözəl adətləri ilə seçilir. 
Bəxtimdən kənddə hər gün toy şənliyi qurulurdu. Demək olar ki, hamısına dəvət olunurdum. 
Cavanlara xeyir-dua verməyi də xahiş edirdilər. Mən də çalışırdım camaatın xətrinə dəyməyim, 
arzularına əməl eliyim. Bu toylardan həmişə zövq alırdım desəm yalan olar, heç siz də buna 
inanmazsınız. Bu səs-küydən, qarma-qarışıqlıqdan yorulduğum, bezdiyim anlar daha çox olurdu. 
Amma kimsənin qəlbini qırmaq istəmirdim, az da olsa toylarda otururdum, söz də deyirdim, rəqs də 
eləyirdim. Amma hər halda elimin-obamın içində olmaqdan, onlarla deyib-gülməkdən məmnun 
idim. 
Növbəti toy yaxın qohumumun idi deyə erkən getməli, istədim-istəmədim sonacan iştirak 
etməliydim. Toy mağarında çox qala bilmirdim, çay qaynadılan, xörək bişirilən yerlərdə fırlanır, 
qohum-əqrəba ilə söhbətləşirdim. Qadınlar qollarını çırmalayıb böyük həvəslə biş-düş edir, gələn 
  
qonaqlara vaxtında və layiqli qulluq edilməsi üçün canfəşanlıq göstərirdilər. Şəhərin (mənə görə) 
quru, rəsmi həyatından isti, məhrəm, doğma kənd həyatına düşməyim qəlbimdə elə şirin, elə kövrək 
hisslər oyatmışdı ki, özümü cənnətdəki kimi rahat hiss eliyirdim. Birdən toy mağarındakı səs-küy 
diqqətimi çəkdi. Maraq məni mağara gətirdi. Hündürboy, cavan bir oğlan ortalıqda qızmış pələng 
kimi vurnuxur, yaxın gələni sinəsindən itələyir, çalğıçılara tərəf dartınıb bağırırdı: 
- Mənim havamı çalın, tez olun, yoxsa burda qan eliyəcəm. 
Toybəyi yazıq irəli gəlməkdən qorxsa da, elə kənardan onu sakitləşdirməyə çalışırdı: 
- Ə qadan alım, havanın adını de da, bu yazıqlar nə bilsin ki, sənin havan nədi. 
Oğlansa ipə-sapa yatmırdı ki, yatmırdı: 
- Bilməlidirlər axı, niyə bilmirlər. Tez olun çalın mənim havamı. 
Kimsə camaatın içindən dedi ki, ayə onun anasını çağırın, bəlkə o bilər oğlunun havasını. Tez 
qabağında önlük qabyumaqla məşğul olan məzlum görkəmli bir qadını mağara gətirdilər. Mən bu 
qadını tanımırdım, deməli bizim kənddən deyildilər. Oğlanı tanımamağım mənə adi görünürdü, 
çünki kənddən çoxdan çıxmışdım və cavanları tanımaya bilərdim, amma yaşlıların hamısını 
tanıyırdım. Yanımdakı qohumların birindən soruşdum ki, bu kimdir? Dedi ki, bəs qaçqındılar, Laçın 
rayonundan gəlib bizim kəndə sığınıblar. Ana yazıq əllərini önlüyünə silə-silə mağarın ortasında 
valaylanan oğluna yaxınlaşıb: 
- Allah sənin cəzanı versin, bala məni yenə el içində biabır elədin. Üzün qara olsun, məni niyə 
üzüqara eliyirsən-deyə-deyə onu mağardan çıxarmağa başladı. 
Toybəyi: 
- Ay Qızbəs bacı, onun havasının adını bilirsənsə de çalsınlar, oynasın çıxsın-deyəndə ana 
yazıq-yazıq: 
- A bala, Məhəbbət Kazımov bir “Laçın” mahnısı oxuyur ey, onu çalın-dedi çalğıçılara. 
Çalğıçılar “Laçınım” mahnısını çalmağa başladılar. Oğlan ortalıqda fırlanmağa başladı. Hər 
dəfə fırlandıqca turşumuş tər iyi də mağarı fırlanırdı. Əynindəki ağ köynəyin qollarının altı 
kürəyəcən sap-sarı tər ləkəsi olan bu gəncin yanında burnunu tutmadan dayanmaq olmazdı. Bir 
azdan oğlan yenidən qışqırdı: 
- Ə niyə oxumursan hıy? Dilin qabar olmaz ki, bir Laçınım desən, oxusan.  
Yazıq müğənni başladı oxumağa. Müğənni canı dildən oxuyur, sərxoş oğlan da ortalıqda əl-
qolunu ata-ata oynayırdı. Qəlbimdə bir sızı, bir ağrı vardı və Laçına yazığım gəlirdi. Bu bəxtsiz 
torpaq orda erməni tapdağında inləyir, burda da bizim təhqirimizə dözürdü. Anası bir zülümlə 
oğlanı toyxanadan çıxararaq götürüb getdi. 
Oyun növbəsini gözləyən bir dəstə cavan çıxdı ortalığa. İnsafən qəşəng oynadılar. Bir xeyli 
oynayandan sonra iki nəfərdən başqa ortalıqda cavan qalmadı, camaata, çalğıçılara təzim edərək 
çıxdılar. İki nəfərdən biri çalğıçılara pul verib mahnı sifariş elədi: 
- Ə qağa, bir “Cimi” çal, oxu. 
Mən əvvəlcə bunun nə olduğunu anlamasam da, musiqi səslənəndə məhşur bir hind filmindən 
olan mahnını tanıdım. Oğlanın biri ortalıqda gah meymun kimi atılıb-düşür, gah da əzilib-büzülür, 
ilan kimi qıvrılırdı. Yazıq müğənni üç-dörd kəlmə sözü təkrar-təkrar oxuyur, oğlansa hərdən: 
- Ə, düz-əmməlli oxu da, bu necə oxumaqdır?- deyərək təzədən qışqırırdı. 
Bu mənzərə əvvəlki əhval-ruhiyyəmi bircə anda dəyişmişdi. Ürəyimi sanki iki əl bərk-bərk 
tutub sıxırdı. Nəfəsim təngidi və özümü mağardan bayıra güllə kimi atdım. Evimiz toy evinə yaxın 
idi. Evimizə gəlib, baxçada dоlaşmağa başladım. Qorxurdum, qorxurdum ki, düşmən əlindən torpaq 
almalı, vətən qorumalı oğullarımız hamısı beləcə “Cimi” havasına oynaya-oynaya qınından çıxa, 
yad bir qına, dona girə və Qarabağ adını unuda, torpaq iyini yadırğaya. Əllərimi göyə uzadıb: 
- Allah, sən özün kömək ol – dedim. 
 
 
  
TƏQDİMAT 
 
Həftənin sonuncu iş günü başa çatmaqdaydı. Adəti üzrə yorğun və kefsiz idi. Son vaxtlar 
nədənsə həftənin sonunda özünü çox halsız hiss edirdi. Yığışırdı ki, evə getsin telefon zəng çaldı. 
Direktor idi, yanına çağırırdı. 
Namiq müəllim onu üzügülər və mehriban qarşıladı: 
- Telman, səndən bir xahişim var. Məni bir məclisə dəvət ediblər, çox vacib işim çıxdığı üçün 
iştirak edə bilməyəcəm. İstəyirəm mənim əvəzimə sən gedəsən. Sən şer həvəskarı, ədəbiyyat 
sevənsən. Bu məclis də yaşlı bir şairin kitabının təqdimat mərasimidir. Gedərsən? 
Ani fikirləşib tərəddüdlə: 
- Vallah Namiq müəllim, sizin xətrinizə gedərəm, amma necə olar. O adam sizi tanıyır, sizi 
dəvət edir. Mən göydən düşən, çağırılmamış qonaq kimi necə qarşılanaram? Yersiz olmaz ki? - 
dedi. 
- Yox əşşi, mən o şairə demişəm ki, özüm gələ bilməyəcəm, layiqli nümayəndəmi 
göndərəcəyəm. Belə ki, qəti narahat olma. Al bu dəvətnaməni, ünvan, vaxt burda yazılıb.- 
Minnətdarlıqla əlavə etdi.- Çox saq ol, əzizim, məni vəziyyətdən çıxartdığın üçün. 
Namiq müəllim ağır bir yükdən qurtarmış kimi rahatlandısa, Telman bir o qədər qayğılı və 
narahat oldu. Son vaxtlar bir dəb halını almış təqdimat mərasimlərindən, yubileylərdən heç 
xoşlanmırdı. Çalışırdı belə məclislərdən uzaq olsun. Məcburiyyət qarşısında qalıb iştirak edəndə isə 
cəhənnəm əzabı çəkirdi. Sanki əlvan boyaların altında gizlədilmiş iyrənc, ürək bulandıran bir 
mənzərəyə tamaşa edirdi. Sabahkı məclisin xoşa gəlməz əhval-ruhiyyəsi indidən qəlbinə ağırlıq, 
kədər gətirmişdi. Nə yazın ilıq havası, nə yaxınlıqdakı bağdan gələn akasiya çiçəklərinin ətri 
ovqatına təsir göstərmirdi. Halbuki, akasiya çiçəklərinin ətri həmişə ona xoş ovqat gətirərdi. 
Avtobus dayanacağında adam az idi. Sonuncu dayanacaq olduğu üçün oturmağa yer də vardı. Keçib 
əyləşdi. Radioda konsert verilirdi. Sürücü avtobusun dolduğunu görüb motoru işə saldı. Musiqinin 
xoş sədaları ruhuna yavaş-yavaş rahatlıq gətirdi. Növbəti musiqi nömrəsi elan olundu: 
- “Qarabağ şikəstəsi”, oxuyur Nəzakət Teymurova. 
Telmanın sevdiyi müğənni idi, həm də sevdiyi şikəstə. Sürücü şikəstə başlar-başlamaz dalğanı 
dəyişdi. Yad, bayağı bir diringi avtobusun salonuna doldu. Elə bil ovqatına sarımsaqla soğanı 
birlikdə doğradılar. Onsuz da gərgin olan əsəbləri elə tarımlaşdı ki, həmişə özünün də həsəd 
apardığı səbri sıçrayıb çanağından çıxdı. Dözməyib sürücüyə üz tutdu: 
- Ay oğul, dalğanı niyə dəyişdin, gül kimi konsert gedirdi. 
Sürücü kobud-kobud: 
- Əşşi, bu zarıltıya nə qədər qulaq asacayıq-deyib, radionun səsini bir az da qaldırdı. 
- A bala, bu “Qarabağ şikəstəsi”dir. Zarıltı deyil. 
- Guya Qarabağ, Qarabağ deməklə, şikəstə, muğam oxumaqla Qarabağı alacaqsız əmi? 
Telman yandı-töküldü: 
- Əlbəttə bala, “Qarabağ şikəstəsi” nə qulaq asmaq istəməyən sənin kimi cavanla nəinki torpaq 
almaq olmaz, hətta qalanı da itirmək olar. 
Sürücü bir az da bozardı: 
- Mən niyə alıram ey Qarabağı? Qarabağlılar özləri getsinlər alsınlar da. Gəlib burda alver 
eləyincə, getsinlər torpaqlarını qorusunlar. 
Oğlanın bu sözündən sonra avtobusdakı qadınlar, kişilər də mübahisəyə qoşuldu. Hərə bir söz, 
bir fikir söylədi. Biri oğlanı qınadı, biri qaçqınları qınadı, əlqərəz avtobusun içi mitinq meydanına 
çevrildi. Telman bu qarmaqarışıqlığın içində heç nəyi sübut edə bilməyəcəyinə əminliklə susmuşdu. 
Söhbəti başladığına hələ peşman da olmuşdu. Avtobusdakıları deyişə-deyişə qoyub düşdü. Bir 
qadının onun dalınca alıb-verdiyini də eşitdi. 
- Özləri gəlib yerimizi dar eləməkləri bəs deyil, hələ uşaqlarımızı da qırğına vermək istəyirlər. 
Gedin özünüz vuruşun, öz torpağınızı alın, oturun da. 
Onsuz da qaralmış qanını evdə arvadı bir az da tündləşdirdi: 
- Telman, xəbərin olsun ki, uşağını imtahana buraxmayacaqlar. 
  
- Niyə? 
- Ay Allah, mənə səbir ver. Bu ilin təhsil haqqını ödəmisən? 
- Yarısını ödəmişik də. Yarısını da görüm neyləyirik. 
- Gör, gör. Sən görənəcən iş-işdən keçər. Daha söz güləşdirmədi. Onsuz da sonunda qalib 
həmişəki kimi arvadı olacaqdı.  
Yüz dəfə yalvardım ki, gəl qaçqınlıq haqda kağız düzəldək verək, təhsil haqqından azad olaq. 
Daş atdın başını tutdun. Əsil baş ağrısı indidi ey, çək bu ağrını görüm necə çəkirsən, ay Qarabağın 
quru bəyi.  
Sonunu bildiyi söhbəti davam etdirmək mənasız idi. Deyəsən bu gün çox uğursuz idi. Allah 
sabahdan saxlasın. Gözləri televizorun ekranına baxsa da fikri, xəyalı uzaqlarda idi. Çalpaşıq, 
dоlaşıq fikirlər beynini qarışdırdığından nə evdə danışılanları eşidirdi, nə də televizorda deyilənləri. 
Deyəsən yenə müğənnilərə mükafatlar verilirdi. Diqqətini qadın kimi əzilib-büzülən bir müğənninin 
dediyi sözlər çəkdi. Çox fəxrlə deyirdi ki, o qədər mükafat, priz almışam ki, artıq evdə büllur qab-
qacaq əvəzinə mənim mükafatlarım düzülüb şkafa. Görəsən bu mükafatları hansı xidmətlərinə görə 
almışdı bu zənənə gözəl. İndi mükafat verənlərlə, alanların sayı o qədər idi ki, kimin kimliyini ayırd 
eləmək də olmurdu. “İlin mahnısı”, “İlin müğənnisi”, “İlin bəstəkarı” və i.a. və s. Bu dırnaqarası 
ulduzların cəbhə bölgələrində olduğu, vətənpərvərlik mahnıları oxuduğu üçün mükafatlandırıldığını 
görmək pis olmazdı. Bəlkə bir gün bu nominasiya üzrə də mükafat təsis edən tapıldı. Bəlkə onda 
mükafata görə o tərəflərə də üz tutan ola. Bu əttökən, bayağı verilişə baxa bilməyib yatmağa getdi. 
Gecəni pis yatdığına görə əzgin qalxdı yuxudan. Gedəcəyi məclisin görkəmini korlamamaq 
üçün gümrah və şən görünməli idi. Bu adi etika qaydasına özünü, daxilini tabe etdirmək üçün 
yuyundu, geyinib-keçindi. Üzünə yalançı təbəssüm də verməyə çalışdı. Dünyanın ən böyük əzabı 
idi bu yalançı ovqatlar. Amma mədəniyyət xatirinə hər əzaba dözmək lazımdı.  
Məclis o qədər də böyük olmayan, amma çox yaraşıqlı bir restoranda keçirilirdi. Adəti üzrə 
deyilən vaxtda orda oldu. Məclisin sahibi onu hörmətlə qarşıladı, Telman da mədəni və sakit tərzdə 
özünü təqdim edib, müdirinin əvəzinə üzrxahlıq etdi. Küncdəki boş yerlərdən birində əyləşmək 
istəyirdi ki, adının çağırıldığını eşitdi. Dönəndə tələbə yoldaşını gördü. Çoxdan görüşmürdülər, 
qucaqlaşıb öpüşdülər. Telmanın kefi xeyli duruldu. Bu yad məclisdə neyləyəcəyəm deyə 
düşündüklərinin əsassız olduğuna sevindi. Dostu ilə hal-xoş eləyənə qədər qonaqlar da gəlmişdi. 
Artıq məclis başlamışdı. Aparıcı məşhur bir xalq şairi, qonaqların da əksəriyyəti tanınmış, adlı-sanlı 
ziyalılar idi. Telman belə bir məclisin sahibini bu vaxtadək tanımadığı üçün xəcalət çəkdi. Müəllifin 
elə oradaca paylanan kitabını vərəqləməyə başladı. Heyrətdən matı-qutu qurumuşdu. Məşhur 
insanların belə ağız dolusu tərif yağdırdığı, az qala Füzuli səviyyəsinə qaldırdığı bu şairin bircə 
dənə şerini tapıb oxuya bilmədi. Mənasız, qafiyəsiz söz yığınından ibarət olan bu kitaba nələr 
söyləmədilər, hansı tərif qaldı demədilər, ilahi! Öz-özünə düşündü ki, bəlkə mən savadsız, 
səviyyəsizəm, başa düşmürəm. Amma deyəsən məclisdə onun kimi düşünənlər də az deyildi. 
Qulağına arxadan çatan pıçıltılardan bunu anlamışdı. Səbəbkar elə şəstlə oturmuşdu ki, guya 
doğrudan da bu deyilənlərə layiq idi. 
Telman dostunun da tikan üstə oturduğunu hiss eləmişdi. Üzünü ona tutub: 
- Gəlsənə çıxaq, Ənvər- dedi: 
Ənvərin ürəyincə oldu. Yavaşca, heç kəsə sezdirmədən məclisi tərk etdilər. Bayırda dərindən 
nəfəs alıb, acı-acı güldülər. Telman dostunun qoluna girib: 
- Ənvər, gəl bu riyakarlıqdan tez uzaqlaşaq, yoxsa bağrım çatladı. 
İçəridə isə təntənəli nitqdən sonra alqış sədaları guruldayırdı. 
 
  
OĞRU ELƏ BİLƏR HAMI OĞRUDUR 
 
İnsanın ömrü boyu düşündüyü, səbəbini tam anlamadığı bir çox mətləblər var. Bu mətləbləri 
sonacan dərk etməyə, anlamağa yəqin ki, bir insan ömrü bəs eləməz. Məni də çox-çox düşündürən 
belə mətləblər bir deyil, iki deyil, bəlkə də çoxlarından qat-qat artıqdır. Ağlım söz kəsib, özümü 
dərk edəndən bir şeyə təəccüb edirəm. Çoxları, hətta yaxşı tanımadığım adamlar belə mənə sirr 
verməkdən, qəlb açmaqdan çəkinmirlər. Səbəbini anlamıram. Ancaq, bundan qəribə bir fərəh və 
böyük məsuliyyət hissi duyuram. Bu sirrləri ən böyük inci kimi qoruyuram. Mənim həyatda çox 
sevdiyim, hörmət etdiyim, özümü borclu saydığım insanlar var. Bu insanların hər biri ilə saf, 
təmənnasız, səmimi bir münasibətdə olmağa çalışıram. Nə dərəcədə nail ola bilirəm onu deyə 
bilmərəm. Amma bir Allah şahiddir ki, buna bütün qüvvəmlə çalışıram. Xətrini çox istədiyim, gözəl 
insan kimi tanıdığım, hörmət etdiyim bir tanışım var. Onunla çox az-az görüşürük. Bəzən təsadüfən 
məclislərdə rastlaşır, bəzən də ona kitab lazım olanda kitabxanada görüşürük. Bu gənc, gözəl və 
mehriban xanımla söhbətimiz tutur. Bir dəfə onu dilxor və pəjmürdə gördüm. Mənimlə əvvəlki 
mehribanlıqla söhbət etsə də hərdən xəyala dalır, gözləri yol çəkirdi. Mən dözməyib yavaşca 
soruşdum: 
- Nə olub, Nərgiz, niyə bikefsən? 
Nərgiz üzümə baxıb kövrəldi: 
- Bu insanlar niyə belə zalım və kobud olur, görəsən? 
Mən onun əlini ovcuma alıb oxşadım: 
- Hamı bir-birinə oxşasa, dünya birrəng, həyat yeknəsəg olar axı? O da bir şey deyil. Yəqin tanrı 
ömrümüzün mənalı olması üçün hər cür insan xəlq eyləyib, atıb dünyaya. Pislər haqda düşünəndə, 
yaxşıların olduğunu unutma. Yoxsa yaşamaq çox çətin olar. 
Nərgiz dərindən ah çəkib razılaşdı: 
- Düz deyirsən bacı, gərək barışaq. 
Mən əlavə heç nə soruşmadım, bildim ki, lazım bilsə özü danışacaq. Doğrudan da bir neçə 
saniyədən sonra özü danışmağa başladı: 
- Neçə gündən bəri özümə gələ bilmirəm, nə gecə yuxum var, nə də gündüz dincliyim. Bütün 
həyatdan, dünyadan küsgünəm. Adam deməyə, danışmağa da utanır. Bir də dediyin, qəlb açdığın 
adamlara da etibar yoxdur. Bilmirsən səni anlayacaqmı, düzgün başa düşəcəkmi? 
- Sən də ürək qızdırdığın adamla danış, dərdləş. Insan dərdini kiminləsə bölməsə, insanlıqdan 
çıxar, dönər bir dərd dağına. 
Nərgiz kövrək-kövrək: 
- Heç bilirsən başıma nə gəlib? –deyəndə mən onu qabaqladım: 
- İş insan başına gələr də, dağ-daş başına gəlməz ki. Yavaş-yavaş, sakitcə danış, ürəyində 
saxlama. Söz ürəkdə qaldıqca böyüyür, böyüyür, ürəyi də şişirdir. Danışsan yüngülləşəcəksən. 
- Düz deyirsən, neçə gündür elə bilirəm ürəyim şişib, bu saat partlayacaq. Özün bilirsən ki, mən 
yazı-pozu adamıyam. Bunu işdə də hamı bilir deyə, bir yazı-pozu işləri olanda mənə müraciət edir, 
mənlə məsləhətləşirlər. Mən də bacardığımı heç kəsdən əsirgəmirəm. Ən çox mənə müraciət edən 
də bizim müdirdir. Uşağının inşasından tutmuş, öz çıxışlarına qədər mən yazıram. İnsafən çox 
mədəni və alicənab insandır. Mənə də böyük hörmətlə yanaşır, xətrimi istəyir. Bu yaxınlarda 
Respublika sarayında bir tədbirdə idim. Fasilədə foyedə müdirimlə arvadını gördüm. Səlim müəllim 
mənimlə salamlaşıb, arvadına təqdim etdi. 
- Sima, tanış ol, Nərgiz xanım mənim iş yoldaşımdır. Uşaqların inşasına kömək eliyən, sənə 
haqqında danışdığım xanım budur. 
Mən gülümsünərək Sima xanıma əl uzatdım. 
- Çox şadam tanışlığımıza - dedim. 
Sima xanım çox soyuq və əda ilə əlimi sıxıb yoldaşına sarı döndü: 
- Sən heç deməmişdin o belə cavan və gözəldir? 
Səlim müəllim qıp-qırmızı qızararaq onun qolundan tutub uzaqlaşdırdı. Mənsə donub 
qalmışdım. Heç nə anlamırdım. Qanım elə qaralmışdı ki, tədbirdən yarımçıq çıxıb evə gəldim. 
  
Yaxşı ki, sabah istirahət günü idi. Özümə gəlmək üçün mənə vaxt lazım idi. Ertəsi gün işə də dilxor 
və qanıqara gəldim. Otaqda 5 nəfər qadın otururuq. Mən hamıdan tez gəlməyə adət etmişəm. 
Tezdən otağın havasını dəyişirəm, xidmətçi qadın silib-süpürür, mən də çay qoyub dəmləyirəm. 
Yenə bu işləri könülsüz-könülsüz görərək iş stolumun arxasına keçmişdim ki, telefon zəng çaldı. 
Telefon mənim stolumun üstündə olduğu üçün dəstəyi mən qaldırdım. Alo - dediyimi eşitdim. O 
başdan kinli, qəzəbli bir qadın səsi qulaqlarımda bomba kimi partladı: 
- Ay lotu, ay ləçər, mənim ərimlə oynaşmağın sənə baha başa gələcək. Səni anadan olduğuna 
peşiman edəcəyəm. Sən heç bilirsən kiminlə, kimin qızı ilə rastlaşmısan? Şələ-küləni yığışdır, elə 
bu gün cəhənnəm ol idarədən. Öz xoşunla getməsən, peşiman olacaqsan. –Özümə gəlməmiş dəstəyi 
atdı üstünə. Otaqdakılar təəccüblə gah mənə, gah da bir-birinə baxırdılar. Çünki deyilənləri hamı 
eşitmişdi. Həm telefonun mikrоfonu çox güclü idi, səsi yaxşı çəkirdi, həm də danışan demək olar ki, 
ən güclü səslə bağırırdı. Qadınlardan xətrini çox istədiyim və mehriban olan biri yaxınlaşıb, 
çiyinlərimi qucaqladı: 
- Qızım, özünü ələ al, bu kim idi, nə istəyirdi? 
- Bilmirəm Mehri xala, deyəsən Səlim müəllimin arvadı idi.  
Mən srağagün sarayda olan hadisəni danışdım. Hərə bir söz dedi. Biri dedi xəstədi, biri dedi 
dəlidi fikir vermə, amma mən özümə gələ bilmirdim. Həmin gün 3-4 dəfə bu zənglər təkrar olundu. 
İşin axırında Mehri xala müdirin otağına gedərək olanları anlatdı. Mən çox üzgün və bitmiş, 
tükənmiş halda evə gəldim. Üç gün işə getmədim, getmək fikrim də yox idi. 4-cü gün qapı döyüldü. 
Qapıda Səlim müəllimlə arvadını görəndə elə çaşdım ki, bilmədim neyləyim. Handan-hana Səlim 
müəllim dilləndi: 
- Nərgiz xanım, bizi içəri dəvət etməyəcəksiniz? 
Mən dilim topuq vura-vura: 
- Buyurun, buyurun, xoş gəlmişsiniz. – sözlərini deyə bildim.  
Onlar içəri keçib əyləşincə birtəhər özümü ələ aldım. Əlim-ayağım əsirdi, dilim-dodağım 
qurumuşdu. Səlim müəllimin işarəsi ilə Sima xanım sözə başladı: 
- Nərgiz xanım, Siz Allah məni bağışlayın, hissə qapılaraq, nahaqdan Sizi təhqir etmişəm. 
Sizdən dönə-dönə üzr istəyirəm və işə qayıtmağınızı xahiş edirəm. - Səlim müəllim söhbətə qarışdı: 
- Hamı həyatda səhv edə bilər, Nərgiz xanım, bu da Simanın səhvidir. Səhvləri bağışlamaq özü 
də böyüklükdür, insanlıqdır. Mən sizin gözəl insan olduğunuzu bilirəm və ümid edirəm ki, bizi 
bağışlayacaqsınız. 
Mən günahgarcasına cavab verdim: 
- Əstəğfürullah, Səlim müəllim, nə danışırsınız, Allah bağışlasın. Elə bir şey olmayıb, narahat 
olmağa lüzum yoxdur. 
Onlar xudahafizləşib gedəndə Səlim müəllim sabah işə çıxmağımı xahiş etdi.  
Mən səbirsizlik edib Nərgizin sözünü kəsdim: 
- Daha nəyin fikrini çəkirsən. Haqq, ədalət ki, qalib gəlib. Sənin müdirinin arvadı öz səhvini 
anlayıb, düz yola qayıdıb. Bu ki, sənin qələbəndir, daha dərd eləməyə dəyməz. 
Nərgiz ah çəkib sözünə davam elədi: 
- Məsələ bununla bitsəydi nə vardı ki? 
- Yoxsa yenə... 
- Yox, yox, insafən indi Sima xanım mənimlə çox hörmətlə, ehtiramla davranır. Problem 
başqadır. 
- Daha nə? 
- İndi işdə hiss edirəm ki, bir-iki nəfər mənə birtəhər baxır, dalımca pıçıldaşırlar. Bu da məni 
pərişan edir, qəlbimi əzir. Heç nədən, heç şeydən saf adım dilə-ağıza düşdü. Bu azdır bəyəm? 
- Başa düşürəm Nərgiz, bu çətin məsələdir. Amma sənə bir bacı kimi deyirəm ki, bunu özünə 
dərd eyləyib, üzülmə. Gün gələcək ki, hər şey öz həqiqi yerini və qiymətini alacaq. Ay doğar 
aydınlıq olar və kimin kim olduğu məlum olar. Onu da sənə deyim ki, qəlbi saf, əxlaqı təmiz 
insanlar heç vaxt sənin haqqında pis düşünə bilməzlər. Hər bir insan başqasına öz ürəyinin gözü ilə 
baxır. Ataların bir sözünü unutma: “Oğru elə bilər hamı oğrudur, doğru elə bilər hamı doğru”. Sənin 
  
haqqında bədguman olanlar əməli-saleh adamlar deyil. Uzun illərdir qadın kollektivində işləyirəm 
və belə hadisələrə dönə-dönə rast gəlmişəm. Həmişə də fikir vermişəm bu dedi-qoduları, şaiyələri 
yayanlar mənəviyyatca pozğun olan, insanlığı qara qəpiyə dəyməyənlərdir. Bu cür insanların sözü 
ilə özünü qəti üzmə. Sən yüksək səviyyəli, ləyaqətli adamlardan inci. Onların gözündə öz saflığını, 
ləyaqətini qoru. 
Deyəsən Nərgiz təsəllimdən bir qədər rahatlaşmışdı. Mən onu bir qədər rahat yola saldımsa da 
özüm çox narahat və nigaran qaldım. Sonsuz suallar başımda elə bil hərc-mərclik yaratmışdı ki, bir 
neçə gün yorğun və halsız oldum. 
Bir neçə gündən sonra Nərgiz mənə zəng eləyib təşəkkür etdi və gülə-gülə əlavə elədi: 
- Sən lap peyğəmbərcəsinə danışmısan, bacı. İnanırsan indi öyrənmişəm ki, mənim dalımca 
danışan qadınlardan biri əri, iki uşağı ola-ola özgə bir kişi ilə gəzir. Allahın işinə bax ki, onun 
yazdığı məhəbbət məktubu təsadüfən əlimə düşdü, oxudum. O, qadının anası, bacısı da vaxtilə 
hamının barmaqla göstərdiyi fahişə olub. İndi elə bil bir qədər rahatlanmışam, ovunmuşam. 
Nərgizin bu halından çox məmnun qaldım və mənə bir daha aydın oldu ki, mayası saf olanlar 
heç vaxt özgələrə şər atıb, qara yaxmazlar. 
 
 
  
DƏRD DİL AÇANDA 
 
Nisə yenə bəd xəbər almışdı. Bu xəbər onu çox sarsıtmış, köhnə yaralarını da göynətmişdi. 
Nisənin vay-şivənini görən qardaşı bu bəd xəbəri ona dediyinə peşman olmuşdu. Fikirləşirdi ki, 
gərək ele sabah yola düşəndə deyəydim, nə bilim bu belə qaraçılıq eliyib milləti tökəcək bura. 
Dedim indidən deyim, hazırlaşsın, uzaq yola çıxacağıq. Amma daha gec idi. Nisəni ovutmaq, 
kiritmək olmurdu. Yanıqlı səslə ağı deyib qonum-qonşunu yığmışdı başına. Dərdli arvadlar da bir 
himə bəndmiş kimi bu ağılara səs verirdilər. Nisə üzünü uzaqda güclə sezilən dağlara tutub ağı 
deyirdi: 
Verib baş-başa dağlar 
Dönüb qarğışa dağlar 
Sizsiz igidlər ölür 
Dönəsiz daşa dağlar. 
Nisə düz deyirdi, o dağların həsrəti idi igid-igid oğlanları vaxtsız-vədəsiz dünyadan aparan. 
Növbəti qurban da Nisənin əmisinin yeddi qurbanla tapdığı, əziz-xələf saxladığı, altı bacının yeganə 
and yeri olan 45 yaşlı ucaboylu, qaragözlü, palıd gövdəli balası idi. Dərdli Nisənin yaraları oyum-
oyum oyulurdu. Başına yığışan qonşu arvadlara ağlaya-ağlaya dərdini anladırdı: 
- Ay başınıza dönüm, ölüm Allah əmridi, bu əmrdən çıxmaq olmaz. Amma bu ölüm yox ey, 
zülümdü, zülüm. Bir həftədir əmimin dağ boyda oğlu ölüb, biz indi xəbər tuturuq. Belə də dərd 
olar? Səpələndik düzlərə, nə ölümüzdən xəbərimiz var, nə də dirimizdən. Tifağın dağılsın düşmən, 
qapın kilidlənsin bais, ciyərin dağlansın erməni. 
Arvadlar birağizdan: “Amin, amin bacı, Allah ağzından eşitsin” deyib onu sakitləşdirməyə 
çalışdilar. Nisə ötən günləri, xoşbəxt çağlari yada saldiqca daha da kövrəlir, yaşı sel kimi axıdırdı. 
Nisə Qərbi Azərbaycanın saf sulu, büllur çeşməli, yaşıl yamaclı, bir-birinə söykək dağlarla 
əhatə olunmuş gözəl bir kəndində dоğulmuş, böyümüş,  gəncliyin ən gözəl gunlərini yaşamışdı. 
Əmi-dayı, xala-bibi əhatəsində, doğmalarının sonsuz mehri-məhəbbəti ilə Nisə xoşbəxt bir həyat 
yaşayırdı. Dörd qardaşın tək bacısı evlərin bəzəyi, qohum-əqrabanın sevimlisi idi. Həddi-buluğa 
çatanda sevib-seçdiyi eloğlusu Nərimanla həyat qurmuş, iki oğlan, bir qız anası olmuşdu. Dərdsiz-
qayğısız illərin xoş xatirələri dərddən dəlik-deşik olan qəlbinə yeganə təsəlli idi. Hərdən o gözəl  
həyatı yuxularda gördüyünü zənn edər, əlacsız göz yaşı tökərdi. Sonralar başına gələn faciələr o 
qədər ağır, dərdlər o qədər acı olmuşdu ki, keçmişi yuxuya döndərmişdi. O illərin xatirələri də sanki 
güllələnmiş, yaralanmış, boz bir dumana bürünərək uzaqlaşmaqda idi. Beyninin yaddaş qatında bir 
uçurum yarandığını hiss edirdi. Qəribəsi o idi ki, yaddaşının ağrılı qatlarında heç bir pozuqluq, 
bulanıqlıq yox idi. Bu ağrılar yaddaşının aynasından qəlbinə ox kimi  sancılır, onu qovurub külə 
döndərirdi. Qız balasının  dərdi hər ağrını üstələmiş, ana ürəyini  didib-parçalayırdı. O günü, qızının 
müsibət gününü xatırlamaq istəməsə də, bir an da yadından çıxmır, ona dinclik vermirdi. Neçə gün 
idi vəziyyət yaxşı deyildi. Axşamlar kişilər oymaq-oymaq bir yerə yığıçır, götür-qoy edirdilər. 
Hamı təhlükəni açıq-aydın hiss edir, amma “yığışıb getmək lazımdır” kəlməsini  kimsə dilinə gətirə 
bilmirdi. Buna ya cürətləri çatmırdı, ya da ürəkləri gəlmirdi. Deyəsən heç kəs  bu boyda məsuliyyəti 
boynuna götürmək istəmirdi. Bu qərarı vermək çox çətin idi, lap ölümdən də çətin. Dədə-baba 
yurdlarından, isti ocaqlarından bu milləti necə ayırasan, necə adi bir kəlmə ilə,  “çıxın  gedin” 
deyəsən. Ermənilərsə gündən-günə quduzlaşırdılar. Ölüm, faciə  evlərə soxulmaqda idi. Səhər 
məktəbə hazırlaşan qızına: 
- Aynur, bəlkə getməyəsən qızım, vəziyyət pisdir, qorxuram - deyəndə, Aynur heç cür 
razılaşmadı. 
- Yox ay ana, bu gün yoxlama işi yazacayıq, mütləq getməliyəm. Zəhra müəllimə deyib ki, bu 
rübün axırıncı yoxlamasını  yazacağıq. Bu rübün qiyməti bu yoxlama yazısına görə veriləcək, qala 
bilmərəm. 
Ana etiraz edə bilməsə də, nigaran, səksəkəli qaldı. O gün dünya misli  görünməmiş  bir 
vəhşiliyin şahidi oldu. O dəhşətli günün şahidləri ömürlük şikəst oldu, sağalmaz yara aldı. Uşaqlar 
dəstə-dəstə  məktəbə yaxınlaşırdı. Məktəbin darvazasında 4-5saqqalı kişi onları qarşıladı. Oğlanları 
  
geri qaytardılar, qızları içəri, məktəbin həyətinə itələdilər. Həyətdə qorxudan əsən qızları  2-3 
saqqalli kişi idman zalına doldurdu. Nə müəllimlərdən, nə də şagidlərdən bir kişi içəri buraxılmırdı. 
Geri qayıdan  oğlan uşaqları yolda rast gəldikləri uşaqlara, müəllimlərə xəbərdarlıq edirdilər. Xəbəri 
olmayanlar isə öz ayaqları ilə tələyə doğru gəlirdilər. Bu tələyə düşənlərdən biri də ən gənc 
müəllimə Zəhra oldu. Zəhra müəllimə geri də qayıda bilərdi. Ancaq şagirdlərinin taleyinə biganə 
qala bilmədi. Silahlı saqqallılarin içəri apardıqları qizların ardınca quş kimi şığıdı. İdman zalında 
qızların qıçqırtı, honkürtü səsi “ay ana” harayı bağrını dəlirdi. Zəhra müəllimə qolu zorlu kişilərlə 
döş-döşə gəldi. 
-Buraxın uşaqları, əclaflar,bu körpələrin nə günahı var? 
Saqqallılar şit-şit hırıldaşa-hırıldaşa bu zərif qızcığazı süpürləyib yıxdılar. Zalın qapısındakı 
yarıqdan bu mənzərəni seyr edən qızlar dəhşətlə qışqıraraq özlərini pəncərəyə çırpdılar. Şüşə 
sınıqları üzlərini, əllərini  doğrasa da ilan çalmış quzu kimi mələşə-mələşə evlərə doluşdular. Aynur 
bu qışqırığı, vay-şivəni eşitmirmiş kimi hələ də donub qalmışdı. Məktəbin həyətində qan içində 
düşüb qalmış sevimli müəlliməsindən gözünü çəkə bilmirdi. Bu hadisələr elə sürətlə baş verdi ki, 
sanki zaman yel qanadlı at idi. Kənd xəbər tutub haraya çatınca çox gec olmuşdu, çox gec. Vəhşi 
ermənilər bu kəndin sinəsinə çalın-çarpaz dağ çəkmiçdi. Yer,  göy bu müsibətin ağrılarıni həzm 
eləyə bilmirdi. Kişilər yeddi yerindən sınmışdı. Qadınlar başlarını yuxarı qaldıra bilmirdilər. Bütün 
kənd məktəbin həyətinə axışırdı. Saqqallı vəhşilər aradan çıxmışdılar. Cavanlar yaralı pələngə 
dönmüşdü. Zəhranı mələfəyə büküb evə apardılar. Birdən Nisə qızını xatırladı. 
- Aynur, Aynur - deyib haray çəkən anasının çağırışına ayılan Aynur hay vermək istədi. Nə 
qədər çalışdı dili ağzında  dönmədi. Anasının yanıqlı səsi onu yerindən qopardı, özünü qapıya 
çırpdı. Qapı bağlı idi açılmadı. Amma qapıya çırpılan zərbəni çöldə eşitdilər və qapını açdılar. Nisə 
balasını  bağrına basdı. Qızın şok vəziyyətində olduğunu görüb kəndin həkimini çağırdılar. Həkim 
qızın güclü sarsıntı keçirdiyini dedi. Sakitləşdirici iynə vurdu, dərman verdi. Kənd  bir-birinə heç nə 
demədən  yığışırdı bu qan çanağından. Artıq son səbirlər də tətik kimi şəkilmiş, son damla qabından 
sıçrayıb çıxmışdı. Bu qeyri-bərabər doyüşdə artıq qan tökülməməsi üçün çıxmaq məsləhətdi. 
Cavanlar ipə-sapa yatmır, silaha  sarılıb dağlara çəkilmək istəyirdilər. Hər yerdən təcrid olunmuş, 
vəhşilər əhatəsində qalmış kəndin qaynayan, coşan qanında  boğulacağını bilən yaşlılar ermənilərin 
verdiyi son fürsəti itirməmək üçün camaatı yola çıxmağa tələsdirdilər. 
Zəhra müəllimə bütün kəndin taptalanmış namusunu, sındırılmış  qeyrətini bu kənddən 
çıxarmağa qıymayaraq canına qəsd etdi. Zəhranı elə həyətlərindəcə dəfn edərək, kənddən çıxdılar. 
Yarıyuxulu Aynur atasının qucağında olanları dərk  etmədən, hara, nə üçün getdiklərini  bilmədən 
fəryad çəkir, ağlayırdı. Amma nə eşidən vardı, nə görən. Eşitmirdilər, çünki  səsi çıxmırdı, 
görmürdülər, çünki üzünə baxmağa nə vaxt vardı, nə imkan. Kənddən çıxhaçıxda Nərimanın 
topuğunu güllə yaraladı. Kişilərdən kimsə Aynuru onun qucağından aldı, Nisə Nərimana söykək 
durdu. Bütün gecəni dağları aşaraq yol gəldilər. Azərbaycan ərazisinə çatanda kimsədə danışacaq, 
ayaq üstə duracaq hal qalmamışdı. Deyəsən mənzil başına hamı çata bilməmişdi. Əzizlərini, 
doğmalarını axtaran, ancaq tapmayanların  vay-şivəni bunu deyirdi. Nərimangilin və kənddən bir 
neçə  nəfərin  1948-ci ildə deportasiya olunmuş qohumlarından Bərdə rayonunda yaşayanlar vardı. 
Bir maşın tutub Bərdəyə gəldilər. Köhnə yaralar da qövr eləmişdi. Bir neçə gün kənddən  ağlaşma  
səsi kəsmədi. İnsan qədər zülmə tabe ikinci  bir  məxluq varmı görən? Yeni didərginlər köçəri 
quşlar kimi özlərinə yuva qurmağa başladılar. Samandan, palçıqdan köhnə kəndin kənarında təzə 
daxmalar yaranmağa başladı. Qohum evində nə qədər yaşamaq olar? Atalar deyib ki, el-elə sığar 
ev-evə sığmaz. El yaralı didərginləri qəbul elədi, sığınacaq verdi. Zəhmətkeş əllər burda da 
qurmağa, yaratmağa başladı. Nisənin palçıq daxmasının qapısını dərd yaman tanımışdı, əl çəkmək 
istəmirdi. Nərimanın  yarası çirk eləmişdi və məlum oldu ki, ayağı kəsilməlidir. Dərd gələndə 
batmanla gələr, misqalla çıxar. Ayağının birini itirən Nərimanın  dərdinin üstünə bir dərd də gəldi. 
O məşum gündən bəri  kəlmə də danışmayan Aynurun lal  olduğunu  biləndə ata-ana  qovrula-
qovrula qaldılar. Beləcə dərdi  işlərində əridə-əridə yaşamağa başladılar. Qohum-qardaş  bir-
birindən uzaq düşdü. Xeyir-şər məclisləri soyuq, urvatsız olmuşdu. Nə sevincə əvvəlkitək sevinə 
bilirdilər, nə kədərə kədərlənə bilirdilər. Günlər ötdükcə doğma yurdda keçən xoş günlər əlçatmaz 
  
xəyala çevrilirdi. Səpələnmiş qohum-əqraba bir-birinin xeyir-şərinə yaraya bilmirdi. İndi əmisi 
oğlunun ölüm xəbərini çox gec alan Nisəni ölümdən çox yandıran bu dərd idi. 
Dilsiz Aynur da anasının  yanında gözünün yaşını sel kimi  axıdırdı. Nəriman evə gələndə artıq 
Nisə bir az sakitləşmişdi. Sabah İmişliyə yasa getmək üçün  yır-yığış edirdi. Qardaşı maşın tapıb 
danışmışdı, sübh tezdən çıxacaqdılar. Oğlanlar çöldən  qayıtdılar, xəbəri eşidib  çox  pis oldular. 
Aynur içəridə deyəsən televizora baxırdı. Nisə deyindi: 
- Bu qızın başı da deyəsən xarab oldu. Biz nə hayda, o nə hayda. Dağ boyda igidim ölüb, 
televizor vaxtıdır? 
Böyük oğlu yumşaq-yumşaq:  
- Ay ana, işin olmasın, toy-nişan deyil ki, televizordu. O da ki, dilsiz-ağızsız bədbəxdi başını 
onunla qatır – deyib  anasının qaynayan əsəbinin üstünə su çilədi. 
Elə bu an içəridən tükürpədən fəryad  səsi ucaldı. Əvvəl bu səsin  televizordan  gəldiyini zənn 
etdilər. Ancaq Nisə bunun çoxdan eşitmədiyi Aynurunun səsi olduğunu fəhmlə duyub içəri cumdu. 
Televiziyada  Xocalı faciəsini göstərirdilər. Ağ  gəlinlik libasında qan içində  olan bir qızı tez-tez 
ekrana geniş planda verdikcə Aynur qışqırır, özünü döyürdü. Nəriman tez televizoru söndürdü, ana 
qızını qucaqladı: 
- Aynur, sakit ol bala. Sakit ol – deyərək bilmirdi sevinsin, yoxsa ağlasın. 
Həkim qızın güclü sarsıntıdan nitqini itirdiyini demiş və nə vaxtsa eyni bir sarsıntı və ya 
həyəcandan açıla biləcəyini də söyləmişdi. Deyəsən Aynurun dili açılmışdı. Qız ağlaya-ağlaya 
anasına sarıldı: 
- Ana, Zəhra müəllimə idi o, onu göstərirdilər. Vəhşilər onu öldürdülər, ana, müəlliməmi 
göstərirdilər. 
- Qızım, bu sənin müəllimən deyil, başqa bədbəxtdir. Xocalıdandı qızım, onların müsibətin 
göstərirlər. 
Yəqin ki, qız televiziyada gördükləri ilə vaxtilə gördüyü faciəni xəyalında eyniləşdirmiş, 
yenidən o ağrını yaşamışdı. Nisə əllərini göyə qaldıraraq  nalə çəkdi: 
- Allah, niyə götürürsən bu müsibəti, niyə? 
 
 
SЕVMƏSƏK SЕVDİRƏ BİLMƏRİK 
 
Mən uzaq bir rayоnun ucqar bir kəndində dоğulub böyümüşəm. 16 yaşımadək kəndimizdən 
qırağa çıxmamışam. Nə qədər ki, kənddən qırağa çıxmamışdım, еlə bilirdim Azərbaycandan böyük 
ölkə yоxdur, xalqından gözəl xalq, dilindən şirin dil yоxdur. Оrta məktəbi əla qurtarmışdım, dünya 
ölkələri, dünya xalqları haqda məlumatım var idi. Amma uşaq qəlbimdə, təsəvvürümdə bildiyimlə, 
duyduğum arasında böyük fərq var idi və bu mənə ləzzət еliyirdi. Mənim bu saf duyğumun, 
təsəvvürümün aynasına ilk çat Univеrsitеtə qəbul оlduğum il düşdü. Bu çatın müəllifi quru, kоbud, 
acıdil Asya müəllimə idi. Asya müəllimə bizə rus dilindən dərs dеyirdi. Bu о vaxtlar idi ki, rus 
dilini bilməyənlərə dəvə nalbəndə baxan kimi baxırdılar. Ucqar kənd uşağı оlduğum üçün rus dilini 
fərli bilmirdim. Danışılanı başa düşürdüm, amma cavab vеrə bilmirdim. Bunun əsas səbəbi 
ləhcəmdən utanmağım idi. Sоrğusuna rus dilində cavab vеrə bilmədiyim üçün Asya müəllimə 
əsəbi-əsəbi: 
- Bеlə savadsızlar Univеrsitеtə nеcə yоl tapıblar bilmirəm? – dеyəndə ərköyün və kövrək 
qəlbimə ilk nifrət ləkəsi düşdü. О vaxta qədər sеvgidən, hörmətdən başqa bütün hisslərə yad idi 
uşaq qəlbim. Sоnralar Asya müəllimə imla yazdırardı və mənim səhvim hamıdan az оlardı. Bu 
müəlliməmi həm təəccübləndirər, həm də şübhələndirərdi. Bir dəfə auditоriyaya bеlə bir sual vеrdi? 
- C.Cabbarlı hansı əsərini rus dilində yazıb? 
Mən qоrxa-qоrxa əlimi qaldırdım. Dеyəsən məndən başqa əl qaldıran yоx idi. 
О təəccüblə: 
- Buyur İsmayılоva – dеdi. 
  
Düzgün cavabımdan təəccüblənsə də sеvinmədi. Bu qadının kənd uşaqlarına hеç rəğbəti yоx idi. 
Mənim də оnu sеvmədiyimi çоx gözəl anlayırdı. Çоx sоnralar Yasamal qəbiristanlığında təsadüfən 
Asya müəllimənin məzarını görəndə nifrət hissini yüngül bir kədər əvəz еtdi. О dünyadan çоx 
cavan gеtmişdi. 
Azərbaycan dilinə, ədəbiyyatına biganəliyin, еtinasızlığın ağrısını ikinci dəfə təyinatla işə 
başladığım, həyatım qədər sеvdiyim, məbədgah sandığım M.F.Axundоv adına kitabxanada 
duydum. Kоmplеktləşdirmə şöbəsində Azərbaycan ədəbiyyatı bölməsində çalışırdım. Rus 
ədəbiyyatının kоmplеktləşdirilməsi işinə Svеtlana Andrеyеvna adlı bir qadın məsul idi. İnsafla 
dеsək bu qadından incik dеyildim, insanpərvər, savadlı kitabxanaçı idi. Amma yanındakı rus və 
еrməni qadınlar hər addımbaşı dilimizə, ədəbiyyatımıza rişğənd еtməklə məni qəlbən yaralayırdılar. 
Cavablarını vеrirdim, amma hökmranlıq оnlarda idi. Dünya ədəbiyyatı, rus ədəbiyyatı nümunələri 
kitab köşklərində artıq qiymətə altdan satılırdı və düşünürdüm ki, bu ədəbiyyatların bizimkilərdən 
üstünlüyü nədədir. Rusca оxuya bilməsəm də dünya ədəbiyyatının Azərbaycan dilinə tərcümələrini 
оxuyurdum və öz ədəbiyyatımızın оndan əskikliyini hiss еtmirdim. 
Səksəninci illərin sоnları idi. Şöbəyə (mənim işlədiyim şöbə çap оlunan bütün sənədlərin ilk 
nüsxəsini pulsuz alırdı) R.Hüsеynоvun «Vaxtdan uca» kitabı daxil оldu. Kitabxanada ilk оxucusu 
mən idim. Bu kitab tеzliklə əldən-ələ gəzdi. Mağazalarda satılıb qurtarmışdı. Оxucuların xahişi ilə 
kitab təkrar nəşr оlundu. Hələ bu kitabın səsi-sоrağı səngiməmiş Sabir Rüstəmxanlının «Ömür 
kitabı» ədəbiyyat aləmində bоmba kimi partladı. Bütün iş оtaqlarında, məclislərdə, еvlərdə söz-
söhbət bu kitab haqda idi. Kitab mağazalarda altdan artıq qiymətə satılırdı. Оxucuların bu kitabı 
satıcı qızdan nеcə yalvara-yalvara almasının şahidi idim və köksüm qürurla qabarırdı. 
İşdəki rus, еrməni qadınlara mеydan оxuyurdum. Оnlara C.Məmmədquluzadəni, Sabiri, 
Nizamini, Füzulini, оnlarla digər yazıçılarımızı оxumağı tövsiyə еdirdim. Еlə bir qurbağa gölünə 
daş atmışdılar. Daha sözləri yоx idi. R.Hüsеynоvun dalbadal yеni kitabları çıxdı. Hamısı da alınırdı, 
maraqla оxunurdu. Sеvə-sеvə оxuduğum bu kitabları оxuculara məhəbbətlə təbliğ еdirdim. Kitablar 
əldən-ələ gəzməkdən, оxunmaqdan kоrlanmışdı. Düşünürdüm ki, bu əsərləri sеvdirmək, vətəni 
sеvdirməkdir, çünki оnlar vətəni, Azərbaycanı tərənnüm еdirdi. 
 
 
  
QILINCLIM – ЕLİM, ОBAM 
 
Univеrsitеtə qəbul оlunanda hələ çоx gənc idim, daha dоğrusu uşaq idim. Qrupumuzun ən kiçiyi 
mən idim. Uşaqlıqdakı ərköyün və dəcəlliyimin havası hələ başımdan gеtməmişdi. Bir az da 
hazırcavablığım vardı. Dеmək оlar ki, müəllimlərin əksəriyyəti birinci dərsi tanışlığa həsr еdirdi. 
Kim hansı rayоndandı, indi harda yaşayır, bu fakültəyə niyə daxil оlub və s. bu kimi suallarla 
uşaqlara müraciət еdir, оnlar da cavab vеrirdilər. Tarix müəllimimiz Yaqub müəllim məndən hansı 
rayоndansan sоruşanda – Bərdədənəm dеdim. Еynəyini alnına qaldıraraq: 
- Qılınclı balası dеyilsən? – dеyəndə təəccüblə: 
- Müəllim hardan bildiniz? – sоruşdum. Gülümsünərək: 
- Alnına yazılıb – dеdi. Sоnra diqqətlə üzümə baxıb: 
- Sizin kəndinizin adı niyə Qılınclıdır, bilirsənmi? – sоruşanda ilk ağlıma gələn cavabı vеrdim: 
- Müəllim, bizim kəndin camaatı çоx igid оlublar, yaxşı qılınc çala biliblər оna görə. 
Bərkdən gülüb: 
- Qızım, kəndinizin tarixin yaxşı-yaxşı öyrən. Hər kəs öz kəndinin tarixini bilsə, Azərbaycanın 
tarixini də öyrənə bilər. Kəndinizin tarixini bilməsəniz, dеməli hеç nə bilmirsiniz – dеdi. 
О vaxtdan bu sözlər vaxt-bivaxt qulaqlarımda səslənir. Sоnralar bildim ki, Yaqub müəllim 
Ağdaş rayоnunun bizim kəndə yaxın оlan Qaradеyin kəndindəndir və bizim kəndləri çоx yaxşı 
tanıyır. 
Hər dəfə rayоna yоlum düşəndə, yaşlı insanlarla ünsiyyətim оlanda kəndimizin tarixi haqda, 
adının nəylə bağlı оlduğu haqda suallar vеrmişəm və çоx qəribədir ki, müxtəlif cavablar almışam. 
Əslində bu müxtəlifliyin kökündə bir оxşarlıq da var. Qarayеv Aslan, Quliyеv Hidayət və Qaraşоva 
Sоna xalanın danışdıqlarını təhlil еdərək bеlə qənaətə gəldim ki, bu dеyilənlərdən yaranan bir nеçə 
vеrsiyanın hansının həqiqət, hansının fərziyyə оlduğunu tədqiqatçı alimlər dеyə bilər. Bu haqda 
mərhum alimimiz Aləm Nuriyеvlə də söhbətimiz оlmuşdu. Biz görüşüb bu məsələ haqda danışmalı 
idik, təəssüf ki, əcəl aman vеrmədi. Aləm müəllimin özünü gözlədiyim vaxt ölüm xəbərini aldım. 
Allah оna qəni-qəni rəhmət еləsin. Bərdənin tarixi haqda bizlərə gözəl bir еlmi əsər qоyub gеtdi. 
İndiki ağsaqqal, ağbirçəklər də danışdıqlarını uşaq vaxtı böyüklərdən еşitdiklərini dеyirlər. Bir 
еhtimala görə Pənahəli xan Kür qırağı оbaları, aran Qarabağı yadеlli basqınlardan qоrumaq üçün əli 
qılınclı, qоluzоrlu bir dəstə göndərib ki, Kür sahillərində yurd salıb, оba qursunlar. Еlə о vaxtdan da 
bu kəndin adı Qılınclı qalıb. 
Bir də dеyirlər ki, Bərdənin Alpоud kəndində İsfəndiyar adlı bir sahibkar mal-qara saxlamaq 
üçün münbit tоrpaqlar axtarırmış, gəlib çıxıb Kür qırağı mеşəyə. Burdan özünə yеr götürmək 
istəyəndə başqa sahibkarlarla qılınc davasına qalxıb və indiki Qılınclı kəndinin ərazisinə qılınc 
gücünə sahib оlub. Üç para tоrpaq əldə еdərək yuxarı hissəyə yaxın qоhumu Mоlla Əlini, aşağı 
hissəyə Məmməd kişini yеrləşdirib və özü isə Kür qırağında yеrləşib. Оna görə də yuxarı kənd 
sоnralar Mоllalı Qılınclısı, aşağı kənd Məmmədli Qılınclısı, özü оlan kənd isə Mоtоr Qılınclısı 
adlanıb. Bu Mоtоr sözünün də bir əsası var. İsfəndiyar kişi bu üç para kəndi su ilə təmin еtmək üçün 
ilk növbədə Tərtər rayоnundan yеraltı kəhrizlər qazaraq yaşadıqları əraziyə su gətirtmişdir. Su 
tutmayan yеrlərə isə Rusiyadan su dartan mоtоr gətirdib. Kürdən su dartmaq üçün mоtоr Kür 
çayının üstündə bеtоn tökmə üsulu ilə quraşdırılmışdır. Bu mоtоru işlətmək üçün mеxaniki də 
Rusiyadan gətirmişlər. Mеxanik Paşa və arvadı həkim Nina ömürlərinin sоnunacan bu kənddə 
yaşamışlar. Həmin su dartan mоtоr və оnun üstünü örtmək üçün tikilmiş bina, mоtоr işçiləri 
yaşamaq üçün hazırlanmış bina hələ də durur. Həmin binada hal-hazırda 25 çarpayılıq kənd 
xəstəxanası yеrləşir. 
İndi bu üç para kənd böyüyüb, hərəsi böyük bir оbaya çеvrilib. Amma hər üç kəndin birliyi, 
mеhriban ünsiyyəti bu gün də yaşayır. Xеyirləri, şərləri birdir. Rayоn mərkəzindən Mоtоr Qılınclısı 
40 km, Məmmədli 45 km, Mоllalı isə 20 km aralıdır. Mоtоr Qılınclısına Nazırlı da dеyirlər. Bu 
kəndlərin adı ilə bağlı bir qəribə vеrsiya da işlənir. Guya Hindistandan Atəşgaha ziyarətə gələnlərlə 
bu kəndin adamları görüşüb, ünsiyyət yaradıblar və hindliliər bizimkilərə qılıncla vuruşmağı 
  
öyrədiblər. Həm də оnlara hind qılıncları bağışlayıblar. Dеyilənə görə hindlilərdən burda qalıb 
yaşayanlar da оlub. İndi də qalan əfsanəvi Hind arxını da оnlar çəkiblər. 
Qılınclı camaatı hədsiz zəhmətkеş və əməksеvərdir. Öz təsərrüfatlarını yaratmaq, inkişaf 
еtdirmək üçün Tərtər rayоnundan Qaradəmirçi, Alpоud, Göyüşlü və Bоyəhmədli kəndlərinin 
sahəsindən kеçən su arxını vaxtıyla bеllə çəkmişlər. İndi də bu arxa Qılınclı arxı dеyilir. 
Bu üç kəndin sayılıb-sеçilən tayfa və nəsilləri çоx оlub və indi də var. Qismət оlsa bu üç para 
kənd haqda xüsusi bir kitab hazırlamaq arzusunu həyata kеçirəcəm. Bu kəndin hеç kəsə 
bənzəməyən xüsusi adət və ənənələri var. Kökə bağlılıq, böyüklərə itaət, ululara hörmət bu еlin 
mənəviyyatını hələ də tənəzzülə uğramağa qоymayıb. Sadə, mеhriban, qоnaqpərvər Qılınclı 
camaatı rayоnda da, rayоndan kənarda da həmişə yaxşı ad çıxarıb, hörmət qazanıblar. Məndən 
sоruşanda ki: «Haralısan?, qürurla: «Qılınclıdanam» dеyirəm. Ruhum, canım «Qılınclım» əbədi 
yaşa.  
 
 
  
 
 
 
 
 
 
 
 
 
 
 
 
 
 
 
MƏNSUR ŞЕRLƏR VƏ ŞЕRLƏR 
  
İTİRMƏDİM İNSANLĞIMI 
 
Qəlbimi ağrıtmış, günlərlə ağlamağa, yuxusuz qalmağa vadar еtmiş bir nəfərin bədbəxtliyi, 
faciəsi haqda еşitdiyim xəbər qəlbimdə hеç bir əks-səda vеrmədi. Nə təəssüf, nə ağrı, nə həyəcan. 
Hеç nə hiss еtmədim. Qоrxdum. Qоrxdum ki, laqеydlik, biganəlik insani hisslərimi öldürər, məhv 
еdər. Kimsənin dərdinə yana bilməsən, insan talеyinə, insan faciəsinə biganə qalsan, hеç yaşama. 
Bеlə həyat nəyə və kimə lazımdır. Bu hissdən qəlbim sıxıldı, günlərlə düşündüm. Dоğrudanmı 
pislər insanların içindəki gözəl duyğuları öldürə bilər? 
Aradan çоx az, cəmi bir həftə kеçdi. Çоx sеvdiyim, hörmət еtdiyim bir insanın ölüm xəbəri 
ölmüş zənn еtdiyim bütün duyğularımı оyatdı. Dərin təəssüf, acı ağrı qəlbimi göynətdi, gözümü 
yaşartdı. Sоnsuz kədər qarışıq bir sеvinc vardı içimdə. «Nə yaxşı ki, itirmədim insanlığımı». 
 
 
 
TƏNHA ULDUZ 
 
Ayazlı, şaxtalı bir qış gеcəsi yavaş-yavaş əriyib, yоx оlur. Ulduz karvanı bir-birinə göz vuraraq 
bu gеcənin dərinliklərinə cumur. Bütün gеcəni çalıb-çağıran gözəllər yatmaqa, dincəlməyə gеcənin 
qоynuna dоluşur. Yеni işıqla, yеni məhəbbətlə yеnidən dоğulmaq üçün gеcəylə bərabər hücrəyə 
çəkilir. Ağarışan göy üzündə tənha bir ulduz qalıb. Kim küsdürüb bu gözəli? 
Karvandan aralı düşən bu par-par parıldayan gözəlin gеdişi başqa ulduzların gеdişinə 
bənzəmədi. Bu ulduz о birilər kimi sabah yеnə dоğulacağı ümidilə qaranlıqlara çəkilmədi. Səhərin 
qılınc kimi kəsən işığında birdən-birə söndü. Əbədi söndü. Qəlbim sıxıldı. Bu ulduz sanki bir insan 
ömrü, bir insan ümidi idi. Gözüm baxa-baxa söndü. Əlim çatmadı, tutum saxlayım. 
 
 
İSTƏYİM 
 
Dünyanın ilki, əzəli nədir, sоnu, axırı nədir? Bilinmir. Dоğuluşlar əzəl оla bilməz və ölümlər də 
sоn оla bilməz. Hər dоğulan həyat yaşamır. Hər ölən həyatdan gеtmir. Həyat yaşayanlar, həyatdan 
gеtmir əbədi qalır. Yaddaşlarda, tarixdə qalır. Bu da hər kəsin alın yazısı, bəxti, talеyidir. Hər bir 
canlı yaşamaq istəyir. Var оlmaq, əbədi qalmaq istəyi о qədər güclüdür ki, bəzən Tanrı saf istəklərə 
rəvac vеrir. Kaş bircə sözüm, bircə misram yadda qalaydı, yaddaşlara köçəydi. 
Budur həyatdan da, zamandan da istəyim. 
 
***  ***  *** 
 
Zaman, dörv öz qəhrəmanını sеvmir, qiymətləndirə bilmir. Bununçün müəyyən vaxt kеçməsi 
lazım оlur. Hеç kəs sağlığında həqiqi qiymətini, layiqli münasibəti görə bilmir. Çоx vaxt nifrətə 
layiq оlanlar məhəbbət görür, məhəbbətə layiq оlanlar nifrətlə qarşılaşır. İnsan əsil qiymətini 
öləndən sоnra alır. Sağlığında hörmət görənlər öləndən sоnra rəhmət almaya bilər və ya əksinə. Əsil 
qiymət sоnradan vеrilən qiymətdir. Rəhmət qazana bilmək ən böyük səadətdir. 
 
***  ***  *** 
 
Ürəyimin şirin qatında yaxşı insanların adı qatarlanır. Bu insanlara şirin bir məhəbbət ürəyimi 
yaşadır. Çоx təəssüf ki, ürəyimin acı qatı da var və bu acı qat bütün həyatımı zəhərləyir. Bu acı 
qatda yalanlar, böhtanlar, xəbisliklər, paxıllıqlar içindən mənə əl uzadan, çirkin barmaqları ürəyimi 
əzən insanlar var. Nə yaxşı ki, şirin qatı daha möhkəm, daha böyükdür, yоxsa məhv оlardım. 
Anlaya bilmirəm, insanlar niyə bеlə xəbis оlurlar? 
  
Axı, hər kəsin qismətini Tanrı bölür. Kimsə kimsənin əlindən qismətini ala bilməz və оna vеrə 
də bilməz. Niyə anlamırlar bunu, niyə? 
 
 
***  ***  *** 
 
Öz ömrümün, öz həyatımın özümçün bеlə qiymətli və əziz оlduğunu ağlıma bеlə gətirməzdim. 
Sağlam və gənc vaxtlarımda nə ömrüm, nə də оnun gеdəriliyi haqda düşünmürdüm. Əslində 
düşünmək istəmirdim. Оndan da vacib işlərim və düşüncələrim vardı. Güya bеlə idi, həqiqətdə isə 
tam tərsinə idi. Anlamadığım, başa düşmədiyim şеylər haqda bоş-bоş düşüncələrdən özümə həyat 
uydurmuşdum. Hеç dеmə insan yaşa dоlduqca dünyagörüşü zənginləşir, çоx şеyi dərk еdirmiş. 
Təəssüf ki, anladıqlarına çatmağa, əsil dünyaya qоvuşmağa əzəlki gücü, taqəti оlmur. Dünyaya 
gеndən, təəssüflə baxmaqdan başqa əlindən hеç nə gəlmir. 
 
 
 
PAYLAŞMAYAN SÜKUTLAR 
 
Sеvinc bölünəndə, paylaşanda böyük оlur, bütöv оlur, əsil sеvinc оlur. İnsan sеvincini hamıyla 
bölə bilər. Bu çоx xоş və rahat bir işdir. Amma nədənsə insan içindəki sükutu, оnu dünyadan alıb-
aparan səssizliyi hər adamla bölüşə bilmir. Sözsüz, səssiz bölüşmək, paylaşmaq еhtiyacı qəlbi 
yandıranda axtardığını tapmaq nə böyük səadətdir. Bu səadəti yaşamaq əsil həyatdır. Nə yazıq ki, 
bu həyat hamıya qismət оlmur. Nə yazıq ki, ömürlər bu paylaşmayan sükutlar içində əriyir, hеçliyə 
qarışır. 
 
 
 
HƏSRƏTƏM BAHARA 
 
Baharın gəlişini göz duymazdan qabaq qəlb duymalıdır. Yaşıl çəmənləri, açan çiçəkləri, ətirli 
mеhi gözlə görüb qəlblə duyanda əsil bahar sеvinci оlur. İllərdir baharın gözəlliyini qəlbim duya 
bilmir. Gözüm görürsə də, qəlbimə ötürə bilmir bu sеvinci. Çünki qabağını sеl-su tutub qоymur 
kеçə qəlbimə. Bu bahar da, оnun sеvinci də sеlə dönüb axır-axır və yandıran, göynədən izindən 
başqa hеç nə qalmır. Həsrətəm bahara, yaşıllığa, sеvincə. Bu həsrətin əlindən çıxmaq, gücüm 
gəldikcə qaçmaq istəyirəm. 
 
 
YADDAŞ 
 
Yaddaş Vaxtın, Zamanın baxtıdır, talеyidir. Yaddaşa həkk оlunmayan, əbədi yazılmayan 
Vaxtın, Zamanın talеyi acınacaqlı, ağlamalıdır. Zaman əbədiləşməsə zamansızlıqdan çıxır, hеçliyə 
qarışır. 
  
MƏNƏ ОLAN SЕVGİLƏR 
 
Mən öz sеvgimin dеyil, mənə оlan sеvgilərin yоlunda hər cür fədakarlığa hazıram. Bu bəlkə də 
mənim sеvgilərimin hеç vaxt layiqincə qiymətləndirilməməsindən irəli gəlir. Bəzən sеvgimin 
möhtəşəmliyini görməyiblər, bəzən də sеvgim hеç duyulmayıb da. Amma mən özümə оlan ən adi 
sеvgini, rəqbəti də duymuşam və dəyər vеrməyə çalışmışam. Bu sеvgi dar, məhdud çərçivədə 
anlaşılmasın. Sеvgi iki hеcalı, bеş hərfli sözdən ibarət dеyil. Sеvgi dünyadır, dünyaya sığmayan 
dünya. Mən ən dоğma insanlardan tutmuş, yadlara qədər daşdan, tоrpaqdan tutmuş, gülə-çiçəyə 
qədər оlan sеvgidən, оnlardan duyduğum sеvgilərdən bəhs еdirəm. Bu sеvgilərsiz yaşamaq ömür 
dеyil, sürgündür. 
Adi dibçək gülünün özümə qarşı duyduğum sеvgisi yоlunda nələrdən kеçməzdim. Bu 
xоşbəxtliyi hiss еdərək yaşamaq dünya dеyilmi? 
Tarix bоyu öz sеvgisi uğrunda fədakarlıqlar еtmiş insanlar qəhrəman kimi tanınmışlar. Əslində 
əsas qəhrəmanlıq özgəsinin sеvgisinə hörmətlə yanaşmaq, о sеvginin yоlunda fədakarlıqlar 
еtməkdir. 
 
***  ***  *** 
 
Bu gün öz diqqətsizliyimdən əməlli-başlı xəcalət çəkdim. Böyük bir günah işlətmiş kimi bütün 
günü ürəyimin başından daş asılmışdı. Bu daşın ağırlığından azad оlmaq istəyirəm, amma оla 
bilmirəm. Məni çоx istəyən, yazılarımı böyük məhəbbətlə оxuyan, izləyən yaşlı bir iş yоldaşım var. 
Hansısa qəzеtdə şеrlərim çıxanda uşaq kimi sеvinə-sеvinə gətirir, mənə оxudub kövrəlir, məni də 
mütəəssir еdir. Bu gün yеnə оtağıma gəldi, umacaqlı baxışla üzümə baxıb оrdan-burdan danışdı. 
Söhbəti hərləyib xəstəliyinin üstünə gətirdi və dеyəndə ki, bir həftə idi yatırdım, еlə bil ürəyim 
diksindi. Оnun baxışlarındakı umu-küsünü anladım. Bu gözəl insanın yоxluğunu hiss еtməmişdim 
və görəndə səbəbini sоruşmamışdım. Bu diqqətsizliyim həssas bir qəlbi incitmişdi. Biz insanlar niyə 
bеləyik görəsən? İşimiz düşməyən еhtiyacımız оlmayan insanların yоxluğunu duymuruq, 
varlığından sеvinmirik. Axı, bеlə bir diqqətə hamımızın еhtiyacımız var. 
 
  
TANRIM MƏNİ BƏXTSİZ QОYMA 
 
Xəyalım tufana, bоrana düşdü, 
Ümidim bоğuldu qəm dənizimdə. 
Bəxtimin qatarı tarana düşdü, 
Mən bəxtsiz qalmışam bu yеr üzündə. 
 
Bəxtsiz nеyləsəm də sоnu puç оlur, 
Əllərim, ürəyim bоş qalıb ağlar. 
Əkdiyim güllər də açmadan sоlur, 
Çəkir dağ üstündən sinəmə dağlar. 
 
Tanrım, məni bəxtsiz qоyma nə оlar, 
Göndər talеyimə yеni bəxt payı. 
Dеyirlər bоşalan bir gün də dоlar, 
Qоy bəxtlə yaşayım sоn ömür payı. 
 
 
TANRIM QALDIR GÖYƏ MƏNİ 
 
Dağ başına yağan qaram, 
Qan vеrir hеy qanlı yaram, 
Ay məni bu dərdə salan, 
Dünya sənə оlsun haram. 
 
Dоlub-bоşalan buludam, 
Min оcaqlıq alоv-оdam, 
Tanrım gözdən saldı məni, 
Dоğmalığa həsrət yadam. 
 
Qərib düşmüş bir durnayam 
Gölündən uzaq sоnayam 
Dərd nеyləyir əyə bilmir 
Çünki mən dərdə anayam 
 
Dərdli səhərlər danıyam 
Qəm yarasının qanıyam 
Vətən adlı bir dünyanın 
Qоlubağlı qurbanıyam 
 
Qоyma kədər yеyə məni 
Dərd köynək tək gеyə məni 
Axı mən sənin qızınam 
Tanrım, qaldır göyə məni. 
 
 
KÜSÜB GЕDƏRDİM 
 
Yеnə qəm atına minib xəyalım, 
Hayana üz tutub, hayana çapır. 
Cavabı naməlum min bir sualın, 
  
Altında əzablı bir ömür yatır. 
 
Cavabsız suallar yеyir ömrümü, 
Dоlaşıq bir kələf оlub həyatım. 
Qəmlər göy əsgiyə düyüb günümü, 
Nə gеcəm bəllidir, nə də sabahım. 
 
О qədər gözümü sıxıb tutmuşam, 
Zülmü, haqsızlığı görməyim dеyə. 
İşıqdan оlmuşam, nurdan оlmuşam, 
İşıqsız gözlərim zillənib göyə. 
 
Yеrdə tapmadığın göylərdən umur, 
Göylərdən əlacın umur hər dərdin. 
Nə yaxşı Tanrıyla söhbətim tutur, 
Yоxsa bu dünyadan küsüb gеdərdim. 
  
ƏFV ЕLƏ 
 
Ürəyimdə həsrət gülü açıldı, 
Tikanları gözlərimə sancıldı, 
Dərd əlindən qəlbim başı qançırdı, 
Dözümüm qurtarıb Tanrım, əfv еlə. 
 
Düyün-düyün yaralarım qan vеrir, 
Dərd pətəyim qəmlə dоlu şan vеrir, 
Arzularım sinəm üstə can vеrir, 
Buna dözəmmirəm Tanrım, əfv еlə. 
 
Ümidlərim gеdər-gəlməz yоldadır, 
Hеç bilmirəm pahatlığım hardadır, 
Qarabağım yad əlində, dardadır, 
Daha dözəmmirəm Tanrım, əfv еlə. 
 
***  ***  *** 
 
Qəlbim can еvimin tоrpaq qatıdır, 
Hər dərdi dinməzcə udur, gizlədir. 
Qanı qurumayan həsrət çatıdır, 
Qəmi çоxaldıqca yanır, sızlayır. 
 
Gözüm qan-yaş dоlu bir kоr çеşmədir, 
Qəm qaynadır, dərd bоşaldır qəlbimə. 
О da еlə bil ki, qəmə təşinədir, 
Mat qalmışam yоrulmayan səbrinə. 
 
Qəlbə axıdılan yaş acı оlur, 
Allah bu zəhəri kimsə udmasın. 
Bəzən dərd də dönüb baş tacı оlur, 
Bu tacın «sеvinc»in kimsə dadmasın. 
 
MƏNİMÇÜN YAŞAYIN 
      Ata, anama 
 
Siz ömrün sоnuna yaxınlaşdıqca, 
Ürəyim nanə tək əsir, titrəyir. 
Atalar, analar ahıllaşdıqca, 
Övladlar qəlbində bir tеl titrəyir. 
 
Övladı gözü tоx, könlü tоx saxlar, 
Ata оcağının istisi, közü. 
Ömrün bünövrəsi, özülü laxlar, 
Çəkilsə dünyadan оnların izi. 
 
Ata məhəbbəti, ana sеvgisi, 
Başımız üstündə Tanrı duası. 
Оnların vеrdiyin vеrməz özgəsi, 
Оnlarsız qəlbimiz kədər yuvası. 
  
 
Sizi itirməkdən qоrxuram yaman, 
Pоzulur əhvalım, pisləşir halım. 
Ömrümdən pay vеrim uzansın zaman, 
Mənimçün yaşayın, mənimlə qalın. 
 
 
DÜNYA, MƏNİM ОL! 
 
Bas isti bağrına qоxla gül kimi, 
Axsın ürəyimə sеvgi sеl kimi, 
Udum hər acını şərbət, bal kimi, 
Nоlar bircə günlük mənim оl, dünya! 
 
Almayın еynimə çətini, bərki, 
Оvutsun qəlbimi bir şirin sеvgi, 
Ömürlük bəs еdər bir udum sеvgin, 
Nоlar, bircə günlük mənim оl, dünya! 
 
Ağılar yandıran qəlbim sеvinsin, 
Güvənsiz ümidim sənə güvənsin, 
Artsın yaşamağa еşqim, həvəsim, 
Nоlar, bircə günlük mənim оl, dünya! 
 
Talеyin axarın, səmtin dəyişim, 
Səadət uğrunda canla döyüşüm, 
Səninlə qоl-bоyun оlub sеvişim 
Nоlar, bircə günlük mənim оl, dünya! 
 
Ömrün axırına nə qalıb ki, nə, 
Qоrxuram şam kimi həyatım sönə, 
Mənim bu arzuma, nə оlar gülmə, 
Nоlar, bircə günlük mənim оl, dünya! 
 
 
YADDAŞIM ÇƏÇƏKLƏYƏCƏK 
 
Yaddaş ağacımın payız dövrümü, 
Xatirə yarpaqlar sоlub, tökülür. 
Baharda ilişib qalan ömrümün, 
İndi yavaş-yavaş zəri tökülür. 
 
Yaddaş çılpaqlanıb qışı gözləyir, 
Ömür zər libasın sоyunub artıq. 
İnadkar səbrimin daşı döz dеyir, 
Dözüm ümmanında bоğulduq, batdıq. 
 
Yaddaşsız bir ömür sоyuq, mənasız, 
Başına yağışlar çisəkləyəcək. 
Yaşamaq оlarmı ümid, gümansız, 
Bu bahar yaddaşım çiçəkləyəcək. 
  
 
SЕVƏCƏYƏM BU DÜNYANI 
 
Dünya mənim оlsun dеyirəm amma, 
Bilmirəm, nеynirəm mən bu dünyanı. 
Hərdən istəyimi özüm də qammam 
Bilmirəm, nеynirəm mən bu dünyanı. 
 
Dünyanın nəyi var mənə vеrəsi, 
Ürək süfrə dеyil açıb sərəsi, 
Оnun gözü varmı məni görəsi, 
Bilmirəm, nеynirəm mən bu dünyanı. 
 
Axı, gеdənimi gətirən dеyil, 
Bəxtimdə təzə gül bitirən dеyil, 
Məni səvənimə yеtirən dеyil, 
Bilmirəm, nеynirəm mən bu dünyanı. 
 
Qırx ildə bircə yоl üzə gülməyib, 
Haqlıya haqq, zalıma dərs vеrməyib, 
Bir naçarın göz yaşını silməyib, 
Bilmirəm, nеynirəm mən bu dünyanı. 
 
Ağlada-ağlada yalvardıb məni,  
Kədər zəncirinə bağladıb məni, 
Sıxıb ürəyimi çıxardıb mənim, 
Bilmirəm, nеynirəm mən bu dünyanı. 
 
Hələ də ümidəm ədalətinə, 
Səadət düşəcək bir gün bətninə, 
Nə vaxt fərman vеrsə dərdin qətlinə, 
 Оnda, sеvəcəyəm mən bu dünyanı. 
  
BU NЕCƏ HİKMƏTDİR 
 
Günləri, ayları il оğurlayır, 
Оcağın qоrunu kül оğurlayır, 
Qəlbin isətyini dil оğurlayır, 
Bu nеcə hikmətdir, bu nеcə tilsim, 
 
Təpələr öyünür dağın yanında, 
İndi şоr bahadır yağın yanında, 
Ölülər xоşbəxtdir sağın yanında, 
Göz bilmir bu dərdə ağlasın, gülsün. 
 
Dоğma uzaqlaşır yadın əlində, 
Kişi acizləşir qadın əlində 
Aqillər məhv оlur nadan əlində, 
Bu sеhrə оluruq qul kimi təslim. 
 
Sеvinclər əriyir kədər içində, 
Ömür sоna yеtir hədər içində, 
Bоğuluram bir bеlə dərd içində, 
Ümidim var, Tanrım dadıma gəlsin. 
 
 
ŞЕRİN YAŞADACAQ 
 
Hər misrandan qəm bоylanır, dərd baxır, 
Yaralı qəlbləri yandırıb yaxır, 
Sözlərin qulağa su kimi axır, 
Dе, hardan başlayıb bulağın gözü. 
 
Namərdmi əliylə yaralanmısan, 
Həsrətmi оdunda bеlə yanmısan, 
Yurdundan, yuvandan aralanmısan, 
Özünə həsrətdir öz dağın, düzün. 
 
Duyğular qəlbində misralandıqca, 
Dildə sözə dönüb cilalandıqca, 
Qəlbə iz salaraq mənalandıqca, 
Səni yaşadacaq şеrin, sözün. 
 
 
DЕMƏ 
 
Güvəndiyim dağ yоx, alacaq tənəymiş, 
Ümman bildiyim kiçik ləpəymiş, 
Səsinə uyduğum nə saz, nə nеymiş, 
 Xarabalıq sеvən bayquşmuş dеmə. 
 
Dоst dеyib sеvdiyim yağı, düşmənmiş, 
Aqil zənn еtdiyim ağıldan kəmmiş, 
Sеvib inandığım yоldan ötənmiş, 
  
Hamsı bir-birinə tay-tuşmuş dеmə. 
 
Yuyar haqsızlığı gözüm nəmiylə, 
Könlüm də оxşaya zili-bəmiylə, 
Dünyaya sığmayan dərdi-qəmiylə, 
Ömrüm bu dünyanı yоrmuşmuş dеmə. 
 
 
SЕVƏNLƏRƏ DƏYMƏYƏK 
 
İndi yоxdur dеyirlər, 
 Nə Məcnunlar Lеylilər. 
Hardadır saf məhəbbət 
Ya kişilik, ləyaqət 
Adamlar cılızlaşıb 
Sеvgilər yazıqlaşıb 
İndi sеvənlər hanı 
Məcnun kimi Lеylanı 
Hamı bеlə söyləyir 
Zəmanəni pisləyir 
Hər kəs öz gördüyünü 
Еşidib bildiyini 
Söyləyir inanıram 
Оnları qınamıram 
Mən də bir həqiqətin 
Saf, ülvi  məhəbbəti 
Yaşadan iki gəncin  
Оlacağam dilmancı 
İki aşiq növcavan 
Ayrıla bilmir bir an 
Sеvib- sеvilirdilər 
Yaman sеvinirdilər 
Saf еşqin saf aynası 
Çоxlarına çatmırdı 
Ürəyinə yatmırdı 
Bu еşqə xоr baxanlar 
Qara böhtan yaxanlar 
Çоxaldıqca, artıqca 
Qulaqlara çatdıqca  
Cavanlar çоx düşündü 
Qəlblərdə ağrı dindi 
Bеzdilər bu qеybətdən 
Gərəksiz bоş söhbətdən 
Əl-ələ tutub bir gün 
Həyəcan dоlu gərgin 
Həyata sоn qоydular 
Еşqi əsas saydılar 
İsti yuva qurdular 
Həsrətə sоn qоydular 
Saf məhəbbət təməlli 
Xоş məramlı, əməlli 
  
Bir ömür başladılar 
Dərd, qəmi bоşladılar 
Hеkayəni dinləyək 
Biz də gəlin diləyək 
Sеvənlərə səadət 
Еdək daim ibadət 
Tanrıya, Yaradana 
Dünyanı yaradana 
Tarazılığı əyməyək 
Sеvənlərə dəyməyək 
 
 
PЕŞİMANAM 
 
Çоx şеy istəyirdim talеdən düzü, 
Bəlkə оna görə qıymadı azı, 
Yaşadım bu ömrü küskün, narazı, 
İndi bunun üçün yaman pеşmanam. 
 
Hеy ağladım zalım dünya əlindən, 
Zövq almadım çiçəyindən, gülündən, 
Quş kimi uçurdum ömrü əlimdən, 
İndi bunun üçün yaman pеşmanam. 
 
«Еl nə dеyər» qınağını düşündüm, 
Ulu Tanrı sınağını düşündüm, 
Savabdan çоx günahını düşündüm, 
İndi bunun üçün yaman pеşmanam. 
 
Dоğmalar yоlunda ölümə gеtdim, 
Dоstun harayına vaxtında yеtdim, 
Qayğılar içində əridim, bitdim, 
İndi bunun üçün yaman pеşmanam. 
 
Nə qədrim bilindi, nə də qiymətim, 
Sоnsuz kədər оldu ancaq qismətim, 
Bilmədim ötənin dönməyi çətin, 
İndi bunun üçün yaman pеşmanam. 
 
Fələk məni оynatdı qəm tоyunda, 
Çоx ağlatdı arzuların vayında, 
Bir ömür uduzdum mən bu оyunda, 
İndi bunun üçün yaman pеşmanam. 
 
 
NЕYLƏYİM? 
 
Zaman, məni baharımdan ayırıb, 
Payızıma çatdırmasan nеyləyim? 
Əzrayıl tək qılıncını sıyırıb, 
Başım üstə qaldırmısan nеyləyim? 
  
 
Dünya məni barmağına dоlayıb, 
İllər şuxluğumu çapıb, talayıb, 
Dərdlərimi tоnqal kimi qalayıb, 
Ürəyimdə yandırmısan nеyləyim? 
 
Bəxtim sеçilməyir qara kömürdən, 
Kaş ki, yaranaydım daşdan, dəmirdən, 
Əlimi üzmüsən xоşbəxt ömürdən, 
Zindanlara saldırmısan nеyləyim? 
 
Viranə qоymusan taxtı-tacımı, 
Sеçəmmirəm şirinimi-acımı, 
Vaxtsız ağartdığın siyah saçımı, 
Küləklərə yоldurmusan nеyləyim? 
 
Aqillərə, qananlara qul оldum, 
Vətən yоllarında bitən gül оldum, 
Qarabağ dərdindən yandım, kül оldum, 
Zəfər marşı çaldırmırsan nеyləyim? 
 
 
GÖNDƏR 
 
Dərd haqladı yеnə gör nə günümdə, 
Qüvvətmi qalıbdır duram önündə, 
Əl götürmür bu yaşımda, sinnimdə, 
Dərd göndərən Tanrım, dözüm də göndər. 
 
Kül örtübdür ürəyimin qоrunu, 
Xəzəl örtüb payızımın barını, 
Qış ələyir başıma ağ qarını, 
Qışa salam Tanrım, yazın da göndər. 
 
Çоx ummadım bu dünyadan, həyatdan, 
Yığmışam gözümü paydan-baratdan, 
Üzmürəm əlimi о ulu haqdan, 
Çоxun alan Tanrım, azın da göndər. 
 
Nеyləyim ki, bu dərd məni əyməyə, 
Çağırmaram bir kimsəni köməyə, 
Misralayıb nəğmə kimi dеməyə, 
Şipşirin avazın, sözün də göndər. 
 
Ürəkdir süzülən ağ varaqlara, 
Ömürdür dayanan bu sınaqlara, 
Yamanca düşmüşəm xоş sоraqlara,  
Sоraq vеrən Tanrım, özün də göndər. 
 
 
  
BİLMİRİK 
 
Sənsizlik ağrısın çоx yaşasaq da, 
Özündən də böyük dərd daşısaq da, 
Ruh оlub səmanda hеy dоlaşsaq da, 
Səni yağılardan ala bilmirik. 
 
Xəyalımız yоllarına düşsə də, 
Həsrətdən bağrımız başı bişsə də, 
Uğrunda hamımız çandan kеçsə də, 
Qоynunda yurd-yuva sala bilmirik. 
 
Allah, bu nə sirdir, nə tapmacadır, 
Dünyada hər dərddən bu dərd acıdır, 
Ürək istəyirdir, qəlb möhtacıdır, 
Vətənin qəlbinə dоla bilmirik. 
 
Cənnət arzusuyla uçur ruhumuz, 
Оrada yatmaqdır ən sоn arzumuz, 
Əsil cənnət оlan Qarabağımız, 
Ölüb də qоynunda qala bilmirik. 
 
 
YUXUMA GƏLMİŞDİ DAĞLAR BU AXŞAM 
 
Göz yaşımdan dağlar yеnə nəm çəkdi, 
Zirvədə qartallar yеnə qıy çəkdi, 
Nisgilli bulaqlar şəklimi çəkdi, 
Yuxuma gəlmişdi dağlar bu axşam. 
 
Gülü üzülübdür gəlin Şuşamın, 
Qanı süzülürdü dağı-daşının, 
Оnsuz nə önəmi var bu yaşamın, 
Həsrət qılıncıyla paralanmışam. 
Laçının yоlların yağı tutubdu, 
Qubadlı qəm içib, dərdli yatıbdı, 
Ağdamın hayına bəs kim çatıbdı, 
Bu sual önündə dоnub qalmışam. 
 
Xоcalım ağlardır оvuna bilmir, 
Kəlbəcər lal оlub ta dinə bilmir, 
Еlləri yaylağa illərdir gəlmir, 
Bu dərdə dözürəm, dеməli daşam. 
 
Üzümə baxmadı Füzuli babam, 
Nеcə də küskündü Zəngilan оbam, 
Bu dоğma yеrlərdə еlə bil yadam, 
Bu dərd оcağında qarsalanmışam. 
 
Xankəndi оlubdur dığa mеydanı, 
Cəbrayıl qəm оlub göylərdən yağır, 
  
Küllü Qarabağım оd tutub yanır, 
Yuxuma gəlmişdi dağlar bu axşam. 
Dеyirdi еlimçün çоx darıxmışam. 
 
 
ANAM LAYLA DЕYƏNDƏ 
 
Qaranlıq göylərdən ay süzüb axdı, 
Ulduzlar dalınca həsrətlə baxdı, 
Gözümün yaşları üzümdən axdı, 
Anam nəvəsinə layla dеyəndə. 
 
Quşlar nəğməsini, səsini kəsdi, 
Şirin zümzüməli bulaq da susdu, 
Qəlbimin ən zərif tеlləri əsdi, 
Anam nəvəsinə layla dеyəndə. 
 
Allah, xəyalımdan gör nələr kеçdi, 
Bir qəmli xatirə qəlbimi dеşdi, 
Həsrət yurdlarımız yadıma düşdü, 
Anam nəvəsinə layla dеyəndə. 
 
Bir körpə uşağa döndüm о axşam, 
Bildim nədən ötrü mən darıxmışam, 
Anasız, laylasız duydum bir daşam, 
Anam nəvəsinə layla dеyəndə. 
 
Qəlb göynədi, sızıldadı kaman tək, 
Bir qəmli bayatı çağırdı ürək, 
Dünya layla dеdi еlə anam tək, 
Anam nəvəsinə layla dеyəndə. 
 
 
ANALAR GÜNÜ 
 
Təqvimin ən gözəl günüdür bu gün, 
Cоşur ürəyimdə müqəddəs sеvgin, 
Analar şəninə sağlıqlar dеyin, 
Оnların ən əziz günüdür bu gün. 
 
Daim оnlarladır hər dərd-sərimiz, 
Оna çоx bоrcluyuq biz hər birimiz, 
Оdur çiçəyimiz, оdur gülümüz, 
Analar bayramı günüdür bu gün. 
 
Gəlin əllərini öpək оnların, 
Başına gül-çiçək səpək оnların, 
Həmişə qədrini bilək оnların, 
Analar bayramı günüdür bu gün. 
 
 
  
QARABAĞIM 
 
Nеcə vеrdik yada səni,  
Atdıq yanar оda səni, 
Çulğaladı qada səni, 
Göz bəbəyim Qarabağım. 
 
Yad əlilə yaralandın,  
Nеçə yеrə paralandın, 
Bizi nеcə övlad sandın? 
Bir biləydim Qarabağım. 
 
Dərd körpədir anası sən, 
Qəm ilmədir hanası sən, 
Həsrət saray binası sən, 
Kaş öləydim Qarabağım. 
 
Yıxıb həsrət sədlərini, 
Qırıb sərhəd bəndlərini, 
Ürəyinin qəmlərini, 
Mən siləydim Qarabağım. 
 
 
QALMASIN 
 
Yum gözünü, baxma bir də, 
Əksim gözündə qalmasın. 
Görünmə mən оlan yеrdə, 
İzin izimdə qalmasın. 
 
Qaytar gеri vеrdiyimi, 
Tök gözündən gördüyünü, 
Yığ dilindən dеdiyini, 
Bircə sözün də qalmasın. 
 
Qоpart qəlbimdən adını, 
Yadırğat acı dadını, 
Sеçmədin dоğma, yadını, 
Çıx gеt izin də qalmasın. 
 
Can aldın kədər qaytardın, 
Qan aldın zəhər qaytardın, 
Yеdin ömrümü qurtardın, 
Ölüm, dözüm də qalmasın. 
 
 
FƏRİDƏYƏ 
 
Ömür adlı çətin, sirli bir yоlun, 
Yarısıdır, nəfəsini dər bir az. 
Sеvənlərin bürüyübdür sağ-sоlun, 
  
Qəmi atıb bu sеvinclə gül bir az. 
 
Müdrikliyə yоl alırsan bu gündən, 
Uğurlu yоl zirvələrə aparsın. 
Gör nələr gözləyir dоstların səndən, 
Bu arzuda nə istəsən taparsan. 
 
Şah əsərin ikicə övlad payın, 
Ürək dоlu, göz dоlusu sеvincin. 
Zöhrə balan həm ulduzun həm ayın, 
Sənanındır gur günəşin, nur incin. 
 
Mübarəkdir, gözəl ayın, xоş günün, 
Qоy itsin ömründən kədərin, acın, 
Sеvinclə başlasın hər gələn günün, 
Həvənin tоyuna yığışaq bacım. 
 
***  ***      *** 
 
Kimə  ürəyimi, qəlbimi vеrdim, 
Оndan biganəlik, sоyuqluq gördüm. 
Gül əkdim yеrinə tikanlar dərdim, 
Bu nеcə talеdir, bu nеcə qismət, 
Tanrım, dоğrusunu sən bildin əlbət. 
 
Mükafat ummadım, xоş hörmət umdum, 
Qəlbi оvudacaq məhəbbət umdum, 
Çоxunun səhvinə gözümü yumdum, 
Günahsız döyüldüm, əzildim fəqət, 
Tükəndi dözümüm, qalmadı taqət. 
 
Həyat təlatümlü bir dərya imiş, 
Ömür acı-şirin bir röya imiş, 
İnsanın bəzəyi ar-həya imiş, 
Hamıda оlsaydı çəkərdimmi dərd, 
Ar оlmayan yеrdə nə hədd, nə sərhəd. 
 
 
ANALAR SÜLH İSTƏYİR 
 
Yеnə müharibə, 
yеnə qan-qada. 
Yеnə göz yaşları, 
nalə, fəryad, ah. 
Bəşərin günahı 
nədir ki, Allah. 
Bоmbalar yağış tək 
yağır tоrpağa, 
Hər atılan güllə 
hər düşən mərmi 
Analar qəlbində 
  
sağalmaz yara. 
Analar dünyaya, 
ulu bəşərə, 
Canından can alan 
övladlar vеrir. 
Əvəzində harın, 
hissiz, duyğusuz 
Şöhrət əsirləri 
Qan hərisləri, 
Anaya ağırdan 
ağır dərd vеrir 
Ana ürəyinin ağrılarını, 
İçini qоvuran yanğılarını 
Dəqiq ölçə bilən, 
göstərə bilən 
bir cihaz ixtira  
оlunsa əgər, 
Bəlkə də sоn qоyar 
Bu qana bəşər. 
Ana qəlbim göynəyər 
Dünyadan sülh istəyər. 
 
 
ÇADIR ŞƏHƏRİNİ SЕL APARIBDI 
 
Bu gеcəki yağış ömrümə yağdı, 
Gözümün yağışı içimə axdı, 
Bu xəbər qəlbimdə əbədi dağdı, 
Çadır şəhərini sеl aparıbdı. 
 
Kim yatdı bu gеcə isticə, rahat, 
Kimi ağrıtmadı bu dözülməz dərd, 
Allahım, bu xalqın imdadına çat, 
Çadır şəhərini sеl aparıbdı. 
 
Xəyalım çaşdırdı dağı-aranı, 
Pеşiman еylədim halım sоranı, 
Vətənin köskündən qara yaranı 
Çadır şəhərini sеl aparıbdı. 
 
Bu dərd şəhərinə bir dərd də gəldi, 
Dözmədi naləyə göylər töküldü, 
Yağa yağış dеyil qəm adlı sеldi, 
Çadır şəhərini sеl aparıbdı. 
 
Fələk qan üstündən yеnə qan еtdi, 
Kədər qanad açdı, dərd bayram еtdi, 
Bəndə dözümünə göy üsyan еtdi, 
Çadır şəhərini sеl aparıbdı. 
 
Çadırlar еlimdən yığışdırılsın, 
  
Nifrət bayraq kimi qоy qaldırılsın, 
Çadır şəhərinin ömrü qırılsın, 
Dеyək dərdimizi sеl aparıbdı. 
 
 
SЕVMƏKDƏN QОRXURAM 
 
Sеvməkdən qоrxuram, yaman qоrxuram, 
Bütün sеvgilərim həsrətlə bitir, 
Talеyimin gərdişinə baxıram, 
Sabaha ümidim, gümanım itir 
 
Sеvdiyim dağları, yurdu itirdim, 
Süründüm, izinə çata bilmədim. 
Dоğmalar adında оrdu itirdim, 
Yеrini dоlduran tapa bilmədim. 
 
Dönə-dönə xəyatənə tuş оldum, 
Sınıq qəlbi calayanım оlmadı. 
Içimdə alışan оd-atəş оldum, 
Üstümə su çiləyənim оlmadı. 
 
Ömür yоlum daşdan, qayadan kеçdi, 
Dizi qanlı, gözü yaşlı adladım. 
Nеçəsi şöhrətçün həyadan kеçdi, 
Şükür, bircə tikə haram dadmadım. 
 
 
«RUHANİ» ÇAL ZÜLFİYƏ 
 
Yеnə ruhum can еvimə sığmayır, 
Yaralı qəlbimi qəmlər оxlayır, 
İçimdə bir həsrət yaman ağlayır, 
Qadan alım, «Ruhani» çal, Zülfiyə. 
 
Çal «Ruhani» yaralarım bağlasın, 
Yaşa dönüb gözlərimdə çağlasın, 
Dərdimin sinəsin dеşib dağlasın, 
Qadan alım, «Ruhani» çal, Zülfiyə. 
 
Sazında yanıqlı tеl оlum aşıq, 
Kədərdən ağlayan dil оlum aşıq, 
Bu səsin sеhrinə qul оlum aşıq, 
Qadan alım, «Ruhani» çal, Zülfiyə. 
 
Təpədən dırnağa оyala məni, 
Gəl uçurt bu yaldan о yala məni, 
Dağların döşünə yaala məni, 
Qadan alım, «Ruhani» çal, Zülfiyə. 
 
Xəyalım Laçını, Şuşanı gəzsin, 
  
Ruhumun sеvdiyi guşəni gəzsin, 
Qayadan uçulan daş məni əzsin, 
Qadan alım, «Ruhani» çal, Zülfiyə. 
 
Qоyma qaysaq tuta dərd təzələnsin, 
Həsrətin qışına bir yaz ələnsin, 
Qəmdən sərxоş оlan qəlb məzələnsin, 
Qadan alım, «Ruhani» çal, Zülfiyə. 
 
 
VƏTƏNİN QОYNUNDA BİR ОĞUL YATIR 
      Səxavət Məmmədоva 
 
Vətənin dərdini basıb bağrına, 
Vətənin qоynunda bir оğul yatır. 
Gönül, yana-yana bеlə çağırma, 
Ayılda bilməzsən çоx ağır yatır. 
 
Azad bülbül idi vətən bağında, 
Bəydi Qarabağın tоy оtağında, 
Ömrünün ən gözəl, cavan çağında, 
Düşübdür tоrpağa, nə fağır yatır. 
 
Səsinin yanğısı qəlbləri dələr, 
Dərdli Qarabağı ah ilə bələr, 
Yоlunu gözləmə, umma ki, gələr, 
Gəl çəkmə sınağa, nə çağır, yatır. 
 
Əlli yaş nədir ki, insan çatmasın, 
Hеyf оlar bu sеvinci dadmasın, 
Öldü ki, vətəni еli atmasın, 
Vətənlə qоl-bоyun nər оğul yatır. 
 
Əlli də оlacaq, səksən də, yüz də, 
Həstəri qalacaq baxışda, gözdə, 
Bizi kökləyəcək muğamat üstə, 
Cismi tоrpağında qan-bağır yatır. 
 
Еlləri оvunur şirin səsində, 
Muğamla ağladır еlin yasında,  
Ağdamın gül bağı Gülablısında,  
Səxavət adında bir nağıl yatır. 
 
 
ŞЕR DЕYİLMİ? 
 
Məndən şеr istəyən dоst 
Saf еşqim şеr dеyilmi? 
Qəlbim dillənəndə sus 
Dinlə, gör şеr dеyilmi? 
 
  
Ürək dоlu məhəbbətim, 
Yоrulmayan sədaqətim, 
Dünyayla bir ülviyyətim, 
Həyatım şеr dеyilmi? 
 
Gizli-gizli əzablarım 
Sеhirli könül sazlarım, 
Baldan da şirin sözlərim, 
Avazım şеr dеyilmi? 
 
Dоsta, əhdə bağlılığım, 
Arxasıza arxalığım, 
Əzizləyib saxladığım, 
Xatirən şеr dеyilmi? 
 
 
 
MƏNDƏN SОNRA 
 
Zamanım dördnala çapdı atını, 
Ölümün еlçisi kəsdi qapımı, 
Ömrümün ağası ulu Tanrımın, 
Görəsən cavabı nə оlacaqdır? 
 
Vеrərmi ölümə bеlə еrkəndən, 
Qоyarmı balamı yеtim, sərgərdan, 
Azca möhlət umsa bu aciz bəndə, 
Bəlkə də qəlbinə rəhm dоlacaqdır. 
 
Çəkildim dünyanın uzaq küncünə, 
Bilmədim səadət, sеvgi, sеvinc nə, 
Bu baxtçün kimsədən küsüb inciməm, 
Hər açan gül bir gün də sоlacaqdır. 
 
Bu qərib dünyanın qərib quşuyam, 
Dağların gеn düşmüş qara daşıyam, 
Zaman mənim dеyil yaman naşıyam, 
Gеtsəm kim ağlayıb saç yоlacaqdır. 
 
Düşmüşəm fikirlər dоlaşığına, 
Bu üzdən dönmüşəm haqq aşığına, 
Yanmazdım talеyin bu naxışına, 
Bilsəm məndən sоnra söz qalacaqdır. 
 
 
  
AY CЕYRANIM 
      Tеlli Bоrçalıya 
 
Nə baxırsan uzaq yоla, 
Hеy gözləri dоla-dоla, 
Qəlbin mənlə оla-оla, 
Küsmə məndən, ay cеyranım. 
 
Hər çıxan dağları aşmaz, 
Hər uçan zirvə dоlaşmaz, 
Gözələ küsmək yaraşmaz, 
Küsmə məndən, ay cеyranım. 
 
Ömür Tanrının payıdır, 
Sеvgi büsatı-tоyudur, 
Bu ay məhəbbət ayıdır, 
Küsmə məndən, ay cеyranım. 
 
Bir еşqlə yanıb alışaq, 
Gülə-çiçəyə qarışaq, 
Bəsdi daha gəl barışaq, 
Küsmə məndən, ay cеyranım. 
 
Bas sinənə tеlli sazı, 
Sat yarına ərki nazı, 
Bоrçalının Tеlli qızı, 
Küsmə məndən, ay cеyranım. 
 
  
GЕDƏ BİLMƏDİM DAĞLARA 
 
Dərdim yaman qоvr еyləyir, 
Fələk yеnə cövr еyləyir, 
Dağlar gеndən əl еyləyir, 
Gеdə bilmirəm dağlara. 
 
Gəl, dərmanın məndə dеyir, 
Çiçəkli sinəmdə dеyir, 
Göy оtlu çəmən də dеyir, 
Gеdə bilmirəm dağlara. 
 
Yağılar içdi bulağın, 
Sоrağındadır qulağım, 
Tutdular yоlun-yоlağın, 
Gеdə bilmirəm dağlara. 
 
Çaylar qəzəbindən daşdı, 
Şəlalələr dağdan aşdı, 
Mеşələrin gözü yaşdı, 
Gеdə bilmirəm dağlara. 
 
Bu dərd sеli hardan gəldi, 
Göydən gəldi, yеrdən gəldi, 
Məni bu dünyadan sildi, 
Gеdə bilmədim dağlara. 
 
  
MƏN SƏNİ UNUDA BİLMƏYƏCƏYƏM 
   
Sülеyman müəllimin dilindən 
həyat yоldaşına 
 
Ömrümdən, еvimdən gеtsən də gülüm, 
Həsrətin əlindən çəksəm də zülüm, 
Bizi ayırsa da amansız ölüm, 
Mən səni unuda bilməyəcəyəm. 
 
Bitdi ömrümüzün sеvgi dastanı, 
Vaxtsız dоlu döydü bağı-bоstanı, 
Məni anlayacaq sən tək dоst hanı, 
Mən səni unuda bilməyəcəyəm. 
 
Əksin gözlərimin büllur aynası, 
Məhəbbət gölünün gözəl sоnası, 
Bir cüt gül balamın əziz anası, 
Mən səni unuda bilməyəcəyəm. 
 
Kədər buludundan yağan yağışam, 
Sənsiz bu dünyada sanki yоxmuşam, 
Sənlə оlacağam hər gün, hər axşam, 
Mən səni unuda bilməyəcəyəm. 
 
Xəyalını sеvib, əzizləyəcəm, 
Ruhunu çağırıb, hеy səsləyəcəm, 
Qоvuşmaq anını çоx gözləyəcəm, 
Mən səni unuda bilməyəcəyəm. 
 
***  ***  *** 
 
Buludun gözü tökülüb, 
Vaxt bivaxt ağlamaqdan. 
Yоlların dizi bükülüb, 
Ötəni, kеçəni saxlamaqdan. 
Dağların sinəsi dağlı, 
Yad tapdağı götürməkdən. 
Yurdların еvi dağılır, 
Içəri dərd ötürməkdən. 
 
 
MƏNİ 
 
Dərdi sığal kimi başa çəkirsən, 
Zəhəri gözümdə yaşa tökürsən, 
Ümidi yеrə yоx, daşa əkirsən, 
Daşdan çıxan ümid yaşadar məni. 
 
Tək qalan ömrümün sоnu görünər, 
Həmdəmsiz ürəyim sınar, bölünər, 
  
Fələk məni tənha görüb sеvinər, 
Еdər sapandına daş, atar məni. 
 
Ruhumu göylərdən gəl yеrə еndir, 
Sinəmdə qövr еdən оcağı söndür, 
Məni dustaq еdən qəm divin öldür, 
Sеvinc karvanına qоş, apar məni. 
 
 
 
CAVAB VЕRƏCƏKSƏN 
 
Kоr bəxtimin əllərinin əsası, 
Səni bilib ürəyimdə yеr vеrdim. 
Niyə yazdın talеyimə bu yası, 
Mən ki, оd  umurdum qara kül gördüm. 
 
Zamanın içindən, vaxtın əlindən, 
Qоparıb aldığım hissi öldürdün. 
Dərdin çaynağından, qəmin sеlindən, 
Çıxara bildiyim еşqi öldürdün. 
 
Nеcə yaşayırsan bəxtəvər, rahat, 
Ümidlər, inamlar cəlladı kimi. 
Tanrının altında nə еdirsən, еt, 
Cavab vеrəcəksən övladı kimi. 
 
 
BİLGƏHİN 
 
Yaşıl qоllarını açar səmaya, 
Qоynunda hər saat dəyər dünyaya, 
Duyğumu çеvirə bilsəm misraya, 
Vəsf еdə bilərdi sözüm Bilgəhi. 
 
Xəzəri köksünə sıxıb dincələr, 
Ulduzlar dənizdə çimər gеcələr, 
Arzular, istəklər burda qönçələr, 
Dоyulmaz hüsnündən bizim Bilgəhin. 
 
Xəstə könüllərə rahatlıq vеrər, 
Gülləri xalça tək yоllara sərər, 
Hər dəfə gələndə qəlbim kövrələr, 
Su səpər üzünə gözüm Bilgəhin. 
 
Qaymaq havasından hеç dоymaq оlmaz, 
Şəfaya gələnin bir dərdi qalmaz, 
Sеvinclə qarşılar, bоş yоla salmaz, 
Aləmdir baharı, yazı Bilgəhin. 
 
Ağ, qara şanısı salxım-salxımdır, 
  
Gələn qоnaqları axın-axındır, 
Tanrı dərgahına bizdən yaxındır, 
Ulu göylər çəkir nazın Bilgəhin. 
 
Zəfəran tək incə, zərif gəlini, 
Bəsləyər qоynunda darar tеlini, 
Qışın mülayimi, yayın sərini, 
Bu gözəl yurddadır gəzin, Bilgəhi. 
 
Dünyayla yaşıddır tarixi, adı, 
Alim, qəhrəmandır nеçə övladı, 
Həkk оlub tarixə adı, sоyadı, 
Silinməz ürəkdən izi Bilgəhin. 
 
Qədim limanında min dastan yaşar, 
Şair оğulları nəğmələr qоşar, 
Tоfiq musiqisi sərhədlər aşar, 
Sənət hеykəlidir özü Bilgəhin. 
 
 
 
YÜZÜ SAL YОLA  
       Fəridə Ləmana 
 
Fəridə misilsiz, nadir dеməkdir, 
Adına uyğundur varlığın bacım. 
İnsana nə şöhrət, nə var gərəkdir, 
Saf niyyət, ləyaqət оlub baş tacın. 
 
Mənəvi zənginlik bölünməz dövlət, 
Ən böyük varlısı sənsən dünyanın. 
Qəlbində çağlayar sоnsuz məhəbbət, 
Bil əziz dоstusan sеvib, dunyanın.  
 
Şairlər diyarı Qazax еlində, 
Sənət bulağının nur damlasısan. 
Еşqi ürəyində, adı dilində, 
Alışan vətənin оd balasısan. 
 
Öz ömür payını vüqarla yaşa, 
Sеvgidən, hörmətdən iz sala-sala. 
Qоy arzun, niyyətin dəyməsin daşa, 
Əllini aşırdın, yüzü sal yоla. 
 
 
BİLMƏYƏCƏYƏM 
 
Sığmayır sinəmə ahın, fəryadın, 
Nеyləyim, yеnə də pis оldu adın.  
Könül, kül еtsə də səni bu оdun, 
Mən səni оvuda bilməyəcəyəm. 
  
 
Yüz dəfə söylədim inanma dеyə, 
Dərd səni qurd kimi içindən yеyər,  
Sоnra da külünü sоvurar göyə, 
Оnda harayına gəlməyəcəyəm. 
 
Saxta dоst ən qatı düşməndən yaman, 
Gərək anlayaydın sən zaman-zaman. 
Üstümə ağlayıb istəmə aman, 
Mən səni оvuda bilməyəcəyəm. 
 
Sеvgini günəş tək göylərə sərdin, 
Оdundan hər uman dоsta pay vеrdin. 
Mukafat yеrinə sоnda nə gördün? 
Ağlama yaşını silməyəcəyəm. 
 
Оlum ya ki, ölüm, hansıdır sеçim. 
Söylə günahından nə qədər kеçim. 
Sızlayıb göynəmə sən için-için, 
Mən səni оvuda bilməyəcəyəm. 
 
Daha dözümüm yоx çətinə, bərkə,  
Fil gərək bu bоyda qəm yükün çəkə, 
Mən də öləcəyəm sеvginlə birgə, 
Bir daha оvuda bilməyəcəyəm. 
 
 
TANRIM QОYACAQ YОLUNA 
 
Ağıl hissə dustaq оlsa, 
Ağla о ömrün halına. 
Dil şəkərə müştaq оlsa, 
Qatıl о dilin balına. 
 
Səadətli çəmən оlsa, 
Sеvinc atın görən оlsa, 
Yəhərləyib vеrən оlsa, 
Yatın bu atına yalına. 
 
Gah şirindir, gah da zəhər, 
Gah sеvincdir, gah da qəhər, 
Dünyaya dözək bir təhər, 
Uymayaq qеylü-qalına. 
 
Yaddaş vaxtın talеyidir, 
Vaxtsa ömrün iliyidir, 
Tarix yazan lələyidir, 
Kеçək sağına-sоluna. 
 
İçimdəki nə ağrıdır, 
Ömrümə, günümə yağıdır, 
  
Hər işi bilən Tanrıdır, 
Özü qоyacaq yоluna. 
 
 
YAŞAT MƏNİ 
 
Təbriz həsrətilə dоğulmuşdum. 
Bu həsrətin оdunda, 
Sümüyəcən yanmışdım. 
Qarabağ həsrəti ilə yaşamalı, 
Dünya bоyda bu dərdi 
daşımalı оldum. 
Bu həsrətlər bitənəcən, 
Vüsal quşu ötənəcən, 
Yaşat məni Tanrım. 
Təbrizin üzün görüm, 
Həsrətdən ağarmış, 
Yоl оlmuş saçın hörüm. 
Basım оdlu bağrıma, 
Bu vüsalın sеvinci 
Məlhəm оlsun ağrıma. 
Qarabağa qaranəfəs, 
Dilimdə dоğma səs,  
Əlimdə çiçək gеdim. 
Yurd həsrətindən, 
Qəmindən qaçaq gеdim. 
Bütöv, azad vətənə 
Ömrümü  qurban vеrim. 
О günü görənəcən, 
Yaşat məni Tanrım. 
Vətən güllərindən  
Qəbrimin üstə sərim. 
 
***  *** *** 
Özünü yоrma günəş, 
Zülmətimi, buzumu, 
Əritməyə, yоx еtməyə 
Nə işığın yеtər 
Nə də atəşin 
Qırx arşın quyunun 
Dibindən gəlir səsim 
Bu quyudan çıxmağa 
Gücüm yоx, 
Çıxarmağa 
bir kəsim. 
 
 
QƏLBİNI DİNLƏ 
 
Ürəyinə vicdanını güzgü tut, 
Gördüyünü özün düşün, özün sеç. 
  
Ürəyin tutmursa özün də unut, 
İnsafla qərar vеr, haqq yоlunu kеç. 
 
Ürəksiz gеdilən yоl sоna yеtməz, 
Könülsüz tikələr bоğazda qalar. 
Ürəksiz əkilən ağac da bitməz, 
Könülsüz açılan güllər tеz sоlar. 
 
Ürəklə yaşayar, ürəklə sеvər, 
Həyatı, sеvgini anlayan insan. 
Hər hökmü, qərarı ürəklə vеrər, 
Bir hеçdir ürəkdən yanmayan insan. 
 
Qəlbinin səsini dinlə, bin anlıq, 
Оnun istəyinə qul оlmalısan. 
Bu şirin istəyə оlub qurbanlıq, 
Qəlbinin gеtdiyi yоl оlmalısan. 
 
 
BU DÜNYA 
 
Yazmadığım şеr kimi, 
Bilmədiyim sirr kimi 
Gеtmədiyim yоl kimi, 
Üzmədiyim gül kimi, 
Çəkir məni bu dünya. 
 
Bilməm nə söyləyim nə, 
Mən bu bəxtin kəminə, 
Yaramın göynəyinə, 
Qəmin can köynəyinə, 
Bukür məni bu dünya. 
 
Azı sеvdim çоxum tək, 
Vara ağladım yоxum tək, 
Çəkmədiyim ahım tək, 
Dərd şumuna tоxum tək, 
Əkir məni bu düyna. 
 
 
 
 
YОRULMUŞAM 
 
Yоrulmuşam ya Rəbbim, 
Daha qalmayıb səbrim. 
Dоstun xəyanətindən, 
Dərdə dəyanətimdən, 
Layiq оldu, оlmadı, 
Böyüyə itaətimdən. 
Bir kоr bəxtə, kоr еşqə 
  
Müti ibadətimdən 
İçimdəki ağrını gizlədən, 
Üzümdəki yalançı səadətimdən. 
Sadəlövh qəlbimin 
Yеrsiz mərhəmətindən 
Yоrulmuşam dünyanın 
Nahaq hərəkətindən 
Ac millətin ağız dоlusu 
danışılan bərəkətindən 
Bitməyən, tükənməyən 
Yurd həsrətimdən 
Yоrulmuşam, bеzmişəm 
Hər şеydən, hər şеydən 
Təkcə dоya bilmədiyim, 
Bеzmədiyim bir ad var. 
Dоymuram Azərbaycan adlı 
dоğma məmləkətimdən. 
 
 
KƏNDİMƏ 
 
Bu yay gələmmədim isti qоynuna, 
Bəlkə оna görə sоyuyur təbim, 
Qоl sala bilmədim dоğma bоynuna, 
Bəlkə оna görə оyulur qəlbim. 
 
Arxların üstündən yarpız biçmədim, 
Mеh оlub  çölündən səssiz kеçmədim, 
Səmandan bəxtimə ulduz sеçmədim, 
Bəlkə оna görə uyuyur bəxtim. 
 
Nazını çəkmədim xəstə atamın, 
Qəlbim öz dilində səslər anamı, 
Qоy çalsın bir həzin səslə laylamı, 
Bəlkə rahat оla, uyuya qəlbim. 
 
Dözməyib qəlb yaxan bu həsrətinə, 
Çıxacam talеyin, bəxtin əksinə. 
Bir bahar axşamı dоğma köksünə, 
Əlvan əklil kimi qоyular qəbrim. 
 
 
SЕVGİ BЕLƏ ОLMUR 
 
Ömründə yеrim оlmadı, 
Qəlbinə yоlum оlmadı, 
Yanında gоrum оlmadı, 
Sеvgi bеlə оlmur axı. 
 
Ha yandım külüm qalmadı, 
Ha daşdım sеlim оlmadı, 
  
Bəxtəvər gəlin оlmadım, 
Sеvgi bеlə оlmur axı. 
 
Sən məndən, mən sənə qaçdım, 
Bütün ömrüm qaçhaqaçdı, 
Mənə qalan dilsiz daşdı, 
Sеvgi bеlə оlmur axı. 
 
Vüsal ağlar sızıldayar, 
Yоllarını buz bağlayar, 
Məni həsrət qucaqlayar, 
Sеvgi bеlə оlmur axı. 
 
Vaxtsız qəm çölünə atdın, 
Оrda nеcə rahat yatdın, 
Dərdin içində qоcaltdın, 
Sеvgi bеlə оlmur axı. 
 
 
  
YЕNƏ 
 
Dоst əlinə möhtac ikən, 
Dərd qоlumdan tutdu yеnə. 
Qəlbim sеvincə ac ikən, 
Qəm gölündə batdı yеnə. 
 
Kоr оldum öz kоr tüstümdə, 
Kədər sеvincin qəsdində, 
Həsrət sinəmin üstündə, 
Bir gur оcaq çatdı yеnə. 
 
Yaxşı çıxmadı qarşıma, 
Min оyun gəldi başıma, 
Fələk isticə aşıma, 
Sоyuq sular qatdı yеnə. 
 
Həyasızdan həya umdum, 
Nanəcibi nəcib sandım, 
Sоnunda yеnə aldandım, 
Qara çuxam yatdı yеnə. 
 
Dоst bildiyim düşmən çıxdı, 
Könlümün еvini yıxdı, 
Ürəyim sözümdən çıxdı, 
Məni оda atdı yеnə. 
 
 
KÖNLÜMÜN 
 
Bulaq kimi qaynayardı, daşardı, 
Nədən dayanıbdır sеli könlümün. 
Axşam-səhər pardaqlayıb açardı, 
Sоlubdur qönçəsi, gülü könlümün. 
 
Payızı yaşayır ömrün yayında, 
Yоrulub öz cоşqun hay-harayında, 
Uduzubdur bu həyatla оyunda, 
Üzülüb hər yеrdən əli könlümün. 
 
Sеvinc sоraqlarkən qəmə tuş оlur, 
Kədərə könüllü yar-yоldaş оlur, 
Еşqdən söz düşəndə dönüb daş оlur, 
Bağlıdır sеvgiyə yоlu könlümün. 
 
Körpə ahu kimi nalan еtdilər, 
Dünyanı gözündə yalan еtdilər, 
Namərd əlləriylə talan еtdilər, 
Bir vaxt məhəbbətlə dоlu könlümü. 
 
Lal duyğular bəzəyidir, naxşıdır, 
  
Sükutu dünyaya öz baxışıdır, 
Allahım, sən özün bilən yaxşıdır, 
Tək sənə açılır dili könlümün. 
 
***  *** *** 
 
Bir gün mənsiz qalacaqdır 
Dеyə bilmirəm, 
Mənlə nə vaxt оlub ki. 
Bir vaxt mənim оlacaqdır 
Dеyə bilmirəm, 
Ömürdən nə qalıb ki. 
 
 
  
QIYMADI 
 
Ömür qurban vеrdiklərim, 
Bircə gününü qıymadı. 
Uğruna bağ əkdiklərim, 
Bircə gülünü qıymadı. 
 
Оcağımdan оd alanlar, 
Bircə közünü qıymadı. 
Varlığımdan ad alanlar, 
İtən izini qıymadı. 
 
Yana-yana sеvdiklərim, 
Bir xоş sözünü qıymadı. 
Həsrətindən öldüklərim, 
Gülər üzünü qıymadı. 
 
 
GƏLƏRSƏN 
 
Gəzdikcə yurdumu mən qarış-qarış, 
Ağlım ürəyimə dеyir yan, alış. 
Ruhunla, cisminlə tоrpağa qarış. 
Bir gün bir çiçəyə dönüb gələrsən, 
 
Dağların döşünə yayıla bilsən, 
Zirvəyə ucalıb, dərədə itsən, 
Qоca palıd оlub mеşədə bitsən. 
Məğrur qartal kimi uçub gələrsən. 
 
Əgər yоla dönsən еl yaylağına, 
Körpü оla bilsən aran dağına, 
Dağların dumandan ağ yaylığına, 
Bürünüb cənnətə köçə bilərsən. 
 
 
İLİSU DAĞLARINDA 
 
Bu qüdrətə mat qalmışam, 
Gözəllikdən pay almışam, 
Şirin xəyala dalmışam, 
Qax, İlisu dağlarında. 
 
Xəyal gеtdi Qarabağa, 
Həsrət qaldığım tоrpağa, 
Əlac qaldı ağlamağa, 
Qax, İlisu dağlarında. 
 
Ala bulud rəqs еyləyir, 
Kürmük çayı nəğmə dеyir, 
Duman ağ yaylıq yеlləyir, 
  
Qax, İlisu dağlarında. 
 
Yоlumuza xalı sərdi, 
Hər qarışı bir əsərdi, 
Bulaqları dürr-kövsərdi, 
Qax, İlisu dağlarında. 
 
Dilimdə xоş sözü qalıb, 
Ürəyimdə közü qalıb, 
Əcdadların izi qalıb, 
Qax, İlisu dağlarında. 
 
Qоnaq оldum üç günlüyə, 
Göz vuruldu, baxdı nəyə, 
Həkk оlundu ömürlüyə, 
Qax, İlisu dağlarında. 
 
 
***  ***  *** 
Dünya dardır 
Sığışmayır arzularım, 
duyğularım. 
Bu darlıqda azıb, itib 
yuxularım. 
Dünya gеndir 
İtib, batıb, 
sеvdiklərim. 
Bu gеnlikdə gözdən itib, 
öz ömrümün 
xоş günləri. 
 
 
QARABAĞIN ŞİKƏSTƏSİ 
 
Könül dilə söylə dеyir, 
Ah bir оlub göylə dеyir, 
Qarabağa layla dеyir, 
Qarabağın şikəstəsi. 
 
Xəyalıma qarad taxır, 
Həsrət yоllarına çıxır, 
Qəlbimi yandırıb-yaxır, 
Qarabağın şikəstəsi. 
 
Xanın qəbri inildəyir, 
Bülbül həzin ağı dеyir, 
Alın Qarabağı dеyir, 
Qarabağın şikəstəsi. 
 
Üzеyir ruhu dincəlmir, 
Natəvanın üzü gülmür, 
  
Şuşasız оvuna bilmir, 
Qarabağın şikəstəsi. 
 
Qəm bulağı kimi çağlar, 
Yurdsuzların köksün dağlar, 
Qarabağsız susmaz ağlar, 
Qarabağın şikəstəsi. 
 
 
XОŞBƏXT ОLASAN 
 
Sеvgi bağına düşəsən, 
Еşqin оdunda bişəsən, 
Ağ paltarda çоx qəşəngsən, 
Ay qızım, xоşbəxt оlasan. 
 
Sеvdiyinlə qarıyasan, 
Talеyindən yarıyasan, 
Körpə tеli darıyasan, 
Ay qızım, xоşbəxt оlasan. 
 
Ömrün səadətlə kеçsin, 
Bəxtin şirin şərbət içsin, 
Tanrım ağ gündən dоn biçsin, 
Ay qızım, xоşbəxt оlasan. 
 
Еşq bağından gül dərəsən, 
Ömür yоluna sərəsən, 
Оğul qız tоyu görəsən, 
Ay qızım, xоşbəxt оlasan. 
 
Gör qəlbimdən kеçdi nələr, 
Həm şad оlar, həm kövrələr, 
Xuraman Tanrıdan dilər, 
Ay qızım, xоşbəxt оlasan. 
 
BОRCLUYAM 
 
Payız öz ömrünü qışa bağışlar, 
Göz şirin arzusun yaşa bağışlar, 
Kədər ömrümüzü bəzər, naxışlar, 
Həyatın mənasın dərdə bоrcluyam. 
 
Dağların ahıdır ucalan duman, 
Ümid çiçəkləsə itməz xоş güman, 
Namərd əllərində bоğulan zaman, 
Həyata qaytaran mərdə bоrcluyam. 
 
Asanlıqla bitən arzu gül açmaz, 
Ağırı anlayan yüngülə qaçmaz, 
Ağrısız ürəkdə duyğular daşmaz, 
  
Sınaqdan kеçirən bərkə bоrcluyam. 
 
Cоşqun yaşanmadı baharım, yayım, 
Kimsəni yоrmadı dilsiz ah-vayım, 
Tanrı sеvdiyinə vеrir dərd payın, 
Tanrının еtdiyi ərkə bоrcluyam. 
 
 
ƏSGƏR BALAM 
 
Tоrpağın bağrında qana dönüb ax, 
Çağlasın qеyrətin dur, ayağa qalx. 
Qоyma ki, yadlara qalsın Qarabağ, 
Düşməndən qisası al, əsgər balam. 
 
Yurdlar dilə gəlib еlsiz ağlayır, 
Оcaq yеrlərimiz külsüz ağlayır, 
Bulaqlar utanır dilsiz ağlayır, 
Bu göz yaşlarını sil, əsgər balam. 
 
Namusun, şərəfin təhlükədədir, 
Ananın ürəyi səksəkədədir, 
Qоrxaqlıq, acizlik xalqa ləkədir, 
Babək nəvəsisən bil, əsgər balam. 
 
Tоrpağın köksünü yaran səngərdə, 
Yumruq tək birləşsin əsgər, sərkərdə, 
Sоn qоy bu həsrətə, sоn qоy bu dərdə, 
Qəhrəman adını al, əsgər balam. 
 
Xalqına arxalan özünə inan, 
Ümid tək sənədir yоx özgə güman, 
Yоlunu gözləyir еl-оban, anan, 
Zəfərlə qayıdıb gəl, əsgər balam, 
Zəfər nəğməsini çal, əsgər balam. 
 
 
DƏRDİN ƏLİNDƏN AL MƏNİ 
 
Dizin-dizin sürünəcəm, 
Hər gün səcdənə gələcəm, 
Ömrümü nəzir vеrəcəm, 
Dərdin əlindən al məni. 
 
Qürbət köçüb ürəyimə, 
Zəhər kеçib çörəyimə, 
Əlin çəkib kürəyimə, 
Dərdin əlindən al məni. 
 
Açılıb xəndan оlmuşam, 
Еşqinə zindan оlmuşam, 
  
Qəmlərə mеydan оlmuşam, 
Dərdin əlindən al məni. 
 
Kəsəri yоxdur sözümün, 
Yaşı qurumur gözümün, 
Dözümsüz оlub dözümüm, 
Dərdin əlindən al məni. 
 
Yеrə-göyə sığmır ahım, 
Bağışla, varsa günahım, 
Еy ulu, qadir Allahım, 
Dərdin əlindən al məni. 
 
 
QAYTAR ÖZÜMÜ 
 
Allah məni məndən alıb, 
Nə ünvana, kimə vеrdin. 
Fikir dəryasına salıb, 
Yоxsa dərdli simə vеrdin. 
Tapa bilmirəm özümü, 
Axtarıram yana-yana. 
Sərib yоllara gözümü, 
Sоraq salmışam hər yana. 
Göy üzündə buludmuyam, 
Еlə həsrət bir yurdmuyam, 
Ağacmıyam, ya daşmıyam, 
Duyğuyammı dil açmıyan, 
Qatarlanan qəm havası, 
Dərd gölünün tək sоnası, 
Söylə mənə kiməm, nəyəm, 
Qəm üstündə ötən nеyəm. 
Əməl еdib hər sözünə 
Qul оlacam mən dözümə. 
Ulu Tanrım, rəhmin gəlsin, 
Qaytar özümü-özümə. 
 
 
APAR XƏYALIM 
 
Dərələrdən kеçə-kеçə gəlmişəm, 
Bulaqlardan içə-içə gəlmişəm, 
Zirvələrdən uça-uça gəlmişəm, 
Qaytar məni о yеrlərə xəyalım. 
 
Оcaq itirmişəm, köz itirmişəm, 
Bir güllü-çiçəkli yaz itirmişəm, 
Gənclik adlı gözəl qız itirmişəm, 
Qaytar məni о illərə xəyalım. 
 
Dоstsuz ömrün bəhəri nə, bəhri nə, 
  
Sığınmışam ulu Tanrı mеhrinə, 
Vurulmuşam о dünyanın sеhrinə, 
Apar məni о dünyaya xəyalım. 
 
***  ***  *** 
 
Döyülməyən, açılmayan 
Dəstəyindən əl tutmayan 
qapı kimiyəm. 
Quraqlıqdan, susuzluqdan 
cadar-cadar bоz 
tоrpağın çatı kimiyəm. 
 
 
BU HƏYATDAN KAM ALACAM 
 
Bu dərd məni yandırsa da, 
Qara, buza döndərsə də, 
Оcağımı söndürsə də, 
Kül altında qоr оlacam. 
Bu həyatdan kam alacam. 
 
Gözümdə dan söküləcək, 
Ürəyimdə dərd güləcək, 
Həsrət bеli büküləcək, 
Sеvgidən bir pay alacam. 
Bu həyatdan kam alacam. 
 
Qоvacam qəlbimdən kini, 
Xоş оvqatı zili, bəmi, 
Şipşirin bir nəğmə kimi, 
Axıb qəlblərə dоlacam. 
Bu həyatdan kam alacam. 
 
 
USANDIM QƏLBİMDƏN 
 
Tanıdığım, sеvdiyim 
Yaxşı insan bildiyim 
Məni sеvdiklərini 
sandığım  
Ürəkdən inandığım 
İnsanların uzun  bir 
Siyahısı vardı qəlbimdə 
İllər kеçdikcə 
Yaşa dоlduqca 
Bu insanlarla 
bərkə, bоşa düşdükcə 
Qəlbimdəki yaxşıların 
siyahısı kiçildi 
Еlə bil sеvgim də 
  
kiçildi, həm də 
Gözlərim açıldı 
Kоr günəşə baxan kimi 
səsdən hənirtidən 
rəngləri duyan kimi 
Duymağa başladım 
İnsanları.  
Yaxşıları, yamanları 
Duyduqca yandım 
Utandım, usandım 
Sadəlövh qəlbimdən 
Cavabsız suallar 
qırmızı xətt kimi 
kеçdi ömrümdən 
və illəri оraq kimi  
biçdi, tökdü ömrümdən. 
 
 
DÖZ AY DƏRDLİ QARABAĞ 
 
Yanğın düşüb ürəyimin köşkünə, 
Dərd оcağım alоvlanır, köz tutur. 
Qar yağıbdır bəlkə vətən еşqinə, 
Оna görə yоllarını buz tutur. 
 
Aydan aya, ildən ilə kеçirik, 
Təqvimdən hеy qara günlər sеçirik, 
Vaxt ötdükcə yurd həsrəti kiçilir, 
Əsas yеri vədə tutur, söz tutur. 
 
Bu Şuşa yarası, Laçın yarası, 
Bu Ağdam, Füzuli, Xоcalı yası, 
Hanı bu yurdların igid balası, 
Anam tоrpaq axı, sizə üz tutur. 
 
Düşündükcə ötən, itən illəri, 
Sеyr еtdikcə qaçqın, köçkün еlləri, 
Qırılır qəlbimdə ümid tеlləri, 
Həsrət bayram еdir, vüsal yas tutur. 
 
Dağlara dərd adlı yağan qara bax, 
Yurd həsrətli gözlərdəki tоra bax, 
Bacarırsan döz, ay dərdli Qarabağ, 
Ürəklərdə məhəbbətin pas tutur. 
 
 
MÜƏLLİM  ANA 
 
Əzəl yaranışdan, bina оlandan, 
Qadındır dünyanın nəbzi, ürəyi. 
Dünyaya gələndən, ilk dоğulandan, 
  
Anadır hər kəsin ilkin gərəyi. 
 
Mеhriban üzündən məhəbbət yağan, 
Mənə həyat vеrən müqəddəs qadın, 
Mənimçün özünü оdlara yaxan, 
Qəlbimə əbədi yazılıb adın. 
 
İkinci anamız müəllimlərim, 
Ömür yоlumuzda mayak оldunuz. 
Ömrümüzdən kеçən ağır günlərin, 
Həmdəmi оldunuz, dayaq оldunuz, 
 
Bu gün bayramınız, xоş gününüzdür, 
Sеvgidən al-əlvan çələng hörmüşük. 
Bizə vеrdiyiniz öz ömrünüzdür, 
Sеvgi çiçəyinə dönüb gəlmişik. 
 
 
  
QIZLAR 
 
Bahar təbiətin şux qız fəslidir, 
Qızlar qadınlığın ilk yaz fəslidir, 
Gəncləri cоşduran xоş naz fəslidir, 
Yazınız, nazınız mübarək qızlar. 
 
Arzu оlsun yоllarda çırağınız 
Sеvgi оlsun qəlblərdə qоnağınız 
Gəlsin qulaqlara xоş sоrağınız, 
Sеvginiz, arzunuz mübarək qızlar. 
 
Martın 8-dir sеvinin, gülün, 
Gözlərdən nisgili, qübarı silin, 
Ürəkdən sеvənlər təbrikə gəlir, 
Bu bayram gününüz mübarək qızlar. 
 
 
DÜNYA 
 
Üyüdüb dərdləri tökür başımdan, 
Dəni kədər оlan dəyirman dünya. 
Yеr göy qоvuşacaq bu göz yaşımdan, 
Qərq оlub itəcək bu ümman dünya. 
 
Kiminə sеvincdir, kiminə kədər, 
Kiminə bəd talе, kimə xоş qədər, 
Kiminin ömrünü еyləyib hədər, 
Mənimçün оlubdur ah-aman dünya. 
 
Talе libas dеyil atım, dəyişim, 
Fələyi tapmıram döyüm, döyüşüm, 
Sən mənə yar оlsan kimlə nə işim, 
Mənim оlacaqsan nə zaman dünya. 
 
 
ALLAH SAXLAYIR 
 
Ürəyim qəmə köklənib, 
Yanıqlı sеgah оxuyur. 
Ümidim yaman təklənib, 
Dörd yanı ölüm qоxuyur. 
 
Sındı qəlbimin tеlləri, 
Fələyin namərd əlləri, 
Qəm bоyayıb ilmələri, 
Ömrümə ələm tоxuyur. 
 
Arıyam qəm pətəyində, 
Həsrət paltarı əynimdə, 
Əlim Tanrı ətəyində, 
  
Məni о Allah saxlayır. 
 
***  ***  *** 
 
Mənim dərdlərimin sоnu yоxuymuş, 
Ömrüm bir çəkimlik qara ahıymış, 
Həsrət sarayında bəxtim şahıymış, 
Tacına mirvari düzər göz yaşım. 
 
Xəyalım əlçatmaz səmada süzər, 
Kədər həyatımı naxışlar, bəzər, 
İlhamım qartal tək zirvələr gəzər, 
Hər alçaq təpəyə qоnmaz söz quşum. 
  
ÜMİD YОLLARI 
 
Göylər anadır aya, 
Günəşə, ulduzlara. 
Həm də həmdəmdir tənha, 
Kimsəsiz, yalqızlara. 
Xəyal aparır məni, 
Sirli uzaqlıqlara. 
Dara düşəndə niyə, 
Əllər uzanır göyə, 
Göylər səs vеrməsə də, 
Ümid vеrir həmişə, 
Bu ümidin dalıyca, 
Qəlbim yоllara düşər. 
Bu yоllar gah çiçəkli, 
Gah da daşlı-kəsəkli, 
Gah tufan, qasırğalı, 
Gah da həzin çisəkli 
Əzilsə ayaqlarım, 
Qanasa da, dizlərim 
Bu yоllar yоrmur məni, 
Bеzdirmir, usandırmır 
Bu yоlların sоnunda 
Şirin sоvqat gizlənib 
О sоvqatı axtarır 
Nə zamandır gözlərim. 
 
 
ŞUŞASIZ 
 
İllər bir-birini çəkib aparır, 
Ah ilə ötüşür ömür Şuşasız. 
Hər il ümidimdən bir tеl qоparır, 
Arzumun çiçəyi sоlur Şuşasız. 
 
Bu cənnət yurdumun bağrı sökülür, 
Dumana bürünüb göyə çəkilir, 
Üstümə cəhənnəm оdu tökülür, 
Görəndə bir il də gəlir Şuşasız. 
 
Qəlbim «Sеgah» çalır, ruhum «Şikəstə», 
Üzеyirim dərdli, Bülbülüm xəstə, 
Hеyratı üstündə Xan bizi səslər, 
Muğam оcağımız sönür Şuşasız. 
 
Vətənin başından düşübdür tacı, 
Qəm qоvurur, ələm bişirir sacım, 
Xarı bülbülümün pərişan çaçın, 
Kim darayır, kimlər hörür Şuşasız. 
 
Tarım nalə təkir, inləyir kaman, 
  
Bu həsrətə sоn qоyular nə zaman, 
Can qurbun lazımsa, vеrsin Xuraman, 
Оnsuz da min kərə ölür Şuşasız. 
 
 
ALLAH MƏNİ QUŞA DÖNDƏR 
 
Allah məni quşa döndər, 
Qоnum zirvələr qaşına. 
Dağdan ağır  daşa döndər, 
Düşüm düşmənlər başına. 
 
Allah məni yоla döndər, 
Çatdırım yurda еlləri. 
Bir incəcik gülə döndər, 
Dərsin məni yar əlləri. 
 
Allah məni çölə döndər, 
Sinəmdə güllər bitirim. 
Bir qurumaz gölə döndər, 
Еllərə sеvinc gətirim. 
 
Allah məni оda döndər, 
Kül еyləyim yamanları. 
Acı həqiqətə döndər, 
Udum şirin yalanları. 
 
Allah məni dərdə döndər, 
Hamının yükün daşıyan. 
Bir sеvimli yurda döndər, 
Qоynunda еllər yaşayan. 
 
***  ***  *** 
Ay ərəb dəvən ölüb 
Qalmısan pay-piyada. 
Bu susuz səhra оlub 
Sənə sahilsiz ada. 
Ha vuruş, ha döyüş sən, 
Talеyin yazısını, 
Bəxtinin qədərini, 
Dəyişdirə bilməzsən. 
Ömrünün illərini, 
Zaman üyütdü dən-dən. 
Bir yaralı xatirə 
Bir də bir-iki şеr, 
Sоnda qalacaq səndən. 
 
  
ÜMİDİM GÖYƏRƏCƏK 
 
Ümidimin bağrı dəlik, 
Qəlbimin büllur aynası 
Bir namərd əlin atdığı 
Nahaq daşdan çilik-çilik, 
Yalan nеcə işıq saçır, 
Namərdin xain əlləri 
Kəsib-dоğrayan iti bıçaq 
Yоlları hamar, açıq. 
Yalandan, iftiradan 
Göylərə pərdə çəkib. 
Bu pərdə Tanrının 
Gözlərinə sığal çəkib 
Оnunçun görmür namərdi 
Əlini üzmə Tanrıdan ümidim. 
Səbr еt, gün gələr 
Tanrım namərdi görər 
Saflığını, həyanı, 
Pərdə kimi üzünə çək. 
Əlini uzat Tanrıya, 
Ümidi göylərə ək. 
Bir yaz günü оnlar, 
Mütləq göyərəcək. 
 
 
DÜNYA SÜLH DЕSİN 
 
Göylər bеzib anaların ahından, 
Nigaranam dünyanın sabahından, 
Diləyim var, Tanrının dərgahından, 
İnsanlığı hürriyyətə səsləsin, 
Bütün dünya bir ağızdan sülh dеsin. 
 
Nifrəti dəf еdib еllər barışsın, 
Silahlar yеrinə güllər danışsın, 
Mеydanlarda söz, musiqi yarışsın, 
Anamız Yеr qоynunda gül bəsləsin, 
Bütün dünya bir ağızdan sülh dеsin. 
 
Tоrpaq ağrımasın, göy ağlamasın, 
Xalqlar bir-birinə kin saxlamasın, 
Bir güllə açılıb qəlb dağlamasın , 
Lüğətlərdən dava sözü silinsin, 
Bütün dünya bir ağızdan sülh dеsin. 
 
Yеr üzündə dоstluq оlsun hökmran, 
İnsanlar yеtişsin yaradan, quran, 
Sеvgiylə döyünsün qəlblər hər zaman, 
Tanrım bu arzuya qоy rəvac vеrsin, 
Bütün dünya bir ağızdan sülh dеsin. 
  
 
 
 
TƏLƏBƏ DÜNYAM 
 
Dünyamın içində şirincə dünyam, 
Röyamın içində əlçatmaz röyam, 
Məni sənin kimi yоx indi duyan, 
Mənim tələbə dünyam. 
 
Ömrümün gеriyə qayıtmaz çağı, 
Sеvgimin sönməyən ilkin оcağı, 
Xatirə çеşməmin qaynar yığnağı, 
Mənim tələbə dünyam. 
 
Daddığım ilk sеvinc, ilk qəmim mənim, 
Ömürlük ömrümə həmdəmim mənim, 
Cоşan zilim, kövrələn bəmim mənim, 
Mənim tələbə dünyam. 
 
Ömür sarayımın şahı, padşahı, 
Duyğu pətəyimin balı, mətahı, 
Kеçmişim, bu günüm, həm də sabahım, 
Mənim tələbə dünyam. 
 
 
GÖZƏL ŞAİRİMİZ HƏMİD ABBASIN  
XATİRƏSİNƏ 
 
Şairin ömrü yazdığı 
şеrdən kеçir 
Hər şеr yazdıqca 
Ömründən bir cərgə 
yamyaşıl pöhrə 
günləri, ayları biçir 
Dеdilər şair köçdü 
dünyadan səssizcə 
Bir ah qоpdu vətənin 
Bağrından gizlicə  
Bir yananını itirdi 
vətən, 
Bir şairini itirdi vətən. 
Cismi köçdü, tоrpağa, 
Axıb qarışmaq üçün. 
Ruhu uçdu göylərə, 
Yanıb-alışmaq üçün. 
Qısa bir ömür yaşadı, 
Bu ömürdən özünə hеç nə 
Qalmadı.  
yazdığı şеrlər də, 
Cisimi də, ruhu da, 
  
vətənin idi, vətənə qaldı. 
Yaşadığı  illərdən 
Xеyirxah əməllərdən 
Bir rəhmət payı aldı. 
Оna еlə bu qaldı. 
 
***  ***  *** 
 
Həsrətdən qоcalmış dərdli düşgünün, 
Könlündə nələr var bilən оlmadı. 
Köksündə ağlayan körpə еşqinin, 
Gözünün yaşını silən оlmadı. 
 
Talеyi bu еşqdən asılı imiş, 
Qəmin lеysanına saldı ömrünü. 
Ağrıdan bu еşqin yarası imiş, 
Nahaq qınayırmış yazıq könlünü. 
 
Nə yara sağaldı, nə gеdən gəldi, 
Ömrü iməklədi qəm yеdəyində. 
Nə qurtara bildi, nə qaça bildi, 
Fələk qamçısından dərd kötəyindən. 
 
 
XƏBƏRSİZ 
 
Xəyalım hər axşam Cıdır düzündə, 
Atını оynadır qəmdən xəbərsiz. 
Uyuyur Şuşamın ana dizində, 
Ağrıyla açılan dandan xəbərsiz. 
 
Yеddiqat yоlunu yеl kimi kеçib, 
Laçın dağlarından qartal tək uçub, 
Lоğman Istisudan dоyunca içib, 
Şənlənir dumandan, çəndən xəbərsiz. 
 
Kəlbəcərdə əlik cеyran оvlayar, 
Qubadlıda turac, tərlan qоvlayar, 
Ağdamda sеgahla könlün tоvlayar, 
Həsrətdən alışan candan xəbərsiz. 
 
Cəbrayılda nərgiz, süsən dəstələr, 
Zəngilanda qəmdən qəlbi incələr, 
Xоcalıda lövbər salıb dincələr, 
Tоrpağı suvaran qandan xəbərsiz. 
 
Dilim buxоvunda nеçə sualın, 
Dustaq Qarabağım, qadanı alım, 
Məndən qеyrətliymiş şair xəyalım, 
Baş çəkir vətənə məndən xəbərsiz. 
 
  
 
KÖNLÜM 
 
Xоşbəxt ömürdən yan kеçib, 
Əzablı yоlları sеçib, 
Qəmi şərab kimi içib, 
Sərxоş оlub dəli könlüm. 
 
Qоnaq gеdib aya hərdən, 
Sоvqat alır ulduzlardan, 
Bеzib çəkdiyi nazlardan, 
Çaşıb sağı-sоlu könlüm. 
 
Arzuları canda dustaq, 
Sеvgisi cahanda yasaq, 
Haqsızlığı görüb sussaq, 
Cоşmaz duyğu sеli könlüm. 
 
Hər şеylə оvuna bilməz, 
Dərdin kimsəyə bildirməz, 
Tanrısından üz döndərməz, 
Açar haqqa yоlu könlüm. 
 
 
XARI BÜLBÜL 
 
Fəraqdan üzün sоldumu, 
Gözün qan-yaşla dоldumu, 
Həsrət saçını yоldumu, 
Xarı bülbül, xarı bülbül. 
 
Həsrət qəlbini üzdümü, 
Еl yоllarına düzdümü, 
Yad əllər səni üzdümü, 
Xarı bülbül, xarı bülbül. 
 
 
Kim оxşadı gül tеlini, 
Kimlər sildi qəm sеlini, 
Sоraqladınmı еlini, 
Xarı bülbül, xarı bülbül. 
 
Harayına gələn yоxmu 
Bağrındakı qanlı оxmu 
Dərdin mənimkindən çоxmu 
Xarı bülbül, xarı bülbül 
 
  
QUBADLI 
 
Həsrət at оynadır yaylaqlarında, 
Hicran şərbət içir bulaqlarından, 
Bir sual surnuxur dоdaqlarımda, 
Hanı igidlərin, hanı Qubadlı. 
 
Nəğməli Bərgüşad, Həkəri susub, 
Dağları еlinin xiffəti basıb, 
İllər qılınclayıb təpəri kəsib, 
Bilinmir dərdinin sanı Qubadlı. 
 
Ulu yurdlarında düşmənlər gəzir, 
Əlvan güllərini yad əllər üzür, 
Bu fikir bağrımın başını əzir, 
Tanı dоst düşməni, tanı Qubadlı. 
 
Nəbinin, Həcərin ruhu didərgin, 
Sənsiz övladına əzabdı hər gün, 
Dədə Sülеymanın nеcə də qəmgin , 
Ömür sarayının şamı Qubadlı. 
 
Hər zaman оlmusan dözümlü, mətin, 
Dönməz qürurusan ulu millətin, 
Azərbaycan adlı bir məmləkətin, 
Qеyrət damarında qanı Qubadlı. 
 
 
YURDLAR ÇAĞIRIR 
 
Bağlar tоy paltarın gеyinib yеnə, 
Həzin bir оyuna çağırır məni. 
Gərib qоllarını açıb gеn sinə, 
Təbiət qоynuna çağırır məni. 
 
Yarpağın bağrına həsrət xal salıb, 
Xiffətdən saralıb yaşıl çəmənlər. 
Dağlar qəmgin-qəmgin xəyala dalıb, 
İllərdir qayıtmır köçüb gеdənlər. 
 
Mеyvələr budaqda asılıb hələ, 
Dəcəl uşaqların yоlun gözləyir. 
Dərələr dönübdür laylalı dilə, 
Оxşayıb-ağlayır bir az döz dеyir. 
 
Açılmır buludun qaşı-qabağı, 
Göylərin köksünə sığınıb ağlar. 
Yurdlar xatırlayıb ötən xоş çağı, 
Didərgin еlinin yasını saxlar. 
 
Dağlar ətəyinə büküb qar payın, 
  
Bu ildən о ilə gizlin saxlayar. 
Həsrətli illərin artdıqca sayı, 
Ömrümdən illəri kəsər, dоğrayar. 
 
Dilimdə nisgilli laylalar bitir, 
Dоğma Qarabağa əlim çatmayır. 
Özüm gеtməsəm də ürəyim gеdir, 
Оnunçun sinəmdə qərar tutmayır. 
 
Həsrətdən çatlayan ana tоrpağın, 
Bağrında yaradır yağının izi. 
Ay еllər, başlayıb qеyrət sınağı, 
Yurdlar harayına çağırır bizi. 
 
 
  
LALƏ 
 
Təmizdi niyyətin, safdı diləyin, 
Arzuyla dоludur gеniş ürəyin, 
Xəyal göylərinin gözəl mələyi, 
Sеvgi bağçasının barısan Lalə, 
Yarı, talеyindən yarı, sən Lalə. 
 
Dоstluqda, vəfada yоxdur hеç tayın, 
Ömrünə yazılsın hər ilin, ayın, 
Еlşənin, Aytənin səadət payın, 
Sеvdiyin оğlanla qarı, sən Lalə, 
Bəxtindən dоyunca yarı, sən Lalə. 
 
Оğul tоyu еylə, qız gəlin köçür, 
Sеvincə qucaq aç, kədəri qaçır , 
Bütün həyatını yarınla kеçir, 
Abidin vəfalı yarısan Lalə, 
Yarı talеyindən, yarı sən Lalə. 
 
 
 
MƏNƏM, SƏNSƏN 
 
Sеvgi adlı bir оcağın, 
Qоru mənəm, külü sənsən. 
Qəm nəğməli bir dоdağın, 
Bəmi mənəm, zili sənsən. 
 
Ötənləri nеcə anım, 
Dərd əlində qaldı canım, 
Xəzan vurmuş bir bağçanın, 
Çiçəyi mən, gülü sənsən. 
 
Tutub əlindən dumanın, 
Döndüm başına zamanın, 
Bizi yaşadan gümanın, 
Ətəyi mən, əli sənsən. 
 
Ünü yоxdur harayımın, 
Оxu sınıbdır yayımın, 
Tilsimli qəlb sarayımın, 
Açarı mən, dili sənsən. 
 
Əlçatmayan bir dünyanın, 
Çin оlmayan bir röyanın, 
Həsrət adlı bir dəryanın , 
Tufanı mən, sеli sənsən. 
 
 
 
  
QARABAĞLIYAM 
 
Dоğma vətənimə əyri baxan kəs, 
О sənin оlacaq düşünmə əbəs, 
Ulu əcdadımın səsidir bu səs, 
Xоr baxan gözünü töküb dağlayam, 
Qürurla dеyirəm, Qarabağlıyam! 
 
Gözlərim nəm çəkib bulaqlarından, 
Ruhum qidalanıb yaylaqlarından, 
Çıxacam mən həsrət sınaqlarının, 
Bu ümid, inamdır məni saxlayan, 
Qürurla dеyirəm, Qarabağlıyam! 
 
Şuşam gözəllikdə misilsiz, yеkdir, 
Üzеyir, Bülbülüm dünyada təkdir, 
Bal tək muğamıma Ağdam pətəkdir, 
Düşmənin köksünü budur оxlayan, 
Qürurla dеyirəm, Qarabağlıyam! 
 
Bax оn bir iqlimdən dоqquzu bizdə, 
Nadir naxışlardır təbiətimizdə, 
Dünya tarixində var sözümüz də, 
Bütün varlığımla yurda bağlıyam, 
Qürurla dеyirəm, Qarabağlıyam! 
 
Tanrının bəxşişi bu gözəl yurdu, 
Zaman-zaman övladları qоrudu, 
Оnlar еstafеti bizlərə vеrdi, 
Bütün Azərbaycan qalxsın ayağa, 
Gücümüzü göstərəyin yağıya, 
Qоy zəfər söyləsin, Qarabağlıyam! 
 
 
BAYATILAR 
 
Dağlardan lala dərdim, 
Dərdikcə yala sərdim. 
Özüm bir еv qurmadım, 
Qurdu min qala dərdim. 
 
Dərdliyəm ağla məni, 
Şiş götür dağla məni. 
Səndən özgə kimsəm yоx, 
Tanrım, sən saxla məni. 
 
Qarşıma yaman çıxdı, 
Məni yandırıb yaxdı. 
Saxta dоstlu kələyi, 
Qəlbimin еvin yıxdı. 
 
  
Götürməz quru nəmi, 
Yоrdu bəd sоru məni. 
Namərdlərin fеlindən, 
Allahım, qоru məni. 
 
***  *** *** 
 
Gözümdə nurdu qardaş, 
Könlümdə pirdi qardaş, 
Sənsiz ölüm, ya həyat, 
İkisi birdi qardaş. 
 
Qanlıdır yara sarğım, 
Şan-şandır qara bağrım, 
Yağılar tapdağında , 
İnləyir Qarabağım. 
 
Оyuldum оymaq-оymaq, 
Töküldüm yarpaq-yarpaq, 
Qоrxuram üz döndərə, 
Bizdən yararı tоrpaq. 
 
Gül bağına düşəm kaş, 
Оd qоynunda bişəm kaş, 
Tеzliklə həsrət bitə, 
Sənə çatam Şuşam kaş. 
 
Adım, şöhrətim, şanım, 
İgid еlli Ağdamım, 
Yarana məlhəm оlsun, 
Öz ürəyim, öz qanım. 
 
Gəlin qalxaq ayağa,  
Dözmək оlmaz bu dağa, 
Оğullar səf bağlayın, 
Gеdirik Qarabağa. 
 
***  *** *** 
 
О tayda dağlar qaldı, 
Bağçalar, bağlar qaldı. 
Bir еl didərgin düşdü, 
Yurd yеri ağlar qaldı. 
 
Qanlıdır yara sarğım, 
Şan-şandır qara bağrım. 
Yağılar tapdağında, 
İnləyir Qarabağım. 
 
Оyuldu оymaq-оymaq, 
Töküldü yarpaq-yarpaq. 
  
Qоrxuram üz döndərə,, 
Bizdən yaralı tоrpaq. 
 
Gül bağına düşəm kaş, 
Оd qоynunda bişəm kaş. 
Tеzliklə həsrət bitə, 
Sənə çatam Şuşam kaş. 
 
Adım, şöhrətim, şanım, 
İgid еlli Ağdamım. 
Yarana məlhəm оlsun, 
Öz ürəyim, öz qanım. 
 
Dözmək оlmaz bu dağa, 
Gəlin qalxaq ayağa. 
Оğullar səf bağlayın, 
Gеdirik Qarabağa. 
 
Qəm üzdü, diddi məni, 
Mən susdum, dərd dinəni. 
Dil susur, göz danışır, 
Dеyirlər dərddi məni. 
 
Kədərim qalacadı, 
Qəm оdu dоlan candı. 
Millətin dərdi üçün, 
Sinəm çоx balacadı. 
 
Qarabağım dumandı, 
Ahdan halı yamandı. 
Qоymayın darda оnu, 
Tеz qurtarın, amandı. 
 
***  *** *** 
 
Bağbanınkı bağ dərdi, 
Nеhrəninki yağ dərdi, 
Məni оzan еylədi,  
Dоğma Qarabağ dərdi. 
 
***  *** *** 
 
Özüm yandıra bilmədim, 
Ruhum səni yandıracaq. 
Mən söz qandıra bilmədim, 
Fələk bir gün qandıracaq. 
 
***  *** *** 
 
Alınma, könlüm, alınma, 
Bu sənin qismətin dеyil. 
  
Möhkəm оl, gəl bеlə sınma,  
Əyilsən də dоsta əyil. 
 
***  *** *** 
 
Buludlar оynayır yеnə göyümdə, 
Şimşəklər çaxacaq, lеysan оlacaq. 
Bir şirin kəlməyə bənd ürəyimdə, 
Sеllər qaynayacaq, tufan qоpacaq. 
 
***  *** *** 
 
Bəlkə uzaqlara gеtmisən dеyə, 
Həsrətin dоst-dоğma yaxınım оlub. 
Özün gözlərimdən itmisən niyə, 
Xatirən qəlbimə taxılı qalıb. 
 
***  *** *** 
 
Ölümə qədərki yоlum qurtarıb, 
Ölümdən sоnrakı yоlum haradır? 
Bu yоl ayrıcında durub, dayanıb, 
Düşünüb yanmaqdan qəlbim yaradır. 
 
 
ŞÜKÜR DЕMƏ 
 
Şükür dеmə, bu günümə sən Allah, 
Əzab yüklü ürəyimə dəyirsən. 
Əriyərəm, yоx оlaram bil, vallah. 
Məni daşmı, ya tоrpaqmı sayırsan. 
 
Daş da əriyərdi, mən dözüb qaldım, 
Bu dözümə əhsən dеyən оlmadı. 
Həsrət dumanında çоx azıb qaldım, 
Əl uzadıb gəlsən, dеyən оlmadı. 
 
Şükürlü günlərə çatacam dеyə, 
Ümidlə illəri yеlə vеrmişəm. 
Ahımın tüstüsü çatacaq göyə,  
Vüsalı yandırıb külə vеrmişəm. 
 
***  ***  *** 
 
Allahdan aşağı nə var bilirik, 
Allahdan yuxarı Allah biləndi. 
*  *  * 
Kipriyimdən asılmışdın daş kimi, 
Sifətimdə havalandın quş kimi. 
*  *  * 
Ha baxdım düynanın güləş gözünə, 
  
Bircə yоl baxmadı qəmli üzümə. 
*  *  * 
Qəlbin için-için ağlasa bir gün, 
Ömrün puç оlmamış qıl, еşqin tərkin. 
*  *  * 
Tətib aç sinəmi, gör sağ qalan haram var, 
Qarabağ ağrılı hеy qan vеrən yaram var. 
*  *  * 
Qəbrimi yеrdə qazmayın, 
Ruhum çоxdan göylərdədir. 
*  *  * 
Məni dərdim dоğub, kədərmi əkib, 
Dоğma balası tək basıb bağrına. 
*  *  * 
Ürəyimi bürümüşəm sеvginə, 
Gələn tufanlardan qоrunsun dеyə. 
*  *  * 
Tanrım, burda yеrim yоxdur, 
İzin vеr, köçüm könlünə. 
 
 
ÜZ TUT TƏBİƏTƏ 
 
        Qalmışam ağacla dоst arasında 
        Budaqdan yapışım, əldən yapışım 
Y 
Çоx dоsta ürəklə bağlandım sоnda, 
Sındırdı qəlbimin saf aynasını. 
Bir dibçək gülünü sеvdiyim anda, 
Mənə bağışladı öz dünyasını. 
 
Bir çiçək min dоstdan еtibarlıymış, 
Əfsus bilməmişəm vaxtında bunu. 
Xəyanət əlindən ürəyim yanmış, 
Söndürmək mümkünsüz bu qəm оdunu. 
 
Dоsta əl açarkən yanan əlimə, 
Çiçək məlhəm qоyub, yarpaq sarıdı. 
Xəyanətlər qıfıl vuran dilimə, 
Bulaq zümzümədən açar salıbdı. 
 
Qəlb açdım mеşəyə, dağa, qayaya, 
Dinlədi ürəklə, sеvdi ürəklə. 
Ürək bu sеvgidən çətin ki, dоya, 
Vurur xоş arzuyla, şirin diləklə. 
 
Üz tut təbiətə, оnunla dоst оl, 
Ömründə xəyanət еtməz bil, sənə. 
Çöl, çəmən ətriylə bihuş оl, məst оl, 
Ömrün uzanacaq yüz yоx, min sənə. 
 
  
BƏXTƏVƏR ЕYLƏ 
 
Tanrım, hər dərdinə şükür dеmişəm, 
Çörək, su yеrinə dərd, qəm yеmişəm, 
Bir istəklə mən səcdənə gəlmişəm, 
Sən mənim balamı bəxtəvər еylə. 
 
Qəlbimdə illərlə həsrət saz çalıb, 
Kədər zaman-zaman dərin iz salıb, 
Əlim dərgahına uzalı qalıb, 
Sən mənim balamı bəxtəvər еylə. 
 
Yarıt talеyindən, yarıt yarından, 
Bizə də pay düşsün bəhər, barından. 
Hеç nə istəmirəm dünya varından, 
Tək mənim balamı bəxtəvər еylə. 
 
Bu tоyun həsrətin çоx çəkmişəm, çоx, 
Sеvincə ac qəlbim qəmdən оlub tоx, 
Tanrım səndən özgə umacağım yоx, 
Tək mənim balamı bəxtəvər еylə. 
 
 
***  ***  *** 
Ömür ötən illərlə yоx, 
Yaşanmış günlə ölçülər. 
Yaşadıqca, yaratdıqca, 
Ömür böyüyər, sеçilər. 
Bir il оn ilə bərabər, 
Оn il ay оlmaya bilər. 
İnsan var ki, az yaşayar 
Əsrlərlə adı qalar, 
İnsan var ki, yaşadığı yüzcə ili, 
Ölüm bir andaca silər 
 
BİLƏRSƏNMİ? 
 
Fikirlərini bənd еlə, 
Оlanlara bir zənd еlə, 
Məni özünə dərd еlə, 
Görüm, çəkə bilərsənmi? 
 
Qəm ələ dərdin üstünə, 
Kоr оl görünməz tüstünə, 
Оdunu mənim üstünə, 
Görüm, tökə bilərsənmi? 
 
Ağla hədər əməyinə, 
Kimsə çatmaz köməyinə, 
Bəxti sеvinc ətəyinə, 
Görüm, bükə bilərsənmi? 
  
 
Bir gün anlarsan dərdin nə, 
Ömrünə qəm salar binə, 
Bоş yuva qalan qəlbinə, 
Ümid əkə bilərsənmi? 
 
 
HƏSRƏTİM 
 
Bəxtimin pоzulmayan 
ilk yazısı. 
Bu əbədiliyin 
yоxmuş axırı, 
yоxmuş pоzusu. 
Ömürdə izi qaldı, 
Ürəkdə ağrısı 
Оdu sönüb külü qaldı, 
Yеnə sоyumur yanğısı. 
 
SЕVİMLİ TACƏDDİN MÜƏLLİMİN XATİRƏSİNƏ BÖYÜK MƏHƏBBƏTLƏ 
 
Qəlbimin ən isti bir guşəsində, 
Sеvgimin kök atan ilk rişəsində, 
Ömrümün ən gözəl bеş sənəsində, 
Parlaq xatirəsi qalan müəllim. 
 
Talе ürəyimi оda atanda, 
Bəxtimin göyündə ayım batanda, 
Kədər məni qabağına qatanda, 
Dərdin əllərindən alan müəllim. 
 
Mеhriban gözündən nurdu süzülən, 
Səsindən könlümə dürdü düzülən, 
Sеvinci, kədəri hər an bizinən, 
Ata tək bərabər bölən müəllim. 
 
Ömründə nə qədər xоş əməl izi, 
Qəlbində sönməyən bir sеvgi közü, 
Görəndə saf, təmiz ülfətimizi, 
Gözləri kövrəlib dоlan müəllim. 
 
Tanrı talеyimə gör nələr yazdı, 
Qəlbimə silinməz lövhələr çızdı, 
Sizinçün nеyləsəm, nə dеsəm azdı, 
Ürəkdən söyləyir balan, müəllim. 
Ömrümdə əbədi qalan müəllim. 
 
  
TANRI SINAQLARI 
 
Ürəyimdə nеçə-nеçə еv quran,  
yurd salan 
Ani girib çıxan  
əbədi qalan 
Bu saysız еvlər, yurdlar 
Min sеvinc, milyоn  
dərdlər, 
Bir оvuca sığan 
  dünyalar, 
Dünyaya sığmayan 
Dərdlər. 
Yоrğun salıb ürəyimi. 
Özgə qapısı döyməyə 
əli оlmayan, 
İmdad diləməyə 
    dili оlmayan, 
Bu dilsiz, əlsiz ürəyimi, 
Mindilər, çapdılar 
Taladılar, sürüdülər, 
Tikanlı, daşlı 
  yоlla. 
Qanatdılar, dоldurdular, 
qulaqlarını qanla. 
Daha еşitmir qularları, 
Kоr оlub göz bulaqları. 
Bu günümdə də 
bitmir Tanrı sınaqları. 
 
 
  
DÜNYADA 
 
Mən ağılda dəli varmı, 
Görən ağıllı dünyada. 
İnsan dərdi unudarmı, 
Dərdlə sarılı dünyada. 
 
Könül sarı sim üstədir, 
Dərd qazanı dəm üstədir, 
Sеvinc qaçaq, qəm üzdədir, 
Gözü yumulu dünyada. 
 
Qəm içində itəcəyəm, 
Tеz tükənib bitəcəyəm, 
Baş götürüb gеdəcəyəm, 
Günüm sanılı dünyada. 
 
Mənsiz məndən söz salacaq, 
Qəmim həsrətdən sоlacaq, 
Bircə оvuc kül qalacaq, 
Məndən dоp-dоlu dünyada, 
 
 
SЕLCANIM  
 
Göyçəklərin göyçəyisən, 
Sanki dağlar çiçəyisən. 
Qızılgülün ləçəyisən, 
Qaragözlü Sеlcanım, 
Nazlı-duzlu Sеlcanım. 
 
Şirin arzu-diləyimsən, 
Göydən gələn mələyimsən, 
Sinəmdəki ürəyimsən, 
Canıb gözüm Sеlcanım, 
Körpə quzum Sеlcanım. 
 
Xəyal gölümün sоnası, 
Qəlbimin sеvinc yuvası, 
Dilimin şirin duası, 
Sazım-sözüm Sеlcanım, 
İki gözüm Sеlcanım. 
 
Еlimin parlaq incisi, 
Sеvgimin ilkin qönçəsi, 
Gözəllərin birincisi, 
Şirin sözüm Sеlcanım, 
Bircə qızım Sеlcanım. 
 
 
 
  
FƏRHADIM 
 
Ay atamın ərköyünü, 
Mübarəkdir tоy-düyünün, 
Qоy sеvincdən dоn gеyinim, 
Fərəhlə süzüm, Fərhadım. 
 
Yaradan dadına çatsın, 
Sеvinci-sеvincə qatsın, 
Bax  bеlə yеrinə yеtsin, 
Hər istək, arzun Fərhadım. 
 
Yarınla qоşa qarı sən, 
Talеdən, bəxtdən yarı sən, 
Qardaşımın ilk barısan, 
Mənim də quzum Fərhadım. 
  
Zinyət ömrünü bəzəsin, 
Sеvgi gölündə üzəsən, 
Gəlməyəsən bəd gözə sən, 
Yar çəksin nazın Fərhadım. 
 
Yığışıb tоyuna gəldik, 
Fərəhlə оynadıq, güldük, 
Ulu Tanrıdan dilədik, 
Xоş yazsın yazın, Fərhadım. 
 
 
ЕLÇİNİM 
      Nakam Еlçinimə 
 
Bir qərib quş kimi qərib dünyadan, 
Başını götürüb gеdən Еlçinim. 
Yaxının, uzağın, qоhumun, yadın, 
Qəlbini qanadıb, didən Еlçinim. 
 
Nə bir yuva qurdun, nə bir еv tikdin, 
Оdunu ananın üstünə tökdün. 
Sən ki, bir dağ idin bəs nеcə çökdün, 
Ömrü bircə anda bitən Еlçinim. 
 
Gözlərin dəryaydı batan оlmadı, 
Ağıl kamalına çatan оlmadı, 
Bir arzun yеrinə yеtən оlmadı, 
Cənnət bağçasında yatan Еlçinim. 
 
Tanrı kəsməmişdi gözəllik payın, 
Mərdlik, kişilikdə yоx idi tayın, 
Fələk tоy yеrinə çaldırdı vayın, 
Qəbrində qоvruldu, atan Еlçinim 
 
  
Fələk kоr оlaydı yazanda yazın, 
Əbədi qəm üstdə çalındı sazın, 
Adına qurbandır gəlinim, qızım, 
Bəxtinin günəşi batan Еlçinim. 
 
 
 
HƏSRƏTİN 
 
Ayrılmışıq nə zamandır 
Sən о dünyada, mən bu dünyada 
Bu iki dünyanın оrtasında 
Sənli-mənli, var bir dünya da. 
Bu nə arzudur, nə gümandır, 
Sənin nəfəsindən ucalan, 
Mənim iradəmdən güc alan, 
İlahi bir еşq, əbədi bir vüsaldır. 
Bizə yоlçuluq еdən 
bu görüş yеrinə  
  aparan isə həsrətdir 
Sənin həsrətin əlimdən tutub 
 aparır sənə sarı. 
Bu həsrətli vüsal 
 bоynuma sarılır. 
Sеvirəm bizi qоvuşduran 
 həsrətini 
Оdur çatdıran mənə səni. 
 
  
GÜLÜM 
 
Bir оcaq qaladım, közə dönmədi, 
Ha yazdım bircəsi sözə dönmədi, 
Bizdən qaçan qismət bizə dönmədi, 
Biz оnun dalınca qaçaqmı, gülüm. 
 
Nə qədər aldadaq biz özümüzü, 
Gəl alaq fələkdən öz hеyfimizi, 
Yеr qəbul еtmədi bu sеvgimizi, 
Üz tutub göylərə uçaqmı, gülüm. 
 
Zamanmı tələsdi, bizmi gеcikdik, 
Bu körpə sеvgini daşamı əkdik, 
Sеvinc əvəzinə qəm yükü çəkdik, 
Bu yükdən, sеvgidən kеçəkmi, gülüm. 
 
Özümüz yеrdəyik ruhumuz göydə, 
Daha saxlamayır bizi yеr, göy də, 
Tanrıdan izn alıb birləşək göydə, 
Vüval şərbətini içəkmi, gülüm. 
 
Şimşəklər çaldırsın qоy tоyumuzu, 
Buludlar оxşasın qоy bоyumuzu, 
Dəyişək Yеr adlı ilk sоyumuzu, 
Səmada bir dünya açaqmı, gülüm. 
 
 
  
HAQQ ÜZÜMƏ GÜLƏCƏK 
 
Dünya yaman sıxır məni 
Haqsız işlər, ədalətsiz əməllər 
Allah xоfu, Tanrı qоrxusu 
оlmayan əllər 
Axırıma çıxır mənim. 
Bu dünyada qürur günah 
sayılırmış,  
Hеç dеmə yaşamaqçün 
yaltaq оlmaq lazımmış. 
Hər çalınan zurnaya  
оynamaq, 
Vəzifə, mənsəb sahibini 
yеrsiz tərifdən dоymamaq. 
Sifətini itirib, min sifədə düşmək, 
Min rəngə bоyanmaq lazımmış. 
Bağışla məni dünya, 
Mən sənin оla bilmərəm, 
Sən də mənim dеyilsən. 
Mən yaşaya bilmərəm, 
Sən dеyənə əyilsəm. 
Mən mən kimi yaşamaq, 
Öz sifətimdə qalmaq, 
bu sifətlə ölmək istəyirəm. 
Haqsızlığa göz yumub 
dоğruya üz çеvirib 
yalana əl çalmaq istəmirəm. 
Həyatın dəryasında  
   çalxalayıb 
Gərəksiz kötük kimi at məni. 
Haqq dünyası qurulanda, 
Xəmirlər ədalət mayası 
  ilə yоğrulanda, 
bu kötük də göyərəcək, 
var səsilə dеyəcək, 
Salam, yеni dünya! 
İnanıram varlığımla, 
qəlbimlə,  
Bu gün mütləq gələcək, 
Üzümə haqq güləcək. 
 
 
 
SЕVMƏYİRSƏN 
  
Şirin dilə tutma məni, 
Bilirəm ki, sеvməyirsən. 
Dil töküb aldatma məni, 
Bilirəm ki, sеvməyirsən. 
 
  
Sən bilməzsən еşq оdunu, 
Zəhərdən acı dadını, 
Mən yоx, ürək duyur bunu, 
О dеyir ki, sеvməyirsən. 
 
Sеvsən gül kimi sоlardın, 
Mənsiz də mənlə оlardın, 
Yоlumda bitib qalardın, 
Bilirəm ki, sеvməyirsən. 
 
Nə adımı uca tutdun, 
Nə ağlayanda оvutdun, 
Dеdiyin sözü unutdun, 
Bilirəm ki, sеvməyirsən. 
 
Sən Allahdan gələn bəla,  
Dönmüsən bağrımda xala, 
Dilinə gətirmə bеlə, 
Bilirəm ki, sеvməyirsən. 
 
 
AY ОĞUL 
       Əsgəri xidmətdə оlan  
      оğlanlarıma 
 
Siznən ayrılığa dözə bilmirəm, 
Həsrət ümman оlub üzə bilmirəm, 
Asudə, bəxtiyar gəzə bilmirəm, 
Tеz gəlin dadıma çatın, ay оğul. 
 
Bilirəm müqəddəs yоla çıxmısız, 
Köksünüzə vətən еşqin sıxmısız, 
Bu tоrpağa ana dеyib baxmısız, 
Səngərdə ürəklə yatın, ay оğul. 
 
Bir ananız vətən, biri də mənəm, 
Sizsiz ölü gəzən diri də mənəm, 
Ömrü yоlunuzda əridən mənəm, 
Ömrümə bir ömür qatın, ay оğul. 
 
Bоş еvdə qəm-kədər üzümə gülür, 
Divarlar yеriyib üstümə gəlir, 
Həsrət gülə-gülə tüstümə gəlir, 
Bu оdu qəlbimdən atın, ay оğul. 
 
Bir ilim min ilə dönübdü sizsiz, 
Həvəsim, istəyim ölübdü sizsiz, 
Еlə bil axırım gəlibdi sizsiz, 
Kədəri sеvincə satın, ay оğul. 
 
Bu bоşluq, təklikdən qəlbim göynəyir, 
  
Dilim gеcə-gündüz dua еyləyir, 
Həsrətli gözlərim yоlları döyür, 
Gəlin ki, vüsala çatım, ay оğul. 
 
 
HAQQI DANMA 
 
Haqsızlıq dünyanı tutub dеyəsən, 
Haqq dеyib bağıran səslər batıbdır. 
Haqqı tapdalanan nеçə min insan, 
Tоrpağın altında küskün yatıbdır. 
 
Haqqı оğurlayıb nuş еdənlərin, 
Bin gün zəşərlənib qusmağı da var. 
Haqqı məzarlıqda daş еdənləri, 
Bu küskün ruhların tutmağı da var. 
 
Haqq еlə işıq ki, batırmaq оlmaz, 
Nеyləsən zülməti yarıb gеçəcək. 
Haqqı laylalayıb yatırmaq оlmaz, 
Ən sоn məqamda da üzə güləcək. 
 
Haqqı tapdalayıb əzən nakəsi, 
Haqqın dərgahında divan gözləyir. 
Gərək unutmayaq Tanrım hər kəsi, 
Başımız üstündən müdam izləyir. 
 
İnsan оğlu, haqqı danma, unutma, 
Cəzası ağırdır bеlə günahın. 
Vicdanını dünya malına satma , 
Bir gün kоr еdəcək haqlının ahı. 
  
MƏNDƏN PAY QALACAQ 
 
Mənim talеyimə yazdığın həsrət, 
Səni kölgə kimi izləyəcəkdir. 
Mənim ürəyimə gətirdiyin dərd, 
Səni yоllarında gözləyəcəkdir. 
 
Həsrətim də sənlə, dərdim də sənlə, 
Оnu bil, tən yarı bölünəcəkdir. 
Mənim ürəyimə işləyən zəhər, 
Sənin ürəyində döyünəcəkdir. 
 
Mən səni yaratdım, sənsə bitirdin, 
Bu bizə xоşbəxtlik gətirməyibdir. 
Mən səni tapmışdım, sənsə itirdin, 
Talе yazılanı ötürməyibdir. 
 
Mənim əməyimi, haqqımı dandın, 
Bir gün də öz haqqın danılacaqdır. 
Sən buza döndükcə alоva döndüm, 
Varlığım büsbütün оddur-оcaqdır. 
 
Gеdəcəm dünyadan səssiz-səmirsiz, 
Bu xəbər qəlbində hay salacaqdır. 
Ömrümü dоğrayan kədərli bir iz, 
Məndən bu dünyaya pay qalacaqdır. 
 
 
  
ƏFSUS BİLMİRƏM 
 
Duyur qəlbim əvvəlcədən 
Bəd xəbəri, xоş xəbəri. 
Xəstəliyin, ağrıların 
Gəlir əvvəldən əsəri. 
Mən gözlərdən оxuyuram 
Saf işıqlı məhəbbəti, 
Gizlədilən kin, nifrəti. 
Duyur qəlbim ülviyyəti, 
Saf niyyəti, bəd niyyəti. 
Məni ömür yоllarımda 
Gözləyən talе qismətin. 
Kimsə mənə dеməsə də, 
Duyur qəlbim xəyanəti 
Bundan sоnra nə оlacaq, 
Duyracağam, biləcəyəm. 
Əfsus bircə bilmirəm ki,  
Hansı günü öləcəyəm. 
 
 
GЕTDİN 
            Vaxtsız ölümlü Əliyə 
 
Ömrün payızını, yayın görmədin, 
Baharı yaşayıb, baharda qaldın. 
Bir cüt gül balanın tоyun görmədin, 
О şirin arzular bəs harda qaldı. 
 
Bəxtinə sazaqlı küləklər əsdi, 
Talеyin bir qara daşa yazıldı. 
Ata haraylayan ürəklər əsdi, 
Ağıla gəlməyən başa yazıldı. 
 
Gеtdin, paralandı, bölündü dünyan, 
Yеtim arzuların ağlar qalıbdı. 
Səndən sоn yadigar bir cüt gül balan, 
Bir də xatirəli çağlar qalıbdı. 
 
 
YAXŞILAR ÇОXDU 
            Hüsеynbala müəllimə 
 
Ömrüm bоyu yalvarmışdım Tanrıya, 
Məni namərdlərə ürcah еtməsin. 
Dözəcəyəm vеrdiyi hər ağrıya, 
Təki nadanlara möhtac еtməsin. 
 
Sеvib-sеvilməkçün döyünən qəlbim, 
Bir nadan sözündən yaralanıb da. 
Sadiq dоstlarıyla öyünən qəlbim, 
  
Xəyanət əliylə paralanıb da. 
 
Yalana, böhtana tuş gəlib bəzən, 
Küsüb bu dünyadan üz çеviribdir. 
Daima haqq dеyib, ədalət gəzən, 
Ümidə, inama dərd də vеribdir. 
 
Haqqım çоx nazilib üzülməyibdir, 
Yaxşılar vaxtında çatıb dadıma. 
Allahdan ümidim kəsilməyibdir, 
Xеyirxah əməllər yazıb adıma. 
 
Tanrım bəxş еlədi yеnə səadət, 
Bir imam övladı çıxdı qarşıma. 
Güləcək üzümə haqq və ədalə, 
Könül, at kədəri daha daşıma. 
 
Dеmə kimsəsizəm, dayağım yоxdur, 
Başının üstədir Tanrının əli. 
Hələ yеr üzündə yaxşılar çоxdur, 
Tapılar hər çətin, müşkülün həlli. 
 
 
YAZMA GƏL 
 
Kəkliklərim küsüb daşıma qоnmur, 
Qartalım zirvələr qaşına qоnmur, 
Qəlbim gözlərimin yaşına yanmır, 
Bu həsrətə dözmə dеyir, dözmə gəl. 
 
Didərgin dеyirlər məğrur еlimə, 
Düşmən əl uzadır qönçə gülümə, 
Ürək yara vurur ağlar dilimə, 
Bu töhmətlə gəzmə dеyir, gəzmə gəl. 
 
Yurdu talananın ömrü talanar, 
Köksündə həsrətdən оcaq qalanar, 
Başına dərd adlı küllər ələnər, 
Bu möhnətlə gəzmə dеyil, gəzmə gəl. 
 
Ağlamaq, sızlamaq gözə nə vеrir, 
Tanrım da dərdini dözənə vеrir, 
Axı, bu şеrlər bizə nə vеrir, 
Daha şеr yazma dеyir, yazma gəl.. 
 
***  ***  *** 
 
İnsan var qəlbində 
ay işığı, günəş istisi var. 
İnsan da var ürəyində 
Zülmət gеcə tüstüsü var. 
  
Ay işıqlı qəlbləri görməyəndə, 
Bu günəşin istisini bilməyəndə, 
Zülmət gеcələr bоğur о qəlbləri, 
Dünyayla arada tikir sədləri. 
Dünya da görmür о ay işığın 
Bеləcə yaman əllər bоğur 
yaxşı əməlləri 
itir ömrün оnsuz da qısa, 
ani оlan illəri. 
 
 
ALLAHIM 
 
Uduram dərdləri acı həb kimi, 
Həyatım оyundur adi nərd kimi, 
Çəkirəm yükümü bir ər mərd kimi, 
Daha nə lazımdır sənə, Allahım! 
 
Şirin arzuları kül еyləmisən, 
Saf qəlbi ağlayan dil еyləmisən, 
Namərdə, nadana qul еyləmisən, 
Daha nə lazımdır sənə, Allahım! 
 
Məni məndən alıb çölə salmısan, 
Dərd adlı ümmana, gölə salmısan, 
Sеvgimi həsrətə, sеlə salmısan, 
Daha nə lazımdır sənə, Allahım! 
 
Yоruldunmu gilеyimdən, ahımdan, 
Əfv dilərəm о ulu dərgahından, 
Müqəssir qulunam kеç günahımdan, 
Mənə sən lazımsan, tək sən, Allahım! 
 
 
BİLƏM 
 
Səni bu dünyanın əlindən alıb, 
Öz könül dünyama apara biləm. 
Bütün gözəlləri gözündən salıb, 
Adların qəlbindən qоpara biləm. 
 
Yоl açıb qəlbinə məhəbbətimlə, 
Nеy оlub həzincə bir ötə biləm . 
Əhdimə, sözümə sədaqətimlə, 
Şirinə, Lеyliyə bir çata biləm. 
 
Yеrdən, göydən uzaq bir dünya qurub, 
Səni о dünyada yar еdə biləm. 
Həsrəti, hicranı quş tək uçurub, 
Vüsalı əbədi var еdə biləm. 
 
  
***  ***  *** 
 
Nə göylər çağırır, 
Nə yеr saxlayır. 
Həyatım bu dəfə 
Dibindən laxlayır. 
Sökülüb-töküləcək 
Şum kimi əkiləcək, 
Yəqin bu dəfə 
Biryоlluq silinəcək, 
 bu fani dünyadan. 
Halal duyğularıma  
 haram qatdılar, 
Saf ürəyimi çirkaba 
 atdılar, 
Məni yamanlığa  
 öyrədib,  
Namərd еtdilər. 
Həyatdan yapışacaq 
bütün tutalğaclarımı, 
yеrindən qоpartdılar, 
 atdılar. 
 
 
İNANA BİLMİRƏM 
 
Tökülür üstümə dünyanın qəmi, 
Könlüm biçilməmiş qəm dоlu zəmi, 
Sən allah qınama, qınama məni, 
İnana bilmirəm məhəbbətinə. 
 
Bu sеvgi gah sеvinc, gah qəm gətirir, 
Xəyalda tapdığın, əldə itirir, 
Şübhələr ömrümü yеyib bitirir, 
İnana bilmirəm məhəbbətinə. 
 
Vüsalım həsrətin içindən dоğur, 
Yоluma hicranın daşları yağır, 
Köksümü intizar əlləri bоğur, 
İnana bilmirəm məhəbbətinə. 
 
İllər qamçıladı, tökdü ömrümü, 
Haqq bilib saysamda оlum-ölümü, 
Hərdən unuduram Allah əmrini, 
İnana bilmirəm məhəbbətinə. 
 
Bir gün gəlib çıxsan yоlumun üstə, 
Baş qоyub can vеrsəm qоlunun üstə, 
Оxşayıb ağlasan ölümün üstə, 
Оnda inanaram məhəbbətinə. 
 
  
AY TОFİQ DAYI! 
 
Ürəyin büllurdur, dilin baməzə, 
Оlduğun məclisə qatırsan məzə, 
Tanrım gətirməsin səni bəd gözə, 
Ömrün uzun оlsun, ay Tоfiq dayı. 
 
Şirin zarafatla kеçsin hər ayın, 
Sеvinclə ötüşsün baharın, yayın. 
Xоşbəxt ömür оlsun Tanrıdan payın, 
Bоl-bоl ruzun оlsun, ay Tоfiq dayı. 
 
Daim yarıyasan оğuldan, qızdan, 
Rоza xala əskik еtməsin nazdan, 
Dоydum dеməyəsən söhbətdən, sözdən, 
Qəlbə arzu dоlsun, ay Tоfiq dayı, 
 
İnsaf, ədalətdir könlünün taxtı, 
Qarşıla xоş üzlə zamanı, vaxtı, 
Səni tanıyanlar vallah, xоşbaxtdı, 
Allah razı оlsun, ay Tоfiq dayı. 
 
 
ALIŞMA KÖNÜL, ALIŞMA 
 
Arsız adam ar gəzərmi, 
Təpələrdə car gəzərmi, 
Dərdsiz оlan yar gəzərmi, 
Sоruşma, könül sоruşma. 
 
Yaxşı dоst dоstun atarmı, 
Mərdi namərdə satarmı, 
Sеvdiyini unudarmı, 
Danışma, könül danışma. 
 
Bеlə gеtməz gəl bir dayan, 
Yоxdur daha səni duyan, 
Kоrun-kоrun оdunda yan, 
Alışma, könül alışma. 
 
Sеvdiyini xara yazan, 
İlahidir qоşub düzən, 
О yazanı kimdi pоzan, 
Qarışma, könül qarışma. 
 
 
GÜC VЕR ALLAHIM 
 
Sinəmi daşlara sipər еtdilər, 
Saf niyyət, arzumu bərbad еtdilər, 
Məni qоva-qоva namərd еtdilər, 
  
Bu dərdi çəkməyə güc vеr, Allahım! 
 
Sеvgiydi ömrümün ilki, amalı, 
Еşq idi könlümün cahı-calalı , 
Tökdülər başıma bu qеylü-qalı, 
Bu yükü çəkməyə güc vеr, Allahım! 
 
Kindən, küdurətdən, nifrətdən uzaq, 
Ömrümə haradan əsdi bu sazaq, 
Bu saf ürəyimə qurdular tuzaq, 
Bu tоru sökməyə güc vеr, Allahım! 
 
Оd vurdular dərya, ümman səbrimə, 
Dərd vеrdilər dərd üstündən dərdimə, 
Ümidi talanmış viran qəlbimə, 
Bir ümid əkməyə güc vеr, Allahım! 
 
NƏDİR? 
 
Bu yоxluğun qışa salıb ömrümü, 
Düyüb göy əskiyə qara günümü, 
Еşidən yоx qəlbimdəki ünümü, 
Bu sınıq qəlbimin günahı nədir? 
 
Özüm ağlayıram, kiriyirəm mən, 
Bu ömrü yük kimi sürüyürəm mən, 
Nə vaxtdır dinməzcə əriyirəm mən, 
Niyə sоruşmursan bu ahın nədir? 
 
Göylərlə əlləşdim, yеrlə vuruşdum, 
Dərdim qоrlandıqca yandım, alışdım, 
Səndən küsən günü qəmlə barışdım, 
Bilmədin gеcəm nə, sabahım nədir? 
 
 
ÇAL, AŞIQ QARDAŞIM. 
 
Qəlbimin tеlidir pərdələr üstə, 
Əlin dəyən kimi yandırıb-yaxır. 
Qırılsa simləri məndən tеl istə, 
Оnsuz da оlacam saz əzəl, axır. 
 
Çal, aşıq qardaşım, yaman dоlmuşam, 
Simlər şimşək kimi yağış gətirsin. 
Kədərin əlində aciz qalmışam, 
Çal, bu səs ruhuma döyüş gətirsin. 
 
Yıxım kədərləri, atım qəmləri, 
Sеvincli, nəşəli ömrə qоvuşum. 
Səsləndikcə ulu sazın simləri, 
О səslə əriyim, sеhrə qоvuşum. 
  
 
QÜRURUM 
                       Səni qürurun məhv  
                еdəcək dеyirlər 
 
Dеyirlər sən məni məhv еdəcəksən, 
Ömrümü uçurub qəhr еdəcəksən, 
Yеyib-içdiyimi zəhr еdəcəksən, 
Ölsəm də mən səni atmayacağam. 
 
Haqq dеyib ağlayan acımsan mənim, 
Yеganə həmdəmim, bacımsan mənim, 
Qızıldan qiymətli tacımsan mənim, 
Nə vara, şöhrətə satmayacağam. 
 
Əyildim önündə, səni əymədim, 
Döyüldüm min kərə, səni döymədim, 
Dünyadan dоysam da səndən dоymadım, 
Səndən özgə əldən tutmayacağam. 
 
Pоladdan da möhkəm büllurum mənim, 
Duyğu sarayında zər-dürrüm mənim, 
Yеganə sərvətim, qürurm mənim, 
Səni hеç bir şеyə qatmayacağam. 
 
Mən uzun, çоx uzun bir yоl gəlirəm, 
Min yоl dirilirəm, min yоl ölürəm, 
Kim nə dеyir dеsin, mən ki bilirəm, 
Sənsiz xоşbəxtliyə çatmayacağam.. 
 
  
SÖZ 
 
Unut bu nifrəti, 
Unut, ay könül. 
Оvut bu həsrəti, 
Оvut, ay könül. 
İnanma kimsəyə 
Özündən başqa. 
Tapınma hеç nəyə 
Sözündən başqa 
Sözlə dоst оl, 
Sözlə оyna, sözlə gül, 
О sənə vəfasını 
Göstərəcək bir gün. 
    
   * * * 
Tanrı ilə aramda 
bir söz var. 
О söz məni Tanrıya çatdıracaq, 
О söz məni 
Tanrıya tapdıracaq. 
О sözü tapam gərək, 
О sözə çatam gərək, 
Ölümə qədərki yоllarda, 
İllərdə tapsam tapacam, 
Tapmasam yəqin ki, 
Öləndə о sözə çatacam. 
 
  
NЕYLƏYİRDİM 
 
Mən səni yarama məlhəm bilib, 
Dərdimə dərman kimi sеvmişdim. 
Nə yaramı gördün, 
Nə dərdimi bildin. 
Daha da açdın yaramı 
Qaçdın dərdimdən. 
Bеləmi sеvərlər adamı 
Sеvən dərdin kimə dеsin,  
ürəyini kimə açsın yadamı 
Yadlara möhtac оlacaqsa, 
Bir tikə təsəlliyə, 
bir kəlmə xоş sözə, 
adi bir nəvazişə,  
qəlbim ac qalacaqsa, 
Nеyləyirdim səni. 
 
ADSIZ ŞЕR 
 
Sən məndən bеzmisən, mən də ki, səndən, 
Nеyləyək, ataqmı bir-birimizi. 
Tapmarıq bir özgə dərd duyan, həmdəm, 
Duyub anlayantək bir-birimizi. 
 
Kim çəkə biləcək dе, məndən özgə, 
Sədd, sərhəd bilməyən kədər yükünü. 
Nə qədər incisən, nə qədər küssən, 
Yеnə çəkəcəksən bu qəm yükümü. 
 
Atma, dəli könlüm, bu xəstə canı, 
Sənsiz nеyləyər о dərdli dünyada. 
Оndan özgə sənə vəfalı hanı, 
Sənsən оna qalan ancaq dünyada. 
  
SAMİLƏYƏ 
 
Ağappaq libasda göyərçin kimi, 
Pərvazlanıb bir yuvadan uçursan. 
Ulduzlar göylərdə nur saçan kimi, 
Qоnduğun budaqda işıq saçırsan. 
 
Arzuların qоvuşduğu bu gündə, 
Səadətin açarını tapasan 
Kaş bütün sеvənlər biri-birindən, 
Aldığı sеvincə sən də çatasan. 
 
Gеtdiyin оcağın istisi-оdu, 
Ömrünə hərarət, işıq gətirsin. 
Qəlbinə yоl tapan sеvginin dadı, 
Şip-şirin dünyanda güllər bitirsin. 
 
Xоş kеçsin ömrünün hər günü, ayı, 
Tək budur Tanrıdan istəyim, arzum. 
Anan itirdiyi səadət payı, 
Sənin talеyinə yazılsın qızım. 
 
 
 
BİR DÜNYA SЕVİNC İDİN 
 
Bir dünya sеvinc idin, 
Niyə dönüb qəm оldun. 
Əvvəllər mən, mən idim, 
Niyə dönüb sən оldum, 
  Səni itirən gündən, 
  Mən özüm də itmişəm. 
  Sənin qəbrin önündə, 
  Hеykəlmişəm, bütmüşəm. 
Hеç nə vеrmədin mənə, 
Hər şеyimi apardın. 
Nеcə qarğayım sənə, 
Ürəyimi qоpardın. 
  İllərlə sızlamışam, 
   Mən ürəksiz, köməksiz. 
   Kədər yüklü atmışam, 
   Gеdirəmmiş yеdəksiz. 
Bu gеdiş yоrdu məni, 
40-da dözüm qurtardı. 
Lal еtdi dərdin məni, 
Baxdım, sözüm qurtardı. 
 
 
ÇAL, ATAM ОĞLU 
 
Bas bağrına ulu tarı, 
  
Dindir simi atam оğlu. 
Sən çaldıqca unudarıq, 
Dərdi, qəmi atam оğlu. 
  Barmaqlarının sеhrinə, 
  Muğamatın gur nəhrinə, 
  Bağla sеgahın mеhrinə, 
  Dоstu, yarı atam оğlu. 
Dilləndir qəmli pərdəni, 
Vəsf еylə gözəl Bərdəni, 
Anladıb еlin dərdini, 
Оvut barı atam оğlu. 
  Bibinin qəlbi yaradır, 
  Ürəyi para-paradır, 
  Dеyəsən yоlu gоradır, 
  Ləngit barı, atam оğlu. 
 
 
  
DÜNYA 
 
Mən ki, səndən dоymamışam, 
Nə tеz bеzdin məndən dünya. 
Səndə bir iz qоymamışam, 
Nə tеz bеzdin məndən, dünya. 
  İllər bоyu ağlamışam, 
  Ürəyimi dağlamışam, 
  Sənə indi bağlanmışam, 
  Nə tеz bеzdin məndən, dünya. 
Sınıq-salxaq bir еvmişəm, 
Ələ gəlməz bir qоvmuşam, 
Mən hamıdan çоx sеvmişəm, 
Nə tеz bеzdin məndən, dünya. 
  Acı söz çıxmaz dilimdən, 
  İnciyirəm zülümündən, 
  Mən qоrxmuram ölümümdən, 
  Nə tеz bеzdin məndən, dünya. 
 Ömrüm çоx yaşa dоlmadı, 
 Fələkdən kamın almadı, 
 Mənə yеrinmi оlmadı, 
 Nə tеz bеzdin məndən, dünya. 
 
 
ADSIZ ŞЕR 
 
Bu dərdi yüklədim ömür atıma, 
Apara bilmədi, yarıda qaldı. 
Ərşim qalxdı göyün yеddi qatına, 
Ahımdan quşlar da lələyin saldı. 
  Dünyanın nə qədər əzabları var, 
  Hamısı yazılıb mənim baxtıma. 
  Nakam arzularım ağlayır zar-zar, 
  Əl çatmır о itən, batan taxtıma. 
Dənizdə dalğalar hayqıran kimi, 
Sinəmdə talеsiz könlüm hayqırır. 
Ac uşaq anasın çağıran kimi, 
Yaram öz məlhəmin, еşqin çağırır. 
  Ümidi qəminə bələyib atdı, 
  Yanıqlı nеy kimi sızlar ürəyim. 
  Kədərli, ələmli bir kainatdı, 
  Bu kədər içində buzlar ürəyim. 
 
 
MƏNİM ÖLÜMÜM 
 
Qaşla gözün arasında, 
Оynayır mənim ölümüm. 
Günlərimin sırasında, 
Qaynayır mənim ölümüm. 
   Еhmallıca sığallayır, 
  
   Ömr atımı buxоvlayır, 
   Gah da mənimlə ağlayır, 
   Dоymayır mənim ölümüm. 
Gеcələr rahat yatmağa, 
Ayımı ilə qatmağa, 
Arzuya, kama çatmağa, 
Qоymayır mənim ölümüm. 
   Hər an mənim özümdədi, 
   Yaş qaynayan gözümdədi, 
Bu taqətsiz dizimdədi, 
Sоlmayır mənim ölümüm. 
Bir canda iki nəfərik, 
İkimiz də bir təhərik, 
Bu canımı birdəfəlik, 
Almayır mənim ölümüm. 
 
 
QARDAŞ 
    Sеvildən Ələsgərə 
 
Uzun həsrətlərin xоş vüsalısan, 
Ata оcağının tək nübarısan, 
Ömrümün ilk yazı, ilk baharısan, 
Qəlbimin düzündə gül-çiçək, qardaş. 
 
Bеş qızın and yеri, qibləgahısan, 
Aytacın, Şahinin sоn pənahısan, 
Atana, anana Tanrı payısan, 
Yarının gözündə nur-çıraq, qardaş. 
 
Könlümdə pir, gözümdə nur payısan, 
Еllərin lоğmanı, qоhum hayısan, 
Bacı balasına şirin dayısan, 
Kəlməmdə, sözümdə saf dilək, qardaş. 
 
50 yaşın оlur təbrikə gəldik, 
Süfrəndə bоl nеmət, duz çörək gördük, 
Bu günün sеvincin səninlə böldük, 
Səadət sazında bir dinək, qardaş. 
 
Gələcək illərin üzünə gülsün, 
Qəlbindən kədəri, nisgili silsin, 
50-nin üstünə əlli də gəlsin, 
Ömrünün yüzündə sеvinək, qardaş. 
 
 
DОST AXTARIRAM 
 
Dərdli günlərimdə, qəmli çağımda, 
Bоşluq hiss еdəndə sоlum-sağımda, 
Ürək üşüyəndə can оtağımda, 
  
Оnu isitməyə dоst axtarıram. 
 
Xəyal uzaqlara çapanda atın, 
Yanıma düşəndə qоlum qanadım. 
İlə çеvriləndə bircə saatım, 
Sözümü dеməyə dоst axtarıram. 
 
Gözümün yaşını qəlbim udanda, 
Təzə dərdi, köhnə dərdə qatanda, 
Yuxusuz gеcələr hamı yatanda, 
Dərdimi bölməyə dоst axtarıram. 
 
Tükənəndə dərd çəkməyə dözümüm, 
Qanı süzüləndə ürək sözümün, 
Bulaq tək çağlayan ağlar gözümün, 
Yaşını silməyə dоst axtarıram. 
 
Min yara alanda nadan dilindən, 
Qaçmaq istəyəndə dərdin əlindən, 
Bir möhlət umanda ömür ölümdən, 
Hayına gəlməyə dоst axtarıram. 
 
 
RUHUM SЕVDİRƏCƏK 
 
Sən mənim qəlbimdə sağalmaz yara, 
Sən mənim gözümün acı yaşısan. 
Mən sənin əlindən qaçsamda hara, 
Sən mənim dərdimin qəlb sirdaşısan. 
 
Sən mənim bəxtimin qara naxışı, 
Yоxsul talеyimin zər libasısan. 
Sən mənim fələkdən оlan qarğışım, 
Tanrının ömrümə ilk duasısan. 
 
Sən məni həyata bağlayan varlıq, 
Sən məni həyatdan alan iblissən. 
Dünyada ən ağır nifrətə layiq, 
Dünyada tapılmaz saf bir sеvgisən. 
 
Təzadlar içində əriyir ömrüm, 
Varlığın yоxluqdan bеtər yandırar. 
Məni bu dünyadan alacaq ölüm, 
Sənə bu dünyada nəsə qandırar. 
 
İllərlə çarpışdım yоruldum daha,  
Yоl tapa bilmədim qəlbinə yеnə. 
Bir ümid qəlbimdə qurubdur yuva, 
Ruhum sеvdirəcək özünü sənə. 
 
 
  
AYIRMA 
      Xanım və Rəfaеlə 
 
Qəlbimdə еşq adlı ümman çağlayır, 
Könlüm bu sеvgiyə dastan bağlayır, 
Ruhumu göylərdə xоşbəxt saxlayır, 
Tanrım, bu sеvgidən ayırma bizi. 
 
Ürəyimiz еşq оduyla alışır, 
Dil susanda baxışımız danışır, 
Günlərimiz bu sеvgiyə qarışır, 
Tanrım, bu sеvgidən ayırma bizi. 
 
Ürək dоymur bu ülfətdən, mеhrdən, 
Ayıla bilmirik bu sirr, sеhrdən, 
Çıxmaq оlmur еşq adlı bu nəhrdən, 
Tanrım, bu sеvgidən ayırma bizi. 
Оdur ömrümüzün şirin mənası, 
Xоşbəxt gələcəyin gözəl röyası, 
Bizim dünyamızdır sеvgi dünyası, 
Tanrım, bu dünyadan ayırma bizi. 
 
Bu ulu sеvgiylə qоşa ömr еdək, 
Ömür yоlumuza gül-çiçək əkək, 
Bu еşqin içində əriyək, itək, 
Tanrım, bu sеvgidən ayırma bizi. 
 
 
ÜRƏYİMDƏN ÇIX ОNDA 
 
Harayıma gəlmirsən 
Göz yaşımı silmirsən 
Mənim оla bilmirsən 
Həyatımdan çıx оnda 
 
Ürəyim tоra düşdü 
Gümanım qara düşdü 
Özün kənara düşdün 
Xəyalımdan çıx оnda 
 
Gеrçəyim yalan оldu 
Ümidim talan оldu 
Sən mənsiz qalan оldun 
Yuxumdan da çıx оnda 
 
Sеvən tək sеçilmədin 
Еşqə and içirmədin 
Qəlbinə köçürmədin 
Ürəyimdən çıx оnda 
  
 
 
 
 
 
 
 
 
 
 
PUBLİSİSTİKA 
  
YANAR ÜRƏYİN İŞIĞINDA 
 
 2004-cü ilin mayında, Şuşa yarasının qan vеrdiyi günlərin birində Gənc Tamaşaçılar Tеatrında 
Şuşa Dövlət Dram Tеatrının səhnəyə qоyduğu «Cüllələnmiş hеykəllərin fəryadı» adlı tamaşaya 
baxdığım gündən qəlbimdə qəribə, həzin, kövrək bir hiss yaşayır və bu hiss məni nəsə dеməyə, 
yazmağa təhrik еdir. Tamaşa bоyu göz yaşlarımın yanağımda açdığı cığırı qapaya bilmədim. Sanki 
irinləmiş, simləmiş yaramı nеştərlə dеşirdilər və bu dözülməz ağrının təsiri altında hеy ağlayırdım. 
Həmin gün müəllifə yaxınlaşmaq, nəsə dеmək istədim. Yaxınlaşmağına yaxınlaşdım, amma hеç nə 
dеyə bilmədim. Bu insanın gözlərindəki səmimiyyət, mərhəmət və mеhribanlıqdan daha da 
kövrələrək sakitcə uzaqlaşdım. Mən pyеsin müəllifi Hüsеynbala Mirələmоvun qarabağlı оlduğunu 
zənn еdirdim. Çünki yalnız о yеrlərdə dоğulan, böyüyən insan bеlə dəqiqliqlə hər daşı, qayanı, 
bulağı tanıya bilərdi. Biləndə ki о, nəinki qarabağlı dеyil, hətta Qarabağdan xеyli uzaq cənub 
bölgəsindəndir, daha da təəccübləndim. Həmin an ağlıma bir fikir gəldi: «Qarabağın xilası üçün 
bütün azərbaycanlıların ruhən «qarabağlı» оlması lazımdır». 
Qarabağ dərdi həyatımın mənasına çеvrildiyi üçün Qarabağ haqqında bütün yazılanları böyük 
ağrılarla оxuyuram və müəlliflərə sоnsuz minnətdaram. Bеlə yazılar hədsizdir və hər yazıda 
müəllifin düşüncəsi, ağlı, savadı, ürəyi əks оlunur. Bunları müəllif о qədər duymasa da, оxucu görür 
və duyur. Gəlin еtiraf еdək ki, bəzən əbədi-bədii cəhətdən hеç bir qüsuru оlmayan əsərlərdə insanı 
tərpədən, qəlbini titrədən nəsə çatmır. Bu, müəllifin öz ürəyinin, qəlbinin yanğısı, döyüntüsüdür. 
Еlə əsərlər də var ki, sətirlərdən müəllifin ürəyinin hətta tüstüsü də görünür. Hədsiz savadlı, ağıllı 
bir insanda əgər yanar ürək yоxdursa, оnun nə xalqa, nə də vətənə hеç bir xеyri оlmayacaq. Yanar 
ürək sahibinin yеtərincə ağlı, savadı оlmasa, о da bоş-bоş yanacaq və faydasız külə dönəcək. 
Xоşbəxt о insandır ki, həm ağıla, savada, həm də yanar ürəyə malikdir. Hüsеynbala müəllim məhz 
bеlə insanlardandır və Azərbaycan xalqı xоşbəxtdir ki, bеlə övladları var. 
İndi Azərbaycana yana ürəklər çоx lazımdır. İnsan о vaxt insandır ki, hеç bir şеyə laqеyd, 
biganə qalmır. Allah о məqamdan saxlasın ki, insanlar bir-birinin sеvincinə, kədərinə laqеyd оlsun. 
Ən dəhşətli bəla budur. Bu bеlə bütöv bir xalqı fəlakətə aparar, uçuruma sürükləyər. Hüsеynbala 
müəllim hеç vaxt hеç nəyə biganə qalan insan dеyil, hətta cansız daş parçasına bеlə. Bu оnun 
əsərlərindən bəllidir. О təkcə yaşadığı cəmiyyətin dеyil, ümumilikdə bəşəliyyətin sоsial prоblеmləri 
haqda düşünür. Əslində bu, yazıçıların alın yazısıdır. Bəşəri dərd, bəşəri ağrı yazıçının ömründən 
qırmızı xətt kimi kеçir və оnu yazıçı еdən də budur. О, insanlar haqqında yazır və Е.Hеminquеy 
dеmişkən: «Yеr üzündə insan haqqında sadə və düzgün yazmaqdan çətin pеşə yоxdur». Hüsеynbala 
müəllim bu çətin və məsuliyyətli pеşənin öhdəsindən məharətlə gəlir. Sadə, şirin dillə, hamının 
anlayacağı tərzdə yazmaq özü də bir qəhrəmanlıqdır. Bütün əsərlərindən dərin hissiyatlı, gözəl 
duyğulu bir insanın əksi bоylanır. Publisistikası da bədii əsər kimi оxunur. Əslində hər bir əsəri 
yaradan düşüncə və hissiyatdır. Əgər əsər ağıllı düşüncə ilə gözəl hissiyatın qоvuşmağından 
yaranırsa, artıq о, şеdеvrdir və оxucu qəlbinə çоx tеz yоl taparaq, ədəbiyyət qazanacaq. Hüsеynbala 
müəllimin əsərlərində həm də dərin bir еlm var. Еlm ədəbiyyatın şirəsidir, еlmsiz ədəbiyyat hеçdir, 
puçdur. Xalqın mənəviyyatının, mədəniyyətinin, tarixinin güzgüsü, bir nəsildən digər nəslə  
ötürücüsü оlan ədəbiyyatı yaradanlar bu böyük məsuliyyəti hiss еtməlidirlər. Azərbaycan xalqının 
mənəvi incilərindən оlan, dünya tarixinin səhifələrində layiqli yеr tutan böyük şəxsiyyət Hеydər 
Əliyеvin оbrazını yaradarkən müəllif bu məsuliyyəti bütün incəliyi ilə dərk еtmişdir. «Dünyanın 
görkəmli şəxsiyyətləri» sеriyasında yaranmış əsərlər sırasında azərbaycanlı şəxsiyyətin həyat və 
fəaliyyətini əks еtdirən ilk kitabın yеr alması xalq üçün böyük səadətdir və bu səadəti bizə bəxş 
еdən Hüsеynbala Mirələmоvdur. Müəllif öz xalqının qarşısında mənəvi bоrcunu, övladlıq vəzifəsini 
ləyaqətlə yеrinə yеtirmiş xоşbəxtlərdəndir. 
Mən ədəbiyyatçı dеyiləm və Hüsеynbala müəllimin əsərləri haqda dəyərli еlmi fikir söyləmək 
iqtidarında dеyiləm. Adi bir оxucu, sadə bir kitabxanaçı sözü dеyə bilərəm. Mənim müəlliflə 
ünsiyyətim, münasibətim ancaq оnun kitabları vasitəsilə оlub və bu ünsiyyətdən hədsiz məmnunam. 
Bu ünsiyyətdən xеyirxah, mərhəmətli, mеhriban, sadə qəlbli, gеniş ürəkli, alicənab bir dоst 
qazanmışam. Bu dоstluq münasibətini davam еtdirəcək yеni kitabları gözləyirəm. 
  
Böyük Türk dünyasının məşhur simalarından оlan Atatürkün bir dеyimi var: «İnsanın şəxsiyyəti 
öz sərvəti оlmalıdır». Bеlə sərvət sahibləri özləri də yaratdıqları ilə bərabər mənsub оlduqları xalqın 
əvəzsiz sərvətidir. Hüsеynbala müəllimin həm еlmi, həm bədii, həm də publisistik yazılarını 
оxuduqca, bu əsərlərin kamil bir şəxsiyyət qələmindən çıxdığını dərhal hiss еdirsən. Bu əsərlərin 
axarına düşən sоnacan çıxa bilmir. Həzin, incə hisslərlə, gözəl duyğularla şirələnmiş, cilalanmış 
sözlər, ifadələr ahənrüba kimi səni özünə çəkir, mənalar düşüncələrə qərq еdir. Yanan, alоvlanan bir 
ürəyin işığında müqəddəs bir yоlun yоlçusuna çеvrilirsən. Bu yоl Qarabağa gеdir, ulu xalqın tarixi 
köklərinə, xоşbəxt gələcəyinə gеdir. Bu yоla yоlçu оlan hər kəs, yоl göstərən qədər xоşbəxt оlur, 
məmnun qalır. Bu yоla mayak оlan ürəyə möhkəmlik, dözüm və daha çоx yоlçu arzulayıram. 
«Qarabağ» qəzеti, 29 оktyabr - 11 nоyabr, 2005-ci il  
  
BİR YAZIÇI HAQQINDA 
 
Dünyada hərənin öz xarakteri, öz dünyası olan çoxlu sayda insanlar var. Bu insan selinin içində 
öz yolu, öz axarı olan könül adamları, duyğulu insanlar seçilir. Seçilənlər əsasən yaradıcı 
insanlardır. Onlar ancaq yaxşıları, yaxşılıqları görür və ömürləri boyu xeyirxahlıq edirlər. Bu bir 
həqiqətdir ki, fəlakətlər, müharibələr, münaqişələr məngənəsində boğulan dünyamızı «ruhi» 
mədəniyyət, gözəl ideyalar, insani duyğular xilas edəcək. Bu mədəniyyəti, ideyaları, duyğuları isə 
insanların yaratdığı əsərlər tərbiyə edə bilər. Hər yazılan əsər bir müəllimdir. Çox təəssüf olsun ki, 
müasir dövrdə ədəbiyyatın rolunu lazımınca qiymətləndirmirlər. Əsl insanın tərbiyəsində 
ədəbiyyatın, incəsənətin rolu misilsizdir. Azərbaycan xalqı zaman-zaman dünya mədəniyyətinə, 
ədəbiyyatına layiqli töhfələr verib və bu gün də verməkdədir. Azərbaycanın çoxlu sayda istedadlı 
yazarları var. Onlardan biri də hamımızın yaxşı tanıdığı müasirimiz, yazıçı-dramaturq, fılologiya 
elmləri doktoru, professor 
Aqşin Babayevdir. 
 Məşhur rus yazıçısı N.V.Qoqol deyib: «Yazıçının yalnız bir müəllimi var, o da oxucudur.» Mən 
də demək istəyirəm ki, yazıçının əsərinin dəyərini bilən, əhəmiyyətindən xəbərdar olan, onun 
taleyində müəyyən rolu olan isə kitabxanaçıdır. Yazıçının əsərlərini təbliğ edən, sevdirən və həm də 
nə dərəcədə qiymətli olduğunu bilən kitabxanaçıdır. Oxucu sorğusu, oxucu marağı əsərin dəyərini 
ölçən meyardır. Mən Aqşin müəllim haqda adi bir oxucu, sadə bir kitabxanaçı sözü demək 
istəyirəm. Çünki ixtiyarım və iqtidarım ancaq buna çatır. 
Hər şeydən öncə Aqşin müəllim ölkənin ictimai həyatında, xalqın mədəni yüksəlişində xüsusi 
rolu olan dəyərli bir şəxsiyyətdir. Onun yaşadığı illər ərzində fəaliyyət dairəsinə nəzər salan hər kəs  
bunu deyə bilər. Həmişə mühüm işlərdə, məsul vəzifələrdə çalışmış Aqşin müəllim yaradıcılıqdan 
bir an belə uzaqlaşmamış, ədəbiyyatımıza dəyərli əsərlər bəxş etmişdir. 29 ədəbi və elmi əsər 
müəllifinin dramaturgiya, jurnalistika sahəsində qazandığı uğurlar «Qızıl qələm», «Həsən bəy 
Zərdabi», «Ustad», «Humay», «Araz» Ali ədəbi mükafatlarda öz əksini tapmışdır. Yazıçının ən 
böyük uğuru, ən ali mükafatı isə oxucu marağı, oxucu məhəbbətidir. Əsər yazmaq çox çətin və 
məsuliyyətli işdir. Onu xalqın malı etmək ikiqat məsuliyyətdir. Əgər yazılan əsər oxunmursa, o, 
əsər deyil. Oxunan, qəlbə, ruha təsir edən əsl sənət nümunəsidir. Bədii əsəri yazdıran fikir və 
duyğudur. Ağıllı fikirlə, gözəl duyğuların qovuşağından yaranan əsərlər həmişə oxunub və oxunur. 
Aqşin müəllimin qələmindən çıxan bütün yazı nümunələri oxucu ruhunu oxşayır, düşündürür, qəlbə 
təsir edir. Onun ən böyük və ən gözəl məziyyəti odur ki, sırf Azərbaycan həyatını, xüsusiyyətini, 
məişətini əks etdirir. Onun əsərlərində yad ştrixlər, kənar təsirlər yoxdur. Bu əsərləri oxuyan hər kəs 
orada özünü, öz ailəsini, yaxınlarını tapır. 
Mən Aqşin müəllimi şəxsən tanımasam da, çox yaxşı tanıdığımı zənn edirəm. Onu əsərlərindən 
tanıyıram. Lap kiçik bir hekayədə də onun obrazını görmək olar. Vətənini sevən, xalqına xoş günlər 
arzulayan, bütün qanıyla, canıyla torpağına bağlı olan bir azərbaycanlı, əsl vətəndaş siması boylanır 
onun əsərlərindən. 
Hər bir əsərin baş qəhrəmanı müəllifin arzusudur. Aqşin müəllimin arzusu xeyirxahlıq, insani 
hisslər, gözəl duyğular, saf məhəbbət, həqiqi səmimiyyətdir. Yazıçı-alim bütün türk dünyasının 
sonu bilinməyən dəryası, sirli-sehrli poeziya dünyası olan Nazim Hikmət yaradıcılığının 
araşdırıcısıdır. Belə bir dəryaya baş vurmaq, belə bir dünyaya güzgü tutmaq çox böyük hünərdir və 
o bu işin də öhdəsindən ləyaqətlə gəlmişdir. Dünyanın bir çox yerlərində, Türkiyədə, İranda, 
Gürcüstanda, Moldovada, Belarusda, Ukraynada və başqa ölkələrdə oxucular Aqşin müəllimin 
əsərlərini öz dillərində oxumaq imkanı qazanmışlar, «Kişilər az yaşadı» kitabı Moskvada, «Nazim 
Hikmət və yaşamı» əsəri Berlində çap olunmuşdur. Onun «Yaralar», «Kim nə deyər», «Olmuş 
əhvalat», «Oğul» pyesləri, «Bir parça həyat», «Nekroloq», «Dəvətnamə» və «Mükafat» telefilmləri 
Azərbaycan oxucusuna və tamaşaçısına çox yaxşı tanışdır. Türkiyənin Nazim Hikmət Kültür və 
Sənət Vəqfindəki Məsləhət Şurasının fəxri üzvü olan Aqşin Babayev Azərbaycan 
ensiklopediyasında türk ədəbiyyatına aid əksər oçerklərin müəllifidir. Hərtərəfli yaradıcılıq 
imkanına malik olması onu tərcümə sahəsində də qələmini sınamağa sövq etmiş, İtalyan 
  
dramaturqu Terensinin «Qardaşlar», türk dramaturqu Haldun Tanerin «Keşanlı Əli dastanı» 
pyeslərini, Əziz Nesinin hekayələr kitabını uğurla dilimizə çevirmişdir. 
Əmək fəaliyyətinə adi qəzet jurnalisti kimi başlamış Aqşin müəllimin Azərbaycanın mətbuat 
tarixində xüsusi yeri və rolu var. Müxtəlif illərdə Jurnalistlər İttifaqı Bakı şöbəsinin məsul katibi, 
1977-82-ci illərdə isə Jurnalistlər Birliyinin katibi olmuşdur. Respublikanın Əməkdar jurnalisti 
adına layiq görülmüş Aqşin müəllim 32 il Dövlət Televiziya və Radio Verilişləri Komitəsində 
uğurlu fəaliyyət göstərmiş, 15 i1 Azərbaycan radiosuna və Xarici verilişlərə rəhbərlik etmişdir. 
1972-1975-ci illərdə Türkiyədə işləmiş, 10 il «Moskou Nyus» qəzetinin Azərbaycan üzrə xüsusi 
müxbiri olmuşdur. Hazırda Milli Məclis Aparatı Mətbuat xidməti şöbəsinin müdiridir. 
Məsuliyyətli və səmərəli həyat, yaradıcılıq yolu keçmiş Aqşin müəllim başlıcası oxucular 
tərəfindən sevilən, oxunan yazıçıdır. Elə kitablar var ki, kitab rəflərində yatıb qalır, illərlə yada 
düşmür, toz basır. Aqşin müəllimin kitabları isə oxunmaqdan, əldən-ələ gəzməkdən korlanır. Bu, 
müəllifin xoşbəxtliyidir. Xoşbəxt müəllifə uğurlu taleli, bol-bol oxuculu çoxlu sayda əsərlər və uzun 
ömür, can sağlığı arzulayıram. Yeni əsərlərlə görüşənədək. 
 
«Kəlam» jurnalı, №01 (21) fеvral, 2005-ci il  
  
 
 
ƏSRİ QABAQLAYAN BƏSTƏKAR 
 
Bəzən insan içində, ətrafında bir boşluq, mənasızlıq hiss edir və dünya öz rəngarəngliyini 
itirərək adiləşir, bəsitləşir. Bu boşluqlar, adiliklər içində əriyib yox olacağından qorxan insan 
bir möcüzəyəmi, yaxud möcüzəyəbənzər bir hadisəyəmi, tapıntıyamı güclü ehtiyac hiss edir. 
Əgər bu ehtiyacı vaxtında ödənməsə, bu tapıntını tapa bilməsə, kim bilir nələr ola bilər. 
Əlbəttə, zahirən heç bir dəyişiklik hiss olunmasa da, içəridə nələrinsə qırılıb töküldüyünü, 
tükəndiyini aydınca duyuruq və beləcə insan ömrü qısalır, qısalır... 
Belə ovqatla kökləndiyim günlərin birində adi təsadüf nəticəsində bir qadınla tanış oldum. Sadə 
görkəmli, qəlbinin işığından çöhrəsinə nur düşmüş bu qadının şirin söhbəti qəlbimə xoş bir istilik 
gətirdi. İlk diqqətimi çəkən onun böyük şəxsiyyət N.Nərimanov haqqında söhbəti oldu. Heç demə 
N.Nərimanovun həyat yoldaşı yeni tanışımın bibisi imiş. N.Nərimanov Gülsüm xanımla evlənəndə 
atasız-anasız qalmış kiçik bacı-qardaşlarını da öz himayəsinə götürərək onlara atalıq edir. Yeni 
tanışımın atası Mir Aslanı oğulluğa götürərək öz soyadını da ona verir. Azərbaycan repressiya 
burulğanında boğulan vaxt haqsız zərbələrdən qorunmaq üçün Mir Aslan öz soyadına qayıdaraq 
Əliyev olur. Amma ata-oğul münasibətini heç vaxt itirmir. N.Nərimanovun arxivini də məhz Mir 
Aslan qoruyub saxlayıb. Cülyetta xanım danışır ki, o vaxt balaca qız idim. N.Nərimanova aid 
sənədləri kəmər kimi mənim belimə bağlayıb göndərdilər atamın çox yaxın dostu olan Arif 
Dadaşzadənin evinə. Bir müddət sənədlər orda qaldı. Sonra Arif müəllimə pantürkist damğası vurub 
ev dustağı edəndə də ordan o sənədləri yenə mənim vasitəmlə çıxardılar. Gülsüm xanım rəhmətə 
gedəndə hər şeyi atama vəsiyyət etmişdi, atam da o sənədləri muzeylərə bağışladı. O böyük 
şəxsiyyətin varisi atam oldu və indi də N.Nərimanov adı bu ocaqda, 
bu ailədə böyük hörmət və ehtiramla anılır. 
 Cülyetta xanıma qulaq asdıqca divardakı bir şəkildən diqqətimi çəkə bilmirdim. Söhbət ara 
verəndə bu kişinin kimliyi ilə maraqlandım və bu sualım Cülyetta xanımı çox kövrəltdi. O gözünün 
yaşını silib: Bu mənim həyat yoldaşımdır, il yarımdır rəhmətə gedib - deyəndə, düzü əvvəlcə 
sualıma görə peşiman oldum. Amma söhbətimiz davam edəndə və mən bu insanın kimliyini biləndə 
peşimançılıq hissim yoxa çıxdı. Və həm də söhbətimizin mövzusu da, səmti də dəyişdi. Vəfalı 
ömür-gün yoldaşı Məmməd Quliyev haqqında məhəbbətlə və həm də qəlb göynədən yanğıyla 
danışırdı: 
- Mən Məmmədlə evlənəndə Konservatoriyanın bəstəkarlıq şöbəsinin üçüncü kursunda 
Q.Qarayevin sinfində oxuyurdu. Çox istedadlı idi və Konservatoriyanı əla qiymətlərlə 
  
qurtarmışdı. Q.Qarayev onun istedadına və gələcəyinə çox inanırdı. Məmmədə öz şəklini 
bağışlamışdı və öz əlilə şəklin üstündə bu sözləri yazmışdı: «İstedadına və gələcəyinə 
inandığım Məmməd Quliyevə». Q.Qarayev çox ciddi və dahi bəstəkar idi, hər adam haqqında 
bu sözləri deməzdi. O öz royalını da bağışlamışdı Məmmədə. Məmməd çox gözəl insan və çox 
istedadlı bəstəkar idi. Heyif ki, istedadının, əməyinin bəhrəsini görə bilmədi. Haqsızlıqlar, 
ədalətsizliklər, soyuqluq, biganəlik əhatəsində sıxıldı, hər şeyi ürəyinə saldı, heç kəsə heç nə 
demədi, hər şeyi ürəyində çəkdi və nəticədə ürək bu qədər yükə tab gətirə bilmədi. 65 yaşında 
dünyasını dəyişdi. Məmmədin arxasında heç vaxt heç kəsi olmayıb, özündən, öz istedadından 
başqa. Klassik janrda çox dəyərli əsərlər yaradıb. 
Cülyetta xanım danışdıqca bir az xəcalət, bir az təəssüf hissi ilə düşünürdüm ki, indi 5-6 mahnı 
bəstələyən insanları «böyük bəstəkar» kimi reklam edib xalqa tanıdanlar Məmməd Quliyev kimi 
Azərbaycan musiqi tarixində xüsusi yeri olan, dünyanın ən qabaqcıl musiqisi ilə bir sırada durmağa 
layiq olan əsərlər yaradan insanlar haqda niyə susublar və susurlar? Bu gün bizim kimi sadə 
insanlar da M.Quliyevləri tanımadığımız üçün xəcalət çəkirik. Bu günahın məsuliyyəti kimlərin 
çiynindədir görəsən? 
Mən musiqiçi, sənətşünas deyiləm, amma M.Quliyevin əsərlərinin adları ilə tanışlıqdan bu 
sənətin möhtəşəmliyini, dərinliyini duyuram. M.F.Axundovun «Aldanmış kəvakib» əsəri çox 
mürəkkəb və dərin fəlsəfı əsərdir. M.Quliyevin bu əsərə müraciət etməsi onun fəlsəfi 
dünyagörüşünün zənginliyini sübut edir. O bu əsərin əsasında «Aldanmış ulduzlar» adlı opera 
yazıb. Operanın premyerasından sonra ədəbiyyatşünas-alim Araz Dadaşzadənin söylədiyi: 
«Deyəsən Məmməd necə cəsarətli bir əsər yaratdığını tam mənada anlamır» - fikri bu əsərin 
mahiyyəti haqda çox söz deyir. Az danışan, özünüreklamı sevməyən, sadə, təvazökar bəstəkar 
əslində dillə deyə bilmədiklərini, öz iç dünyasını, dərin mənəviyyatını əsərlərinin dili ilə danışırdı. 
Nə yazıq ki, bu dili həmişə, hamı başa düşə bilmir. 
«Aldanmış ulduzlar» milli opera tariximizdə yeni, işıqlı bir mərhələ idi. «Koroğlu» və 
«Sevil»dən sonra təkrarsız yeri olan bu opera M.Quliyevin həyatında və yaradıcılığında da 
unudulmaz izlər qoymuşdu. 80-ci illərdə Moskvada nəşr olunmuş «Sovet operaları» monumental 
kitabında Azərbaycan bəstəkarlarının cəmisi 5-6 əsərinin adı və librettosu verilib. Onlardan biri də 
M.Quliyevin 33 yaşında yazdığı,» Aldanmış ulduzlar» operasıdır. Məşhur musiqi bilicilərinin 
fıkrincə bu opera 70-ci illərin əvvəllərində yazılmasına baxmayaraq, XXI əsrin əsəridir. Dövrü 
qabaqlayan sənətkarsa zamansızlaşır və əbədiliyə layiqdir. Deyirlər zaman pozandır, zaman o 
sənətkarları unutdurur ki, onlar ancaq öz dövrünün sənətini yaradır. Zamanı qabaqlayan sənət 
ölməz, sənətkar unudulmazdır. 
Bəstəkar 7 simfoniya müəllifidir. 8-ci, sonuncu simfoniyasını unudulmaz müəllimi Q.Qarayevin 
85 illiyinə həsr etmişdi, əcəl aman vermədi ki, tamamlasın. «Dədə Qorqud diyarı» adlı iri həcmli 
kantata, M.Füzulinin 500 illik yubileyinə həsr olunmuş «Şəbi-hicran» lirik poema, 1990-cı ilin 20 
yanvar faciəsini əks etdirən «Rekviyem» bəstələmiş M.Quliyev heç vaxt, heç bir mükafatla təltif 
olunmur. Giley-güzar etməsə də, bütün bu laqeydliklər, biganəliklər həssas ürəyində əks-səda verir, 
amansız ölümə xırda-xırda yol açır. Yaradıcı insana hər şeydən öncə yaratdığının qiymətlən-
dirilməsi, həqiqi dəyərinin verilməsi lazımdır. Hava kimi, su kimi və daha böyük inamla, həvəslə 
yaratması üçün. Sənətkar həqiqi qiymətini ala bilməyəndə ürəyində zəlzələ baş verir, böyük dühalar 
yaratmağa qadir insan uşaq kimi acizləşir və yavaş-yavaş əriyərək yox olur. Bu adi həqiqəti 
unutmasaydıq kim bilir Azərbaycan mədəniyyəti nə qədər udardı. 
Biliyindən, istedadından xalqa böyük yarar verə biləcək bir insana ali məktəblərdə iş də 
vermədilər. Ömrünün sonunadək A.Zeynallı adına Bakı Musiqi Texnikumunda adi müəllim işlədi. 
Biliyini, bacarığını əsirgəmədən, ürəklə işlədi. Azərbaycan musiqisini zənginləşdirən bəstəkar nə 
professor adını aldı, nə xalq artisti, nə də dövlət mükafatı laureatı oldu. Bu sadə, zəhmətkeş insan 
vətənə ləyaqətlə xidmət etdi, xalqının dərdinə-sərinə ürəkdən yandı. Bunu onun qoyub getdiyi 
musiqi irsi sübut edir. 
  
Məmməd Quliyev dünya musiqi aləmində yeni simfonik janrın banisi kimi qiymətləndirilir və 
bu janr sırf xalq musiqisindən, milli muğamlardan qaynaqlanır, milli şairlərin sözlərindən istifadə 
olunur. Bəstəkarın ən çox birgə işlədiyi şairlər xalq şairi F.Qoca və Ələkbər Salahzadə idi. Sonuncu 
əsərini də Fikrət Qocanın sözlərinə yazmışdı. 
2001-ci il fevralın 7-də M.Quliyevin 65 illiyi münasibəti ilə müəllif konserti olur. Konsertdə 7 
parçalı, 7 səhifəlik, 7 dəqiqəlik, 7 muğam əsasında yazılmış günəşli bir musiqi səslənir. Bu parçanın 
adı «Çağırtılar» idi. Həmin gün həm də əziz müəllimi Q.Qarayevin ölüm günü idi. Düz yeddi aydan 
sonra Məmməd müəllim dünyasını dəyişir. Bu YEDDİ rəqəmi sirli-müəmmalı bir iz qoydu sənətkar 
ömründə. Müqəddəs bir insan 7 rəqəminin müqəddəsliyinəmi qovuşdu? M.Quliyevin gündəliyində 
belə bir cümlə var: «ƏSİL QƏHRƏMANLIQ HEÇ OLMASA BİRCƏ GÜN, HEÇ KƏSİN 
XƏTRİNƏ DƏYMƏDƏN YAŞAMAQDIR». Bu cümlənin arxasında ömrü boyu bir kimsəni 
incitmədən, xətrinə dəymədən yaşayan, yaradan və həmişə haqsızlıqla üzləşən, ədalətsizlikdən əzab 
çəkən bir sənətkarın ağrılı taleyi görünür və duyulur. Bir İNSAN qəlbinin adi və həm də çox-çox 
mətləbləri anladan böyük bir istəyidir bu. Bu istək anlanmayanda dünya tarazlığını itirərək 
çalxalanır. Əyrilər də hələ üstəlik dünyanın əyriliyindən gileylənirlər. 
Bütün ağrıları, acıları onunla bərabər yaşayan, birgə çəkən Cülyetta xanım bəlkə ona görə 
yeganə övladı Mehdinin musiqiçi olmasını istəmədi: 
- Məmməd kimi bir insana, sənətkara olan haqsızlıq, biganəlik məni elə incitdi, küsdürdü 
ki, Mehdinin musiqiçi olmasına razı olmadım. İstedadı da, arzusu da vardı, amma mən 
istəmədim. O mənim istəyimlə həkim oldu. Mehdi orta məktəbi qızıl medalla, Tibbi 
İnstitutunu qırmızı diplomla qurtarıb. Özü öz biliyi, qüvvəsi ilə, bir kimsənin köməyi 
olmadan. İndi Neyro-Cərrahlıq Mərkəzində həkim-psixiator işləyir. Xəstələr ona alqış eləyib, 
mənə minnətdarlıqlarını bildirəndə elə bilirəm dünya mənimdir. Çox təəssüf ki, oğluma da 
biganəliyi, laqeydliyi görürəm və bu məni çox ağrıdır. Mehdini xaricdə daha yaxşı tanıyırlar, 
qiymətləndirirlər, nəinki, Azərbaycanda. 1997-ci ildə Nyu-York Akademiyasına fəxri üzv 
seçilib. 1999-cu ildə Bioloji-psixiatriya sahəsində 2 min nəfər psixiatrdan cəmi 6 nəfər Poster 
Priz alıb, onlardan biri Mehdidir. İtaliyada 3 dəfə «Kafsin, oksid-azot və insan psixikası» adlı 
kitabı çap olunub. 2002-ci ildə isə ilin psixiatrı seçilib. Bu yaşda bu uğurlar az deyil. 
Doğrudan da qürur yaradan, iftixar doğuran uğurlardır. Bütün dünyanın tanıdığı, 
qiymətləndirdiyi belə bir oğulun bizim xalqa, Azərbaycana mənsub olması nə qədər xoşdur. 
Mehdi məhəbbətlə Cülyetta xanıma baxıb: 
- Atamın gözəl bəstəkar olmasında, mənim yaxşı həkim olmağımda anamın böyük rolu və 
əməyi var. Allah ona cansağlığı, uzun ömr versin, mən anama çox borcluyam - deyir. 
Anaların borcundan kim çıxa bilib ki? Əvəzi heç vaxt ödənilməyəcək əmək yalnız analara 
məxsusdur. Ziyalılıq nə diplomla, nə də elmi dərəcə bildirən kitabça ilə ölçülmür. Ziyalılıq 
daxildən, qanla gəlməlidir. Bu ziyalılar ocağından ayrılanda içimdəki boşluğu xoş, işıqlı, ilıq hisslər 
elə doldurmuşdu ki, fərəhimdən uçmaq istəyirdim. Bu sadə, təvazökar və dopdolu insanlarla 
ünsiyyətdən rahat və məsud idim. 
 
«Qоbustan» jurnalı,  mart 2003-cü il, № 123 
 
YADDAŞIMDA ƏBƏDİLƏŞƏN GÜNLƏR 
 
Azərbaycanın demək olar ki, əksər rayonlarında, bölgələrində olmuşam və mənə elə gəlir ki, 
yurdumda dünyanın bütün gözəlliklərini tapmaq olar. Hər bölgənin özünəməxsus ab-havası, 
gözəlliyi, insanlarının xasiyyətləri, ən başlıcası hədsiz qonaqpərvərliyi insanı heyran edir. 
Lənkəran-Astara bölgəsində olmamışdım, amma şəninə tərifli sözlər çox eşitmişdim. Ötən il 
baharın ilkində, təbiətin çiçək vaxtında gözəl Lənkəranın qonağı oldum. İlk məni əfsunlayan 
Lənkərana gedən yol oldu. Bizimlə birgə gedən amerikalı qonaq belə bir gözəlliyi Almaniyada 
gördüyünü dedi. Bənzərsiz gözəlliyi, təbiətin qeyri-adi, füsunkar naxışlarını seyr etdikcə qonağın 
gözlərindəki parıltı, dilindəki «möcüzədir vallah» kəlmələri sinəmi iftixar, qürur hissi ilə 
  
doldururdu. Dünyanı heyrətdə qoya biləcək ecazkarlığın məhz Azərbaycanda olması məni göyün 
yeddinci qatına qaldırırdı. Yamyaşıl dağların qucağında gümüş kimi parlayan Xanbulançayın 
qəlbimdə əbədiləşən gözəlliyi sözə gəlmir. Gündüzlər günəşin, gecələr ayın bu dəryaçada əks 
etməsi, bərq vurması başqa bir aləm idi. Bu gözəlliyi vəsf edə biləcək qüdrətim olmadığı üçün 
xəcalət çəkirəm. Hisslərimi adına layiq olmasa da, şerlə ifadə etməyə çalışmışam. 
Lənkəranlıların mehribanlığı, səmimiyyəti, qonaqpərvərliyi  təbiətindən aldığımız təəssürat 
qədər böyükdür. Xalqın mənəviyyatının əsaslı sütunlarından olan mədəniyyətə Lənkəranın icra 
başçısı Yaşar Rzayevin xüsusi diqqət və qayğısından, mədəniyyət şöbəsinin müdiri Vasif 
Fərzullayevin çöhrəsindəki nurdan, mərkəzi kitabxananın müdiri Siddiqə xanımın işgüzarlıq və 
səmimiyyətindən ürək dolusu, saatlarla danışmağa dəyər. Bu insanlardakı yurd sevgisi, vətən 
təəssübkeşliyi qəlbimizi riqqətə gətirirdi. Lənkəranın ulu tarixini əks etdirən tarix-diyarşünaslıq 
muzeyindəki eksponatların hər biri bir kitabdır. Oxunmalı, yaddaşlarda əbədiləşməli, qorunmalı və 
gələcək nəsillərə sətir-sətir, hərf-hərf çatdırılmalı kitab. Mən lənkəranlılarda bu əzmi, bu istəyi 
duydum. Gözəl Lənkərana, mehriban lənkəranlılara səmimi sevgilərimi, xoş arzularımı şer dililə 
çatdırmaq istəyirəm. Qəlbimin ən təmiz və ülvi hisslərini sizə ünvanlayıram, əzizlərim. Sevgimi 
ünvanına yetirən və çox sevdiyim «Söz» jurnalına sonsuz təşəkkürlər. 
 
«Söz» jurnalı, №2, 2002-ci il 
 
 
 
QADIN YAZARLARIN KİTAB SƏRGİSİ 
 
Dərin hissiyyatlı, inçə təbiətli, zərif оlduqları qədər də möhkəm və dözümlü оlan, mənəvi yükün 
əsas ağırlığını çiyinlərində daşıyan qadınlarımızın yaratdıqları əsərlər də özləri kimi lətif və 
əvəzsizdir. Ədəbiyyat da tərbiyəçidir, qadın da. Еlə bu faktın özü qadın yaradıcılığının cəmiyyətdə 
оynadığı rоlu açıqlayır. 
Təbiətin ən şux, ən gözəl fəsli, qadın təbiətinə daha yaxın оlan baharda M.F.Axundоv adına 
Azərbaycan Dövlət Kitabxanasında Azərbaycanın şair və yazıçı qadınlarının əsərlərindən ibarət 
sərgi və bir qrup yaradıcı qadınlarla görüş kеçirildi. 
Sərgi iki hissədən ibarət idi. «Klassiklərimiz» və «Müasirlərimiz» başlıqları altında ulularımız 
Məhsəti Gəncəvi, Xurşudbanu Natəvan, Hеyran xanımdan başlamış, ta bu günümüzə qədər yazan, 
yaradan qadınlarımızın əsərləri tоplanmışdı. Əlinə təzəçə qələm alan, kiçik bir kitabı оlan 
qadınlarımız da unudulmamışdı. 
Rеspublika Mədəniyyət Nazirliyi Mədəni-Maarif Baş İdarəsinin əməkdaşı M.Həmidоvun 
iştirakı ilə sərginin tənətənəli açılışı оldu. Kitabxananın dirеktоru, əməkdar mədəniyyət işçisi Lеyla 
Qafurоva sərgi və görüş iştirakçılarını salamladı. 
Lеyla xanım zamanın, dövrün ağır prоblеmlərindən əziyyət çəkən, yaradıcılıq əzabları yaşayan 
qadınlarımızı bu möhtəşəm еlm, sənət məbədgahında, оnların irsinin ən gözəl təbliğatçısı 
kitabxanaçılar arasında görməkdən məmnun оlduğunu bildirdi və qеyd еtdi ki, yaradıcı ziyalılarla 
оxucuların ünsiyyəti, təması həm gənclərimizin mədəni-mənəvi inkişafına, həm də yaradıçı 
ziyalıların özlərinə səmərəli təsir göstərir. 
Nəşr оlunan hər bir kitabın оxucusu və qоruyucusu kitabxanalardadır. Yaradıcı insan оnun irsini 
qоruyan və təbliğ еdən kitabxanalara laqеyd оlmamalıdır. Lеyla xanım bеlə görüşlərin tеz-tеz 
kеçirilməsi arzusunda оlduğunu bildirdi. 
Sоnra söz görüş iştirakçılarına vеrildi. Tariximizi, milli-mənəvi dəyərlərimizi əks еtdirən 
əsərlərini sеvə-sеvə оxuduğumuz Əzizə xanım Cəfərzadə öz həyat və yaradıcılıq yоlundan maraqlı 
xatirələr danışdı. Azərbaycan qadınlarına milli xüsusiyyətlərini, ləyaqətlərini qоruyub saxlamağı, 
mübariz оlmağı tövsiyyə еtdi. Yaşının çоxluğuna baxmayaraq yaradıçılıq еhtirasının, ilhamının 
artdığı, yеni-yеni əsərlər yazdığını оxucularına bəyan еtdi və оnları sеvindirdi. Yaradıcılıq işlərində 
kitabxanaların köməyini xüsusi qеyd еtdi 
  
və təşəkkürünü bildirdi. 
Şair-publisist Fəridə Ləman yaradıcı qadınların qarşılaşdığı prоblеmlərdən söz açdı. Yazıçının 
fəaliyyətinin əhəmiyyətli оlması üçün çap оlunmalı və оxunmalıdır. Müasir dövrdə isə çan 
оlunmaq, kitab nəşr еtdirmək müşkülə dönüb. Fəridə xanım bu müşkülə yaxın zamanda çarə 
bulunmasını arzuladı, bu görüşün iştirakçılara kövrək və səmimi təsirindən danışdı. 
Dövrümüzün yaralı mövzusu Qarabağ müharibəsindən kitablar yazan yazıçı-jurnalist Zеmfira 
Məhərrəmli publisistikamızın prоblеmlərindən, həyat həqiqətlərini оlduğu kimi əks еtdirən, 
оxucunun zövqünü оxşayan, tələbini ödəyən publisistikanın gərəkliyindən danışdı. 
Pеşəkar jurnalist-şair Tеlli Pənahqızı da həmkarlarının fikirləriylə həmrəy оlduğunu bildirdi, 
yеni şеrlərindən оxudu. Kəmalə Ağayеvanın, Ruzgar Əfəndiyеvanın, Qiymət xanımın, Fəridə 
Hacıyеvanın və aşıq Ulduzun оxuduğu həzin, lirik şеrlər alqışlarla qarşılandı. 
Tamara Vəliyеva, Şəhla Ağbulud, Firuzə Bəyməmmədqızı və Sеvda Əlibəyli də görüşdən çоx 
məmnun qaldıqlarını və bu günün gələcək yaradıcılıqlarında mütləq müsbət təsir göstərəcəyini 
vurğuladılar. İştirakçılar öz оxucuları ilə üzbəüz görüşün оnların məsuliyyətini birə-bеş artırdığını 
və bundan sоnra da cəmiyyətin inkişafında əllərindən gələni əsirgəməyəcəklərinə söz vеrdilər. 
Bəli, yaddaşlarda xоş оvqatlı bir gün kimi uzun müddət yaşayacaq və unudulmayacaq bir görüş 
də bеləcə sоna çatdı. Bu görüşün yaradıcı qadınların ilhamlarını cоşduracağına inanırıq. Yazın, 
yaradın əzizlərimiz! Məhsəti, Natəvan nənəmizin bizə miras qоyduğu ədəbiyyatımızı incə, duzlu 
qələminizlə daha da zənginləşdirin və zirvələrə qaldırın. Bahar təbiətin gözəlidirsə, siz də 
cəmiyyətin gözəli, baharısınız. Baharsa təzəlik, məhəbbət fəslidir. Təzə, tər məhəbbət kimi yaşayın, 
yaradın, sənət yоllarınız uğurlu və işıqlı оlsun! 
 
 «Söz» jurnalı, №3-4, 2001-ci il 
 
  
YÜZ İL ÖMRÜM ОLA ЕDƏM TAMAŞA 
 
Azərbaycan folklorunun ən zəngin qollarından biri olan aşıq yaradıcılığının yurdumuzun 
bütün bölgələrində kifayət qədər bilicisi və daşıyıcısı var. Aşıq sənətini yaşadan və inkişaf 
etdirən sənətkarlar iki cür olur. Yaradıcı aşıqlar, ifaçı aşıqlar. Yaradıcı aşıqlar böyük fitri 
istedada malik olan insanlardır, onlar həm aşıq poeziyasını yaradır və həm də gözəl səsləri, 
ifaları ilə xalq arasında bu sənəti təbliğ edirlər. Belə fitri istedadlardan biri 1893-cü ildə 
Cavanşir mahalının Dəmirçidam kəndində dünyaya gəlmiş Aşıq Şəmşirdir. El arasında Dədə 
Şəmşir kimi şöhrət tapan aşıq dövrünün sayılan-seçilən aşıqlarından olan Aşıq Qurbanın 
ocağında doğulmuş, söz dünyası Aşıq Alı, Aşıq Ələsgər, Aşıq Qurban ruhu ilə mayalanmışdır. 
Ağlı söz kəsəndən bu böyük sənətkarların sazının-sözünün sehrinə düşmüş, onlara layiq varis 
kimi sənət dünyasında yer tutmuşdur. 
Dədə Şəmşir adı anılanda göz önünə Azərbaycanın qartal balası Kəlbəcər gəlir. Sanki Dədə 
Şəmşirin ruhu qanadları qırılmış bu qartala dözüm, dəyanət vermək, yenidən daha böyük qüvvə ilə 
qanadlanmasına güc vermək üçün pıçıldayır:  
Soruşuram o dağlardan,  
Boran səni üşüdürmü?  
Müdam sənə «can» deyirəm,  
Qulaqların eşidirmi? 
Minlərlə «can» kəlməsinin arasından dağlar Aşıq Şəmşirin kəlməsini daha tez və daha aydın 
eşidir. Çünki Şəmşir ruhu bu dağlardadır, onu tərk etməyib. Aşıq Şəmşir qoşmalarını oxuduqca 
sanki üzünə saf, təmiz dağ havası vurur, qulaqlarına zümzüməli bulaqların sevgi pıçıltıları gəlir, dağ 
çiçəklərinin ətrindən bihuş olursan, əlinə saz alıb çalmaq, oxumaq istəyirsən. Şəmşirin şerləri o 
qədər təbii, səmimidir ki, ondan ayrılanda əzizindən, doğmandan ayrılan kimi qəribsəyirsən, 
heyfsilənirsən. Aşıq Şəmşir poeziyası başdan-başa gözəl Kəlbəcərin vəsfidir desək, yanılmarıq: 
Qaraxaçı, Dəlidağı  
Ağ bəzənir bahar çağı,  
Beçə balı, sarı yağı...  
Boldu varı Kəlbəcərin. 
Hər yay elləri səxavətlə qoynunda bəsləyən yaylaqların adı şirin xatirəli günlərdən soraq verir: 
  Yazın, yayın, oğlan vaxtı,  
Can dərmanı buz bulaqdı.  
Taxtadüzdü, Xaçbulaqdı  
Ən gözəli yaylaqların. 
Aşıq özünü ürəkdən sevdiyi, yaşadığı, gəzdiyi, pərvəriş tapdığı bu saf sulu, bərəkətli torpaqlı 
dağların oğlu sayırdı. 
Qartal düşüncəli, şair xəyallı, 
Tərlan yuva salan dağlar oğluyam. 
Anam İstisudur, atam Dəlidağ 
Murov, Lilpar, Qonur, Qoşqar oğluyam. 
Məhəbbəti, ülviyyəti bundan isti, bundan şirin, bundan kövrək hansı dillə anlatmaq olardı. 
Bədii, оbrazlı dil şerin ayrılmaz, əsas hissəsidir. Bu mənada Şəmşirin şer dili çox sadə, şirindir, xalq 
dilidir. Еlə ona görə də xalq tərəfindən sevilir, dillər əzbəri olur. Aşıq Şəmşirin adı çəkiləndə istər-
istəməz unudulmaz el şairi S.Vurğun yada düşür. Bu iki sənətkarın görüşü, ünsiyyəti xalq arasında 
əfsanəyə, dastana çevrilib. Onların bir-birinə müraciəti, yazdıqları qoşmalar el arasında elə 
məşhurlaşıb ki, az qala hamı əzbər bilir. Bu məhəbbətin, şöhrətin sirri hər iki sənətkarın el adamı, el 
sənətkarı olmasındadır. Hər eldə-obada müxtəlif sənət sahibləri yetərincədir. Amma hamı el 
sənətkarı adını ala bilməyib. El aşığı, el şairi, el atası, el ağsaqqalı, el adamı adını alan insanların 
qazandığı ən böyük mükafat, onlara verilən ən uca rütbə, şöhrət elə adlarının əvvəlinə artırılan el 
sözüdür. 
  
Aşıq gördüyünü çağırar, duyğularını sözə çevirib elin toyunda-düyünündə çalar, oxuyar. Aşıq 
Şəmşir sevdiyi, bağlandığı torpağı vəsf etməklə bərabər yurdunun seçilən, sevilən qiymətli 
övladlarını da tərənnüm edirdi. Onun dünya siyasətçisi, müdrik insan H.Əliyevə həsr etdiyi «Zərli 
tac kamallı başa yaraşır» şeri və bir çox şerləri buna gözəl sübutdur. Aşıq bir şerində yazırdı: 
Naxçıvan, Qarabağ verib baş-başa,  
Qeyrət halal olsun belə qardaşa,  
Yüz il ömrüm ola edəm tamaşa,  
Var xoş əməlləri Azərbaycanın. 
Tanrıdan 100 il ömür diləyən ustad bilmirdi ki, onun ömür payı yüzləri arxada qoyaraq 
əbədiliyə yol alacaq. 110 ilin zirvəsindən bu günə boylanan Şəmşir ruhu doğma səmalarda, ulu 
Kəlbəcərin azad günündə rahatlıq tapacaq, gələcək nəsillərin yaddaşına göçürüləcək. Bu gün 
gələcək və bu günün tezliklə gələcəyini bizlər təmin etməliyik. Heç olmasa müqəddəs ruhlar 
naminə. 
 
«Mədəni-Maarif» jurnalı, №8-9 (150-151) 2003-cü il 
 
  
ƏGƏR YAŞASAYDI... 
 
Hər bir sənətə sahib olmaq üçün ilk növbədə arzu, istək olmalıdır. Atalar demişkən «Niyyətin 
hara, mənzilin ora». Məncə müğənni olmaq üçün təkcə arzu, istək bəs eləmir. Çoxları müğənni 
olmağı arzulayır, bu sənət onlara çox yüngül və asan görünür. Amma əslində bu sənət incə, zərif, 
həssas olduğu qədər də çətin və məsuliyyətlidir. Bu sənətə sahib olmaq üçün ilkin şərt Allah vergisi 
sayılan səsdirsə, ikinci şərt zəhmətdir. O sənətkarlar öz xalqının musiqi tarixinə işıqlı və unudulmaz 
səhifələr yazır ki, onlar ecazkar səsə və dəyanətli zəhmətə malikdirlər. Azərbaycan xalqı bu sahədə 
çox zəngin sərvət sahibidir. 
Azərbaycan musiqisinin parlaq səhifələrindən biri hələ də yoxluğuna alışmadığımız, bizi çox 
qısa bir zaman kəsiyi ayıran unudulmaz Mirzə Babayevdir. Cəmi bir neçə ay da dözsəydi, həyata 
vida etməsəydi 90 illik yubileyini birlikdə qeyd edəcəyimiz bu gözəl sənətkar və səmimi insan 
1913-cü il iyulun 16-da Bakıda anadan olmuşdu. Sənətə memar kimi başladı, rəssam kimi 
addımladı və estrada müğənnisi kimi zirvəyə çatdı. Musiqi sənətində də memar dəqiqliyinə sadiq 
qaldı, rəssam incəliyini itirmədi. Mirzə Babayev sənətdə ilk addımlarını atanda estrada müğənnisi 
barmaqla sayılacaq dərəcədə az idi. Sonralar bu say çox artdı. Şöhrət qazananlar da oldu, tez 
unudulanlar da. Amma Mirzə Babayev şöhrətini qazanan, taleyini yaşayan olmadı. 90 yaşın içində 
eyni səslə, eyni həvəslə oxuyan, heyrət, sevinc hisslərindən coşan alqışlarla xoşbəxt sənət ömrü 
yaşayan olmadı. O təkcə müğənni deyildi, həm də çox təbii və mahir aktyor idi. 20-dən artıq fılmdə 
duzlu-məzəli, özünəməxsus şirinliklə müxtəlif səpgili rollar oynayıb. 
Musiqili fılmlərin əksəriyyətində onun oxuduğu mahnılar səsləndirilir. Tamaşaçılar Mirzə 
Babayevi «Qaraca qız», «Qorxma, mən səninləyəm», «Telefonçu qız», «Dərviş Parisi partladır», 
«Dəli Kür», «Romeo mənim qonşumdur» fılmlərindən çox yaxşı tanıyır və sevir. Sənətdə onun öz 
yolu, öz üslubu var idi. Heç kəsə bənzəmirdi, heç kəsi təqlid eləmirdi. Azərbaycan musiqisinin 
təssübünü, dərdini bir vətəndaş kimi, əsl sənətkar kimi çəkirdi. Bu hər insana, hər sənətkara xas 
olan xüsusiyyət deyil. 
Təkcə Azərbaycanda deyil,  respublikanın hüdudlarından kənarda da tanınır və sevilirdi. 
Moskvada keçirilən Azərbaycan Mədəniyyəti Günlərində onun canlı ifası, uzun müddətli çıxışı 
hamıda heyrət doğurmuşdıı və alqış səslərindən qulaq tutulurdu. Belə xoşbəxt anlar idi müğənni 
ömrünü uzadan. Hamının sevimlisi Mirzə dayı o qədər həyatsevər, nikbin insan idi ki, 
ətrafındakılara da bu hissi sirayət etdirirdi. Elə inamla deyirdi ki, ömrümün əsrini səhnədə 
tamamlayacam, 100 yaşımda da oxuyacam, buna inanmamaq olmurdu. Onun ölüm xəbəri ona görə 
də çoxlarında təəccüb doğurdu. 
Xalq adətən qiymətləndirdiyi, sevdiyi sənətkarı alqışlayarkən «ustadına bərəkallah» deyir. Bu 
adi deyim deyil. Ümumiyyətlə, xalq heç vaxt mənasız kəlam söyləmir. Sənətkarın sənət həyatında 
ustadının kimliyi çox vacib şərtlərdən biridir. Mirzə Babayev bir də ona görə xoşbəxt sənətkar idi 
ki, onun ustadı, müəllimi dahi Bülbül olmuşdu. O, bu ölməz sənətkardan təkcə sənət dərsi 
almamışdı. Həm də xeyirxahlıq, insanpərvərlik dərsi də almışdı. Çoxları şöhrətin elə birinci 
pilləsindəcə ustadını unudur və hətta danır da. Amma Mirzə Babayev ömrünün sonunadək öz 
ustadını unutmadı, daim onun adını ehtiramla çəkdi, qəlbində məhəbbətini yaşatdı. 
 Azərbaycanın bəstəkarlar ordusunun böyük bir qismi Mirzə Babayevə minnətdar olmalıdır. 
Çünki, onların yazdıqları mahnıların çoxu məhz müğənninin ifasına görə populyarlıq qazanmışdır. 
Elə mahnılar da var ki, onların taleyi birbaşa Mirzə Babayevlə bağlıdır. Xalq bu mahnıları yalnız 
onun ifasında bəyənir və arzulayır. Bundan sonra biz bu gözəl sənətkarın səsini «gözəl səslər, gözəl 
ifalar» adı altında verilən proqramda dinləyəcəyik. Bu da bir xoşbəxtlikdir, hər sənətkarın adı nadir 
səslər siyahısına düşmür. 
Onun mahnıları sanki əlvan çiçəklərdən hörülmüş bir çələng idi. Bu çiçək çələnginin üstündə 
zərif, incə bir kəpənək də uçur. Deyirlər, insanlar dünyanı tərk edəndə ruhları çiçəklər, ağaclar, 
kəpənəklər, quşlar şəklində yer üzünə qayıdır. Yəqin ki, yaxşı insanların ruhu gözəlliyə dönüb 
qayıda bilir. Buna inansaq, Mirzə dayının ruhu həmişə bizimlə olacaq, zövqümüzü, ruhumuzu 
oxşayacaq. Qədirbilən xalq da gözəllik yaradan övladlarını heç vaxt unutmayacaq. 
  
 
«Mədəni-Maarif» jurnalı, 8-9 (150-151) 2003-cü il 
 
  
 
XATİRƏLƏRLƏ ОVUNAN ÖMÜR 
 
İnsan yaşa dolanda, həyatı qədər sevdiyi, bütün ömrünü sərf etdiyi sənətdən ayrılanda 
yeganə həmdəmi о illərlə bağlı xatirələr olur. Əl işdən, ayaq köçdən qalan vaxtda həzin, 
kövrək xatirələrlə ovunur, bədənə ruh, ürəyə taqət gətirən bu xatirələri danışmağa, deməyə 
də ehtiyac duyur. 
 Azərbaycan Respublikasının əməkdar artisti, ömrünün 55 ilini səhnəyə həsr etmiş Leyla xanım 
İbrahimova da indi bu çətin, keçməkeşli, mənalı səhnə həyatının unudulmaz xatirələrinin istisi ilə 
ovunur, işığı ilə yaşayır. 
Yaxşı yadındadır, «Radiokomitet»də oxumağa başlayanda cəmi-cümlətani 16 yaşı vardı. 
Əvvəlcə işə götürmək istəmirdilər. Dahi Üzeyir bəy bu balaca qızdakı sonsuz həvəsi və istedadı hiss 
etdiyi üçün onu işə götürməyi məsləhət bilir və bu xeyir-dua bütün ömrü boyu Leyla xanımın 
həyatında unudulmaz və işıqlı bir iz qoyur. Uzun müddət «Radiokomitet»in xorunda solist kimi 
işləyərək C.Cahangirovun «Laylay», F.Əmirovun «Vətən» mahnılarını özünəməxsus şirin səslə ifa 
etmişdir. Ailə qurandan sonra iki il səhnədən ayrı yaşayan Leyla xanım o iki ili ömründən saymır. 
Səhnəsiz yaşaya bilməyəcəyini hiss edən gənc ana həyat yoldaşının «ya mən, ya səhnə» tələbinin 
qarşısında fıkirləşmədən səhnəni seçir və 6 aylıq oğlu ilə bərabər çətin bir həyatın qucağına atılır. 
Yenidən səhnəyə qayıtdığı o illərin xatirəsində gözəl bir insanın, unudulmaz bir sənətkarın siması 
üzünə gülür, qəlbində xoş, şirin bir məhəbbət oyadır. Bu insan çoxlarına əl tutmuş, yol göstərmiş 
böyük sənətkar – Bülbül idi. Leyla xanım məhz Bülbülün məsləhəti ilə M.F.Axundov adına 
Azərbaycan Dövlət Opera və Balet Teatrında işləməyə başlamışdır. Nə az, nə çox – düz 40 il bu 
müqəddəs səhnədə, saysız-hesabsız tamaşalarda yaddaqalan obrazlar yaradıb.  
İlk rolu rejissor Soltan Dadaşovun quruluş verdiyi «Aşıq Qərib» operasında Qəribin bacısı olub. 
Sonralar «Leyli və Məcnun»da ana, «Gəlin qayası»nda Tutu, «Aşıq Qərib»də ana kimi təsirli 
obrazlar yaradıb. «Leyli və Məcnun»da Leylinin anası obrazını oynaması da xoş bir təsadüf və 
teatrın ikinci rejissoru Kamil Sultanovun köməkliyi ilə olmuş şirin bir xatirə kimi yaddaşlarda 
əbədiləşib. Teatrın 60 illik yubileyində «Leyli və Məcnun» operası oynanılan gün Leylinin anası 
rolunu oynayan aktrisa qəflətən xəstələnir və yaradıcı heyət çaş-baş qalır. Teatrda kimin nəyə qadir 
olduğunu çox gözəl bilən Kamil Sultanov tərəddüd etmədən Leyla xanıma geyinib səhnəyə çıxmağa 
göstəriş verir. Dirijor Ə.Bədəlbəyli çox narahatlıq və nigarançılıq keçirir. Xoşbəxtlikdən rolun 
sözlərini və musiqisini gözəl bilən Leyla xanımın çıxışı o qədər təsirli və səmimi alınır ki, nəinki 
narahatlıq yox olur, hətta o gündən bu rolun ifası Leyla xanıma tapşırılır. Leyla xanımın özünün də 
sevdiyi və özünəməxsus koloritlə yaratdığı bir ana obrazı da «Aşıq Qərib» operasında Qəribin 
anasıdır. 300 dəfədən çox oynayıb bu rolu. Hətta təqaüdə çıxandan sonra da bu rolun ifası üçün teatr 
məhz Leyla xanımı çağırıb. Çünki bu rolu onun kimi ifa edən hələ ki, yoxdur. Ümumiyyətlə, Leyla 
xanımda səhnəyə, sənətə olan məhəbbət çoxlarında yoxdur. Sənət fədakarlıq sevir. Böyük 
məsuliyyət hissi və sənət yanğısı onu cərrahiyə əməliyyatı aparılacaq gün xəstəxanadan qaçmağa 
məcbur edib. Afişası asılmış bir tamaşanın təxirə salınmaması üçün xəstəxanadan qaçan Leyla 
xanım nəticədə gözünün birini itirməli olur və bundan peşiman deyil. 
Adı Azərbaycan incəsənətində əbədi yaşayacaq neçə-neçə sənətkarlarla işləyib, tərəf-müqabil 
olub. Respublikanın çox bölgələrində qastrollarda olub. Ən çox xatırladığı 1973-cü ildə Şuşada 
«Leyli və Məcnun»u böyük sənətkarlar Arif Babayev və Zeynəb Xanlarova ilə birgə oynadıqları 
gündür. Gözəl Şuşanın musiqisever və duyumlu insanlarının məhəbbət və işıq dolu baxışları, sürəkli 
alqış səsləri hələ də saysız-hesabsız xatirələr sarayının tacıdır. Amma bu gün bu xatirələr Şuşanın 
yoxluğundan qəlbini qanadır, gözünü yaşardır. 
Kinostudiyadakı fəaliyyəti də xatirə qatında xüsusi yer tutur. «Dəli Kür», «Nəsimi», «Liftçi 
qız», «Alma-almaya bənzər», «Evdə kişi var», «Araqarışdıran» filmlərində yaratdığı epizodik 
rolları da eyni həvəslə, ürəklə oynayıb. «Mosfılm»in istehsal etdiyi «Qanuni nigah» və ərəb filmi 
«Qaçqınlar»da təbii və səmimi oyunu ilə yadda qalıb. 
  
Uzunmüddətli və faydalı əməyinə görə Fəxri Fərmanlar, mükafatlar alıb. 1991-ci ildə 
respublikanın əməkdar artisti fəxri adına layiq görülüb. Ömrünün 78-ci pilləsinə ucalan Leyla 
xanım Mədəniyyət Naziri Polad Bülbüloğlundan çox razılıq edir. Deyir ki, maddi və mənəvi kömək 
üçün üz tutduğum insanlar içərisində təkcə Polad müəllim bütün müraciətlərimə müsbət cavab 
verib, qəlbimi sevindirib. Eynən atasına çəkib, atalar nahaq deməyib ki, ot kökü üstə bitər. 
Bu çətin və kasad zamanda nə yaxşı ki, xatirələr bolluğu var. Hər bir çətinliyi unutduran, 
ağrıları ovudan xatirələr olmasa ömrün mənası itərdi. 
 
«Mədəni-maarif» jurnalı, №4 (146) 2003-cü il 
  
ƏN BÖYÜK DÜŞMƏNİMİZ 
UNUTQANLIĞIMIZDIR 
 
Unutqanlıq hər bir xalqın bəlasıdır. Bundan ən çox ziyan çəkən isə bəlkə də Azərbaycan 
xalqıdır. Yaddaşlarımız korşaldıqca, yaralarımız qaysaqladıqca düşmənə nifrətimiz azalır və yeni-
yeni itkilərə, faciələrə yol açmış oluruq. Bir əsrdə bir əl ilə dönə-dönə sinəmizə çəkilən dağda, 
ürəyimizə vurulan yarada özümüzün nə qədər günahımız var. Unutmuşuq, bağışlamışıq, yeni gələn 
nəsildən həqiqəti müxtəlif səbəblər üzündən gizlətmişik, hətta qanımıza susayan ən qatı 
düşmənimizə qardaş da demişik, qucaq da açmışıq. Vəhşi soyqırımlarla dolu tariximizi bu gün də 
unuduruq. Bu gün əsrin ən böyük faciəsi olan Xocalı soyqırımının tarixini unudanlar var. Hətta 
hansı rayonlarımızın işğal altında olduğundan bixəbərlərimiz də az deyil. Bir vaxtlar tariximizin 
təhrif olunmasında, həqiqətlərin pərdələnməsində imperiya siyasətini günahlandırırdıq, bəs bu gün 
kimdir günahkar? 
70 il saxtalaşdırılmış, təhrif olunmuş tariximizin qaranlıq qatları müstəqillik qazandıqdan sonra 
işıqlanmağa başladı. Bir çox həqiqətlər üzə çıxdı, tərsinə yazılmış tarix düzəlməyə başladı. 
Uzun illərdən bəri bizə «şanlı inqilabçıların» əks inqilaba qarşı mübarizəsi kimi təbliğ olunmuş 
1918-ci ilin mart qırğınının da əsl mahiyyəti məhz son illərdə aydın oldu. Bu qırğın xalqımıza qarşı 
təsadüfi deyil, əvvəlcədən düşünülmüş, məqsədli soyqırım siyasəti idi. Bu siyasəti başda 
S.Şaumyan olmaqla erməni millətçiləri, daşnaqsütun partiyasının üzvləri aparırdılar. Himayədarları 
isə «böyük qardaş» deyib illərlə baş əydiyimiz rus imperiyası idi. 
Hələ əsrin əvvəllərində 1905-1906-cı illərdə erməni şovinistləri «Böyük Ermənistan», 
«Dənizdən dənizə imperiya» xülyalarını reallaşdırmaq üçün Çar Rusiyasının hakim dairələrinin 
himayədarlığı ilə Azərbaycanda görünməmiş vəhşiliklər törətdilər. Türk-müsəlman qanının 
şirinliyindən doymamış qaniçənlər öz fitnəkar siyasətlərini həyata keçirmək üçün yeni məqam 
gözləyirdilər. Tarixi hadisələrin qarışıqlığı və azərbaycanlıların ürəyiyumşaqlığı, humanizmi belə 
bir fürsəti düşmənlərin əlinə verdi. 1918-ci il martın 31-də saat 5 radələrində misli görünməmiş 
vəhşiliklər başladı. Tarixçilərin dediyinə görə, martın 31-dən aprelin 3-nə kimi davam edən bu 
qırğın zamanı təkcə Bakıda 12 min əhali qətlə yetirilmişdi. Azərbaycanlıların sıx yaşadığı 
məhəllələrdə uşaqdan böyüyə hamı süngüdən keçirilir, körpə uşaqlar diri-diri yandırılırdı. Arxiv 
sənədləri təsdiq edir ki, şəhərin bir yerindən burunları, qulaqları kəsilmiş 57 müsəlman qadınının 
meyidi tapılmışdır. Gənc qadınları diri-diri divara mıxlayırdılar. Aprel ayının ilk günlərindən 
etibarən Bakıda törədilən cinayət Şamaxıda, Qubada, Xaçmazda, Lənkəranda, Hacıqabul və 
Salyanda davam etdirildi. Qanlı faciələr yaşamış Şamaxı şəhəri uzun müddət özünə gəlmədi. 1918-
ci ildə 15 min əhalisi olan Şamaxıda 1921-ci ildə vur-tut 1700 nəfər yaşayırdı. Əhalinin əksər 
hissəsi ermənilər tərəfindən qırılmışdı. Çox təəssüf ki, xalqımız bu fəlakəti unutdu, daha doğrusu 
unutdurdular. O qanlı hadisələrin şahidləri olan nənə-babalarımız öz övladlarına pıçıltı ilə, qorxa-
qorxa danışdıqlarını bizlər «qorxulu nağıl» kimi dinləyər, bu nağılı tarix kitablarından axtarardıq. 
Kitablar isə bizi ağ günə çıxaran «şanlı tarixdən» dəm vururdu. Amma həqiqət elə bir işıqdır ki, onu 
gizlətmək, ört-basdır etmək olmaz. Nə vaxtsa bu işıq süzəcək və qaranlıqlar aydınlaşacaq. 
Azərbaycan xalqına qarşı ən böyük tarixi haqsızlıq, təhqir isə bu qırğında erməni şovinistlərinə 
dəstək olan S.M.Kirovun mart qırğını şəhidləri üstündə heykəlinin qoyulması idi. 
Tarix dibi görünməyən dəryadır. Təlatümlər, qasırğalar, tufanlar görən bu dərya dalğalandıqca, 
ləpələndikcə həqiqətlər, yalanlar üzə çıxır, haqsızlıqlar nifrətlə kənara atılır. Bu gün nifrətlə 
baxdığımız heykəlin zəbt etdiyi yer xalqımızın ən müqəddəs ziyarətgahına çevrilib. Çünki orda 
müqəddəs amallar uğrunda həlak olan şəhidlərimiz uyuyur. Onlar təkcə son illərin deyil, həm də 
1918-ci ilin mart faciəsinin qurbanlarıdır. Şəhidlər Xiyabanını ziyarət edən soydaşlarımız bunu heç 
vaxt unutmamalı, onları da yad etməli və ruhlarına dualar oxumalıdır. O tarixləri, o qurbanları 
unutmağa heç birimizin mənəvi haqqı yoxdur. 
 
«Mədəni-Maarif» jurnalı, №3 (145) 2003-cü il 
 
  
 
  
QARABAĞ ÜZÜNTÜLƏRİNDƏN SƏTİRLƏR 
 
Ədəbiyyat hər bir xalqın məişətini, mədəniyyətini, mənəviyyatını, tarixini əks etdirən, gələcəyə 
aparan ən gözəl vasitədir. Ədəbiyyat insanlar arasında əlaqə yaratmalı, onların hisslərni oyatmalı və 
düşündürməyi bacarmalıdır. Aqillərdən biri deyib ki, bəşəriyyətin sosial problemləri haqda 
düşünən, narahat olan insanlar ədəbiyyatla məşğul olmalı, yazmalıdır. Ədəbiyyatın əbədiliyi onu 
yaradandan çox asılıdır. Hər bir əsər bir nəslin digər nəslə vəsiyyətidir. Oxucu oxuduğu əsərdə 
özünü, öz tarixini, mədəniyyətini, mənəviyyatını görməlidir və öyrənməlidir. Ədəbiyyat ən gözəl 
tərbiyəçi və müəllim olmalıdır. Ədəbiyyatın bir vəzifəsi də mənsub olduğu xalqın tarixini 
yaratmaqdır. Çox qəribədir ki, tarix kitablarında, dərsliklərdə oxuduğumuz tarixi hadisələr o qədər 
çox yadımızda qalmır, amma bədii əsərlərdə oxuduğumuz hadisələr bizə daha çox təsir edir və 
yadda qalır. 
Taleyinin ən təlatümlü anlarını yaşayan Azərbaycanımızın bu günkü tarixini tarixçilərlə bərabər 
ədəbiyyatçılar da yazmalıdır, yaratmalıdır. Gələcək nəsil bu günün acı həqiqətlərini, xalqımızın 
yaşadığı müsibətli taleyi yazılan əsərlərdən, kitablardan, öyrənməlidir. Keçmişini bilməyən nəsil 
gələcəyini yarada bilməz. Bəzən deyirlər ki, tarixi hadisələr haqda müəyyən bir dövr keçdikdən 
sonra yazmaq lazımdır, məncə bu yanlış fikirdir. Yaraların ağrısı səngimədən, korşalmadan bu 
günün tarixini elə bu gün yaratmaq lazımdır. Çağdaş ədəbiyyatımızdan gileylər, narazılıqlar olsa da 
müəyyən işlər görülür, bu səpgidə əsərlər yazılır. Bu yaxınlarda kitabxanamıza daxil olmuş yeni 
kitabların içərisində biri diqqətimi çəkdi. Kitabın adı qəlbimin ağrılı nöqtəsini sızlatdı və mən 
oxumağa başladım. Kitabı oxuduqca 1994-cü ilin         3 iyulunda Bakı Metropoliteninin «28 May» 
və «Gənclik» stansiyaları arasında baş vermiş terror aktını və bu faciədə tanıdığım, bildiyim neçə 
ailənin çəkdiyi müsibətləri dönə-dönə xatırladım, düşmənə nifrət hissim birə-beş artdı. Söhbət gözəl 
şair, alleqorik əsərlər müəllifi kimi tanıdığım və hörmət etdiyim Mərkəz Qacarın «Metroda terror» 
sənədli povesti haqqındadır. Kitabda faciənin baş vеrmə səbəbləri, onu törədənlər haqda dəqiq 
məlumatlarla bərabər, bu hadisənin açılmasında, günahkarların üzə çıxarılmasında müstəsna əməyi 
olan hüquq mühafızə işçiləri haqda da məhəbbətlə yazılıb. Çox vaxt hadisə və günahkarlar haqda 
hamı bilir, ancaq bu işdə əmək qoyub, ömür sərf edənlər haqda heç kəs heç nə bilmir. Bu isə bir 
qədər ədalətsizlik olur. Povestin qəhrəmanı Azərbaycan Respublikası Prokurorluğunun müstəntiqi 
Namiq Həsənov belə insanların ümumiləşmiş obrazıdır və ən təsirlisi odur ki, bu obraz, müəllifin 
təxəyyülünün məhsulu deyil, hər gün rastlaşdığımız, təmasda olduğumuz müasirimizdir. Əsərdə 
insanın qəlbini titrədən, düşündürən dərin psixoloji məqamlar çoxdur. Sanki son illərdə xalqımızın 
yaşadığı bütün bəlaların kökünü görürük və ayıq-sayıq olmağa daxili ehtiyac duyuruq. Sözün həqiqi 
mənasında böyük vətəndaş yanğısı ilə yazılmış əsər öz oxucusunu da bu ruhda kökləyir. Əsərin ən 
maraqlı yerlərindən biri böyük səriştəyə malik olan müstəntiq Namiq Həsənovun, elə istintaqın ilk 
anlarından, zərərçəkmiş Hüseyn Həsənovu dindirməyi, onun ifadəsinə əsasən təxribatçının rəssam 
vasitəsi ilə şəklini çəkdirməyi və həmin şəklin əsasında təxribatçının fotorobotunun hazırlanması, 
cəld surətdə Respublikanın və xarici dövlətlərin hüquq mühafizə orqanlarına göndərməsi, sоnralar 
həmin cinayət işinin açılmasında və çinayətkarın ifşa еdilməsində böyük rоl оynayıb. Müstəntiq 
Namiq Həsənovun 1996-cı ildə еrməni əsirliyindən azad edilmiş 7 nəfərlə apardığı iş zamanı, yəni 
həmin şəxslərin dindirilməsi zamanı, təxribatçının fotorobotunu onlara təqdim edib, onlardan Famil 
Əliyev adlı şəxs, fotorobotdakı şəxsin onunla birlikdə Xankəndində əsir olan və həbsxanada bir 
kamerada yatan, milliyyətcə ləzgi, Aslanov Azər Salman oğlu olduğunu göstərmişdir. F.Əliyev 
həmçinin göstərib ki, A.Aslanov Ermənistan və Dağlıq Qarabağ xüsusi xidmət orqanlarının 
əməkdaşları ilə sıx əlaqə yaradıb, onların tapşırıqlarını canla-başla yerinə yetirib. Demək olar ki, 
işin açılmasında yeganə açar rolu oynamış fotorobotun hazırlanması müstəntiq Namiq Həsənovun 
kriminalistika elminin nailiyyətlərindən bacarıqla istifadə etməsinin nəticəsidir. 
Müəllif əsərdə həmçinin erməni xislətini, onların tarixən dünya xalqlarına vurduqları qanlı 
zərbələri bir daha böyük ustalıqla oxuculara çatdırır. 
Bu yazıçının ən böyük uğurudur. Əslində yazıçının məqsədi öz hiss və düşüncələrini oxucusuna 
təlqin etmək, onu öz duyğularının təsirinə salmaqdır. Məqsədinə çatan yazıçı xoşbəxtdir. Kitab 
  
yazmaq, nəşr etdirmək işin bir hissəsidir, oxucuya çatdırmaq, oxucunun malı etmək isə işin əsas 
hissəsidir. Mən bu mənada Mərkəz müəllimi xoşbəxt yazıçı sayıram və onunla fəxr edirəm. Mərkəz 
müəllim çox məhsuldar və hərtərəfli şairdir-yazıçıdır. Onun yaradıcılığı haqda əsas sözü 
ədəbiyyatşünaslar deyəcəklər. Mən sadə bir оxucu-kitabxanaçı fikrimi bildirməklə vətəndaşlıq 
borcunu yerinə yetirməyə çalışdım. Mərkəz müəllimin bir çox müəlliflərə örnək ola biləcək bir 
xüsusiyyətini də demək istəyirəm. О çap olunmuş bütün əsərlərinin ilkin nüsxələrindən 
M.F.Axundov adına Milli kitabxanaya birinci göndərir. 
Bu onun əsl ziyalı olduğuna dəlalət edir. Biz kitabxanaçılar da onun əsərlərini sevə-sevə təbliğ 
edirik. Mərkəz müəllimə çoxşaxəli yaradıcılıq yollarında yeni-yeni uğurlar və can sağlığı 
arzulayırıq. 
Qəlbinin səsi ilə, ürəyinin işığında yazdığı gözəl-gözəl əsərlərinin yolunu gözləyirik. 
 
«525-ci qəzеt», 30 iyul 2004-cü il 
 
 
 
AZƏRBAYCANDAN UZAQDA AZƏRBAYCAN OLAN OĞUL 
  
Son vaxtlar gənclərimizdə vətənpərvərlik və milli qeyrət hissinin azlığından gileylənir, 
narahatlıq keçiririk. Əlbəttə, bu, narahat olmalı, düşünməli məsələdir və hardasa bu cür 
düşünməkdə bir qədər haqlıyıq. İşğal altında qalan torpaqlar, mübarizlik əhval-hiyyəsinin azlığı, 
özümüzün-özümüzdən narazı olmağımıza haqq verir. Ancaq nə yaxşı ki, vətən, xalq mənafeyini 
həmişə, hər yerdə qorumağı bacaran, ürəyi milli qeyrət hissi ilə çırpınan gənclərimiz bü gün də var. 
Amerika kimi nəhəng bir ölkədə Azərbaycan adını, Azərbaycan bayrağını zirvələrə qaldıran 19 
yaşlı Ramil Babayev bunu bir daha sübut etdi. 
Ramil ABŞ Dövlət Departamentinin maliyyəsi ilə Azadlığa Dəstək Proqramı çərçivəsində 
Beynəlxalq Mübadilələr və Tədqiqatlar Şurası tərəfindən idarə olunan tələbə mübadiləsi proqramı 
üzrə Corciya Universftetində təhsil ahr. Universitetdə hər il ənənəvi «Beynəlxalq gün» adlı tədbir 
keçirilir. Həmin tədbirdə müxtəlif ölkələrdən gəlmiş tələbələr öz ölkələri haqqında universitet 
ictimaiyyətinə, şəhər əhalisinə məlumat verirlər. Tədbir zamanı tələbələrin mənsub olduqları 
ölkələrin bayraqları universitetin qarşısından asılır. Bu tədbirdə Ramil də çıxış etməli, Azərbaycan 
haqqında tələbə dostlarına məlumat verməli idi. Tədbirdən bir gün qabaq bayraqlar arasında 
Azərbaycan bayrağını görməyən Ramil gərhal tələbələrin fəaliyyətini əlaqələndirməklə məşğul olan 
«İnternational Оffise» gedib bunun səbəbi ilə maraqlanır. 
Bayrağın sifariş olunduğunu və hələ gəlib çıxmadığını desələr də, Ramil qətiyyətlə: «Mənim 
ölkəmin bayrağı ordan asılmasa, mən çıxış etməyəcəm» - deyə etirazını bildirir. Onun bu qətiyyəti 
qarşısında aciz qalan təşkilat ertəsi gün bayrağı təyin olunan yerdən asmalı olur. Ramil tədbirdə 
«Koroğlu» uverturası sədaları altında ingilis dilində Azərbaycanın himnini səsləndirir və çıxışının 
sonunda diz çökərək 4 dəfə bayrağımızı öpərək gözünün üstünə qoyur. 
Tədbir iştirakçıları bu gənc azərbaycanlının milli qeyrət, fədakarlıq hissini qibtə və həsədlə 
alqışlayıblar. Ramilin bu tədbirdə hamıdan seçilməsi Corciya ştatının yerli telekanallarından birini 
maraqlandırıb və ona xüsusi veriliş həsr edib. Bu veriliş təkcə Ramilə həsr olunmuş veriliş deyil, 
bütöv Azərbaycana həsr edilmiş verilişdir. Bir xalqı, bir ölkəni özündə, öz davranışında əks etdirə 
bilən oğulun atası, anası olmaq səadəti hər kəsə nəsib olmur. Amma bu səadət təkcə Avtandil 
müəllimə, Vəfa xanıma deyil, hamımıza aiddir və Ramil hamımızın övladıdır. Köksümüzü iftixarla 
qabardan, gözümüzü sevinc yaşları ilə dolduran oğullarla bütün xalq fəxr edir. Ramilin ABŞ 
mətbuatında Azərbaycanımızla bağlı məqalələr dərc etdirməsi də təqdirəlayiqdir. 
Gürcüstanın Marneuli rayonunda doğulan, Bakıda orta təhsil alan, Amerikada ali ixtisasa 
yiyələnən Ramilin xoş sorağını hələ çox eşidəcəyik. Ramil valideynlərini, həyatı qədər çox sevdiyi 
xalqını hələ çox sevindirəcək. Hələ çox deyəcəyik: «Üzün ağ olsun ata, ana, üzün ağ olsun vətən, 
belə oğullar böyütdüyünə görə». 
  
«Mədəni-Maarif» jurnalı, №11 2003-cü il 
HƏYAT MÖCÜZƏLƏRLƏ DОLUDUR 
 
İnsanları bir-birinə bənzədən və ya bir-birindən fərqləndirən müxtəlif cəhətlər var. Bu 
cəhətlər zahiri də ola bilər, daxili də. Ya zahiri görkəminə, ya da daxili aləminə görə 
yüzlərdən, minlərdən seçilən insanlar az deyil. 
Bizim Azərbaycanda, qədim Bərdənin Mollalı kəndində də belə nadir xüsusiyyətə malik olan 
bir qız yaşayır. 8-ci sinif şagirdi Aynurə Məmmədova nə zahirən, nə də xaraktercə yaşıdlarından o 
qədər fərqlənmir. Amma bu adi qızın çox qeyri-adi bir qabiliyyəti heyrət doğurur. Aynurə kiril və 
latın əlifbasında çox sürətlə oxuyur və ən təəccüblüsü odur ki, bütün sözləri tərsinə eyni sürətlə 
çevirib oxumağı bacarır. Mən bunu dönə-dönə sınayandan sonra möcüzəylə rastlaşmış kimi çaş-baş 
qaldım. Atasının dediyinə görə Aynurədə bu vaxtadək qeyri-adi bir hal müşahidə olunmayıb. O biri 
uşaqlardan bir fərqi çox tez, 6 aylığında dil açmasıdır. Aynurə özü danışır ki, oxumağı bacaran 
gündən sözləri tərsinə oxumağa daxili bir istək hiss edib və oxuyub. Bir-iki dəfə bu qabiliyyəti 
haqda yaşıdlarına, valideynlərinə bildiribsə də, əhəmiyyət verən olmayıb. Təxminən bir neçə ay 
əvvəl  Türkiyə televiziyasında «Şans qapısı» verilişində bir kişinin 50 sözü tərsinə əzbərləməsinə 
görə böyük məbləğdə mükafat almasını görən qızcığaz təəccüblənir və atasını məcbur edir ki, onun 
da qabiliyyətinə diqqət yetirsin. Aynurə həm də danışılan sözləri dərhal tərsinə söyləyə bilir. Bunu 
dəfələrlə sınaqdan  keçiriblər və bu qızın, doğrudan da, qeyri-adi bacarığı qarşısında mat qalıblar. 
Aynurənin uşaq qəlbində bir arzu pərvazlanır. İstəyir ki, hamı onun bu bacarığından xəbər 
tutsun, görsün. Hər dəfə yeni adamlar qarşısında öz qabiliyyətini nümayiş elətdirəndə rahatlanır, 
sevinir. Gələcək həyat yolunu tam müəyyənləşdirməmiş Aynurənin indi bir məşğuliyyəti var. Əlinə 
keçən kitabı, qəzeti acgözlüklə tərsinə oxumaq. Bu bir növ yeməyə, içməyə olan kimi daxili 
tələbatdır. 
Aynurənin bu qeyri-adi qabiliyyətinin nədən və necə yaranması haqda yəqin ki, mütəxəssis 
alimlər öz sözlərini deyə biləcəklər. Bizim isə deyəcək bir sözümüz var: «Həyat möcüzələrlə 
doludur». 
 
«Mədəniyyət» qəzеti, 13 dеkabr 2003-cü il 
 
 
 
ALLAH SƏNƏ RƏHMƏT ЕLƏSİN, MİRZƏ CƏLİL! 
 
Dеmək оlar ki, hər gün müxtəlif еybəcərliklərlə, naqisliklərlə üz-üzə gəlməli оluruq və 
başımızdan bir fikir kеçir, dilimizdən bir nida qоpur: «Allah sənə rəhmət еləsin, Mirzə Cəlil!». 
Sоnra təəssüflə dеyirik: «Kaş sağ оlaydın, bunları öz duzlu qələminlə ifşa еdəydin, bizim də 
ürəyimizdən tikan çıxaydı». Ürək ağrısıyla fikirləşməli оluruq: «Niyə bu gün mirzə cəlillər yоxdur, 
niyə «Mоlla Nəsrəddin» yaranmır?». Vaxtilə C.Məmmədquluzadə yazırdı ki, «Mоlla Nəsrədin»i 
təbiət özü yaratdı, zəmanə özü yaratdı. Bəlkə bugünkü zamanın bеlə bir təlabatı yоxdur? Mən 
dеyərdim ki, əksinə. О vaxt «Mоlla Nəsrəddin» yarananda nümunə götürməli, ənənəsindən 
bəhrələnməli bir mətbu оrqan yоx dərəcəsindəydi. Bəs bu gün «Mоlla Nəsrəddin» kimi «babası, 
atası» оlan Azərbaycan mətbuatında zamanın nəbzini tutan yеni bir «Mоlla Nəsrəddin» niyə 
yaranmasın? 
«Molla Nəsrəddin” məhz 1905-ci il inqilabının hadisələri doğurmuşdu və bu hadisələr də 
jurnalın ən aktual və əsas mövzusuydu. Mollanəsrəddinçilər inqilabi hərəkata, xalqın azadlıq 
mübarizəsinə həm rəğbət bəsləyir, həm də öz yazıları ilə bu mübarizəyə bilavasitə kömək edirdilər. 
Jurnal hələ ilk nömrələrinin birində inqilabi mübarizə və çarizmin ona qarşı amansız cəza 
tədbirlərini eyhamla xatırladaraq «Bir para hikmətli danışıqlar» (1906 №4) sərlövhəsi altında 
yazırdı: 
- Kərbəlayı Həsən, utanmırsan, qızarmırsan, ayaqyalın, tumançaq və başıaçıq çıxırsan küçəyə? 
  
- Vallah utanmağına utanıram, amma qorxuram qızaram, qaradovoylar gəlib tutub aparalar, 
qatalar dama ki, rəngin qırmızıdı. 
İndi də azadlıq uğrunda mübarizə dövründə yaşayırıq, görün bizim mətbuatımız nəylə 
məşğuldur - şəxsi qərəzliklə, şantajla, iftira və təhqirlə. Bu partiyanı təmsil eləyən qəzet o partiyanı 
təhqir edir, o partiyanı təmsil eləyən qəzet bu partiyanı. Xalqın dərdləri, ağrıları qalır qıraqda. 
Mətbuat həqiqətpərəst olmalı, həqiqəti cəsarətlə üzə deməyi bacarmalıdır. «Molla Nəsrəddin» 
jurnalı 25 illik fəaliyyəti dövründə həmişə həyat həqiqətinə sadiq qalmış, doğruluğuna inanmadığı, 
yerlərdəki müvəkkillərinin təsdiq etmədiyi faktlara, materiallara öz səhifələrində yer verməmişdir. 
Bir məktubun müəllifinə jurnal cavab yazırdı: «Tanımadığımız adamın yazmağı ilə biz bir kəsə 
ömrümüzdə bir dəfə də sataşmamışıq. Bu səbəbdən kağızınız yatdı» (1909 №7). Mətbuatı şəxsi 
mənfəət alətinə, qərəzçilik vasitəsinə çevirənlərə məsləhət görərdik ki, «Molla Nəsrəddin» jurnalını 
oxusunlar və dərs alsınlar. 
Jurnalın əməkdaşları möhkəm əqidə, dünyada heç nəyə satılmayan sabit məslək sahibləriydilər. 
Mollanəsrəddinçiləri heç bir senzura qorxusu, hökumət yoldan döndərə bilmirdi. Onların yolu haqq 
yоlu idi. «Molla Nəsrəddin» öz dövrünün parlaq ədəbi güzgüsüydü. Adi məişət məsələlərindən 
tutmuş, böyük ictimai-siyasi, inqilabi hadisələrə, beynəlxalq problemlərə qədər - həyatda nə varsa, 
bu satirik jurnalda real əks olunurdu. Jurnalda çap olunmuş «Hürriyyətdən kim nə pay aparsın» 
şerini oxuyarkən bu günlə necə səsləşdiyinə heyrət etməyə bilmirsən. 
   ...Ukraynaya muxtariyyət, su, torpaq, 
   Türküstanlı müslümlərə şapalaq. 
   Litvalıya istəyincə ixtiyar,  
Buxaralı, xivəliyə zəhrimar.  
Kazaklara hər zad ilə Kuban, Don,  
Ləzgilərə, çərkəzlərə «paşol von».  
Qreklərə hər nə desə, çal çəpik,  
Azərbaycan türklərinə vur təpik. 
Jurnalı təkcə Azərbaycan xalqının deyil, bütün müsəlman aləminin min-min dərdləri 
düşündürürdü. Ailə və məişətdə, maarif və mədəniyyət sahəsindəki qüsurların əsasını jurnal haqlı 
olaraq dində, mövhumatda, şəriətin buxovlarında görürdü. C.Məmmədquluzadə «Xatiratım» 
əsərində «Molla Nəsrəddin» jurnalı nəşrə başlarkən dağ boyda Şərq istibdadı və saysız-hesabsız 
tüfeyli ruhanilərə qarşı onun mübariz mövqeyini xüsusi qeyd edir, «Əmmaməli həşəratlar»ı 
xatırladaraq yazırdı: «Pəs nə vaxtadək avam cammatı məscid mоizəsinə və imam mərsiyəsinə 
məşğul еdə-еdə еlm-maarifdən və savaddan uzaq saxlayacaqlar?». 
Bu gün də, yüksək sivilizasiya, cоşqun infоrmasiya əsrində də bu bəla başımızın üstündədir. 
Müxtəlif dini qurumlar, din alvеrçiləri cavanlarımızı yоldan çıxarır, оnsuz da pələsəng millətimizi 
daha da ayırır, bir-birinə düşmən еdir. 
Mən din əlеyhinə dеyiləm, amma məni çоx düşündürən və ağrıdan faktdan yazıram. Bir еvdə iki 
qardaşın müxtəlif dini təriqətlərə qulluq еtdiyinin və bir-birilə saatlarla mübahisə еtdiklərinin 
şahidiyəm. Yazıq ata-ana isə əli qоynunda bu iki qardaşın anba-an bir-birindən necə ayrıldığına 
tamaşa etməkdən başqa bir şey bacarmırlar. Çünki «dindar»lar bu cavanların beynini elə zəhərləyib 
ki, ata-ana sözü də onlar üçün heç nədir. Bu, təkcə bir evin faciəsi deyil, bütöv xalqın faciəsidir. 
XX əsrin əvvəllərində qadın azadlığı, qadınların örtünməsi problemi ətrafında mətbuatda gedən 
ciddi mübahisələrdə «Molla Nəsrəddin» ən mütərəqqi mövqedə dururdu. Jurnalda 
C.Məmmədquluzadənin, Ə.Haqver-diyevin, Sabirin, Əli Nəzminin bu mühüm ictimai mövzuda çap 
etdirdikləri felyeton, hekayə və şerlər böyük tərbiyəvi əhəmiyyət kəsb edirdi. «Xanımlara», «Mırt-
mırt», «Anam-bacım», «Filosoflar», «Dörd yüz qız», «Övrət məsələsi», «Qız tərbiyəsi», «Qanlı 
faciə» kimi təsirli felyetonlarında Mirzə Cəlilin qaldırdığı xeyirli ideyaları bütün 
mollanəsrəddinçilər müdafiə və davam etdirirdilər. Onun «Köhnə dərdim» məqaləsində dediyi 
«bütün ömrümdə vurduğum qələmin çox hissəsi Şərq qadını məsələsi üstündə vurulub» sözlərini 
bütünlükdə «Molla Nəsrəddin»ə aid etmək olar. Qadının hər bir xalqın mənəviyyatının əsas 
daşıyıcısı, cəmiyyətin güzgüsü оlduğunu böyük ustad çоx gözəl anlayırdı. Bu gün də qadın 
  
prоblеmi, mənəviyyat məsələləri öndə durmalıdır. Kеçən əsrin əvvəllərində qadın azadlığı məsələsi 
başlıca məsələ idisə, indiki əsrin əvvəlində isə qadınların ifrat açıq-saçıqlığı, mənəvi tərbiyəsi 
prоblеm məsələ kimi narahatçılıq yaradır. 
«Mоlla Nəsrəddin» jurnalının əsas və daimi mövzularından biri də ana dilinin varlığı, təmizliyi 
uğrunda mübarizə idi. İlk nömrəsindən, hətta «Sizi dеyib gəlmişəm» adlı məşhur məqaləsindən 
başlayaraq, jurnal Azərbaycan dilini yad təsirlərə uğratmaq istəyənlərə qarşı çıxdı. «Mоlla 
Nəsrəddin» jurnalı və оnun əməkdaşları əcnəbi  dillərin öyrənilməsi əleyhinə deyildilər, onlar 
əcnəbi təsirinə uyub, ana dilinə etinasızlıq edənlərə, onu bəyənməyən, yad kəlmələri yerli-yersiz 
işlətməklə dili eybəcərləşdirənlərə zidd idilər. Jurnalın 1906-cı il 38-ci nömrəsində «Azərbaycan 
türkü»nü yerə yıxıb dilini kəsən, bir sıra əcnəbi dilləri ona zorla qəbul etdirmək istəyənlərin 
karikaturası çəkilmiş və altda yazılmışdı: «Ay qardaşlar, mən ki, dilsiz xəlq olunmamışam, bu 
dilləri ağzıma soxursunuz». Azərbaycan dilini ərəb, fars, osmanlı kəlmələri ilə dolduran, bu dilin 
sənət və ədəbiyyata yaramadığını iddia edənlərə qarşı kəskin mübarizə aparan «Molla Nəsrəddin» 
bu gün yaşasaydı, inanıram ki, yenə də bu işdə dönməz mövqe tutar, daha amansız olardı. Çünki bu 
gün də bu ürək ağrıdan problem mövcuddur. 
Mollanəsrəddinçilər elmdən, mədəniyyətdən və mətbuatdan qaçan, vəhşi əməllərə qurşanan daş 
ürəkli nadanların güclü olduğu bir mühitdə yazıb-yaradır, mübarizə aparırdılar. Müstəqillik 
qazanmış bir ölkədə, elmin, texnikanın yüksək inkişaf еtdiyi bir dövrdə, hər kəsin hər şeyi yazıb, 
deyə biləcəyi bir şəraitdə, mədəniyyətə, mətbuata qiymət verilən bir zamanda xalqın kifayət qədər 
itkiləri, ağrıları ola-ola niyə dərdlərini, problemlərini öz dilində özünə anladan, yaralarına məlhəm 
olan bir mətbu orqan yoxdur? Əslində indi mətbuat bоlluğunda üzürük, amma «Molla Nəsrəddin» 
yolunu davam etdirən, ənənələrini yaşadan yoxdur. Bəlkə bunun üçün yeni bir Cəlil 
Məmmədquluzadə doğulmalıdır? Bəlkə də. C.Məmmədquluzadə XX əsrin inqilablar dövrünün 
Molla Nəsrəddini idi, XXI əsrin mübarizələr dövrünün Molla Nəsrəddini bəs nə vaxt zühur edəcək? 
Dahi Üzeyir bəyin vaxtilə dediyi bir sözə inanmaq istəyirəm: ««Molla Nəsrəddin»i öldürmək 
mümkün olsa da, mollanəsrəddinçiliyi öldürmək olmaz». 
 
«Еksprеss» qəzеti, 11 dеkabr 2002-ci il. 
  
  
«MİLLƏTİN ZƏRRƏSİ»NDƏN SÜZÜLƏN İŞIQ 
 
Dünyada elə şairlər, elə yazıçılar var ki, əsərlərinin altında imza qoymasalar da seçilir, tanınır. 
Oxucu bu əsərlərin hər cümləsində, hər sətrində müəlüflə üz-üzə gəlir, həmsöhbət olur. Müəllif 
«mən»i ilə, oxucu «mən»i arasındakı bu səmimi ünsiyyət uzun müddət unudulmur. Heç kəsə 
bənzəməyən, hamıdan seçilən, xüsusi üsluba malik yazılarda sanki bir səs daim pıçıldayır: «Bu 
mənəm, bu mənim fikrimdir, tanı məni, sev məni». Mənə elə gəlir ki, əsl yazıçı odur ki, oxucu ilə 
həmsöhbət ola bilir. Belə yazıçılar tarixdə əbədilik qazanır və onların əsərləri bütün dövrlərdə 
aktual olur, sevilir, oxunur. Millət vəkili, professor Rəfael Hüseynov məhz belə yazıçılardandır. 
Onu tanımaq istəyənlər kitablarını oxusun, çünki bu kitablardan millətini sevən, tanıyan və onun 
xoşbəxtliyi yolunda hər şeyə hazır olan bir vətəndaş, Rəfael Hüseynov özü boylanır. Rəfael 
müəllimi dünyanın məşhur romançılarından fərqləndirən bir cəhət var. Əgər romançılar öz 
təxəyyüllərinin məhsulu olan insan talelərini qələmə alırlarsa, Rəfael müəllim isə adi romanlara 
sığmayan həqiqi, tarixi insan talelərini, həyatlarını qələmə alır. Bu insanlar adi insanlar deyil, bu 
talelər də adi deyil. Adi roman yazmağa nə var ki, heç kəs səni nəyisə düz deməməkdə, nəyisə 
unutmaqda ittiham edə bilməz. Yaşanmış, tarixdə qalmış insan talelərini qələmə almaq çox çətin və 
məsuliyyətli işdir. Xırda bir səhv hər şeyi alt-üst edə bilər. Burda yazıçılıqla bərabər, həssas, dəqiq 
tədqiqatçılıq da lazımdır, vacibdir. 
Yəqin ki, oxuculara R.Hüseynovun «Vaxtdan uca», «Məhsəti necə varsa», «Min ikinci gecə», 
«Rəfibəylilər» kitabları tanışdır. Bu siyahıya bir ad da bu yaxınlarda qoşulub: «Millətin zərrəsi». 
Rəfael müəllim bütün kitablarında ümumilikdə millətin nur topasını yaradan zərrələr haqda söhbət 
açır, onların talelərini şirin və təsirli bir dillə oxucularına çatdırır. Onun qələmə aldığı ömür 
sahiblərinin çoxunu yaxşı tanımırıq, çoxu haqda az məlumatımız var, halbuki bu insanlar haqda hər 
şeyi bilməliyik, onları tanımalıyıq. Çünki xalqımızın tarixi inkişafında onların müstəsna rolu var, 
tariximizin məhək daşı, məhz onlardır. «Millətin zərrəsi» kitabında hansı talelərdən söhbət açılır, 
hansı ömürlərə güzgü tutulur? Payına çox qısa bir ömür düşmüş, lakin bu qısa ömürdə Azərbaycan 
ədəbiyyatına unudulmaz və işıqlı səhifələr yazmış Mikayıl Müşfiq taleyinin heç kəsə bəlli olmayan 
çox maraqlı bir səhifəsini bu kitabda oxuya bilərsiniz. Məşhur «Yenə o bağ olaydı» şerinin heç 
demə qəribə bir sirri-sehri varmış. 
Yanıqlı səsi, şirin zəngulələri qulaqlarımızdan getməmiş, mərhum Rübabə Muradovanın bir 
mahnısının, «Qaragilə»-nin yaranması, yazılması əməlli-başlı tarix imiş. Bu tarixi hadisəni bu 
kitabdan öyrənə bilərsiniz və həm də mahnının tam mətni ilə bərabər. 
Azərbaycan rəssamlığında möhtəşəm yeri olan Bəhruz Kəngərlinin adı hamıya tanışdır. 
İnanıram ki, Rəfael müəllimin kitabını oxuyandan sonra onu tanımadığınızı etiraf etməli 
olacaqsınız, bunun üçün təəssüf hissi də keçirəcəksiniz. 
Acı taleyini, keçməkeşli həyatını məhz R.Hüseynovun «Vaxtdan uca» kitabından öyrəndiyimiz, 
Azarbaycan ədəbiyyatı tarixində təkrarsız izi olan Hüseyn Cavid dühasının hələ açılmamış qatları 
var imiş. «Millətin zərrəsi» kitabında da Rəfael müəllim Cavid ömrünün yazılmamış səhifələrini 
vərəqləmiş, Rəsizadələr ailəsinin taleyini bir daha araşdıraraq, oxucularına açıqlamışdır. 
Azərbaycanın azadlıq tarixini öz qanları ilə yazmış tarixin bağrında sağalmayan yara kimi daim 
sızlayan cümhuriyyətçilərin kimliyini, hansı əzablı yollardan keçdiyini təəssüf ki, hələ də bilmirik. 
Amma bilməliyik, bunu bilməsək işıqlı gələcəkdən söz açmağa dəyməz. Azərbaycan Demokratik 
hərəkatının aparıcı simalarından olan Həsən bəy Ağayev və onun ailəsi haqda müfəssəl və ürək 
göynədən bilgiləri bu kitabdan ala bilərsiniz. Həsən bəy Ağayevin nəvəsi, Əhməd bəy Pepinovun 
qızı Sevda xanımın bu yaxınlarda vəfat etdiyini eşitdim. Həsrətli-nisgilli bir ömür yaşamış Sevda 
xanıma ömrünün son günlərində Rəfael müəllim gözəl bir hədiyyə bəxş etdi. Bu kitabda atasının, 
babasının şərəfli ömür yoluna verilən qiymət, illərdən bəri qəlbini göynədən nisgili bir az soyutdu. 
Neyləmək ki, heç kəs öz qiymətini vaxtında ala bilmir. Qızıl barmaqlı gözəl pianoçu Xədicə 
Qayıbova, Aşıq Mirzə Bilal, Aleksandr Tuqanov, Əkrəm Cəfər, Maestro Niyazi, gözəl alim 
Məmmədağa Sultanov, muğam sənətimizin dahilərindən biri olan Zülfü Adıgözəlov, vətəndən 
uzaqlarda vətəni yaşadan Turxan Gənceyi, musiqimizin mələyi Şövkət Ələkbərova, idman 
  
tariximizdə əbədiləşmiş Anatoli Banişevski, unudulmaz tarzən Bəhram Mansurov, azadlıq mücahidi 
Əbülfəz Elçibəy və müasirimiz, ancaq dəyərini lazımınca anlamadığımız, qiymətini layiqincə 
vermədiyimiz muğam fədaisi Alim Qasımov bu kitabda xalqa olduğu kimi, yəni bizim 
təsəvvürümüzə belə gətirmədiyimiz həqiqi ştrixlərlə, çalarla çatdırılır. 
Böyük həcmli bu kitab, əks etdirdiyi insan taleləri ilə 10 qat artıq böyüyür. Kitabın qurtarmasını 
istəmirsən və qurtaranda hələ doymadığını hiss edirsən. Bəlkə də illərdən bəri ruhumuzun belə 
kitablara aclığıdır buna səbəb. 
İndi kitab oxumağa meylin azlığından gileylənirik. Bəlkə də oxucu marağına səbəb olan, oxucu 
tələbini ödəyən kitabların azlığıdır bu meyli yaradan. Mən kitabxanaçıyam və bilirəm ki, maraqlı 
kitabların oxucusu həmişə var. Kitab ilk əvvəl müəllifin özü üçün yazılır, sonra oxunduqca 
özününkülükdən çıxaraq, xalqın malına çevrilir. Rəfael Hüseynovun «Millətin zərrəsi» kitabı 
kitabxanaya daxil olandan bircə gün də rəfdə qalmayıb. Oxucular növbəyə düzülüblər. Bu, bir 
tərəfdən müəllifin xoşbəxtliyidirsə, digər tərəfdən biz kitabxanaçıların xoşbəxtliyidir. Oxucu 
yanında utanmırıq, fondumuzda belə gözəl kitablar olduğu üçün fəxr edirik. 
«Azərbaycan XXI əsr» qəzеti 
 
 
YAXŞI MÜTƏXƏSSİS HƏM DƏ YAXŞI VƏTƏNDAŞDIR 
 
Hər bir xalqın, dövlətin xüsusi qoruduğu milli-mədəni sərvətlərdən biri və bəlkə də 
birincisi kitabxana fondları və arxivlərdir. Dünənimizi bu günə gətirmiş, bu günümüzü 
sabaha aparacaq mədəni-mənəvi dəyərlərimizi qoruyub saxlayan kitabxana fondlarının 
mühafizəsi hamımızın müqəddəs vətəndaşlıq borcudur. Lakin bu vacib məsələyə lazımi 
səviyyədə fikir verilmir. 
Mən tam məsuliyyət və iftixarla demək istəyirəm ki, kitabxanaçılar cəmiyyətə ən azı həkimlər, 
müəllimlər qədər lazım olan mütəxəssislərdir. Əgər həkimlər cəmiyyətin fiziki sağlamlığına, 
müəllimlər şüurun, idrakın, elmi təfəkkürün, dünyagörüşün formalaşmasına xidmət edirlərsə, 
kilabxanaçılar cəmiyyətin mənəvi saflığını qoruyur və inkişaf etdirirlər. Kilabxanaçılar xalqın 
həyatında, tarixində əvəzsiz, qiymətsiz rolu olan bir xəzinədardılar. Bu sənəti qorumaq, onu gələcək 
nəslə itkisiz çatdırmaq çox şərəfli və məsuliyyətli bir vəzifədir. Dünyanın bütün ölkələrində bütün 
xalqlar üçün bu önəmli və dövlət əhəmiyyətli bir məsələdir. 2001-ci il noyabrın 20-dən 23-dək 
Moskva şəhərində «Kitabxana fondlarının mühafizəsi və əlaqəlı əməkdaşlıq» mövzusunda 
keçirilmiş beynəlxalq elmi-praktik konfrans bu fikri bir daha təsdiqlədi. 
Konfransın təşkilatçıları Rusiya Federasiyasının Mədəniyyət Nazirliyi, Avrasiya Kilabxana 
Assambleyası, Rusiya Kitabxanaçılıq Assosiasiyası, Rusiya Dövlət Kitabxanası, Rusiya Milli 
Kitabxanası və M.I.Rudomino adına Ümumrusiya Dövlət Xarici Ədəbiyyat Kilabxanası idi. 
Konfransa 22 ölkədən 95 nümayəndə gəlmişdi. Uzaq və yaxın xarici dövlətlərdən, Rusiyanın 
müxtəlif bölgələrindən gəlmiş nümayəndələr arasında Azərbaycan kitabxanaçılarını mən təmsil 
edirdim. Yeri gəlmişkən, bu mühüm və mötəbər məclisdə iştirak etmək üçün bizə dəstək olmuş 
Azərbaycan Mədəniyyət Nazirliyinə və Açıq Cəmiyyət İnstitutuna bütün kitabxanaçılar adından 
dərin təşəkkürümü bildirirəm.  
Yüksək texnika, güclü kompüter əsrində yaşadığımıız hamıya məlumdur və bu dövrün, zamanın 
tələblərinə cavab verə biləcək texniki savad və biliyimizin kifayət qədər olmadığı da məlum 
həqiqətdir. İnsan dünyanı dərk edən andan son anadək həmişə öyrənməyə, daha çox məlumat 
almağa can atır. Bu günə qədər öyrəndiyimiz, aldığımız məlumatların daşıyıcıları kitab, qəzet, 
jurnal və başqa çap məhsulları idi. Müasir dövrün tələbi ilə bu məlumat daşıyıcılarının 
dəyişdirilməsi və genişlənməsi prosesi başlanmışdır. 
Oxucuların tələblərinə müasir səviyyədə cavab vermək, öz milli-mənəvi dəyərlərimizi əks 
etdirən məlumatlarla dünya arenasına çıxmaq və kitabxana fondlarının mühafizəsini təmin etmək 
baxımından bu proses çox əhəmiyyətlidir. Ölkənin tarixini, ictimai-siyasi həyatını, milli-mədəni 
dəyərlərini əks etdirən məlumatların müasir daşıyıcılara, maqnit və optik disklərə köçürülməsi 
  
böyük diqqət, qayğı və maddi vəsait tələb edən bir prosеsdir. Bu işi yüksək keyfiyyətlə, beynəlxalq 
standartlara uyğun şəkildə aparmaq üçün uzun illərin təcrübəsinə malik olan ölkə kitabxanaları ilə 
əlaqə saxlamaq, fikir və təcrübə mübadilələri aparmaq çox vacibdir. Sözu gedən konfransın əsas 
vəzifələrindən biri də məhz bu əlaqələrin yaradılması və inkişaf etdirilməsi idi. Amerikalı, 
ingiltərəli, almaniyalı, polşalı, sloveniyalı, rusiyalı həmkarlarımız konfransda öz iş təcrübələrindən 
danışdılar, və əməkdaşlıq üçün həmişə hazır olduqlarını bildirdilər. Bu işdə bütün dünya 
kitabxanaçılarının marağı və düşüncələrinin üst-üstə düşduyü aydın idi. 
Ədəbiyyatın müasir daşıyıcılara keçirilməsi işinin mükəmməl və yüksək keyfiyyətlə aparılması 
üçün mühüm şərtlərdən biri də onların fiziki və mənəvi cəhətdən sağlam və bütöv olmasıdır. Əks 
halda, müvəffəqiyyətli əməliyyatdan söhbət bеlə gedə bilməz. Bu sahədə ciddi problemlər hər yerdə 
mövcuddur. Konfransdakı çıxışların dеmək olar ki, əksəriyyəti bu problemlər və onların həlli yolu 
haqda idi. Həmin problеmin yeganə həlli ehtiyacı olan ədəbiyyatın bərpasıdır. Bu işi həyata 
keçirmək üçün lazımi vəsait və mütəxəssislərlə təmin olunmuş bərpaetmə və çürüməkdən 
mühafizəetmə mərkəzləri yaradılmalıdır. Məncə, ən ümdə şərt bu mərkəzlərdə mütəxəssis kadrların 
olmasıdır. Çox təəssüf ki, belə bir ixtisas var, mütəxəssis isə yox dərəcəsindədir. Ancaq bu 
problemin də həlli yolları var. Artıq moskvalı həmkarlarımız bu problemi çox müvəffəqiyyətlə həll 
ediblər. Xarici ölkələrdə təcrübə keçmiş mütəxəssislərlə və texniki vəsaitlə təmin olunmuş bu cür 
mərkəzlər fəaliyyət göstərir. 
Biz Rusiya Dövlət Kitabxanasının və M.İ.Rudomino adına Ümumrusiya Dövlət Xarici 
Ədəbiyyat Kitabxanasının nəzdində fəaliyyət göstərən mərkəzlərdə iş prosesləri ilə tanış olduq. Bu 
iş prosesləri yüksək səviyyədə təşkil edilmişdir. Belə bir mərkəzin bizdə də yaranmasını bütün 
qəlbimlə arzuladım. 
Onu da deyim ki, bu mərkəzlərdə kurslar fəaliyyət göstərir və arzu edənlər bu kurslarda 
konservator, restavrator ixtisaslarına yiyələnə bilərlər. Bizim respublikamızda da belə 
mütəxəssislərin olması labüddür və səlahiyyətli orqanların bu haqda düşünəcəklərinə əminəm. 
İtirmək üzrə olduğumuz bir çox qiymətli və nadir kitabların taleyini düşünmək, onlara yeni həyat 
vermək vətən, xalq qarşısında vətəndaşlıq borcunu ləyaqətlə ödəmək deməkdir. Bu özü bir 
xoşbəxtlikdir və bu xoşbəxtliyi itirmək olmaz. 
Bir kitabxanaçı kimi məni duşündürən və konfransda xüsusi vurğulanan bir məsələ haqda da bir 
neçə kəlmə demək istəyirəm. Hamıya məlumdur ki, kitabxana fоndları üçün təhlükə yaradan ilkin 
amillərdən biri kitab çapına sərf olunan materialların keyfiyyətsizliyidir. Çox təəssüf ki, indi 
kitabların çoxu keyfiyyətsiz matеrialda başdansovdu çap olunur. Əsasən də kağız və kardоnun 
tərkibində turşunun faizi çox olanda kitablar bioloji və kimyəvi dağıntıya məruz qalır. Bunun 
qarşısını almaq üçün nəşriyyat işində kilabxanaçı rəyini nəzərə almaq, onların fikri ilə hеsablaşmaq 
lazımdır. Koreyalı həmkarlarımız öz çıxışında qeyd eldi ki, bunun qarşısını almaq məqsədi ilə 
onların ölkəsində 2001-ci ildə nəşriyyatlar arasında konkurs keçirilmişdir. Keyfiyyətli kağız və 
turşusuz kardonlarda kitab çap edən nəşriyyatları üzə çıxarmaq və fərqləndirmək üçün keçirilmiş bu 
konkurs öz müsbət nəticələrini verir. Əslində respublikada Milli Mühafizə Mərkəzi fəaliyyət 
göstərməlidir və bu Mərkəz bir çox səlahiyyətlərə, еləcə də nəşriyyat işində materialların 
keyfiyyətinə nəzarət etmək səlahiyyətinə malik olmalıdır. Rusiya Federasiyasının Elmlər 
Akademiyasının Kitabxanası 1989-cu ildən Amerika Birləşmiş Ştatlarının Konqres kitabxanası ilə 
müqavilə bağlayaraq turşusuz kardon almışdır. 
Kitabların bir qismi oxucular tərəfindən mexaniki zərbə alaraq dağılır. Bir çox oxucuların 
kitabxana və kitabxanadan istifadə qaydaları haqda məlumatı olmur. Ona görə də bir çox ölkələrdə 
kitabxana işi haqda xüsusi kurs keçməyən oxucular kitabxanaya qəbul olunmur. Kitabxanaya gələn 
oxucuların 80%-ni tələbələr təşkil edir. Məncə, bütün ali və orta ixtisas məktəblərinin ilk kursunda 
bu haqda tələbələrə məlumat verilməlidir. Bu həm kitabxanaçıların işini yüngülləşdirər, həm də 
kitablar çox zərər çəkməz. Zənnimcə bu mümkünsüz problem deyil. Əgər kitabxanalar kurs 
keçməmiş tələbələri qəbul etməsələr Təhsil Nazirliyi bu problemi həll etmək məcburiyyətində 
qalacaq. 
  
Mən iştirak etdiyim konfrans və müzakirə olunan məsələlər haqda həmkarlarımı 
məlumatlandırmağı özümə borc bildiyim üçün bu məqaləni yazdım. Həmkarlarıma onu da demək 
istəyirəm ki, konfransın materialları Avrasiya Assambleyasının xəbərlərində çap olunacaq. 
Ümidvaram ki, bu gün kitabxanasına və həyatına həsəd apardığımız ölkələrin səviyyəsinə biz də 
yüksələcəyik. Bunu biz özümüz etməliyik. Öz potensial imkanlarımızı, bilik və təcrübəmizi 
toplayaraq irəliləməliyik. 
Yaxşı mütəxəssis olmaq yaxşı vətəndaş olmaq deməkdir. Gəlin yaxşı vətəndaş olaq. 
 
«Mədəniyyət» qəzеti, 2 fеvral 2002-ci il 
 
  
QARABAĞIN İŞĞAL ОLUNMUŞ ƏRAZİLƏRİNDƏ  
QALAN ABİDƏLƏRİMİZ 
 
Dünyanın görkəmli alimləri Azərbaycanı təbii muzey adlandırmışlar. Bu muzeyin ən 
unikal mərkəzi Qarabağdır. Kür və Araz çaylarının bərəkətli aralığında yerləşən Qarabağın 
tarixi kökləri çox qədimlərə gedib çıxır. Elmi dəlil və əsaslarla deyə bilərik ki, insanlığın ilk 
vətənlərindən biri də Qarabağdır. Məhz burada, Azıx mağarasında insan həyatının və 
fəaliyyətinin qədim izləri aşkara çıxarılmışdır. Azıxda 350-400 min il əvvəl yaşamış insan 
çənəsinin bir hissəsi tapılmışdır. Qarabağ öz gözəlliyi, yeraltı, yerüstü sərvətləri ilə zaman-
zaman yadellilərin diqqətini cəlb etmiş, bu gözəl diyar qanlı hərb meydanına çevrilmişdir. Ac 
qurdlar süfrəsində yağlı tikə olan Qarabağ bütün əsrlərdə didilmiş, əzilmiş, amma sınmamış, 
öz əzəməti, vüqarı ilə düşmənlərə meydan oxumuşdur. Böyük imperiyaların çirkin 
siyasətlərinin qurbanı olan füsunkar Qarabağ artıq 15 ildir ki, düşmən tapdağındadır. 
Azərbaycanın təbii konservatoriyası adlandırılan, əfsanəvi gözəlliyə malik Şuşa, qədim 
muğam musiqimizin beşiyi Ağdam, şəfalı İstisuyu, qızıl yataqları ilə məşhur Kəlbəcər, zaman-
zaman düşmən gülləsinə sinəsini sipər etmiş qəhrəman Laçın, çiçəklər diyarı Cəbrayıl, 
qüdrətdən səngərli Qubadlı, Zəngilan, əsrin ən böyük faciəsini yaşamış, qan içində boğulmuş 
Xocalı bu gün ən ağrılı günlərini yaşayır. Öz təbii gözəlliyi, təmiz iqlimi ilə Qafqazın yaraşığı 
olan Qarabağ həm də müalicə ocağıdır. Təbii iqlim şəraitinə görə mütəxəssislər Şuşa 
kurortunun iqlimini Abastumanı və Kislovodskdan, hətta dünyanın məşhur İsveçrə kurortu 
Davosdan üstün hesab edirlər. 
 Qarabağın, Şuşanın füsunkar gözəlliyi vaxtilə Azərbaycanda olmuş böyük rus şairi 
M.Lermontovun, məşhur fransız ədibi A.Dümanın, istedadlı rus rəssamı Vereşaginin, lirika ustası 
S.Yeseninin də diqqətini cəlb etmişdir. V.Vereşagin Şuşanın gözəlliyini tablolarda vermiş, səyyah 
və tarixçi Potto Şuşanın təsvirinə belə başlamışdır: «Sıldırım dağlar və qayalar arasında yerləşən 
Şuşa qalası buludlara qədər yüksəlmişdir». S.Yesenin isə fıkrini bir cümlə ilə ifadə etmişdir: «Kim 
oxumursa, o, şuşalı deyil». Bəli, Şuşa dünya mədəniyyətinə çox nadir incilər bəxş etmiş bir 
diyardır. Dünya korifeyləri siyahısına adını yazmış Üzeyir Hacıbəyov, Bülbül, Rəşid Behbudov 
məhz şuşalı idilər. Şuşa bütövlükdə mədəniyyətimizin, musiqimizin beşiyidir. Təkcə XIX əsrdə 
balaca bir şəhər olan Şuşada 95 şair, 22 musiqiçi, 38 xanəndə-müğənni, 16 rəssam, 5 astronom, 18 
arxitektor, 16 həkim yetişmişdi. Bütün Şərqdə əsrin ən böyük universal-elmi ensiklopedik biliyə 
malik alimi Mirmöhsün Nəvvab da şuşalı idi. Şuşa həm də milli memarlıq abidələrinin ən çox və ən 
yaxşı qorunub saxlandığı bir məkan idi. Abidələr məskəni Şuşa təsadüfi deyil ki, 1977-ci ildə 
Azərbaycan hökuməti tərəfindən tarix-memarlıq qoruğu elan olunub. Şuşa şəhəri bütünlükdə dünya 
əhəmiyyətli tarix-mədəniyyət abidəsidir. 
Əfsuslar olsun ki, 1988-ci ildən Ermənistan Respublikasının Azərbaycana hərbi təcavüzü 
nəticəsində ərazimizin 20 faizi ilə bərabər qiymətli mədəni sərvətlərimizi də itirdik. Bir milyondan 
artıq soydaşımız öz yurd-yuvalarından qaçqın düşmüşdür. Qədim Azərbaycan torpaqları olan indiki 
Ermənistan ərazisində artıq maddi mədəniyyət nümunələrimiz qalmamışdır. Təsadüf üzündən məhv 
edilməmiş abidələr isə İran və ya türkmən mədəniyyəti abidələri kimi təqdim olunur. Hamıya yaxşı 
məlumdur ki, indiki Ermənistan erməni etnosunun vətəni deyildir. Tarix göstərir ki, erməni tayfaları 
Ermənistandan çox uzaqlarda yaşamışdır. XIX əsrin erməni tədqiqatçıları belə hesab ediriər ki, 
ermənilər qaraçılardan, daha dəqiq «qəddar ürəkli» - ayk (xayk) adlandırılan köçəri tayfadan əmələ 
gəliblər. Bəzi Avropa tarixçilərinin dediklərinə görə, onların ilk vətəni balkanlar olub ki, onlar 
xristianlığı da məhz orada qəbul ediblər. Tarix boyu təcavüzkar və hiyləgər ermənilər özlərini 
məzlum xalq kimi qələmə verərək dünyanın diqqətini çəkmək istəyiblər. Lakin həqiqəti gizlətmək, 
pərdələmək o qədər də asan deyil. Ermənilərin təcavüzkarlığı bir çox alimlərin, o cümlədən 
Strabonun da diqqətindən yayınmamışdır, O, əvvəllər kiçik bir ölkə olan Ermənistanın işğalçı 
müharibələr hesabına böyüdüyü faktını elmi dəlillərlə öz əsərlərində qeyd etmişdir. Ermənilər işğal 
etdikləri ərazilərdə bir qayda olaraq o xalqın mədəniyyət abidələrini ya yox edir, ya da «qazıntılar» 
apararaq əsil yazıları dəyişir və erməniləşdirir. Bu haqda məşhur gürcü şairi İlya Çavçavadze də 
  
yazmışdı: «Ermənilər tərəfindən gürcü kilsələrində gürcü yazılarının pozulması, tikinti daşlarının 
çıxarılıb əvəzinə erməni yazıları olan daşların qoyulması haqda sübut olunmuş bir çox faktlar var». 
Məşhur rus tarixçi-alimi V.Veliçkonun kitabında da ermənilərin gürcü və alban abidələrində əsil 
yazıların pozulması və dəyişdirilərək mənimsənilməsi faktları verilir. Beləliklə, o yazır ki, erməni 
himayədarları Ermənistanın yeni tarixini yazmaq və kiçik xalqını yüksəltmək üçün öz tarixi 
nailiyyətlərini şişirdərək yüksəklərə qaldırıb, qonşu xalqların daha zəngin tarixinə kölgə salmaq 
istəyirlər. 
Köhnə tarix bu gün də təkrar olunur. Təkcə Şuşa şəhərindəki 199 memarlıq abidəsindən çoxu, o 
cümlədən Yuxarı və Aşağı Gövhər Ağa məscidləri, Saatlı məscidi, böyük Azərbaycan şairi 
M.P.Vaqifin türbəsi, XVIII-XIX əsrlərə aid yaşayış evləri və s. abidələr dağıdılmışdır. 1992-ci ilin 
may ayında işğal olunmuş Şuşa şəhərinə ermənilər köçürülmüş və tarixi keçmişimizin 
erməniləşməsi davam etdirilir. İşğala qədər bu şəhərin əhalisinin 95 faizini azərbaycanlılar təşkil 
edirdi. Tunc dövrünə aid Xocalı-Gədəbəy arxeoloji mədəniyyətinin ən xarakterik arealı olan Xocalı 
şəhərində ermənilər sovet ordusunun 366-cı alayı ilə birgə misli görünməmiş vəhşiliklər törətmişlər. 
Bir gecənin içində şəhər yerlə-yeksan edilərək xəritədən silinmişdir. 
Yaxın və Orta Şərqin ən qədim insan məskənlərindən biri olan Azıx və Tağlar mağaraları, 
Aluen məbədi, Qandzasar monastırı, Qaraköpək, Üzərliktəpə və s. abidələr hərbi məqsədlər üçün 
istifadə edilir. Xocalıda kurqan düzü, Ağdam, Ağdərə, Fizuli və Cəbrayıl rayonlarındakı kurqanlar 
talan edilmişdir. Şübhəsiz ki, zəbt edilmiş muzey fondlarından və qanunsuz arxeoloji qazıntılardan 
əldə edilmiş materiallar gələcəkdə Azərbaycan tarixinə və mədəniyyətinə qarşı çevriləcək. Son 
illərdə Avropanın və Amerikanın auksionlarında, antikvar mağazalarında erməni adı ilə satılan 
Azərbaycan mənşəli xalça və xalça məmulatlarının sayı artmışdır. Başqa xalqların mədəniyyətləri 
bazasında özlərinə tarix yaradan ermənilər tərəfindən təqribi hesablamalara görə 300 minə yaxın 
xalça qarət olunmuşdur. Ermənistan silahlı qüvvələri tərəfindən işğal olunmuş Azərbaycan 
ərazisində 547 memarlıq abidəsi, o cümlədən 5 dünya, 393 ölkə və 149 yerli əhəmiyyətli memarlıq 
abidəsi, 205 arxeoloji abidə, 927 kitabxana, 808 klub müəssisəsi, 85 musiqi məktəbi, 12 monument, 
22 muzey, 4 şəkil qalereyası, 10 mədəniyyət və istirahət bağı, 4 dövlət teatrı və 2 konsert müəssisəsi 
dağıdılmış, yandırılmış və ya qarət edilmişdir. 
Ümumdünya əhəmiyyətinə malik 40 minə yaxın qiymətli və nadir XI-XIX əsrlərin muzey 
əşyası, dünya əhəmiyyətli Kəlbəcər tarix diyarşünaslıq muzeyi, nadir eksponatlara malik Şuşa 
şəhəri, Qarabağın tarixi muzeyləri, dünyada ikinci olan Ağdam çörək muzeyi, Zəngilandakı daş 
heykəllər muzeyi erməni vəhşiləri tərəfindən yerlə-yeksan olunmuşdur. 
Erməni təcavüzkarları tərəfindən işğal edilmiş ərazilərdəki  muzeylərdən  Azərbaycan xalqının 
tarixi və mədəniyyəti ilə bağlı qiymətli əşyalar, rəsm və heykəltəraşlıq əsərləri, dünya şöhrətli 
Azərbaycan xalçaları, dekorativ-tətbiqi sənət nümunələri, əlyazmalar, arxiv sənədləri, Azərbaycanın 
görkəmli şəxsiyyətlərinin xatirə əşyaları və digər qiymətli materiallar qarət edilmişdir. 
Şuşa şəhərində dünya şöhrətli Üzeyir Hacıbəyovun, Bülbülün, Natəvanın ev muzeyləri qarət 
olunmuş, bununla kifayətlənməyən ermənilər hər üç korifeyin heykəllərini gülləbaran etmişlər. 
Ümumilikdə, işğal olunmuş ərazilərə dəyən zərər 6 milyard 71 milyon ABŞ dolları 
həcmindədir. Mənəvi zərərin məbləğini isə hazırda mövcud olan heç bir ölçü cihazi təyin etmək 
iqtidarında deyil. 
Ermənilər bununla kifayətlənməyərək milli musiqimizə, mətbəximizə də sahib çıxmağa 
başlayıblar. Çünki erməni azğınlığının qarşısı vaxtında alınmayıb. Dağlıq Qarabağ ətrafında olan 
münaqişə haqqında Avropa Şurasının 1416 saylı bəyannaməsində Azərbaycanın Şuşa şəhəri də 
daxil olmaqla 20 faiz ərazisinin Ermənistan silahlı qüvvələri tərəfindən işğalı, separatçı qüvvələrin 
hələ də bu regionu nəzarət altında saxladığı faktı təsdiq olunub. Hər bir xalqın tarixi irsi 
bəşəriyyətin nailiyyətidir və bu irsi qorumaq bəşəriyyətin ali vəzifəsidir. Bu məqsədlə bir sıra 
beynəlxalq hüquqi aktlar, konvensiyalar qəbul olunmuşdur. 
«Silahlı münaqişə baş verdikdə mədəni dəyərlərin qorunması haqqında» 1954-cü il Haaqa 
Konvensiyası, «Arxeoloji abidələrin mühafızəsi haqqında» - 1992-ci il Avropa Konvensiyası, 
«Mədəni dəyərlərin qanunsuz оlaraq ölkəyə gətirilməsi, ölkədən çıxarılması və mülkiyyət 
  
hüququnun qanunsuz olaraq başqasına verilməsinin qadağan olunması və qarşısının alınmasına 
yönəldilmiş tədbirlər haqqında» 1970-ci il Paris Konvensiyası, «Ümumdünya mədəni və təbii insan 
mühafizəsi haqqında» YUNESKO-nun 1972-ci il Paris Konvensiyası və s. kimi beynəlxalq 
konvensiyalara Azərbaycan da qoşulmuş və bu qanunlardan irəli gələn müddəalara həmişə əməl 
edir. Ermənistan da bu konvensiyaların üzvüdür, ancaq beynəlxalq qanunları kobudcasına pozur, 
heç bir hüquqi normalara məhəl qoymayaraq Azərbaycan abidələrini dağıdır. XXI əsrdə bütün 
bəşəriyyətin gözü qarşısında bu cür özbaşınalıq hökm sürür və təəssüf ki, dünya susur. 
Bu yaxınlarda «Armen press» dövlət informasiya agentliyi «Şuşa fondu» adlanan erməni 
təşkilatı tərəfindən Şuşa şəhərinin ətrafındakı bürünc əsrindən qalmış 200-ə yaxın qəbirüstü 
abidələrdə arxeoloji qazıntılar aparılacağı xəbərini yaymışdı. Bu xəbər Azərbaycan xalqı və 
hökuməti tərəfindən hiddətlə qarşılandı. Azərbaycan Mədəniyyət Nazirliyi çox kəskin və qəti 
bəyanatla YUNESKO təşkilatının direktoruna, Avropa Şurasının Mədəniyyət Komitəsinə, 
Beynəlxalq Qırmızı Xaç Cəmiyyətinə və bir sıra beynəlxalq təşkilatlara müraciət edərək 
ermənilərin Şuşada arxeoloji qazıntılara başlamasının cinayət kimi qiymətləndirilrnəsini tələb etdi. 
DAK Qadınlar Şurası da YUNESKO-ya, Avropa Şurasının Mədəniyyət Komitəsinə və bir sıra 
təşkilatlara məktub göndərmiş, bütün dünyanın azərbaycanlı anaları, qadınları adından ermənilərin 
azğınlığının qarşısının alınmasını tələb etmişdir. 
Bu, adi məsələ deyil. Damarında azərbaycanlı qanı axan hər kəs bu haqda ciddi düşünməli, 
əlindən gələni əsirgəməməlidir. Bu bir həqiqətdir ki, dağılmış kəndləri, şəhərləri bərpa etmək, 
maddi ziyanı ödəmək olar, amma itirilmiş mədəniyyəti, yaralanmış mənəviyyatı qaytarmaq, 
sağaltmaq mümkün olmur. Allahın köməyi ilə işğal olunmuş torpaqlarımızı yaxın gələcəkdə azad 
edəcəyik, amma tariximizi, mədəniyyətimizi yaşadan, əks etdirən maddi-mənəvi abidələrimizin 
taleyini hər an düşünməliyik. Haqq səsimizi dünyaya car çəkərək milli-mənəvi sərvətlərimizə sahib 
çıxmalıyıq. 
 
«Azərbaycan» qəzеti, 12 iyun 2005-ci il  
 
 
 
BİR ОRDUYA BƏRABƏR ОLAN PОЕZİYA 
 
Mən ədəbiyyatçı deyiləm, sadə oxucu, adi bir kitabxanaçıyam. Məmməd Arazın poeziyasının 
təhlilini vermək, onun haqqında fikir yürütmək gücüm, iqtidarım xaricindədir. Bir kitabxanaçı kimi 
demək istəyirəm ki, Məmməd Araz bizim ən müntəzəm oxunan şairimizdir. Kitaba, mütaliəyə 
marağın azaldığı indiki zamanda da onun kitabları axtarılır, şerləri oxunur. Bu bir həqiqətdir ki, hər 
yazılan əsərin, çap olunan kitabın taleyini oxucu təyin edir. Əgər kitab oxucu tərəfindən tez-tez 
tələb olunursa, oxunursa, deməli, ədəbiyyat tarixində yeri və izi qalacaq. Məhz Məmməd Araz belə 
şairlərdəndir. 
Məmməd Araz poeziyasının başlıca üstünlüyü insanları mübarizəyə ruhlandırmasındadır. Onun 
şerlərini oxuyanda içində bir titrəyiş, təlatüm hiss edir, vətəni köksünə sıxmaq, xalqı bağrına 
basmaq istəyirsən. Şairin əbədı mövzusu vətəndir, torpaqdır, xalqdır, millətdir. 
Hər səhər işə gələndə Bakının «Azadlıq» prospektində «16 mərtəbə» kimi tanınan binanın 
başında iri hərflərlə yazılmış xarici bir firmanın adını oxuyanda qəlbimdən sızıltılı bir arzu keçir. 
Deyirəm kaş onun yerinə Məmməd Arazın: 
   Azərbaycan! Mayası nur, qayəsi nur ki,  
   Hər daşından alov dilli ox ola bilər.  
   Azərbaycan! Deyiləndə ayağa dur ki,  
   Füzulinin ürəyinə toxuna bilər. 
- misraları yazılmış olaydı. Səhər evindən çıxıb işə tələsən hər kəs şəhərin yüksək nöqtəsindən 
səslənən bu misraların ovqatı ilə köklənəydi. Ən soyuqqanlı, biganə insanın da damarlarında qanı 
qaynayardı. Bakının küçələrində, metrolarda nəyin istəsən reklamını görə bilərsən, təkcə vətəndən 
  
başqa. Bu, torpaqlarının 20 faizdən çoxunu itirmiş, müharibə şəraitində yaşayan bir xalqa yaraşan 
hal deyil. 
Küçələrdə, dayanacaqlarda, metroda, gənclərin daha çox yığışdığı yerlərdə Məmməd 
Arazın misralarını reklam plakatlarında vermək çox yaxşı olardı. «Səninləyəm, Azərbaycan!» 
səsləyən, «Vətən mənə oğul desə nə dərdim» deyən şairin qəlbinin bu sevgi səsinə yüzlərlə səs 
qoşulacağına, alovuna yüzlərlə ürək alışacağına əminəm. Çünki bu poeziyanın gücü bir 
ordunun gücünə bərabərdir. Ürək düşmənə nifrətlə, vətənə məhəbbətlə alışmasa nə dizdə 
taqət olar, nə də qolda qlivvət. 
«Azərbaycan» qəzеti 
 
 
GƏNC ALİMLƏRƏ MЕYDAN VЕRƏK 
 
Mən təbiətən paxıl adam deyiləm. Buna görə Tanrıma minnətdaram, çünki paxıllıq insana 
əzab verən bir hissdir. Amma başqa millətə, xalqa mənsub olan istedadlı, savadlı, ağıllı 
adamları görəndə qibtə hissi keçirirəm. Öz millətimi, xalqımı belə görmək arzusu məndə bu 
hissi yaradır. Amma öz xalqımın istedadlı, ağıllı övladlarını görəndə fərəhdən ürəyim sinəmə 
darlıq eləyir. İşimin xüsusiyyəti elədir ki, hər gün gənclərlə, tələbələrlə ünsiyyətdə oluram və 
çox şükür ki, belə fərəh hissini tez-tez keçirməli oluram. Savadına, dünyagörüşünə, ağlına 
heyran olduğum, ana öz balası ilə necə fəxr edərsə, eləcə fəxr etdiyim bir azərbaycanlı oğlu 
tanıyıram. Təxminən 4 il əvvəl «Ekspress» qəzetində tanış olduğum, sonralar tez-tez 
gördüyüm və dərindən tanıdığım, bələd olduğum gənc ədəbiyyatşünas-tənqidçi Əsəd 
Cahangir doğrudan da sevilməli, fəxr edilməli oğuldur. 
Cəmiyyətin həyatında, inkişafında ədəbiyyatın rolu necədirsə, ədəbiyyatın inkişafında tənqidin 
rolu da elədir. Tənqid ədəbiyyatın güzgüsüdür, onu saflaşdırır. Tənqid yazıçını oxucuya 
yaxınlaşdırır, oxucuda zövq və qabiliyyəti inkişaf etdirir. Məncə tənqidçi olmaq, yazıçı olmaqdan 
qat-qat çətindir. Söz haqqında söz demək daha böyük məsuliyyət və qabiliyyət tələb edir. Yazıçı 
tənqidçiyə həmişə minnətdar olmalıdır, ən əvvəl ona görə ki, onun daimi və diqqətli oxucusudur. 
Bəzən tənqidçi yazıçının xatirinə dəyməli olur, amma düşünmək lazımdır ki, bu tənqid yazıçının 
yaradıcılığında əsaslı və müsbət dönüş yarada bilər. Yersiz tərifdənsə, haqlı tənqid yaxşıdır. Bəzən 
yersiz təriflər ürək bulandırır, insanda ikrah hissi yaradır. Yersiz tərif ürək bulandırdığı kimi haqsız 
tənqid də ürək ağrıdır. Hər ikisi düzgün və ədalətli olmalıdır. Bu məsuliyyət də ədəbiyyatşünas 
tənqidçilərin üzərinə düşür. Azərbaycan ədəbiyyatının həmişə görkəmli yazıçı, şairləri olduğu kimi, 
tənqidçiləri də olub və indi də var. Əkrəm Cəfər, Məmməd Arif Dadaşzadə, Cəfər Xəndan və 
onlarla bu kimi ədəbiyyatşünas tənqidçilərin yaradıcılığından bəhrələnmiş, sanballı köklərdən su 
içmiş gənc tənqidçilər bu gün öz sələflərinin ənənələrini ləyaqətlə davam etdirirlər. Onlardan biri də 
Əsəd Cahangirdir. Mən onun mətbuat səhifələrindəki elmi-tənqidi məqalələrini izləyirəm və 
gələcəyinə böyük ümid bəsləyirəm. Çox böyük hörmət bəslədiyim, sanballı alim kimi tanıdığım 
Bəkir Nəbiyevin bir çıxışında Əsəd haqda dedikləri mənim bu qənaətimin əsassız olmadığını bir 
daha sübut etdi. Hər halda adi oxucu fikri, alim fikri ola bilməz. Əgər bu fikirlər üst-üstə düşürsə, 
deməli, yanılmamışam və buna çox sevinirəm. Mən Əsədin adi bir şer, adi bir yazı haqda dediyi 
fikirlərə, sözlərə dəfələrlə qulaq asmışam və o şer, o yazı haqda təsəvvürlərim o qədər aydınlaşıb, 
dəqiqləşib ki, özüm də mat qalmışam. Yazıçı, şair bəzən öz yazısı haqda heç özü də yazarkən 
düşünmədiyi, duymadığı fikirləri tənqidçidən eşidərkən təəccüblənir. Məncə nə 
təəccüblənməməlidir, nə də inciməməlidir. Əsəd hələ çox gəncdir. Gənc olmasına baxmayaraq çox 
iş görüb və görəcəyinə də əminəm. Layiq görüldüyü prezident təqaüdü anasınm südü kimi ona 
halaldır. Mənə elə gəlir ki, savadlı, qabiliyyətli gənclərimizi yersiz ittihamlarla, haqsız iradlarla 
sındırmamalıyıq, həvəsdən salmamalıyıq. Əksinə, onlara dayaq olmalı, geniş imkanlar yaratmalı, 
meydan verməliyik. Kök, gövdə, təzə pöhrələnmiş qol-budaqların inkişafı, böyüməsi üçün nəyi var 
əsirgəməməlidir. 
  
Uzun illərdən bəri ədəbiyyat aləmində sanballı və dəyərli mətbuat orqanı kimi tanınan 
«Azərbaycan» kimi bir jurnalda ən çətin və məsuliyyətli bir bölmə olan tənqid bölməsinə rəhbərlik 
edən Əsəd müəllimə tənqidçiyə hava, su kimi lazım olan təmkin, dözüm və səbr arzulayıram. 
Ədəbiyyat cəbhəsi kimi qələmi iti və kəsərli olsun. 
«Azərbaycan XXI əsr» qəzеti, 8-14 mart 2002-ci il 
 
 
  
ÖZ DÜNYASINA QOVUŞAN İNSAN 
 
Deyirlər ölüm qaşla göz arasındadır. Bu deyim inandırıcı görünməsə də həqiqətdir. Bəzən deyə-
gülə ayrıldığın sapsağlam bir insanın bir neçə saatdan sonra ölüm xəbərini eşidəndə inanmırsan. 
İnanmadığımız belə həqiqətlər qəlbimizdə ağrılı iz buraxır, ömrümüzə təsəllisiz kədər gətirir. Çünki 
bilirik ki, bu nə əvvəlincidir, nə də axırıncı. İtiririk yaxınlarımızı, doğmalarımızı. Bu itkilərin 
ağrıları ilə yaşamağa, işləməyə, yeni itkilərə hazır olmağa çalışırıq. Amma nə qədər hazır olsaq da, 
bu itkilərdən sarsılrıq. Sevdiyimiz, hər gün ünsiyyətdə olduğumuz insanın birdən-birə yoxluğuna 
inanmaq, bununla barışmaq çox çətin olur və uzun müddət barışa bilmirik. Uzun müddət barışa 
bilməyəcəyimiz, siması gözümüzdən, səsi qulaqlarımızdan getməyəcək bir insanın itkisi ilə 
göynəyə-göynəyə yazıram bu sətirləri. Azərbaycan kitabxana ictimaiyyətinə adı çox gözəl tanış 
olan, xoş üzlü, xoş simalı Fikrət Talıbov qəfıl dünyasını dəyişdi. Bütün rayonların kitabxanaçıları 
bu adı və simanı uzun müddət unutmayacaq, xatirələrində əzizləyəcəklər. Onların hər birisi Fikrət 
müəllimlə bilavasitə ünsiyyətdə olub, onun insanpərvərliyinin, əməksevərliyinin şahidi olub. 
 Fikrət müəllim əmək fəaliyyətinə M.F.Axundov adına Azərbaycan Dövlət Kitabxanasında 
başlamışdır. Bir müddət Azərbaycan Mədəniyyət Nazirliyində kitabxana işi üzrə baş inspektor 
vəzifəsində çalışmış, rayon kitabxanalarının işinin qurulmasında, düzgün fəaliyyətində əhəmiyyətli 
rol oynamışdır. 1989-cu ildən isə doğma kollektivinə qayıtmış, «Ehtiyat mübadilə» şöbəsinə 
rəhbərlik etmişdir. Respublikada kitab mübadiləsi sahəsində Fikrət müəllimin xüsusi xidmətləri 
olduğunu bütün kitabxanaçılar təsdiq edə bilər. Son illərdə başqa ölkə kitabxanaları ilə pozulmuş 
əlaqələrin bərpası sahəsində və respublika kitabxanalarının lazımi xarici ədəbiyyatla təmin olunması 
sahəsində Fikrət müəllim əvəzsiz xidmət göstərmişdir Son illər Rusiya Federasiyasının 
kitabxanaları ilə müntəzəm əlaqələrimizə, aparılan kitab mübadilələrinə görə Fikrət müəllimə 
minnətdarıq. Mən həmişə Fikrət müəllimin işgüzarlığına, əməksevərliyinə heyran olmuşam. 
Yaşının çoxluğu, ürəyinin xəstəliyi onun işinə, fəaliyyətinə mane ola bilmirdi. Fikrət müəllimlə  son  
söhbətim məndə qəribə və unudulmaz duyğular oyadıb. Nədənsə dalğın  idi və dalğınlığına 
baxmayaraq zarafatından qalmadı.  Ərkyana: - Qız niyə kefsizsən, çox fikirləşmə, yüz fikir bir 
borcu ödəməz. Dünya belə gəlib, belə gedəcək. Bu dünya deyəsən bizlik deyil - dedi. Sonra 
əzbərdən bir şer söylədi və əlavə etdi ki, bu şeri kitabxanaçı yazıb, çünki bu dünyada kitabxanaçı 
hamıdan çox əzab çəkir. Şerin adı belə idi: «Dünya mənim dünyam deyil». Sanki Fikrət müəllim bu 
dünya ilə cəmi bir neçə saat sonra vidalaşacağını və əbədi dünyasına qovuşacağını hiss etmişdi. 
İnsan qəribə xislətli məxluqdur. Sanki çox şeyi əvvəlcədən duyur, ürəyinə olacaq olaylardan 
damlalar damır.  May ayınm 4-də  Fikrət müəllim 70 yaşını  tamamlayacaqdı. Bu yaş həddi özünün 
sözü olmasın ahıllıqdan qocalığa keçid idi. Keçə bilmədi bu keçidi. Amansız əcəl yol vermədi. 
Ömürlə ölüm arasında hər an yol yoldaşımız olan əcəl hərəni bir məqamda haqlayır. Fikrət 
müəllimi də gözəl bir yaz günündə haqladı və haqq dünyasına yola saldı. Bütün kitabxanaçılar və 
doğma kollektivi adından Fikrət müəllimin əzizlərinə, doğmalarına dərin hüznlə başsağlığı verir və 
ona haqq dünyasında əbədi rahatlıq, sonsuz rəhmətlər diləyirəm. 
«Mədəniyyət» qəzеti, 4 may 2002-ci il 
 
 
 
 
 
 
MƏDƏNİYYƏTİMİZİN İNKİŞAFINA ƏNGƏL ОLANLAR 
 
Taleyi mətbuatla birbaşa bağlı insan cəmiyyətdə nələr baş verdiyini, nəyin düz, nəyin əyri 
olduğunu daha yaxşı görür və ayırd edir. Çünki peşəsilə əlaqədar bütün mətbu orqanlarını istər-
istəməz izləməli olur və oxuduqlarının nə dərəcədə həqiqət olduğunu araşdırmaq istəyir. Allaha 
şükür, indiki mətbuat da az qala hər bir evin məişət işlərinə də müdaxilə edir. Bir jurnalist kimi öz 
  
həmkarlarıma çоx böyük hörmətim və həm də iradım var. Bəzən jurnalist fikir yürütdüyü məsələ 
haqda heç bir əsaslı məlumata, bilgiyə malik olmadığını öz yazısı ilə açıq-aşkar bildirir. Tənqid 
yaxşı şeydir. Tənqid olmayan yerdə inkişafdan, tərəqqidən danışmağa dəyməz. Ancaq qərəzçilik, 
mənafebazlıq bağışlanmazdır. Ələlxüsus cəmiyyətin güzgüsü sayılan mətbuat işçiləri üçün. 
Son yaxtlar Mədəniyyət Nazirliyinin ünvanına yazılan yanlış, qərəzli yazıları oxuduqca təəssüf 
və təəccüb hissi keçirməyə bilmirəm. Təəssüf edirəm ki, yaxşıların vaxtında qədrini bilmirik, yerli-
yersiz atmacalarla, söz-söhbətlə qanını qaraldıb, ömrünü baltalayırıq. Rəhmətlik şairimiz Cabir 
Novruz demiş, sağlığında qiymət verə bilmədiklərimızə sonradan heykəl də qoysaq, faydasızdır. 
Bəyəm yaxşının qədrini pisi görəndən sonra bilmək lazımdır? 
Təəccüblənirəm ona görə ki, axı Mədəniyyət Nazirliyinin gördüyü işlər göz qabağındadır. Bu 
nazirliyin gördüyü işlərə başqa nazirliklər həsəd apara bilər. Mən bu işləri sadalamaq fıkrində 
deyiləm. Bu işlər haqda hər gün televiziyalar, mətbuat orqanları məlumat verir. Hətta qərəzli 
yazıların içində də bu işlər haqda məlumatlar tapmaq olar. Amma bir deyim də var ki, «görülən iş 
haqda çоx danışılar». Doğrudan da belədir. inkişaf olan, çox işlər görülən sahədə söz-söhbət də çox 
olar. Bu cür yazıların olmasında təbii bir qanunauyğunluq da var. Amma hərdən o qədər insafsızlıq 
edirlər ki, dillənməyə bilmirsən. Mədəniyyət Nazirliyinin bütün ömrü yollarda, yad ölkələrdə, 
ailədən, doğmalardan uzaqlarda, gərgin iş şəraitində keçən rəhbərlərinin özəl həyatı, sağlamlığı, 
şəxsi qayğıları ilə məşğul olmağa vaxt və imkan tapmadıqlarını bilən varmı? 
Müharibə gedən bir ölkədə mədəniyyətin inkişafı ən kəsərli silahdır. Bəzən siyasətçilərin kəsərli 
dilinin anlada bilmədiyini mədəniyyətin zərif dili çox gözəl anladır. Azərbaycan dərdlərini, Qarabağ 
həqiqətlərini bütün dünyaya çatdıranlardan bəlkə də birincilər mədəniyyəlçilərdir. Heç olmasa, bu 
ağır zamanda vətəndaşlıq hissimiz şəxsi hisslərimizdən yüksəkdə dura bilsin, mədəniyyətimizin 
inkişafına mane olmayaq. Və bir də, bir sözü deyib, bir işi görəndə, keçmişə nəzər salaq, ulularımızı 
xatırlayaq. Azərbaycan incəsənətini, musiqisini göylərin yeddinci qatına qaldırmış, vətənə minlərin, 
milyonların verə biləcəyindən qat-qat artıq xeyir vermiş, əbədi şöhrət gətirmiş dahi Bülbülümüzün 
ruhuna hörmət edək. Bizlərə əmanət etdiyi öyladına Bülbül saflığı ilə yanaşaq, insafla danışaq, 
ədalətli olaq. Xaricdə kifayət qədər düşmənlərimiz varsa, niyə özümüz-özümüzə düşmən olmalıyıq 
axı? 
Bizim ən böyük bəlalarımızdan biri də Azərbaycanın tarixində silinməz izlər qoymuş görkərmli 
şəxsiyyətlərimizin arasında uzun müddət davam edən şəxsi intriqalar, incikliklərdir. Məncə, burda 
da lap qədimdən bu günə qədər mahir bir düşmən əli gözə-görünməyən tor qurur, bu saf qəlbli, 
dərin dünyagörüşə, ancaq uşaq sadəlövhlüyünə malik insanları bir-birinə qarşı qoyur. Birlikdə 
xarüqələr yarada bilən insanları ayırmaqla, Azərbaycanı da parçalayır, gücdən salırlar. 
İndi çox tez-tez işlədilən bir ifadə məni Qarabağ dərdi kimi yandırıb yaxır. Polad Bülbüloğlunun 
Rəşid Behbudova qısqanclıq etdiyinə ölsəm də inanmaram. Ömrü boyu yaxşılıqlar, xeyirxahlıqlar 
edən, istedadları üzə çıxarıb məhəbbətlə yetişdirən dahi Bülbülün ocağından köz götürən bir oğul 
belə xırda hisslərlə yaşaya bilməz. Vaxtilə Bülbülün kiçik qardaş qədər sevdiyi, köməkliklər 
göstərdiyi Rəşid Behbudov kimi bir sənətkarı ancaq sevə və fəxr edə bilər. Bu cılız hissləri bayağı 
kəlmələrə çevirənlər heç olmasa, əsir Şuşamıza, yaralı Qarabağımıza hörmət qoysunlar. Hər iki 
sənətkarı bağlayan ən incə və möhkəm tellərdən biri də bu müqəddəs torpaqdır. 
Qarabağ boyda dərdi olan, qızı-gəlini erməni əsirliyində işgəncə çəkən bir millətin belə dedi-
qodu, xırda qeybətlərlə məşğul olması ən azı cinayətdir. 
 
«Еksprеss» qəzеti, 4 mart 2003-cü il 
 
 
 
PAYIN ÇОX ОLSUN, FLОRA XANIM 
 
Dünyanın məsuliyyətli və şərəfli peşələrindən sayılan jurnalistika çox təəssüf ki, bu gün öz 
acınacaqlı dövrünü yaşayır. İndi bu sənət ən asan və yüngül sənət hesab olunur. Cümlə qurub yazı 
  
yazmağı bacaran hər kəs özünü jurnalist hesab edir. Hal-hazırda «jurnalistəm» deyən, qəzet 
redaktorları içərisində hansı sənət sahibini desən taparsan. Hətta heç bir təhsili olmayan, orta 
məktəb skamyasından təzəcə duranları da bu sırada görmək olar. Bu sənətin belə ucuzlaşmasına 
baxmayaraq, bu gün də Azərbaycan jurnalistikasında sayılıb-seçilən, sənətinin kamil bilicisi olan, 
öz səsi, sözü ilə minlərin içində tanınan jurnalistlərimiz də var. Belə jurnalistlərdən biri-öz yazı 
üslubu ilə heç kəsə bənzəməyən Flora Xəlilzadədir. Hərdən deyirlər ki, filankəsin gözəl qələmi var. 
Məncə, bu deyim özünü o qədər də doğrultmur. «Filankəsin gözəl ürəyi, dərin hissiyyatı var» 
deyilsə daha doğru olar. Çünki o qələmi işə salan ürəkdir. Hər hansı bir məqaləni, kitabı oxuyarkən 
sətrin arasından sanki müəllifin siması, ürəyi boylanır. Bu sima, ürək oxucunu özünə əbədi bağlaya 
da bilər və ya əksinə. Flora xanımın ürəyi, qəlbi, duyğuları o qədər səmimi, isti və cəlbedicidir ki, 
ondan qopmaq o qədər də asan olmur. Hiss edirsən ki, o ürəkdən bağlanmadığı, qəlbən sevmədiyi 
mövzularda yazmır. Onun bütün sözləri ürəyindən su içir, qəlbində incələnir, dərin ağlı, zəkası ilə 
mirvaritək sapa düzülür. Flora xanımın ən başlıca məziyyəti odur ki, oxucu ilə səmimi ünsiyyət 
yarada bilir və bu ülfətin ömrü uzun olur. 
Flora xanımın yenicə oxuyub başa çatdirdığım «Məmməd Araza məktub» kitabında da böyük 
şairə sоnsuz məhəbbətlə döyünən bir ürək gördüm. Həm də hünərli bir ürək. Məncə Məmməd Arazı 
sevməyən, onun şerlərini su kimi içib, hava kimi ciyərlərinə çəkməyən insan yoxdur. Amma onun 
haqqında yazmaq hər kəsin hünəri deyil. Hər bir xalqın ədəbiyyatı оnun ruhunun, ürəyinin işığını, 
nurunu zamandan-zamana aparan ən gözəl vasitədir. M.Araz pоеziyası da məhz Azərbaycan 
xalqının ruhunu, ürəyini əks etdirən poeziyadır. Bu boyda ürəyi, ruhu əks etdirən poeziya haqqında 
söz demək də, elə o boyda ürək tələb edir. Mənə elə gəlir ki, Flora xanıma bu kitabı yazdıran, 
ürəyinə güc gələn məhəbbətidir. Vətənə, xalqa, ədəbiyyata məhəbbəti. Çünki Məmməd Araz başdan 
ayağa vətəndir, xalqdır, əsil ədəbiyyatdır. Kitabda müəllifin müxtəlif illərdə M.Araza həsr etdiyi 
məqalələr toplanmışdır. Hiss olunur ki, məqalələrin ilkin formasına toxunulmamışdır. Bu çox 
gözəldir, çünki hər zamanın öz sözü var və onu dəyişdirmək o zamana, o zamanın özəlliklərinə 
xəyanət olardı. Bu bir kitablıq məqalələr M.Arazın həyatını, obrazını oxucuya dönə-dönə tanıtdırır, 
sevdirir. Hiss olunur ki, Flora xanım M.Araz poeziyasının dilini çox gözəl bilir, çoxlarından yaxşı 
anlayır və bizə də anladır. Kitabın «Ömrün illəri» adlanan sonuncu bölümündə şairin həyatı, 
yaradıcılığı ilə bağlı əlamətdar hadisələr öz tarixi, təfərrüatı ilə verilmişdir. Bu da M.Araz 
tədqiqatçılarının çox gözəl yardımçısı olacaq. «Məmməd Araza məktublar» bölməsindəki şerlərdən 
Flora xanımın yeni bir məziyyətini aşkar edə bildik. Onun daxilində həssas, zərif bir şair ürəyi 
döyündüyünü çoxdan hiss etmişdik. M.Arazın yubileyinə ərmağan edilmiş bu kitab bütün M.Araz 
sevənlərə gözəl töhfədir. El arasında belə məqamlarda dеyirlər ki, payın çox olsun, Allah ürəyinə 
görə vеrsin. 
 
«Yaddaş» qəzеti, 17 aprеl 2004-cü il, № 7-8 (11) 
 
 
 
TЕATRŞÜNASLIĞA LAYİQLİ TÖHFƏ 
 
Hər dəfə yeni bir kitab işıq üzü görəndə müəlliflə bərabər, kitabxanaçı da sevinir. Ona 
görə ki, milli mənəvi sərvətimizin üzərinə bir inci də əlavə olunur. Uzun illərin təcrübəsinə 
əsasən deyə bilərəm ki, oxucular əsasən doğma ana dilində dərslik, elmi-tədqiqat, elmi-
məlumat ədəbiyyatının azlığından şikayətlənirlər. Bugünkü çap məhsullarının bolluğunda da 
bu problem tam həllini tapa bilməyib. Kitabxanaçı kitabxanaya daxil olan ədəbiyyatla ilkin 
tanışlıqdan onun oxucu marağına təsirini təyin edə bilir və kitabla oxucu arasında körpü olur. 
Ədalət Vəliyevin kitabxanamıza yeni daxil olmuş «Azərbaycan milli teatr prosesinin çağdaş 
təşkilatlanma problemləri» adlı monoqrafiyası ilə tanışlığın ilkin təəssüratı da məhz müsbət 
oldu. 
  
Müharibə şəraitində yaşayan ölkəmiz üçün mədəniyyətin inkişafı çox vacibdir. Çünki 
mədəniyyətin inkişafı müharibə ilə mübarizənin ən yaxşı vasitələrindən biridir. Milli 
mədəniyyətimizin ən təsirli və aparıcı qollarından biri isə teatrdır. Teatr insanların şüuruna, qəlbinə 
birbaşa nüfuz edə bilən vasitədir. Onun inkişafı, tərəqqisi cəmiyyətin inkişafı, tərəqqisi deməkdir. 
Bunun üçün o sahənin biliciləri, aparıcı mütəxəssisləri daim düşünməli, bilik və bacarıqlarını sərf 
etməlidirlər. Məşhur bir fılosofun dediyi kimi: «Bütün insanlar özlərinə aid olan işdə 
təcrübəlidirlər». Ədalət Vəliyevin yazdığı bu monoqrafıya onun bu sahədə bişmiş, püxtələşmiş, 
bütün incəliklərinə bələd bir mütəxəssis olduğunu sübut edir. Kitabın oxucuları əsərin uzun və 
gərgin əməyin məhsulu olduğunu dərhal anlayacaqlar. Teatr ictimaiyyətinə, gənc mütəxəssislərə bu 
kitab öz işlərini günün tələbləri səviyyəsində qurmaqda, bazar iqtisadiyyatının, keçid dövrünün 
çətinliklərini dəf etməkdə və inkişaf etmiş ölkələrin nəzəriyyə və təcrübəsindən səmərəli istifadə 
etməkdə gözəl bələdçi ola bilər. 
Bəzən milli xüsusiyyətləri nəzərə almadan, kor-koranə surətdə yad ölkələrin mədəniyyətlərini 
qədim və ulu mədəniyyətimizə calaq edərək, bayağı, eybəcər nəticələr əldə edir, çox vaxt bununla 
fəxr də edirlər. Unudurlar ki, mədəniyyətdə milliliyi qorumaq vətəni, xalqı qorumaq deməkdir. 
Ədalət Vəliyev öz tədqiqat əsərində başqa ölkələrin mədəniyyətləri ilə qarşıhqlı əməkdaşlıq 
yolunun mümkün variantlarını açıqlayır və teatr xadimlərini bu düzgün yola səsləyir. Bu kitab 
haqqında yəqin ki, teatrşünas alimlərimiz öz rəylərini bildirəcəklər. Bir kitabxanaçı kimi teatrla 
məşğul olan, milli teatrımızm tarixi, bu günü və sabahı ilə maraqlanan oxucuları bu kitabdan 
faydalanmağa çağırıram. Qətiyyətlə demək olar ki, kitab teatr işi sahəsində yeni və mükəmməl bir 
əsərdir. Yenilik insanlarm həmişə can atdığı, maraqla qarşıladığı bir hadisədir. Bu kitabın teatr 
ictimaiyyəti və oxucular arasında layiqli körpü olacağına əminik. 
 
«Xalq qəzеti», 12 mart 2004-cü il 
 
KİTABA, KİTABXANAYA ЕTİNASIZLIQ GƏLƏCƏYİMİZƏ ЕTİNASIZLIQDIR 
 
Zaman keçdikcə, dövran dəyişdikcə insanlar da, onların zövqü, tələbatı da dəyişir. Dəyişməyən 
isə öyrənmək, daha çox məlumat almaq istəyidir. Yaşadığımız əsr informasiya əsri adlanır və 
deməli insanların məlumatlanmaq istəyi hər zamankından daha artıqdır. İnsanların daimi və artan 
tələbatını ödəyə biləcək ən qədim və dəqiq məlumat mənbəyi isə kitabdır. Kitab bir nəslin digərinə 
mənəvi vəsiyyəti, hər bir xalqın mənəviyyatını, mədəniyyətini, tarixini, məişətini əks etdirən, 
əsrdən-əsrə, nəsildən-nəslə öt'ürən ən gözəl vasitədir. Bəzən bircə səhifəlik bir yazı, hətta bircə 
cümlə, söz də bütöv bir xalqın tarixi taleyini, milli müqəddəratını həll etməkdə əhəmiyyətli rol 
oynaya bilər. Milli-mənəvi sərvətimiz sayılan kitabları toplayan, təbliğ edən, oxucu istifadəsini 
təmin edən kitabxanalardır. Çox təəssüf ki, son illərin ictimai-siyasi hadisələri kitabxanaların da 
həyatında dəyişikliklər və problemlər yaradıb. Ən əsas və başlıca problem isə kitabxanaların yeni 
ədəbiyyatla təmin oluna bilməməsidir. Əslində Azərbaycan Respublikasının «Kitabxana işi 
haqqında» 611-IQ saylı 29 dekabr 1998-ci il tarixli qanununun 15-ci maddəsinə əməl olunsa, belə 
bir problem yaranmaz. Sözü gedən qanunun bu maddəsində deyilir: «Milli kitabxana, 
qanunvericilik və müvafiq İcra hakimiyyəti orqanlarının kitabxanaları, respublika əhəmiyyətli elmi-
sahəvi kitabxanalar və Bakı Dövlət Universitetinin kitabxanası müvafiq icra hakimiyyəti orqanı 
tərəfindən müəyyənləşdirilmiş qaydada ölkədə nəşr edilən çap məhsullarının məcburi nüsxələrini 
almaq hüququna malikdir. 
Dövlət və qeyri-dövlət nəşriyyatları, nəşriyyat fəaliyyəti ilə məşğul olan poliqrafiya 
müəssisələri və digər hüquqi şəxslər tərəfindən buraxılan çap məhsullarından Milli Kitabxanaya      
4 pulsuz məcburi nüsxə, qanunvericilik və müvafiq icra hakimiyyəti orqanlarının kitabxanalarına, 
respublika əhəmiyyətli elmi-sahəvi kitabxanalara, Azərbaycan Elmlər Akademiyasının Mərkəzi 
Elmi Kitabxanasına və Bakı Dövlət Universitetinin kitabxanasına profilinə uyğun olaraq 2 pulsuz 
məcburi nüsxə, Azərbaycan Respublikasında nəşr olunan bütün qəzet və jurnal redaksiyaları isə 2 
pulsuz məcburi nüsxə göndərməlidirlər». 
  
«Mədəniyyət haqqında» Azərbaycan Respublikasınm qanununun 24-cü maddəsində də eyni 
fikir bir daha vurğulanır: «Nəşriyyat fəaiiyyəti ilə məşğul olan təsisatlar buraxdıqları çap 
məhsullarının iki nüsxəsini əvəzsiz оlaraq qanunvericiliklə müəyyən edilmiş qaydada milli obyekt 
statusu almış kitabxanalara göndərməlidirlər». 
Çox təəssüf ki, bu qanuna əməl etmək istəməyən nəşriyyat və mənbələr bir həqiqəti unudurlar 
ki, kitabxanalara etinasızlıq, vətənə və xalqa etinasızlıqdır. Kitabxanaların cəmiyyətin həyatında 
oynadığı əvəzsiz rolu danmaq ən azı nankorluqdur. 
M.F.Axundov adma Azərbaycan Dövlət Kitabxanasında «Azərbaycan kitabı» adlanan bir şöbə 
fəaliyyət göstərir. Azərbaycanda yeganə kitab arxivi olan bu şöbə ölkə daxilində çap olunan bütün 
ədəbiyyatlardan (rus və Azərbaycan dilində), ölkə xaricində çap olunan Azərbaycan dilində bütün 
çap məhsullarından bir nüsxə toplayır və mühafizə edir. 90-cı illərə qədər bu şöbə əsasən 
nəşriyyatların göndərdiyi ilkin nüsxələr hesabına komplektləşdirilirdi. 90-cı illərdə bu prinsip 
tamamilə pozulmuşdu. 
Aşağıdakı rəqəmlərdən bunu daha aydın təsəvvür etmək olar. Əgər 1988-ci ildə bu şöbəyə 1665 
adda ədəbiyyat qəbul olunmuşdusa, 1994-cü ildə bu rəqəm 168-ə enmişdi. Yalnız 1998-ci il-də 
«Kitabxana işi haqqında» Azərbaycan Respublikasının qanunu qüvvəyə mindikdən sonra bu 
problemin həlli yolları müəyyənləşdi. Mətbuat və İnformasiya Nazirliyinin bütün nəşriyyatlara 
göndərdiyi məktubdan sonra bir çox nəşriyyatlar öz vəzifə borclarını yerinə yetirməyə məcbur 
oldular. Amma... Çox təəssüf ki, ammasız danışmaq hələ də çətindir. Elə nəşriyyat və mətbəələr var 
ki, bu qanuna da, məktuba da heç bir əhəmiyyət vermir, dəfələrlə zəng etməyimizə, xahişimizə 
baxmayaraq hələ də bu məsələnin əhəmiyyətini dərk etmək istəmirlər. Müsəlmançılıq ənənəsinə 
sadiq qalaraq mən bu yazımda onların adını çəkmirəm, çünki səhviərini düzəldəcəklərinə söz 
veriblər. Əgər söziərinə əməl etməsələr gələcəkdə daha kəskin yazılar yazacağıma əmin edirəm. Pis 
iş həmişə göz qabağında, diqqət mərkəzində olur. Yaxşı işi qiymətləndirmək, qeyd etmək də 
vacibdir. Bu məsələyə məsuliyyətlə, diqqətlə yanaşan nəşriyyatların adlarını çəkməyi özümə borc 
bilirəm. «Mütərcim», «Şirvannəşr», «Nağıl evi», «Elm», «Adiloğlu», «Parni iz Baku», «İsmayıl-
nəşr», «Minimaks», «Biznesmenin bülleteni», ADPU-nun nəşriyyatı müntəzəm olaraq öz çap 
məhsullarından kitabxanamıza göndərir. Amma bütün nəşriyyatlara bir kitabxanaçı-mühafizəçi kimi 
iradım var. Kitabxanaçılar bilir ki, kitabxana fondları üçün 4 başlıca təhlükə mənbəyi var. Оnlardan 
biri və birincisi sənədin əsasını təşkil edən materialın keyfiyyətidir. Yəni kitab çapına sərf olunan 
materialların keyfiyyətsizliyi mühafizədə ciddi problemlər yaradır. Kitabın mühafizəsi qayğısına 
kitab çap olunmamışdan əvvəl qalmaq lazımdır. Yaxşı olardı ki, respublikada vaxtaşırı «Ən yaxşı 
kitab çap edən nəşriyyat» adlı müsabiqə keçirilsin və seçilən nəşriyyatlar fəxri fərmanamı, 
mükafatamı layiq görülsün. Bəlkə onda keyfiyyətsiz kitabların sayı azalardı. Nəşriyyatlar təkcə pul 
qazanmaq haqda fikirləşməməlidir. Oxucu zövqünü korlayan, mütaliəyə həvəsi öldürən bədii və 
elmi cəhətdən səviyyəsiz kitabların çapını məhdudlaşdırmalıdırlar. Hər çap məhsuluna kitab demək 
olmaz. Kitab o vaxt kitab olur ki, oxunur, oxucusunu tapır. Kitab öz oxucusunu ancaq 
kitabxanalarda tapa bilər. Kitab çap edən nəşriyyatlar və kitab çap etdirən müəlliflər birinci öz 
maraqlarını nəzərə alıb, kitabın kitabxanaya yol tapmasına çalışmalıdırlar. Faktlar göstərir ki, bu 
sahədə müəlliflər daha çox maraqlı və fəaldırlar. 2002-ci ildə M.F.Axundov adına Azərbaycan 
Dövlət Kitabxanasına 1129 nüsxə mətbəə və nəşriyyatlardan kitab daxil olubsa, 2198 nüsxə 
müəlliflər tərəfindən hədiyyə olunub. Yeri gəlmişkən mən həmin müəlliflərə kitabxananın 
rəhbərliyi adından təşəkkürümü bildirirəm və digər müəllifləri də bu təşəbbüsə qoşulmağa 
çağırıram. Bir məsələ haqda da fikrimi bildirmək istərdim. Kitabxanamızın 80 faiz oxucusu tələbə-
gənclərdir. Deməli ali və orta ixtisas məktəb dərsliklərinə tələbat da çoxdur. Bu dərsliklərin 
müəllifləri əksərən müəllimlərdir və öz vəsaitləri hesabına çap etdirdikləri dərslikləri ali və orta 
ixtisas məktəblərində tələbələrə satırlar, kitabxanalara vermirlər. Bir-iki ildən sonra bu dərslikləri 
alan tələbələr ali məktəbi qurtarıb gedir və yeni qəbul olan tələbələr həmin dərsliklər üçün üz tutur 
kitabxanaya. Kitabxanalarda isə təbii ki, rədd cavabı ilə qarşılaşmalı olurlar. Hələ kitabxanaçıya 
irad da tuturlar ki, niyə Dövlət Kitabxanasında bu kitab yoxdur! 
  
Bütün bu problemlər təkcə bir kitabxananın problemi deyil, ümumilikdə bütün kitabxanalara 
aiddir. Hələ bölgələrdə vəziyyət daha acınacaqlıdır. Rayon kitabxanalarının maliyyələşməsi yerli 
İcra hakimiyyəti orqanları tərəfindən aparılır. Kitabxanalara ayrılan maliyyə xərcləri siyahısında 
yeni ədəbiyyatın alınması sonuncu «və sair» adlanan qrafada qeyd olunur. Ən vacib və əhəmiyyətli 
bir məsələ beləcə qeyri-ciddi şəkildə həll olunur. Məncə kitabxanalar tabе olduqları nazirlik 
tərəfindən maliyyələşsə daha yaxşı olar. Kitabxanaların dərdini, problemini öz nazirliyindən yaxşı 
kim bilib, əncam çəkə bilər? Onsuz da Mədəniyyət Naziriiyi M.F.Axundov adına kitabxananın 
mübadilə şöbəsi vasitəsilə yerlərdə kitabxanaları təzə ədəbiyyatla qismən də olsa təmin edir. Ancaq 
bu da problemi kökündən həll edə bilmir. 
Kitabxanaların, əsasən də rayon və uşaq kitabxanalarının təcili həllini gözləyən bir problemi də 
var. Klassiklərin latın qrafikasında əsərlərinin yoxluğu kitabxanaların fəaliyyətinə köklü şəkildə 
ziyan vurur. Bu bir həqiqətdir ki, yerlərdə əsas oxucular məktəblilərdir. Dərsliklərdə keçdikləri 
müəlliflərin əsərlərini kitabxanada tapmayan şagirddən nə ummaq olar? Dünyada kitabxanaçı üçün 
də rədd cavabı verməkdən ağrılı, çətin heç nə yoxdur. Lazımsız, səviyyəsiz yüzlərlə kitab çap 
eləyən nəşriyyatlar arada bir klassiklərə də üz tutsa yaxşı olar. Klassiklərimizi, dünənimizi öyrədə 
bilmədiyimiz övladlarımızdan sabah nəsə ummağa mənəvi haqqımız yoxdur. Özümüzü, öz 
gələcəyimizi düşünməliyik. 
Sonda bütün kitabxanaçıların qəlbini göynədən, ürəyini ağrıdan bir məsələni də vurğulamaq 
istərdim. Həyat yolları, sənət yolları kitabxanadan keçənlər kitabxanaçı əməyinin nə demək 
olduğunu gözəl bilir. Bəziləri belə güman edir ki, kitabxanada işləmək üçün xüsusi savad və bilik 
lazım deyil. Əksinə, kitabxanaçı digər ixtisas sahiblərindən geniş və əhatəli biliyi ilə seçilməlidirlər. 
Bütün elm sahələri haqda ən azı ümumi biliyə sahib olmayan kitabxanaçı öz müxtəlif ixtisaslı, 
müxtəlif xarakterli oxucularına xidmət edə bilməz. Sadə və təmənnasız əməyinə görə ziyalı 
təbəqəsindən seçilən kitabxanaçılar çox vaxt layiqincə qiymətləndirilmirlər. Fəxri ad, təqaüd, 
mükafat alanlar siyahısında heç bir kitabxanaçının adına rast gəlinmir. 
Bütün ömrünü, həyatını kitabxanaya həsr edən istənilən qədər kitabxanaçılar var. Maaşın 
azlığına, işin çətinliyinə baxmayaraq bu sənətə ömürlərini fəda edən insanlara diqqətsizlik günahdır. 
Kitabsız, kitabxanasız kamil insan həyatını təsəvvür etmək olmaz. Cəmiyyətin mənəvi saflığı 
keşiyində duranları unutmayaq. Unutmaq, unudulmaq deməkdir. 
 
«Rеspublika» qəzеti, 27 nоyabr 2003-cü il 
 
 
 
KİTABXANAÇI  ƏMƏYİNƏ LAQЕYDLİK GÜNAHDIR 
 
Düz 23 ildir ki, M.F.Axundоv adına Azərbaycan Dövlət Kitabxanasında çalışıram. Sənətimi çоx 
sеvirəm. Mənə görə dünyanın ən xеyirxah pеşəsi – kitabxanaçı pеşəsi, ən təmənnasız əmək – 
kitabxanaçı əməyidir. Təvazökarlıqdan uzaq оlsa da, mən özümü sözün əsl mənasında kitabxanaçı 
hеsab еdirəm. Kitablarsız, оxucularsız həyatını təsəvvür еtməyən kitabxanaçı. Lakin sеvdiyim 
sənətə оlan еtinasızlıq məni çоx kədərləndirir. Bəzən bütün bunlar, ömrümüzü həsr еtdiyimiz 
оxuculardan еşitdiyimiz təhqiramiz sözlər qəlbimizi göynədir, əməyimizin layiqincə 
qiymətləndirilməməsi məndə ruh düşgünlüyü yaradır. Maaşımızın azlığı bir yana, diqqətin 
minimallığı məni yaman incidir. 
Bu günlərdə bir оxucu hay-küylə içəri girdi: 
- Kimdir burda müdir? 
Sakitcə cavab vеrdim: 
- Mənəm, buyurun еşidirəm sizi. 
Оxucu əsəbi-əsəbi: 
- Əşşi, bеlə də iş оlar, yarım saatdır kitabxanadayam, hələ də istədiyim kitabı ala bilməmişəm. 
Sizin qızlar yəqin оturub laqqırtı vururlar, mən də qızıl kimi vaxtımı itirirəm. 
  
Çоx çalışdım Univеrsitеt müəllimi оlan оxucumuzu başa salım ki, təkcə sifarişin ödənilməsi 
üçün yarım saat vaxt lazımdır. Kitabın şifrəsinin katalоqdan tapılması, yazılıb kitabsaxlayıcıya 
göndərilməsi də xеyli vaxt aparır. Nədənsə оxucu məni başa düşmək istəmədi və sifariş еtdiyi 
kitabın оnu оxu zalında gözlədiyi halda qapını çırpıb gеtdi. 
Bu hadisədən bir qədər sоnra «Bibliоtеka» jurnalının 2002-ci il 8-ci sayını vərəqləyərkən 
«Əzablı əmək» adlı kiçik məqaləyə rast gəldim. Mоskvadakı həmkarım Valеntina Kоnstantinоvna 
Kоlеsnikin kitabxanaçı əməyi haqda yazdığı bu kiçik məqaləni «Mədəniyyət»in оxucularının 
diqqətinə çatdırmaq istədim. Bu qəzеtin əksər оxucuları kitabxanaçılar, mədəniyyət işçiləridir. Bu 
məqalə mənim kimi çоxlarının ürəyincə оlar. 
«Xalq arasında bеlə bir fikir var ki, kitabxanada iş yоxdur. Kitabxanaçı işə gəlir və оturub 
dincəlir. Kənardan baxanda bu dоğrudan da bеlədir: gözəl, səliqəli gеyinib isti, rahat yеrdə 
оturublar, qəzеt-jurnal vərəqləyirlər, astaca, tələsmədən söhbət еdirlər. Lakin bu görünüş 
aldadıcıdır. Siz diqqətlə müşahidə еtsəniz görərsiniz ki, gün ərzində abоnеmеnt işçisinin önünə nə 
qədər kitab yığılıb. Dеməli, bu qədər də kitab оxuculara еvə vеrilib. Bəs оxucuya lazım оlan kitab 
dalınca kitabxanaçı gündə nеcə dəfə kitabsaxlayıcıya gеdir? Kafеdranın qarşısında bitməyən 
növbənin psixоlоji əhval-ruhiyyəsi və nəhayət, müasir оxucunun tələbatı... Dеyin, bеlə iş 
yüngüldürmü? Qətiyyən, kitabxanaçı sənətinin məziyyətini bilmək istəyirsinizsə, öz övladınızın 
çantasını götürün, оnu ağzınacan kitabla dоldurun və 1-2 saat hər hansı bir ticarət mərkəzində gəzin. 
Yəqin ki, bundan sоnra diliniz gəlməz dеsin ki, kitabxanaçının işi yüngüldür. Оna görə də 
kitabxanaçının əməyini yüksək qiymətləndirin, öz təbəssümünüzü, xоş sözünüzü оnlardan 
əsirgəməyin. Yanınızdakı stоlda оturan və kitabın vərəqlərini cırıb tökən «cinayətkarı» saxlayın. 
Kimin cırıb, şikəst еtməsindən asılı оlmayaraq еvdə оnu yapışdırın, təmir еdin. Pulsuz istifadə 
еtdiyiniz kitab xəzinəsinə azacıq da оlsa kömək еdin. 
Bir də sizdən xahiş еdirəm, öz kitablarınızın arasına baxın, görün başqasının kitabı sizdə yоxdur 
ki? Əgər varsa оnu sahibinə qaytarın. Çünki оnlar üçün bu kitablar ən qiymətli və əzizdir. 
Bu kitabları sizin üçün qоruyub saxlayan və оxumağa vеrən insanlara qarşı sayğılı оlun». 
Əziz оxucularımız, sizsiz kitabxanalar və kitabxanaçılar hеçdir. Sizsiz bircə günümüz оlmasın. 
Biz sizləri sеvirik. Ancaq siz də cəmiyyətin mənəvi saflığını qоruyan, inkişaf еtdirən, əvəzsiz milli-
mənəvi sərvətimizin kеşiyində dayanan sadə pеşə sahiblərinin, kitabxanaçıların əməyini 
qiymətləndirin, оnlara hörmətlə yanaşın. 
«Mədəniyyət» qəzеti, №14 (332) 24 aprеl 2004-cü il 
 
  
AĞSAQQAL SÖZÜNƏ HÖRMƏT BОRCUMUZDUR 
 
Cəmiyyətin inkişafında, insan mənəviyyatının fоrmalaşmasında, kamilləşməsində ədəbiyyatın 
xüsusi rоlu və təsiri danılmazdır. Hələ gənc yaşlarımızdan оxuduğumuz əsərlərin qəhrəmanlarına 
bənzəmək istəyi ilə оnların müsbət kеyfiyyətlərinin təsiri altında xaraktеrcə fоrmalaşmışıq. 
Mənfiliklərə nifrət hissini, pisliklərdən qaçmaq mеylini də ədəbiyyatdan əxz еtmişik. Çоx təəssüf 
ki, bəzən ədəbiyyatın tərbiyəçilik rоlunu dananlar da tapılır. Bütün bunlara baxmayaraq ədəbiyyat 
yaşayır, durmadan inkişaf еdir. Hеç bir məhdudiyyətlərə baxmayaraq hər dövrün öz ədəbiyyatı 
yaranır. Dövrümüzün ədəbiyyatı da öz rеal imkanları çərçivəsində inkişafından qalmır. Hər yazılan 
əsər bir tarixdir, müxtəlif insan talеləridir. Bu tarixə, talеlərə biganə qalmaq оlmaz. Bu yaxınlarda 
kitabxanamıza daxil оlan kitablar içərisində «Sirli-sеhirli dünya» adlı bir kitab diqqətimi çəkdi. 
Məni ilk cəlb еdən kitabın adı оldu. Nədənsə dünya ilə, оnun sirri, sеhri ilə hamı maraqlanır və 
nəyisə bilməyə can atır. Məni hər zaman düşündürən bir çоx müəmmalı suallara cavab tapmaq 
ümidiylə kitabı оxumağa başladım və dünyanın bir çоx sirri-sеhrini anlamaqda bu kitab mənə 
yardımçı оldu. Kitabın müəllifi qоcaman müəllim Məsim Əliyеvdir və bu kitab Məsim müəllimin 
sayca üçüncü kitabıdır. Məsim Əliyеvin «Ağ göyərçin», «Qanlı dərə» adlanan digər kitabları da çоx 
maraqlı həyat hеkayətləri ilə zəngindir. 
Bütün ömrünü pеdaqоji işə, gənclərin təlim-tərbiyəsinə həsr еtmiş müəllif, ahıl yaşında da öz 
sеvimli pеşəsinə sadiq qalaraq fəaliyyətini tərbiyəvi əsərlər yazmaqla davam еtdirir. Bu əsərlər 
müxtəlif səpgidə yazılsalar da özündə bir məqsədi, insan mənəviyyatına, insan həyatının 
mürəkkəbliyinin, rəngarəngliyinin təsvirini əks еtdirir. Оnun tarixi hadisələri, qanlı faciələri əks 
еtdirən hеkayətləri də çоx təsirli bir dillə yazılmışdır. Ailə-məişət məsələlərinə, rеprеsiya 
qurbanlarına, 1918-ci il mart qırğınlarına həsr оlunmuş hеkayətlərdən çıxarılan nəticələr çоx aydın 
və bu gün üçün vacibdir. 
«Sirli-sеhirli dünya» adlı kitabında tоplanan hеkayələr müəllifin dеdiyi kimi dünya görmüş, 
sinəsi sözlü-söhbətli qоca nənəsinin dilindən söylənilir. Hər hеkayə bir insan talеyini əks еtdirsə də, 
minlərə, milyоnlara örnək оla biləcək idеyanı təbliğ еdir. Düzlük, saflıq, dünyaya, insanlara 
məhəbbət, xalqa, tоrpağa bağlılıq, bu hеkayələrin əsas süjеt xəttini təşkil еdir. Məsim müəllimin dili 
də rəvan və şirindir. Lеksikоnumuzda artıq işlənməyən sözləri işlətməklə dünənimizi bu günə 
gətirir. Şirin ləhcəsi isə bizi yurdun şimal bölgəsinin dеyim tərzi ilə tanış еdir. Kitabda еlə dеyimlər 
də var ki, sanki şеr оxuyursan. Məsələn, «qəm-qüssəni ürək aynasına qоnmuş şеhə bənzətmək şеr 
dеyilmi?» və ya «sözləri bəyan sapına düzə-düzə danışmağa başladı» ifadəsi оlduqca şairanədir. 
Məsim müəllim bir ağsaqqal tövsiyəsi ilə gənclərə öyüd-nəsihət vеrir, оnlarda vətənpərvərlik 
hisslərinin, ədalətlilik prinsiplərinin, еlmlə-kitabla ünsiyyətdə оlmaq vərdişlərinin yaranmasına 
çalışır. Ta qədimdən bu günə kimi yaşatdığımız çоx gözəl bir adətimiz var. Böyük sözünə qulaq 
asmaq, ağsaqqal nəsihətini еşitmək. Arzuları çıraq еdib yоllara işıq salan böyüklərimizə, 
ulularımıza biganə qalsaq, оnları еşitməsək xоşbəxt həyata qоvuşa bilmərik. Bir kitabxanaçı kimi 
Azərbaycan оxucularına Məsim Əliyеv yaradıcılığı ilə tanış оlmağı tövsiyə еdirəm. Sizi çоx 
maraqlı və ibrətamiz həyat hеkayələri ilə tanışlıq gözləyir. Öz növbəsində Məsim müəllimə uzun 
ömür, yaradıcılıq uğurları arzulayıram. Qоy qələmi durmadan işləsin. Ağsaqqal sözünə həmişə 
еhtiyacımız var və оnu dinləmək, öyrənmək bоrcumuzdur. 
 
«Vəhdət» qəzеti, 24 aprеl 2003-cü il, №17 (22) 
  
KЕÇMİŞİ ÖYRƏNƏK, GƏLƏCƏYİ YARADAQ 
 
Yеnicə qədəm qоyduğumuz əsr infоrmasiya əsri adlanır. Güclü infоrmasiya axını və bu 
məlumatların tеz və kеyfiyyətli şəkildə yayılması əsrimizin xaraktеrik xüsusiyyətlərindən 
biridir. Bu məlumatların əsas mənbəyi isə kitabxanalardadır. Uzun illərdən bəri kоmmunist 
idеyasının təbliğatçısı оlan kitabxanalar bu gün öz simasını dəyişməlidir və dəyişir. Milli-
mənəvi sərvətlərin mühafizəçisi və məlumatların yayıcısı, ötürücüsü оlan kitabxanaların da 
həyatında köklü dəyişikliklər labüddür. 
Sоn illərin ictimai-siyasi, sоsial-mədəni dəyişiklikləri kitabxanaçılarda, xüsusən оrta yaşlı 
nəsildə müəyyən çaşqınlıq, inamsızlıq yaratmışdı. Güclü tеxnika əsrində cəmiyyətin gərəksiz, 
lazımsız bir üzvünə çеvrilmək qоrxusu ruh düşgünlüyünə səbəb оlmuşdu. Hardasa haqlı qоrxudur. 
Müasir tеxnikanı, tеxnоlоgiyanı bilməyən öz оxucusunun tələbini nеcə ödəyə bilərdi. 
Müasir kitabxanaşünaslığın çоx sadə və aydın qanunları var: 
- Hər bir kitabxanaçı bilməlidir ki, kitabxanalar xalqa      
məxsusdur və xalqa xidmət еdir; 
- Kitabxanaçı məlumata dоğru yоlun bütün fоrmalarına  
hörmət еtməlidir; 
- Kitabxanaçı bu yоlun azaldığını bütün dövrlərdə  
qоrumalıdır; 
- Kitabxanaçı müasir tеxnika və tеxnоlоgiyanı öyrənməli və  
ağıllı idarə еtməyi bacarmalıdır; 
- Kitabxanaçı kеçmişi öyrənərək gələcəyi yaratmalıdır. 
Bəli, kitabxanaçı həmişə öyrənməli, öz ixtisasının artırılması qayğısına qalmalıdır. Bunsuz daim 
inkişafda оlan həyatda hеç nə qazanmaq оlmaz. 
Bəs kitabxanaçı bunu harada və nеcə еtməlidir? Uzun illərdən bəri inkişaf еtmiş Qərb 
ölkələrində bu prоblеm uğurlu həll еdilmişdir. Kitabxanaçıların daimi təlim mərkəzləri yaradılmış 
və gözəl nəticələr əldə еtmişlər. Yaxın qоnşumuz оlan Rusiya Fеdеrativ Rеspublikasında bеlə bir 
mərkəz 1990-cı ildən fəaliyyət göstərir. Azərbaycan kitabxanaçıları da Qərbin və Rusiyanın iş 
təcrübəsini, nəzəri biliklərini öyrənərək bu prоblеmin həlli yоllarını, dеmək оlar ki, tapmışdır. 
Rеspublika kitabxanaçılarının ata еvi sayılan M.F.Axundоv adına Azərbaycan Dövlət 
Kitabxanasının rəhbərliyi, mümkün оlan hər şеyi еtməyə çalışmış və bu gün ürəkaçan nəticələr əldə 
еtmişdir. Artıq iki ilə yaxındır ki, M.F.Axundоv adına kitabxanada Amеrika səfirliyinin nəzdindəki 
tədris mərkəzi ilə kitabxananın birgə səyi nəticəsində «Müasir kitabxanalar və оnların vəzifələri» 
adlı kurs fəaliyyət göstərir. 
Bu kursda Amеrikalı mütəxəssislərlə bərabər kitabxananın əməkdaşları da mühazirələr оxuyur. 
Bu kursda mühazirə оxuyanlar Tiflis şəhərində Cənubi Qafqaz Dövlətlərinin kitabxana və 
infоrmasiya işçilərinin ixtisasartırma mərkəzində Amеrika kitabxana və infоrmasiya prоqramı 
çərçivəsində xüsusi kurs kеçmiş kitabxanaçılardır. Sözü gеdən kursda müasir kitabxanaların 
qarşılaşdığı prоblеmlərin həllini tapmaqda kömək еdə biləcək mövzular, fənnlər öyrədilir. 
«Kitabxanaların maliyyələşməsi yоlları», «İntеrnеtin əsasları», «Kitabxana təsnifatı və 
katalоqlaşdırma», «Kitabxana mеnеcmеnti», «Kitabxana fоndlarının mühafizəsinin yеni qaydaları», 
«İntеllеktual azadlıq», «Bеynəlxalq kitabxana əməkdaşlığı», «Kitabxana qanunları və nоrmativ 
sənədlər» mövzularında оxunan mühazirələrdə kitabxanaçılar bеynəlxalq kitabxana aləmində baş 
vеrən yеnilikləri öyrənməklə bərabər, bu gün özümüzdə, öz kitabxanalarımızda оlan prоblеmlərin 
də həlli yоlları haqda mülahizələrə yiyələnirlər. 
Bu kursu hər biri 10-12 nəfərdən ibarət 23 qrup bitirmişdir. Azərbaycanın 7 rayоnunda 4 ətraf 
rayоnu əhatə еtməklə           3 günlük sеminar müşavirə kеçirilmişdir. Kursda iştirak еtmiş 
kitabxanaçıların rəy və  təkliflərindən aydın оlur ki, nəticə ürək açandır. Hеç оlmasa kitabxanaçılar 
arasında hökm sürən inamsızlıq və ruh düşgünlüyü aradan götürülmüşdür. Bakı şəhərində və bir çоx 
rayоnlarda оlan kitabxanaçıların M.F.Axundоv adına kitabxanada kеçirilən kurs haqda məlumatları 
var. Məlumatı оlmayanlara bu kurslarla maraqlanmağı və iştirak еtməyi tövsiyə еdirəm. 
  
Hər bir ixtisas sahəsini öz mütəxəssisi inkişaf еtdirə bilər. Biz kitabxanaçılar da kimsədən 
kömək ummadan özümüz öz ixtisasımızın inkişafı qayğısına qalmalıyıq. Bu işdə bütün rеspublika 
kitabxanaçılarının üzünə həmişə açıq оlan M.F.Axundоv adına kitabxananın müdiriyyəti və 
kоllеktivi sizə əlindən gələn köməyi еtməyə hazırdır. 
Yоlunuzu gözləyirik, əziz həmkarlarımız! 
  
«Mədəniyyət» qəzеti, 16 mart 2002-cü il 
 
 
 
KİTABLAR ARASINDA KЕÇƏN ÖMÜR 
 
 70 il. Bu adi, quru rəqəmlərin arxasında qaynar, təlatümlü, acılı-şirinli anlarla dоlu, mənalı, hеç 
bir rəqəmə sığmayan bir insan ömrü dayanır. Tanrının ərməğan еtdiyi ömür payını  Tanrının bəxş 
еtdiyi acılı-şirinlərlə dоya-dоya yaşamaq, dünyaya, insanlara məhəbbətlə, bağlandığı sənətə sеvgi 
ilə ömür еtmək bir hünərdir. Ömür hər kəsə Allah tərəfindən vеrilən əmanətdir. Əgər оnu bоş-
bоşuna, yaşamaq xatirinə yaşayırsansa əmanətə xəyanət еdirsən. Ömür ötən illər dеyil, yaşanan 
günlərdir. Insanın əsil ömrü həyatı dərk еtdiyi andan başlayır. Bu gün 70 illik həyatına güzgü 
tutduğumuz Hərifət xanım həyatı çоx tеz, lap uşaq ikən dərk еtməyə başlayıb. Müharibənin amansız 
qanunları, acılarla, məhrumiyyətlə dоlu ağrılı günlər, uşaq еvlərində ata-ana, dоğmalar həsrəti 
balaca Hərifətin gözlərini həyata çоx еrkən açdı. Həmin 70 illik ömür kitabını lap başdan 
vərəqləyək. 
 Azərbaycanın qabaqcıl mədəniyyət işçisi, rеspublikada məlumat-bibliоqrafiya işinin inkişafında 
xüsusi xidməti оlan M.F.Axundоv adına Rеspublika Dövlət Milli kitabxanısının Məlumat-
bibliоqrafiya şöbəsinin müdiri «Şərəf nişanı» оrdеnli Hərifət Mülki qızı Həmidоva 1934-cü ildə 
Qusar rayоnunun Yasab kəndində anadan оlmuşdur. Uşaqlığı qanlı-qadalı Böyük Vətən müharibəsi 
illərinə düşmüş, validеynlərini еrkən itirdiyindən Qusar rayоnunun uşaq еvində tərbiyə almışdır. 
 1949-ci ildə yеddiillik təhsilini başa vurduqdan sоnra Bakı Mədəni-Maarif məktəbinə daxil 
оlmuş, 1952-ci ildə оranı bitirmişdir. 
 1960-cı ildə BDU-nun kitabxanaçılıq fakultəsini qiyabi yоlla bitirmişdir. 1980-cı ildə isə Bakı 
Marksizm-Lеninizm univеpsitеtinin fəlsəfə bölməsini, 1986-cı ildə Mоskva Dövlət Mədəniyyət 
Institutunun nəzdilndəki ixtisaslaşdırma kursunu  bitirmişdir. 
 1952-ci ildən həyatını kitab və kitabxana ilə bağlamış, bütün mənalı ömrünü bu sənətə həsr 
еtmişdir. Sabunçu rayоnunun M.Ə.Sabir adına, «8 mart» adına, İ.Fiоlеtоv adına kitabxanalarında 
kitabxanaçı, qiraət zalının müdiri vəzifəsində çalışmışdır. 
 1960-cı ildən M.F.Axundоv adına Azərbaycan Rеspublika Dövlət kitabxanasında bibliоqraf 
kimi işə başlamış, hazırda ən məsuliyyətli, ağır şöbələrdən biri, Məlumat Bibliоqrafiya şöbəsinə 
rəhbərlik еdir. 
 N.M.Həmidоva 1979-90-cı illərə qədər Azərbaycan Mədəniyyət Nazirliyi yanında kitabxana 
sоvеtinin bibliоqrafiya kоmissiyasına rəhbərlik еtmişdir. Rеspublika, еlmi, sahəvi, kütləvi 
kitabxanalarda məlumat-bibliоqrafiya xidmətinin kооrdinasiyalı şəkildə yеnidən qurulmasında, 
rayоn kitabxanalarının bu sahədəki fəaliyyətinə mеtоdiki rəhbərlik еtmişdir. 
Hərifət xanım ali və оrta ixtisas məktəblərinin yuxarı kurs tələbələrinin ixtisaslaşdırma 
kurslarında dinləyicilərin  istеhsalat təcrübəsinə rəhbərlik еtmişdir. Mədəniyyət işçilərinin 
ixtisasartırma kursunda «Mərkəzləşmə şəraitində оxuculara məlumat-bibliоqrafiya xidmətinin 
təşkilindən dərs dеmişdir. 
Rеspublikamızda kitabxanaçılıq sahəsindəki xidmətlərinə görə о, SSRI  Mədəniyyət 
Nazirliyinin «Əlaçı mədəniyyət işçisi» döş nişanı, «Əmək igidliyinə görə», «Şərəfli əməyə görə» 
mеdalları və «Şərəf nişanı» оrdеni ilə təltif оlunmuşdur. Əmək vеtеranıdır.  
1959-cu ildən mətbuat səhifələrində: «Dоğma və yad adamlar müəllifinə açıq məktub», «Gözəl 
hеkayələr lazımdır», «Gülhüsеyn Hüsеynоğlunun hеkayələri», «Azərbaycanın laurеat yazıçıları», 
  
«Həmişəyaşar sənətkar», «Hüsеyn Cavid əsərlərinin nəşr tarixi», «S.Rəhimоv dünya xalqları 
dillərində», «Еlmi kitabxanalarda məlumat-bibliоqrafiya və infоrmasiya xidmətinin təşkili», 
«Məlumat-bibliоqrafiya işi dövlət əhəmiyyətli məsələlərdir» və s. mövzularda ədəbi-tənqidi və 
еlmi-mеtоdik 40-dan yuxarı məqalələri çap оlunmuşdur. 
«Əli Vəliyеv», «Mirvari Dilbazi», «Əhməd Rəcəb оğlu Cabbarlı» (Bibliоqrafik məlumat 
kitabı), «Azərbaycanın inqilab mübarizləri», «Azərbaycan tarixi», «26 Bakı kоmissarı», «Lеnin 
partiyasının vеtеranları», «Azərbaycan kоmsоmоlunun şanlı yоlu», «Mütaliəyə rəhbərlikdə tövsiyə 
bibliоqrafiyasının rоlu», «Böyük Vətən Müharibəsi Azərbaycan ədəbiyyatında», «Azərbaycanın 
Milli qəhrəmanları» və s. mövzularda 12 çap оlunmuş, 4 çap оlunmamış bibliоqrafik və mеtоdik 
vəsaitin müəllifi, 10-larla bibliоqrafik vəsaitin rеdaktоrudur. 
Göründüyü kimi, bu sadə görkəmli, mеhriban qadın adi ömür yaşamayıb. Amma çəkdiyi 
əziyyətlər də bоşa gеtməyib. Sоnunda sayılıb-sеçilən kitabxanaçı, sеvilən insan, xоşbəxt ana, nənə 
titullarını da qazanıb. 
Əzizimiz Hərifət xanım, M.F.Axundоv adına kitabxananın tarixində layiqli yеrin, kоllеktivin 
qəlbində isə əbədi yеrin var. Ulu tanrıdan Sizə uzun ömür, cansağlığı və sеvdiyiniz sənətlə baş-başa 
gözəl günlər, uğurlar arzulayırıq. İnanırıq ki, səmimiyyətiniz, xеyirxahlığınız bundan sоnra da ömür 
yоlunuza işıq saçacaq, insanların qəlbinə sеvgi, məhəbbət tоxumu səpəcək. Müdrikliyə qоvuşan 70 
iliniz mübarək! 
 
«Mədəni-Maarif» jurnalı, avqust 2004-cü il   
 
 
 
MƏDƏNİYYƏT ЕTİBARLI ƏLLƏRDƏDİR 
 
Söhbət Bərdə rayоn mədəniyyət şöbəsinin müdiri Sоltan Həsənоvdan gеdir. 
Sоltan Həsənоv H.Zərdabi adına Gəncə Dövlət Pеdaqоji İnstitutunun tarix fakültəsini qurtarıb. 
Təyinatla bir il Zaqatala rayоnunda müəllim işləyib. Sоnra Bərdədə çıxan «Kоmmunizm yоlu» 
qəzеtində məktublar şöbəsinə müdir vəzifəsinə təyin оlunub. 1975-ci ildə Bərdədə radiо kоmitəsi 
yarananda Sоltan müəllim rеdaktоr kimi kоmitəyə dəvət оlunub. 
Savadlı, işgüzar kadr kimi seçildiyinə, fərqləndiyinə görə 1978-ci ildə rayon icraiyyə 
komitəsinin təşkilat şöbəsinə müdir təyin olunan Soltan müəllim rayon ictimayyətinin, rəhbərliyinin 
etimadını doğruldub. 1982-ci ildən isə rayon mədəniyyət şöbəsinə rəhbərlik edir. Sayılıb-seçilən, 
həmişə diqqət mərkəzində olan kadr olub, mütəxəssis olub. 
Kadr düzgün seçiləndə işin müvəffəqiyyətli olacağına da zəmanət vermək olar. Bəlkə də 
Bərdədə mədəniyyət şöbəsinin müvəffəqiyyətli fəaliyyəti ilk növbədə bununla bağlıdır. 
Rayondakı 256 mədəniyyət obyektinin əksəriyyəti bu çətin zamanda uğurla işləyir. Son illər bir 
çox mədəniyyət abidələri və obyektləri mədəniyyət şöbəsinin öz gücü, vəsaiti hesabına təmir 
olunub. 1983-cü ildə yaranmış Döyüş Şöhrəti Muzeyi əsaslı təmir olunmuş və bu ilin 9 mayında 
yenidən açılıb istifadəyə verilmişdir. Mədəniyyət sarayının damı, Mərkəzi Uşaq kitabxanasının 
təmiri başa çatmış, Mərkəzi kitabxananın təmirinə başlanmışdır. Bərdə qədim və zəngin mədəniyyət 
abidələri ilə seçilən rayondur. 19 qədim tarixi abidədən bir neçəsi mədəniyyət şöbəsinin vəsaiti 
hesabına təmir olunub. Cümə məscidi, Asxadanbaba türbəsi, Uğurbəyli kəndindəki XIX əsrə aid 
olan məscid təmir olunub xalqın istifadəsinə verilmişdir. 
Respublikada fəaliyyət göstərən 5 təmir-bərpa idarəsindən biri Bərdədə yerləşir. Həm bu amil, 
həm də respublika Mədəniyyət Nazirliyinin diqqəti və köməyi təmir-bərpa işlərində bərdəlilərə 
dayaq оlur Rayon mədəniyyət şöbəsi də öz növbəsində Mədəniyyət Nazirliyinin bütün tapşırıqlarını 
layiqincə yerinə yetirir. Bu hörmət və diqqət qarşılıqlıdır. Bərdə rayonu hal-hazırda məlum 
vəziyyətlə əlaqədar olaraq ən  çox əhalisi olan bölgədir. Bir neçə işğal olunmuş rayonun əhalisi də 
neçə illərdir Bərdədə məskunlaşıb və mədəniyyət obyektlərinin çoxu onların yaşayış məskəninə 
  
çevrilib. Bu da müəyyən çətinliklər yaradır. 150-dən çox qaçqın mədəniyyət idarələrində işlə təmin 
olunub. 
- Görüləcək işlər, arzular, planlar çoxdur. Çox təəssüf ki, mədəniyyət şöbələri  haqda olan 
əsasnamə bu günün tələblərinə cavab vermir, köhnədir. Yaxşı olar ki,  yerli mədəniyyət işçilərinin 
təklifləri əsasında yeni əsasnamə işlənsin. Lazımsız obyektlərin ləğvi ilə dövlətə heç bir ziyan 
dəymədən mədəniyyət işçilərinin əmək haqqını da artırmaq olar. Güclü bədii kоllektivlər yaratmaq 
olar. Çünki burda bununçün çox zəngin mənbə var. İstedadları  üzə çıxarmaq, dünya standartlarına 
uyğun  inkişaf etdirmək üçün şərait, imkan olmalıdır. Çoxdandır tarix-diyarşünaslıq muzeyi  
yaratmaq istəyirik. Buna uyğun binamız  yoxdur. 
Soltan müəllim çox nikbin və həyatsevər insandır. Gələcəyə ümid dolu gözlə  baxır. 
Günəşi ilə yandığım, hərarəti ilə qızındığım, məhəbbəti ilə böyüdüyüm, səmimiyyəti ilə 
öyündüyüm, bərəkəti ilə yaşadığım ulu Bərdəmin mədəniyyətinin etibarlı, qədirbilən əllərdə 
olduğuna əminliklə, iftixar, qürur dolu kökslə yola çıxdım. Məni Bərdədən ayıran yollar daha 
əvvəlki kimi sıxmırdı. Dünyada yaxşı işdən, xeyirxah əməldən gözəl nə ola bilər. Üz-gözündən nur 
tökülən, gözlərində məhəbbət-səmimiyyət qaynayan, əlləri işdən doymayan, ürəyi sözlə-söhbətlə 
dolu Soltan müəllimlə həmsöhbət və həmyerli olduğum üçün özümü çox xoşbəxt sayıram. Mən 
özümü həmişə belə insanlara mənən borclu sayıram. 
 
«Mədəniyyət» qəzеti, 1 iyun 2002-ci il 
  
RUSİYADA BİR HƏFTƏ 
 
Bildiyimiz kimi, 2004-cü ilin iyun ayında Bakıda kеçirilən Rusiya Mədəniyyəti günləri 
çərçivəsində Mədəniyyət Naziri Pоlad Bülbülоğlu və оnun rusiyalı həmkarı Alеksandr 
Sоkоlоvla birgə imzaladıqları «2004-2007-ci illərdə kitabxana işi sahəsində əməkdaşlıq 
haqqında» prоtоkоl tərtib еdilmişdi. Artıq bu prоtоkоlda nəzərdə tutulmuş tədbirlər həyata 
kеçirilməyə başlamışdır. Aprеl ayının 10-dan 17-dək rеspublikanın müxtəlif 
kitabxanalarından, Mədəniyyət Nazirliyinin kitabxana işi şöbəsinin müdiri Lətifə xanım 
Məmmədоva başda оlmaqla, 10 nəfər ixtisasçı Rusiyanın iri kitabxanalarında ixtisasartırma 
kursu kеçmişdir. 
Rusiyanın bir çоx kitabxanalarında olduq, mühazirələr dinlədik. Birinci günümüz Rusiya Dövlət 
İncəsənət Kitabxanasında keçdi. Günün birinci yarısı Rusiya Federasiyası Mədəniyyət Nazirliyinin 
İncəsənət, Mədəniyyət və Turizm İşçilərinin Hazırlığı Akademiyasının, Kitabxanaçılıq və 
informasiya kafedrasının əməkdaşları, texnika elmləri namizədi M.Usaçev, pedaqoji elmlər 
namizədi, professor T.Kuznetsovanın maraqlı mühazirələrini dinlədik. Günün ikinci yarısı isə 
Rusiya Dövlət incəsənət Kitabxanasının direktoru Ada Kolqanova kitabxananın tarixi, fəaliyyəti və 
ölkə incəsənətinin inkişafında rolu haqda məlumat verdi. Kitabxananın nadir fondu, bu fondun 
mühafizəsi diqqətimizi çəkdi. Kitabxanaçıların işlərinə məhəbbəti, yeniliyə can atması hər an 
duyulmaqda idi. Qəribəsi odur ki, bizim heyranlığımıza baxmayaraq, rusiyalı həmkarlarımız öz 
vəziyyətlərindən heç də razı deyillər. Rusiya kitabxanalarında 21 min kompüter var. Bu rəqəm bizə 
böyük görünsə də, Rusiya kitabxanaları üçün heç də qənaətbəxş sayılmır. Rusiya kitabxanalarında 
avtomatlaşdırmadan da ürəklə danışmaq hələ tezdir. Cəmi 4-5 iri kitabxanada avtomatlaşdırma 
həyata keçirilir. Amma əllə işləmək də artıq mümkün deyil. Yaxın zamanda bu problemin həll 
olunacağına ümid daha çoxdur. Bütün dünya kitabxanalarında iri prioritet məsələ olan korporasiya 
haqqında çox danışılır. Əvvəla, birlikdə işləmək çox rahat və ucuz başa gəlir, ikincisi, sözün yaxşı 
mənasında kitabxanalar arasında rəqabət inkişafa, tərəqqiyə aparır. 
İkinci gün Rusiya Döviət Kitabxanasında işgüzar görüş oldu. Dəyirmi masa ətrafında 
kitabxananın qabaqcıl mütəxəssisləri iş təcrübələrindən, qarşıya çıxan problemlərdən danışdılar. 
Sonra kitabxananın strukturu ilə tanış olduq. Məni daha çox fondların vəziyyəti maraqlandırırdı. 
Əllə idarə olunan (yeriyən) stellajlar, fondlarda temperaturun və nisbi rütubətin normada olması 
üçün quraşdırılmış texnika, müasir liftlər, xüsusi təmizlik məndə həsəd hissi oyatdı. Orada 
kitabxana fondlarının mühafizəsinə xüsusi diqqət gördüm. 2000-ci ildə Rusiyada cəmi üç 
«Restavrasiya və konservasiya mərkəzi» fəaliyyət göstərirdi. 2005-ci ildə isə onların sayı 17-yə 
çatıb. Təəssüflər olsun ki, Azərbaycanda isə hələlik belə bir qurumun fəaliyyəti yoxdur. 
Rusiya Dövlət Kitabxanasının nəzdində yeni yaradılmış 42 milyon fondu olan «Şərq 
ədəbiyyatı» kitabxanası ilə tanışlıq da məndə xoş təəssürat yaratdı. Qədim və yeni təmir olunmuş 
gözəl bir binada yerləşən bu kitabxanada hər bir xalqın ədəbiyyatının öz oxu zalı vardır. 
Azərbaycan ədəbiyyatının oxucuları «Orta Asiya ədəbiyyatı» zalında istədikləri ədəbiyyatla tanış 
ola bilərlər. 
M.İ.Rudomino adına Ümumrusiya Dövlət Xarici ədəbiyyat kitabxanası ilə görüş sanki nağıllar 
aləminə səyahət idi. Əla təmir, müasir avadanlıqlar, əksəriyyətini gənclər təşkil edən işgüzar 
kollektiv kitabxananın simasını açırdı. Kitabxananın direktoru Yekatеrina Geniyeva ilə söhbət, 
dünyanın inkişaf et-miş ölkələrinin - Yaponiyanın, Amerikanın, İngiltərənin, Almaniyanın və s. 
ədəbiyyatının oxu zalları ilə tanışlıq, kitabxanaçı-oxucu münasibətləri bizdə zəngin təəssürat 
yaratdı. Direktor söhbətində: «Biz əsasən gənclərlə işləyirik, onları qabağa çəkib, bacarıqlarından 
istifadə edirik. Uğurumuzun əsas səbəblərindən biri də budur. Vəzifə verməkçün gözləmək lazım 
deyil ki, işçinin 50-60 yaşı olsun. İnsanlara enerjili, həvəsli vaxtında vəzifə tapşırmaq lazımdır. 
Baxın, mənim müavinlərim hamısı gənc qızlardır» dedi. Bu fikir təkcə Geniyevanın fikri deyil, həm 
də zamanın tələbidir. Kitabxanada olanda faşist Almaniyasının üzərindəki qələbənin 60 illiyi 
münasibətilə sərgi-görüş keçirildi. Onlardakı vətənpərvərlik duyğusuna qibtə etdim. Kaş biz də 60 il 
  
əvvəl deyil, 5-10 il əvvəl itirdiyimiz soydaşlarımıza və ən başlıcası, hər şeydən qiymətli 
torpaqlarımıza beləcə yana biləydik. 
Elə problemiər də var ki, ümumi xarakter daşıyır və hər iki ölkədə eyni səviyyədədir. Məcburi 
nüsxələrin qeyri-tamlığı belə problemlərdəndir. Bizdə olduğu kimi, onlarda da məcburi nüsxələrin 
komplektləşdirilməsi 70, 75%-i təşkil edir. Bütün bunlara nəzarət etmək isə çox çətindir. 
Fondların köhnə, öz aktuallığını itirmiş ədəbiyyatdan təmizlənməsi məsələsi də rusiyalı 
həmkarlarımız tərəfindən peşəkarcasına həll olunmuşdur. Rusiyanın 7 bölğəsində Repozitar Mərkəz 
yaradılıb. Gec-gec soruşulan, az istifadə olunan, lakin əhəmiyyətli hesab olunan ədəbiyyat seçilir və 
bu mərkəzlərdə toplanaraq, istifadəsi təmin olunur. 
Mütəxəssis kadrların hazırlığı, ixtisasının artırılması məsələsi də ön plandadır. Kitabxanaçılıq 
fakültəsi hər il 25 nəfər məzun buraxır və onların da əksəriyyəti qeyri-sahələrdə işləməyə gedirlər. 
Kitabxanalarda isə başqa ixtisas sahibləri işləməli olur. Onların isə ixtisas təhsilinə ehtiyacı 
olduğunu nəzərə alıb, ixtisasartırma kursları fəaliyyət göstərirlər. Həm də kitabxanalarda da dövrün 
tələbi ilə yeni-yeni ixtisaslar yaranır. Məsələn, referent-analitik, kitabxanaçı-biblioqraf-pedaqoq, 
texnoloq-biblioqraf, biblioqraf-menecer kimi ixtisaslara yiyələnmək üçün mütləq oxumaq lazımdır. 
«Mədəniyyət» qəzеti, 7 may 2005-ci il №16 (379) 
 
 
 
ÖZ HÜQUQUMUZU ÖZÜMÜZ QОRUYAQ 
 
Dünyada yəqin ki, müharibəyə ən çox nifrət edən, müharibə sözündən ən çox dəhşətə gələn 
məxluq qadındır. Çünki bütün müharibələrdə ən çox itirən də qadındır. Qadın ata itirir, qardaş itirir, 
oğul itirir muharibədə. Bəlkə, bu itkilərin göynəyidir müharibəyə sonsuz nifrəti yaradan, sülhə 
yana-yana səsləyən bəşəriyyəti. Qadın müharibədən kənarda qala bilmir. Döyüşəni də, 
döyüşməyəni də müharibə adlı «səhnədə» əsas, aparıcı rol oynayır. Kişilər döyüşən qadınlara baxıb 
daha da döyüşkən, mübariz olurlar. Döyüşməyən qadınlar da döyüşə yola saldıqları ərlərin, 
oğulların ürəyində əzm, güc yaradan varlıq kimi ön cəbhədə vuruşurlar. 
Qadın üçün müharibə xoşbəxtlik, səadət sarayını uçuran, insan ömrünün ən xoş anlarını udan, 
qana susayan, qan qusan əjdahadır. Bu əjdahaya can verən, qol-qanad verən insanlardır və bu 
insanlara qarşı üsyan edir, onları insafa, ədalətə, insanlığa çağırır qadınlar. Sülhün, əmin-amanlığın 
bərqərar olması üçün qadın bütün həyatını verər. Təki əzizləri, doğmaları xoşbəxt yaşasın. 
Ana ürəyinin ağrılarını, 
İçini qovuran yanğılarını 
Dəqiq ölçə bilən, 
Göstərə bilən 
bir cihaz ixtira 
olunsa əgər, 
Bəlkə də son qoyar 
Bu qana bəşər. 
Çox təəssüf ki, 10 ildən yuxarıdır ki, Azərbaycan qadını müharibə dəhşətini yaşayır, müharibə 
yaralarını, ağrılarını daşıyır. Atəşkəs güllə səslərini, kütləvi qırğınları dayandırıbsa da, müharibəni, 
onun od-alovunu söndürməyib. Müharibə anaların ürəyində, qəlbində qırğınlar törədir, qanlar 
axıdır. Vətən həsrətinə, yurd itkisinə dözməyib dünyadan vaxtsız köçən insanlar müharibə 
qurbanları deyilmi? Didərginlik, qaçqınlıq möhnətindən erkən qocalan, qəddi əyilən cavanlar, yetim 
dərdindən beli bükülən gəlinlər, ailə qurmaq, ana olmaq səadətindən məhrum olan qızlar müharibə 
qurbanları deyilmi? Kim deyir ki, qurtarıb müharibə, kəsilib qan? Çoxlarının bu müharibədən 
xəbəri yoxdur, bu qanı görmür. Çünki mərkəzlərdə müharibədən xəbər verən, mübarizəyə səsləyən, 
vətənpərvərlik hissini coşduran təbliğat qənaətbəxş səviyyədə deyildir. Nə yaxşı ki, president 
seçkiləri ərəfəsində televiziya kanalları bu mövzuya ötəri, müvəqqəti də olsa toxunurdular, seçkilər 
qurtardı, sanki müharibə də «qurtardı». Küçələrdə, metrolarda, televiziya və radioda nəyin istəsən 
  
reklamını görə bilərsən. Təkcə anası ölmüş Vətəndən, tapdaq altında inləyən Qarabağdan başqa. 
Hər kəs sayəsində böyük sərvət tоpladığı malını reklam elətdirir, onun üçün pul xərcləyir. Bəzi 
televiziya kanalları şit, bayağı verilişləri, əttökən reklamları ilə mənəviyyatımıza ziyan vurur. Sonra 
xalqın mənəviyyatına vurulan ziyanı düzəltmək çox çətin olur, bəzən də mümkünsüz olur. 
Dünyada insan haqlarını qoruyan, hüquqlarını müdafiə edən gözəl-gözəl qanunlar mövcuddur. 
Bu qanunların keşiyində duran təşkilatlar da çoxdur. Belə qanunlar, belə təşkilatlar artır. Hər kəs öz 
hüququnu bilib onun keşiyində dayana bilsə qanunu pozanlar qarşısında gücsüz olmazlar. 
 
«Yaddaş» qəzеti, 8 may 2004-cü il №9 (12) 
 
 
GƏRƏK DÜNYA SÜLH DЕSİN! 
 
Uzun əsrlər boyu bəşəriyyətin ən parlaq ağıl, zəka sahibləri sülh fəlsəfəsini işləyib 
əsaslandırmağa can atsalar da, bəşəriyyətin sülh haqqında arzusu əlçatmaz ucalıq, fəth 
edilməmiş zirvə, şirin bir röya olaraq qalmışdır. Bu röya gerçəkləşməsə dünyanın sabahına 
ümid get-gedə azalır. İllər, əsrlər ötdükcə müharibələrin vurduğu ziyanlar artır. Əgər XIX 
əsrdə müharibə nəticəsində hər 1000 nəfərdən 15-i həlak olurdusa, XX əsrdə həlak olanların 
sayı 90-a çatırdı. XXI əsr də ürəkaçan nəticələr vəd etmir. Qəribə, təəccüblü bir təzad 
qarşısında mat qalırsan. Bəşəriyyətin bir əli qurub yaradır, bir əli isə vurub-dağıdır. Bu 
qurub-yaradanla vurub-dağıdan əllərin mübarizəsi isə bitib tükənmir. Məğlub kimdir, qalib 
kim? Anlamaq çətindir. 
Dünyanın bu təzadlarla dolu vaxtında «dünyanı gözəllik xilas edəcək» ifadəsinə inanmaq və 
razılaşmaq çox çətindir. Bu qanlı çaxnaşmalarda, siyasi intriqalarda ilk növbədə məhv olan elə 
gözəllikdir. Gözəlliklər diyarı Azərbaycanın cənnət Qarabağının başına gətirilənlər bunu bir daha 
təsdiq edir. Xalqların əsrlər boyu yaratdıqları milli-mənəvi sərvətləri bircə anda yox edən, xalqın 
tarixini yaşadan tarix-mədəniyyət abidələrini, təbii sərvətlərini dağıdan müharibələr hələ ki, cövlan 
edir, onun qabağını alacaq qüvvə isə görünmür. 
Hər dəfə ulu keçmişimizdən soraq verən, tariximizi, mənəviyyatımızı əks etdirən abidələrimizin 
aqibətini düşünəndə, İncəsənət Muzeyinin həyətində dahi Üzeyir bəyin, Bülbülün, Natəvanın 
güllələnmiş heykəllərini görəndə özümü alçalmış, təhqir olunmuş hiss edirəm. Ağır bir hiss qəlbimi 
əzir, qürurumu sındırır. Bu heykəllərə atılan güllə bütöv Azərbaycan xalqına atılmış, bir xalqın 
ürəyini dəlib keçmiş güllədir. Dünyada hüququ tapdalanmış, heysiyyəti alçaldılmış tək Azərbaycan 
xalqı deyil, bir çox xalqlar var ki, illərdir öz hüququnu müdafiə edib, azad, rahat həyata qovuşa 
bilmir. Hər zamanın, dövrün müharibəyə, sülhə öz yanaşma metodu olub və təəssüf ki, bu 
metodların heç biri özünü doğrultmayıb. Bizim zamanımız isə tamam başqa bir yanaşma metodu 
tələb edir. Dünyanı yalnız bu gün humanist, insanpərvər ideyalar və onların həyata keçirilməsi xilas 
edə bilər. Bugünkü reallıq bəşəriyyətin birdəfəlik məhv olmaq təhlükəsini diqtə edir. Yox olmamaq 
naminə əbədi və dönməz sülhə nail olmaq bəşəriyyətin ilkin vəzifəsidir. Bunun üçün birinci 
növbədə ürəkləri və beyinləri sülhə hazırlamaq lazımdır. Bu hazırlıq prosesində qadınlar başlıca rоl 
oynamalıdır. 
Müasir dövrün müharibəyə qarşı ən gözəl üsulu sülh mədəniyyətini dünya miqyasında 
formalaşdırmaq və inkişaf etdirməkdir. Müharibə mədəniyyəti insanlar tərəfindən düşünülərək 
tapılıb inkişaf etdirilmişsə, məhz həmin insanların özləri də sülh mədəniyyətini də düşünüb taparaq 
inkişaf etdirə bilərlər. Hər hansı sosial məqsədə nail olmaq üçün bu sahədə maarifləndirmə tələb 
olunur. Sülhə nail olmaq istəyən dünya sülh mədəniyyətinin vacib bir sahə kimi bütün təhsil 
ocaqlarında tədrisinə başlamalıdır. Sülh mədəniyyətinə o zaman nail olmaq mümkün olacaq ki, 
dünya vətəndaşları qlobal problemləri başa düşsünlər, insan haqları, irqi bərabərlik üzrə beynəlxalq 
standartları bilsinlər və onlara uyğun yaşasınlar, mədəniyyətlərin müxtəlifliyini dəyərləndirsinlər. 
Yer kürəsinin bütövlüyünə hörmət etsinlər. Belə birliklərə məqsədyönlü, davamiyyətli sülh təhsili 
keçilmədən nail olmaq mümkün deyil. Bu təhsilin vacibliyi hələ YUNESKO-nun üzvü olan 
  
dövlətlər tərəfindən 1974-cü ildə göstərilmiş, 1994-cü ildə Sülh, İnsan Haqları və Demokratiya 
təhsili üzrə Bəyannaməsi və Vahid Fəaliyyət Proqramında təsdiqlənmiş, 1999-cu ilin mayında 
vətəndaş cəmiyyəti tərəfindən keçirilən Haaqa Sülhə Çağırış Konfransı tərəfindən bütün təhsil 
ocaqlarında tədris olunması üzrə kompaniyaya başlanması təklif olunmuşdu. Bu sahədə bircə an 
gecikmək, bircə addım geriləmək böyük fəlakətlərin artması deməkdir. Bütün dünya bir ağızdan 
sülh deməsə, insan haqları tapdalanacaq, dövlət hüquqları pozulacaq, təbiət təhqir olunub dağılacaq, 
bir sözlə anamız Yer ayağımızın altından qaçacaq, göylər də pənah durmayacaq. 
Göylər bezib anaların ahından,  
Nigaranam dünyanın sabahından,  
Diləyim var, tanrının dərgahından,  
İnsanlığı hürriyyətə səsləsin,  
Bütün dünya bir ağızdan sülh desin. 
 
«Yaddaş» qəzеti, 10 nоyabr 2004-cü il №19-20 (23) 
 
 
  
TARİX YAZANLAR TARİXDƏ QALACAQ 
 
Yazıçı-publisist Mustafa Çəmənlinin yaradıcılığı barədə оxucu sözü. 
Hər bir insanın mütaliə mədəniyyəti formalaşdıqca onun maraq dairəsi, obyekti də 
müəyyənləşir. Kimisi macəra ədəbiyyatına, kimisi məhəbbətdən, qəhrəmanlıqdan bəhs edən 
ədəbiyyata daha çox maraq göstərir. Özümü dərk edib, mütaliə vərdişlərinə yiyələnən gündən 
poeziyaya və tarixi əsərlərə xüsusi meylim olub. Oxuduğum tarixi əsərlər içərisində məni ən çox 
özünə çəkən, həyəcanlandıran əsərlər Qarabağ, onun keçmişinə aid yazılanlardır. Bəlkə də bu, 
ömrümün ən gözəl illərinin o dilbər guşədə, gözəl yurdun qoynunda keçməsilə bağlıdır. Qarabağın 
hər daşı, bulağı, gülü, çiçəyi mənə ulu tarix kimi möcüzəli və cazibəli gəlib. Oxuduğum əsərlər də 
hərəsi mənə bir cür təsir edib. Elə əsərlər olub ki, onu oxumamışam, su kimi içmişəm. Onu da 
deyim ki, bu təkcə mövzunun ürəyimcə olması ilə bağlı olmayıb. Bəzən xoşladığın bir mövzuda 
olan kitabı çətinliklə oxuyub başa çatdırırsan. Çünki dili qüsurlu olur, adamı çəkib apara bilmir. 
Müəllifın xoşbəxtliyi, əsərin uğuru ondadır ki, dili bulaq suyu kimi şəffaf, sadə, rəvan və axıcı olur. 
Oxucunu öz cazibəsinə salıb, axıracan şirin və həzin bir yolla apara bilir. 
Belə xoşbəxt müəlliflərdən biri də Mustafa Çəmənlidir. Mən «Xallı gürzə» tarixi romanını 
oxuyanda Mustafa müəllimi şəxsən tanımırdım. Amma elə bu əsərindən onun portretinin cizgilərini 
görə bilmişdim. Azərbaycanı sevən, Qarabağa bağlı, onun hər daşı üstündə əsən, tarixini yaşatmağa 
can atan bir vətəndaş kimi təsəvvür etdiyim Mustafa müəllimi tanıyanda zənnimdə yanılmadığıma 
sevindim. Bəzən şəxsiyyətlə sənət üst-üstə düşmür və illərlə sevib rəğbət bəslədiyin sənətkar bircə 
anda gözündən düşür. Nə yaxşı ki, bu dəfə belə olmadı. Mustafa müəllimin söhbətlərini dinlədikcə 
xəyalımdan başı qarlı uca dağlar, sinəsi sözlə-söhbətlə dolu ağsaqallarımız, ulu yurdun ulu tarixi 
vərəq-vərəq, sətir-sətir gəlib keçir. 
Tarixi əsər yazmaq təkcə ictimai-siyasi hadisələri ardıcıllıqla köçürmək deyil. Tarix yazmaq 
daha çətin, daha məsuliyyətli bir işdir. Bütün sənətkarlar öz dövrünün tarixini yazır. Rəssam 
rəsmlərində, yazıçı bədii əsərlərində, musiqiçi öz musiqilərində dövrünün həqiqətlərini, hiss və 
həyəcanlarını əks etdirir. Son illər yaranan əsərlərin əksəriyyətinin mövzusu Qarabağdan götürülüb. 
Qarabağ həmişə söz-söhbət mövzusu olub. Vaxt olub ki, yetirdiyi sənətkarları ilə, vaxt da olub, (elə 
indiki kimi) bəlaları, dərd-sərilə. Qarabağın bugünkü tarixini yazan müəlliflərdən biri də məhz 
Mustafa Çəmənlidir. Mən onun «Muğam dünyasının Xanı» adlı kitabını oxuyandan sonra bir 
müddət başqa aləmdə oldum. Təmiz, saf, isti-ilıq, şirin, həzin bir dünyadan, əsrarəngiz səslə, 
qəlbləri ehtizaza gətirən sözlə dolu bir dünyadan qopmaq çox çətin idi. Bu kitab indi də 
təsəvvürümdə möhtəşəm, əzəmətli, bünövrəsi büllur kimi saf sənətdən tökülmüş, divarları əsrlərin 
sınağından çıxmış bir muğam sarayı kimi qalıb. Bu sarayın salonlarını Azərbaycan musiqisi, 
Azərbaycan muğam sənətinin ən parlaq incilərinin solmaz boyalarla işlənmiş portretləri bəzəyir. Bu 
kitab təkcə Xan Şuşinski haqqında deyil, bütövlükdə Azərbaycan musiqisi, Azərbaycan muğamı 
haqqında tarixi bir əsərdir. Bu kitab korifey sənətkarların obrazlar qalereyası ilə zəngin olan 
möhtəşəm bir sərgi salonudur. Muğam sənətinin dünənini, bu gününü, sabahını əks etdirən salon! 
Bu kitab həm də Qarabağ tarixidir, çünki Xan Şuşinski də elə müəyyən mənada Qarabağ deməkdir. 
Mustafa Çəmənli bu kitabla Xan əminin ən böyük vəsiyyətini və arzusunu yaşadır. «Muğamatı 
ölməyə qoymayın» deyən Xan Şuşinski bilirdi ki, muğamat ölsə, millət də öləcək, Qarabağ da əldən 
gedəcək. «Mənsuriyyə»yə qulaq asmayan millət necə mübariz ola bilər, necə torpaq qoruya bilər? 
İndi muğamatı yad, bayağı diringilərə dəyişirlər. Belə bir zamanda bu kitabın dəyəri ölçüyə 
gəlməzdir. 
Mustafa Çəmənlinin növbəti kitabı «Burdan bir atlı keçdi...» adlanır. Bu kitabda da müəllif öz 
ideyasına sadiq qalıb. Əziz Qarabağının, doğma Ağdamınıın dünənini, bu gününü və həm də 
gələcəyini şirin, yaddaqalan boyalarla əbədiləşdirib. Adi bir el ağsaqqalının yaddaşının xatirələrlə 
zəngin səhifələrini vərəqləyərək şirin bir dillə oxucusuna danışır. Yadımıza uşaqlığımız, nənə-
babalarımızın nağıllı dünyası düşür. Nağıl kimi dinlədiklərimiz isə onların yaddaşında ağrılı-acılı 
izlər salan tarixi həqiqətlərdir. Ağsaqqallarımız, ağbirçəklərimiz azaldıqca bu tarixi həqiqətlərin izi 
də get-gedə pozulur. Bu xatirələri qələmə almaq, xalqın malına çevirmək ən böyük savabdır. Bizə 
  
bu gün tarix yazmaq daha çox vacibdir. Çünki uzun müddət tariximiz təhrif olunub, həqiqətlər qara 
pərdələrə bürüdülərək gizlədilib. Bu həqiqətləri qara pərdələrdən azad edib, tarixin səhvlərini bərpa 
etmək ən müqəddəs bir işdir. İnanıram ki, hər kənddə, hər obada yaddaşında ulu tarix uyuyan İsa 
kişilər var. Sadəcə, bu yaddaşı oyatmaq, qaynar bulağın gözünü açmaq lazımdır. Ona da inanıram 
ki, bu işi ləyaqətlə görə biləcək Mustafa Çəmənlilər də var. 
Mustafa müəllimə xeyirxah və dəyərli yaradıcılıq yolunda uğurlar, yeni gözəl əsərlər 
arzulayıram. Vaxt gələcək bu əsərlərin dəyəri və qiyməti lazımi səviyyədə bilinəcək. Sadəcə olaraq, 
zaman öz qəhrəmanını sevib qiymətləndirə bilmir. Bunun üçün müəyyən vaxt keçməlidir. 
Qəhrəman özü bunu görməsə də, gələcək nəsillər görəcək. Qəhrəmanlığın bir şərti də bəlkə elə 
budur. Bircə onu bilirəm ki, tarix yazanların adı mütləq tarixdə qalacaq. Belə xoşbəxtlik isə hər kəsə 
nəsib olmur. Belə xoşbəxtliyinizə mübarək deyirik, Mustafa müəllim! Qarabağ haqqında uğurlu 
yazılar, uğurlu döyüşlər qədər vacibdir. Qarabağ yоlunda uğurlu döyüşlər! 
 
«525-ci qəzеt», 8 aprеl 2003-cü il, çərşənbə axşamı 
 
 
 
KÜRDƏMİRDƏ MƏDƏNİYYƏT ŞƏHƏRCİYİ 
 
Artıq üç ildir ki, M.F.Axundov adına Azərbaycan Dövlət Kitabxanasının Treninq 
Mərkəzinin əməkdaşları Açıq Cəmiyyət Institutu Yardım Fondunun maliyyə dəstəyi ilə 
«Müasir kitabxanalar və onların vəzifələri» proqramı ilə respublikanın müxtəlif bölgələrində 
seminarlar keçirir. Növbəti səfərimiz Kürdəmir rayonuna idi. 
Təbiəti kasıb оlan bu rayondan çox şey ummaq da ədalətsizlikdir. Ancaq əksər 
marşrutların nəqliyyat xətti olan Kürdəmir camaatının sadəliyi, qonaqpərvərliyi, 
mehribanlığı ötənin, keçənin qəlbində həmişə xoş təəssürat oyadıb. 
Biz bu köhnə rayonun mərkəzində təzə, müasir standartlara uyğun, kiçik də olsa, böyük 
təəssürat oyadan mədəniyyət şəhərciyini görəndə heyrətli bir sevinclə köks dolusu nəfəs aldıq. 
«Uşaq yaradıcılıq evi», «Şəkil qalereyası», «Uşaq kitabxanası», «Mərkəzi kitabxana» binaları bu 
şəhərciyin yaraşıqlı övladlarıdır. Şəhərcikdə yeni salınmış gözəl, kiçik xiyaban indi rayon 
camaatının ən çox can atdığı istirahət yeridir. «Şəkil qalereyası»nda nümayiş olunan sənət əsərləri 
gələni-gedəni valeh edir. Bunu «Rəy və təkliflər» kitabına yazılmış xoş sözlər də təsdiq edir. 
Rayon mədəniyyət şöbəsinin müdiri Vaqif Alıyevin dediyinə görə, bu kompleks cəmi 204 günə 
tikilib istifadəyə verilib. Bu işə şəxsən rayon icra hakimiyyətinin başçısı Nazim Babayev rəhbərlik 
və nəzarət edib. Kürdəmir mədəniyyət işçilərinin bəxti onda gətirib ki, rayona təzə təyin olunmuş 
Nazim müəllim mədəniyyətsevər, onun inkişafına xüsusi fikir verən insandır. Bu çox böyük şərtdir. 
İkinci şərt rayonda mədəniyyət, kitabxana fədailərinin olmasıdır. Mədəniyyət şöbə müdirinin 
işgüzar, mütaliəli və dünyagörüşlü insan olduğu ilk dəqiqədən bilinir. MKS-in direktoru Şahalı 
Şıxəliyev bütün ömrünü kitabxana işinə sərf etmiş, kitabxananı doğma evi bilən, həyatı sayan bir 
insandır. Ən fərəhlisi odur ki, Şahalı müəllim tək deyil, onun bu işə məhəbbətindən bəhrələnən 
onlarla Dürriyə, Aidə, Növrəstə kimi işçiləri var». Bölgələrdə belə həmkarlarımızın olmasından 
duyduğumuz fərəh hələ də bizi tərk etməyib. Müasir dövrün maliyyə qıtlığına, əli işdən soyudan 
sosial çətinliklərə baxmayaraq, Kürdəmir kitabxanaçıları sabaha ümidlə baxırlar. Kitabxananın 
binası da qənaətbəxşdir, oxucusu da kifayət qədərdir. Ancaq kitabxanaya yeni ədəbiyyatın 
alınmasındakı çətinlik görülən işlərin lazımi bəhrə verməsinə mane olur. Əgər kitabxana öz 
fondunu yeni ədəbiyyatla komplektləşdirə bilmirsə, öz funksiyasını itirərək köhnə kitab anbarına 
çevrilir. Yeri gəlmişkən, deyim ki, bu təkcə kürdəmirlilərin problemi deyil. Bütün bölgələrin 
kitabxanaları bu dərdi yaşayır, bu ağrını çəkir. Hər bir sahə öz dərdini özü yaxşı bilir və öz 
prolemini özü həll etsə yaxşı olar. Kitabxana işinə barmaqarası baxan insanlardan nə ummaq olar 
axı? 
  
Yeniliklər, yaxşı işlər fərəh hissi yaratdığı kimi, nöqsanlar da, kədər, təəssüf hissi doğurur. 
Şəhərin mərkəzindəki köhnə «mədəniyyət və istirahət parkı»nın indiki vəziyyəti söhbət açdığımız 
yeniliklə heç uyuşmur. Bu parkın vaxtilə çox gözəl bir park olduğu hiss olunur. Baxımsızlıqdan 
bərbad hala düşən park öz xilaskarını intizarla gözləyir. Ümid edirik ki, bu park əvvəlkindən də 
gözəl, yaraşıqlı bir guşə kimi kürdəmirliləri və qonaqları öz qoynuna səsləyəcək, əsas odur ki, 
insanlarda gələcəyə ümid, işə, torpağa məhəbbət olsun. 
 
«Dialоq» qəzеti, 12 оktyabr 2003-cü il, №12 (114) 
 
 
 
HƏYATI KİTABSIZ TƏSƏVVÜR ЕTMİRƏM 
 
Hər bir zamanın, dövrün özünəməxsus problemləri olur. Cəmiyyət nə qədər dəyişsə, yeniləşsə, 
inkişaf etsə də problemsiz, nöqsansız ötüşmür. Müasir dövrün də irili-xırdalı bir çox problemləri 
var. Elə problemlər var ki, onları vaxtında həll etməsək təkcə bu gün, bu günkü nəsil deyil, gələcək 
də, gələcək nəsil də itirər və bu itkilərin əvəz olunması isə heç nə ilə mümkün olmaz. Bu gün elmi, 
ədəbi ictimaiyyəti narahat edən belə məsələlərdən biri də gənclərin, uşaqların kitaba, mütaliəyə 
marağının azalmasıdır. 
Bir həqiqəti heç vaxt unutmaq olmaz ki, heç bir kompüter, texniki vasitə kitabı əvəz edə bilməz. 
Kitab bütün zamanların ən dəqiq və ilkin məlumat mənbəyidir. Elə bir kitab yoxdur ki, ondan kiçik 
də olsa, az da olsa yaxşı nəsə götürmək mümkün olmasın. Ədəbiyyat ən gözəl tərbiyə vasitəsidir. 
Kitabsız insan həyatını təsəvvür etmək mümkün deyildir. 
Mütaliəyə maraq təkcə uşaqlar və gənclər arasında deyil, elə yaşlı nəsildə də azalıb. Bunun bir 
çox səbəbləri var. Bir mütəxəssis kimi bununla maraqlanaraq təxminən 10 nəfərdən səbəbini 
soruşmuşam. Cavablar müxtəlifdir: 
- Maraqlı kitab yoxdur; 
- Hər işimiz düzəlib, bircə kitabımız çatmır; 
- Kiril əlifbasında oxuya bilmirəm, latınca da ədəbiyyat yoxdur; 
- Kitab almağa pul, oxumağa həvəs olmalıdır və s. 
Əksəriyyəti maraqlı kitabın olmadığını deyir. Bəlkə, bu doğrudan da belədir? Bəs onda 
nəşryyatların külli miqdarda çap etdikləri kitablar oxunaqlı, lazımlı deyilsə, bu qədər vəsaiti boş 
yerə sərf edərlərmi? 15-20 il öncə hər il respublikada 500-600 adda kitab çap olunurdusa, indi bu 
rəqəm 10 dəfələrlə artıb. Yüzlərin içindən maraqlı kitab tapıb oxuyan oxucu, minlərin içindən tapa 
bilmirmi? 
Amma burada bir həqiqəti etiraf etməliyik ki, pulu olan müəlliflərin kitabı çap olunur, yaxşı 
yazan müəlliflərin kitabları isə imkansızlıq ucbatından sandıqlarda yatıb qalır. Nəşriyyatlar bir 
meyar əsasında işlərini qurmalıdırlar. Çap etdikləri məhsul təkcə formaca deyil, məzmunca da 
keyfiyyətli оlmalıdır. 
Mən kitabxanaçıyam və kitabxanamız bütün çap məhsullarından aldığı üçün onlarla tanış olmaq 
imkanım var.  
Bəzən elə kitablara rast gəlirik ki, naşirin də, müəllifin də yerinə xəcalət çəkirik. Hər çap olunan 
məhsul kitab deyil. Kitab o vaxt kitab olur ki, oxunur, öz oxucusunu tapır. Rəflərdə yatıb qalan, toz 
yığan kitabları çap etmək nəşriyyatlara mənfəət verir, Azərbaycan kitab mədəniyyətinə isə heç nə 
vermir. 
Latın əlifbasında kitab yoxdur səbəbi bir qədər mübahisəlidir. Artıq 2001-ci ildən respublikada 
bütün çap məhsulları latın qrafikasında çap olunur. Demək olmaz ki, latın əlifbasında kitab yoxdur. 
Bəs problem nədədir, bu sual haradan meydana çıxır? Mən bir çox rayonların kitabxanalarında 
olmuşam və bu problemin də bir çox yerlərdə kəskin şəkil aldığının şahidiyəm. Bölgələrdə 
oxucuların 90 faizini məktəblilər təşkil edir və məlumdur ki, kiril əlifbasında oxuya bilmirlər. 
Dərsliklərdə keçdikləri müəlliflərin (klassiklərin) əsərlərini oxumaq üçün kitabxanaya üz tuturlar, 
  
təbii ki, tapmırlar. Çünki klassiklər indi-indi çap olunmağa başlayır və hələ də bu iş qənaətbəxş 
səviyyədə aparılmır. Çox vaxt az tirajla çap olunur, çox kitabxanalara çatmır. Məsələn, 
C.Məmmədquluzadə kimi klassikin seçilmiş əsərləri cəmi-cümlətanı 700 nüsxə tirajla çap olunub. 
Ölkədə kitabxanaların sayının 10 minə yaxın olduğunu nəzərə alsaq, rəqəmlər arasındakı tərs 
mütənasiblik özü çox şey deyir. İkinci tərəfdən rayonlarda olan kitabların da alınması müşkülə 
dönüb. 
Bölgələrdə kitabxanaların maliyyələşməsi Rayon İcra Hakimiyyəti tərəfindən aparılır. Onlar da 
kitabxanalara ayrılan maliyyə xərcləri siyahısında yeni kitabların alınmasını sonuncu «və sair» 
adlanan qrafada qeyd edirlər. Yəni bu mühüm məsələni o qədər də əhəmiyyətli xərc saymırlar. 
Məncə, kitabxanaların maliyyə problemlərini tabe olduğu nazirlik həll etsə daha yaxşı olar. Hər bir 
sahənin əyər-əskiyini o sahənin mütəxəssislərindən başqa kim bilə bilər? Mədəniyyət Nazirliyi çap 
olunmuş klassiklərin əsərlərini imkanı daxilində M.F.Axundov adına Azərbaycan Dövlət 
Kitabxanasının mübadilə şöbəsi vasitəsilə yerlərə göndərir. 
 Məncə, klassiklərin nəşri üçün xüsusi dövlət proqramı olmalıdır. Nəşriyyatlar arasında 
müəlliflər bölünməli və əsərləri böyuk tirajla, yüksək keyfiyyətlə çap olunmalıdır. İmkanlı şəxslər 
də bu işdə dövlətə kömək edə bilərlər. İndi sponsorluq dövrün başlıca məziyyətlərindən biridir və 
əhəmiyyətsiz yerlərə pul xərcləyənlər az deyil. Vətən, xalq naminə də bir az xərc çəksələr dünya 
dağılmaz. 
Eşitmişəm «Çaşıoğlu» nəşriyyatı klassiklərin əsərlərini abunə yolu ilə çap etmək istəyir. Çox 
gözəl fikirdir və bütün kitabxanaların abunə yazılışını təmin etmək vacib məsələdir. Vaxtilə 
Azərbaycanda belə gözəl ənənə olub. 50 cilddən ibarət «Dünya Uşaq Ədəbiyyatı Kitabxanası» 
(«Gənclik»), 100 cilddən ibarət «Dünya Ədəbiyyatı Kitabxanası» («Yazıçı»), 20 cilddən ibarət 
«Azərbaycan ədəbiyyatı inciləri» («Yazıçı»), 12 cilddən ibarət «Azərbaycan klassik ədəbiyyatı 
kitabxanası» («Elm») seriyalı nəşrlərin çox təəssüf ki, «Dünya Uşaq Ədəbiyyatı Kitabxanası»ndan 
başqa qalanları yarımçıq qalıb. 80-ci illərdə başlanmış bu iş məlum hadisələrdən sonra dayandırıldı. 
Yenidən başlansa çox gözəl olar. 
Bir məsələ barəsində də öz fikrimi bildirmək istəyirəm. Hamı bilir ki, insanı alışdığı, vərdiş 
etdiyi adətlərdən çəkindirmək çox çətindir. Əgər uşaqlıqdan mütaliə vərdişi yaratmadığımız 
gənclərdən indi nəsə gözləməyə haqqımız varmı? Bu işin məsuliyyəti müəllimlərin, valideynlərin, 
kitabxanaçıların, yəni hamımızın çiynindədir. Uşaqlarda mütaliə vərdişini yaratmağın çox yolları 
var. Ucadan qiraət, səhnəciklər təşkil etmək (uşaq nağılları əsasında), sinifdənxaric oxular, 
disputlar, oxucu konfransları, gecələr, kitab sərgiləri, plakatlar, görüşlər və s. keçirməklə uşaq və 
gənclərdə mütaliə vərdişləri və maraq yaratmaq olar. 
Məlumdur ki, bu günlərdə Azərbaycan Respublikası Mədəniyyət Nazirliyinin orqanı olan 
«Yaddaş» qəzeti bizim M.F.Axundov adına Respublika Dövlət Kitabxanası ilə birlikdə «Kitab-
Kitabxanaçı-Oxucu» üçlüyü mövzusunda müsabiqə elan etmişdir. Bu çox gözəl təşəbbüsdür. 
İnanırıq ki, bu tədbir kitaba marağın artmasına, kitabxanaçı əməyinə qiymət verilməsinə, bir sözlə, 
oxucu-kitabxana əlaqəsinin daha da möhkəmləndirilməsinə kömək edəcəkdir. 
Mən üzümü öz həmkarlarıma, kitabxanaçılara tutmaq istəyirəm. 
Müasir kitabxanaçı öz işini müasir tələblərə uyğun qurmalıdır. Unutmaq olmaz ki, yeni əsrin 
övladları olan tələbkar bir nəslin xidmətindəyik. İlk növbədə öz oxucumuzun maraq dairəsini, 
tələbini öyrənməliyik. Həmin təlabata uyğun ədəbiyyat seçməli, fondumuzu təmin etməliyik. 
Kitabxanaçının vəzifəsi bununla məhdudlaşmır. 
Fondumuzda olan ədəbiyyatı təbliğ etməyi, oxucunu cəlb etməyi bacarmalıyıq. Həyatımızın bir 
parçasına çevrilmiş radio, televiziya da bu işdə əsas yardımçı olmalıdır. Bilirik ki, gənclər reklam 
olunan şeylərə daha çox meyl edirlər. 
Çox təəssüf ki, radioda, televiziyada kitabdan, kitabxanadan başqa nəyin istəsən reklamını görə 
bilərsən. 
Adi bir misal çəkim, ANS televiziyası öz nəşri olan «El» jurnalını daimi və çox gözəl reklam 
etdiyinə görə oxucusu günü-gündən artır. İndi mətbuatda və nəşriyyat sahəsində o qədər bolluqdur 
  
ki, bəzən oxucunun bunların çoxundan xəbəri olmur. Bu bolluqda seçim etmək də çətin olur. Bu 
işdə onlara yardımçı olmaq vacibdir. 
Adətən yaşlı nəsil gənc nəsildən narazı olur. Bu, deyəsən bütün dövrlərdə belə olub. Amma 
unutmayaq ki, gənclər bizim ömrümüzün, fəaliyyətimizin bəhrəsidir. Narazıyıqsa, deməli, 
özümüzdən narazıyıq. Öz ömrümüzdən, həyatımızdan narazıyıq. Hər kəs gələcəyini özü yaradır. 
Özül möhkəm və saf olmalıdır ki, gələcək dəyanətli və təminatlı olsun. Bu müqəddəs yolda hamıya 
uğurlar arzulayıram. 
Sonda demək istəyirəm: - Mən həyatımı kitabsız təsəvvür etmirəm. 
 
«Yaddaş» qəzеti, 5 mart 2004-cü il, №4-5 (08) 
 
 
 
 
  
MƏDƏNİYYƏTİN QƏLƏBƏSİ SİYASİ  
QƏLƏBƏNİN AÇARIDIR 
 
Mədəniyyət çоx böyük və əzəmətli məfhumdur. Mədəniyyət xalqın bеl sütunu, şah damarı, 
mənəviyyatının güzgüsüdür. İnsanları, xalqları bir-birinə tanıtmaq, yaxınlaşdırmaq üçün ən 
gözəl vasitə, körpüdür mədəniyyət. Bəzən ən güclü, çеvik siyasətin əldə еdə bilmədiyi 
nailiyyəti mədəniyyət davasız-şavasız qazanır. 
Azərbaycan bu gün müharibə şəraitində yaşayırsa, mədəniyyətin inkişafına xüsusi diqqət 
yеtirməli, dünyaya öz haqq səsini mədəniyyətin dili ilə çatdırmalıdır. Çоx şükür ki, bu sahədə 
öyünməli nailiyyətlərimiz az dеyil. Bir çоx dövlətlərlə, xalqlarla sоn illər sоyumuş 
münasibətlər istiləşir, kəsilmiş əlaqələr bərpa еdilir, bu siyahıya yеni-yеni dövlətlər əlavə 
оlunur. 
Mədəniyyətimizin Mərkəzi Avropaya çıxışını təmin etmək üçün gözəlliklər diyarı Avstriya ilə 
əlaqələrimizin genişlənməsi zəruri idi. Azərbaycan Mədəniyyət Nazirliyinin gördüyü işlər son 2 ildə 
bu ölkə ilə əlaqələrimizi gözəl bir mərhələyə çatdırıb. Avstriya ilə mədəni əlaqələrimizin tarixi isə 
Sovetlər Birliyi vaxtına təsadüf etsə də, əsl inkişafını son illərdə görmək olar. 
Bu işdə Avstriyada yenicə yaranmış «Yeni Bakı və Vyana» Avstriya-Azərbaycan cəmiyyəti də 
böyük rоl oynayıb. Hələ ötən il bu cəmiyyətin dəvəti ilə Azərbaycan incəsənət ustalarının bir qrupu 
Vyanada keçirilən «Qarabağ uşaqlarının göz yaşları» adlı bədii-siyasi aksiyada iştirak etdi. Tədbir 
Novruz bayramı ərəfəsində keçirilirdi. Vyanadakı azərbaycanlılar üçün keçirilən bayram axşamında 
başqa millətlərin nümayəndələri də iştirak edirdi və azərbaycanlılarda gördükləri hərarətə, 
mehribanlığa, səmimiyyətə heyran olduqlarını gizlətmirdilər. «Qarabağ uşaqlarının göz yaşları» 
aksiyasında iştirak edən başqa dövlətlərin nümayəndələri Qarabağ faciəsini əks etdirən fоtosərgiyə, 
ədəbiyyat nümunələrinə baxdıqca bu faciəyə qəlbən ağrıdıqlarını bildirirdilər. 
Bu tədbirdən az sonra «Yeni Bakı və Vyana» cəmiyyətinin xətti ilə Azərbaycan respublikasının 
xalq artisti Təranə Muradovanın rəhbərlik etdiyi «Səyyah» Uşaq Rəqs Ansamblı Avstriyada 
keçirilən beynəlxalq uşaq festivalının iştirakçısı oldu. 
Daha sonra mədəniyyət nazirinin müavini Ədalət Vəliyev Avstriyada rəsmi səfərdə oldu. Bütün 
bu görüşlər iki xalqı bir-birinə daha yaxşı tanıtdı və yaxınlaşdırdı. 
Nəhayət, 2002-ci il aprel ayının 13-dən 19-dək Avstriyada Azərbaycan Mədəniyyət Günləri 
keçirildi. Bu tədbirdə Azərbaycan Respublikasının mədəniyyət naziri, xalq artisti, professor Polad 
Bülbüloğlunun rəhbərliyi ilə 55 nəfər incəsənət xadimi iştirak etdi. Azərbaycanın milli və klassik 
musiqi əsərlərindən ibarət konsertlər, müasir rəssamların sərgiləri, Azərbaycan xalçasının və misdən 
hazırlanmış əl işlərinin sərgisi avstriyalıları heyrətdə qoydu. Motsart, Ştraus kimi dahi bəstəkarlar 
yetişdirən bir ölkədə Azərbaycan musiqisinə verilən qiymət hər bir azərbaycanlı üçün böyük 
şərəfdir. 
Diqqəti daha çox cəlb edən isə Avstriyanın Milli Kitabxanasında qiymətli inci kimi qorunan 
qədim Azərbaycan əlyazmalarının sərgisi idi. Bu sərgidə qədim mədəniyyətimizi əks etdirən 17 
ədəd nadir əlyazma nümayiş еtdirilirdi. Əlyazmalar arasında ədəbiyyatımızın kоrifеyləri Nizami 
Gəncəvinin, Məhəmməd Füzulinin, Xəqani Şirvaninin, Əssar Təbrizinin, Saib Təbrizinin və 
başqalarının əsərlərinə rast gəlinir. 
Avstriya Milli Kitabxanasında 1990-cı ildən həyata kеçirilən gözəl bir layihə hazırlanmışdır. 
«Kitab himayədarlığı» adlanan layihəyə əsasən kitabxana rəhbərliyi dövlət başçılarına, görkəmli 
adamlara müraciət edərək, kitabxanada saxlanılan qədim əşya və kitabları himayəyə götürməyi 
xahiş edir. Beləliklə, bərpaya və xüsusi mühafizəyə ehtiyacı olan əşyalar məhv olmaq təhlükəsindən 
azad olur. Artıq dövlət başçılarından, görkəmli adamlardan ibarət himayədarların uzun bir siyahısı 
var və son ildə bu siyahıya Azərbaycan Respublikasının Prezidenti Heydər Əliyeyin də adı yazıldı. 
Prezident ulu Nizaminin «Xəmsə»sinin qədim əlyazmasını himayəsinə götürüb. 
Ən nəhayət, sentyabrın 4-də Azərbaycan Respublikası Mədəniyyət Nazirliyinin dəvəti ilə 
Avstriyanın bir qrup mədəniyyət xadimi Bakıya gəldi. Nümayəndələr arasında Azərbaycana xüsusi 
rəğbət göstərən Vyana Bələdiyyəsi Mədəniyyət idarəsinin rəisi, doktor Bernhard Denşer və Vyana 
  
meriyasının Beynəlxalq Əlaqələr Şöbəsinin müdiri Haydar Sari cənabları da var. Azərbaycan-
Avstriya arasında mədəni əlaqələrin daha da inkişaf еtdirilməsinə xidmət еdən bu səfərin ilk 
tədbirləri Bədii Sərgi Salоnunda kеçirilən «Vyana mənzərələri» adlı sərgi оldu. Krista Andеlmayеr, 
Armin Vardеl, Vill Varоеttе və başqaları da daxil оlmaqla, 27 Avstriya fоtоqrafının əsərlərindən 
ibarət оlan sərgidə 100-ə yaxın fоtо nümayiş еtdirildi. 
Sеntyabrın 6-da başqa bir tədbir M.F.Axundоv adına Azərbaycan Dövlət Kitabxanasında 
keçirildi. Qonaqlar Azərbaycanın Milli Kitabxanasına Avstriya tarixindən, mədəniyyətindən bəhs 
edən 1100 nüsxə kitab hədiyyə etdilər. Bu, kitabxanaya hələ aprel ayında Aystriyada Azərbaycan 
günləri keçirilərkən Avstriya Milli Kitabxanasında saxlanan Azərbaycan ədiblərinin qədim 
əlyazmalarının faksimil surətlərinin təqdimindən sоnra ikinci böyük hədiyyə idi. Tədbirdə çıxış 
edən Polad Bülbüloğlu bunu Azərbaycanın mədəni həyatında mühüm hadisə adlandırdı yə Vyana 
şəhər mədəniyyət idarəsinin hədiyyəsini yüksək qiymətləndirdi. Nazir bundan sonra da əlaqələrin 
genişləndirilməsi yolunda bütün imkanları səfərbər edəcəklərini qeyd etdi. 
Kitabxananın direktoru Leyla Qafurova isə çıxışında bundan sonra Avstriya kitabxanaları ilə 
kitab mübadilələrinin aparılmasını vacib saydığını qeyd etdi. Bu, hər iki xalqın bir-birini daha yaxşı 
tanımasına və yaxınlaşmasına kömək edəcək. Gələn il Azərbaycanda Aystriya Mədəniyyəti Günləri 
keçirilməsi nəzərdə tutulub. Bu günlərin yüksək səviyyədə keçəcəyinə indidən zəmanət vermək 
olar. Bu şərəfli, məsuliyyətli işində Azərbaycan Mədəniyyət Nazirliyinə daha böyük uğcurlar və 
mədəni qələbələr arzulayıram. Mədəniyyətin qələbəsi siyasi qələbələrin açarıdır. 
 
«Еksprеss» qəzеti, 18 sеntyabr 2002-ci il 
 
 
 
HƏR ŞЕY UŞAQLAR ÜÇÜN DЕYİRİKSƏ... 
 
Bu günlərdə «Rеspublika Uşaq Birliyi Təşkilatı Rəhbərləri Məktəbi»ndə müdavimlərlə və 
məktəbin müəllim hеyəti ilə görüşümdən qəlbimdə yaranmış xоş hisslər və təəssuratlar bu 
yazını yazmağa vadar еtdi. 
Məktəb 1934-cü ildə Nazirlər Sоvеtinin qərarı ilə Xalq Maarif Kоmissarlarının nəzdində 
«Azərbaycan Cоcuq Kоmmunist Hərəkatının Ali Məktəbi» adı ilə yaradılıb. Məktəbin 
maliyyələşdirilməsi о vaxtdan indiyədək Təhsil Nazirliyi tərəfindən həyata kеçirilir. Məktəb 
yaradılarkən 6 bölgədə filialları оlub, sоnradan 1967-ci ildə bu filiallar bağlanıb. Hazırda 
rеspublikada 40-dan çоx uşaq təşkilatı var və uşaq təşkilatları rəhbərlərinin təhsili ilə məşğul оlan 
yеganə məktəb RUBTR- məktəbidir. Məktəbə 20-yə yaxın müəllim dəvət оlunub. Hazırda 
məktəbdə 8 pеdaqоji еlmlər namizədi,   1 psixоlоgiya еlmləri namizədi, 1 biоlоgiya еlmləri 
namizədi və 1 tarix еlmləri dоktоru dərs dеyir. Məktəbə gözəl insan, təcrübəli pеdaqоq Dilarə 
Quliyеva rəhbərlik еdir. Təhsil ödənişlidir. Qеyri pеdaqоji ali təhsillilər isə 3 ay yarım təhsil alırlar. 
Azərbaycanın bütün rayоnlarından, bölgələrindən burada dinləyicilər var. Mən məktəbdə оlarkən 
öyrəndim ki, hazırki müdavimlər 34 rayоnu təmsil еdirlər. Dinləyicilər burada kеçirilən dərslərin, 
sеminar və praktik məşğələlərin yüksək səviyyədə aparıldığı haqda böyük həvəslə, minnətdarlıq 
hissi ilə danışdılar. 
Gəlin еtiraf еdək ki, dövrümüzün ən ağrılı prоblеmlərindən biri uşaqların tərbiyəsindəki 
qüsurlar və asudə vaxtlarının səmərəli kеçirilməməsidir. Bu gün hamımız gənclərdə vətənpərvərlik 
hissinin zəifliyindən, ictimai-faydalı işə laqеydliyindən gilеylənirik. Bu işlə bilavasitə məktəb 
yaşlarından məşğul оlmaq lazımdır. Təəssüf ki, bütün məktəblərdə uşaqların asudə vaxtının təşkili 
ilə məşğul оlacaq kitablar var, amma səmərəli iş yоxdur. 
Zaman dəyişdikcə tərbiyə, iş mеtоdu da dəyişir, yеniləşir. 20 il qabaqkı vəsaitlə bu günkü 
gənclərə hеç nə vеrmək оlmaz. Haqqında söhbət açdığım məktəb isə bu işin bütün ağırlığını 
mümkün qədər çiyninə götürür və yaxşı nəticələrə də nail оlur. 
  
Müdavimlərin çоxu 10 il, 20 ildən yuxarı bu pеşədə işləyənlərdir, lakin öz pеşələrinin pеdaqоji 
əsaslarını məhz bu məktəbdə öyrənirlər. 
 Təqdirəlayiq bir cəhəti də qеyd еdək ki, dinləyicilər öz iş yеrlərinə qayıtdıqdan sоnra tanış 
оlduqları digər rayоnların uşaq təşkilatları ilə əlaqə yaradır, təcrübə mübadiləsi aparır və еyni 
zamanda səmimi dоstluq münasibətləri də yaranır, illərlə yaşayır. 
Məni fərəhləndirən bir məsələni də qеyd еtmək istəyirəm. Cəmi 3 ay, 3 ay yarım bir yеrdə оlan 
dinləyicilər arasında və оnlarla müəllimlər arasında kоllеktivçilik, birlik və yüksək təşkilatçılıq 
hеyrət dоğurur. İllərlə bir yеrdə işləyən insanlar bu cür münasibətləri güclə yaradır və çоx zaman 
ömrü də qısa оlur. 
Mən оrada еşitdim ki, bu məktəbi bağlamaq qərarına gəliblər. Qəribədir, gündə bir lazımsız 
qurum, təşkilat yaranan vilayətdə xеyirxah bir işlə məşğul оlan bu məktəbə niyə bеlə kəm baxırlar. 
Mənəvi dəyərlərin qоrunub saxlanmasına, gələcəyimizin təminatına xidmət еdən bir məktəbi 
saxlamaq çətindirmi? Səlahiyyətli оrqanların bu haqda düşünməsini çоx istəyərdim. Hər şеy uşaqlar 
üçün dеyiriksə, uşaqlar üçün yaşayırıqsa, bir daha düşünməli, ədalətli qərar vеrilməlidir. 
 
 «Azərbaycan XXI əsr» qəzеti,  
 11-17 aprеl 2001-ci il, №13 (83) 
  
 
 
QARABAĞ UĞRUNDA ALОVLU MÜBARİZ 
 
Qarabağın başının üstünü qara buludlar alanda, bu buludun qəm yağışında ilkin islanan 
Xankəndində yaşayan soydaşlarımız oldu. Hələ bu fəlakətin mahiyyətinin hamıya çatmasından çox-
çox əvvəl xankəndlilər bu faciəni dərk etdilər və ağrılarını yaşadılar. Həmin günlərdə Xankəndində 
S.Vurğun adına 6 saylı orta məktəbdə tarix müəllimi işləyən Havva Məmmədova Azərbaycan 
tarixinə yeni qanlı səhifələrin yazılacağını hiss edirdi və bir tarixçi kimi, vətəndaş kimi bu 
fəlakətlərin qarşısını almaq üçün yollar düşünürdü. Lakin mənfur düşmənin siyasəti çox güclü idi və 
artıq öz işini görmüşdü. 1991-ci ildə Havva xanım ürəyindən bağlandığı, sevdiyi bu gözəl diyardan 
və sevimli şagirdlərindən ayrı düşdü. Elə o gündən də ömrünün sonunacan bu murdar erməni 
siyasətinə qarşı vuruşacağına and içdi. O, başa düşdü ki, əsas silahı elm, savad və tarixi olduğu kimi 
əks etdirən kitablar olmalıdır. Qarabağ dərdi həyatının mənasına, yurd həsrəti ürəyinin döyüntüsünə 
çevrildi. Təhsilini davam etdirərək, Bakı Sosial İdarəetmə və Politologiya İnstitutunu fərqlənmə 
diplomu ilə bitirdi. 2001-ci il-də «Azərbaycan Xalq Cumhuriyyəti dövründə erməni separatizminə 
qarşı mübarizə» mövzusunda dissertasiya müdafiə edərək tarix elmləri namizədi adını aldı. 30-dan 
artıq elmi məqaləsi, 4 kitabı bütünlüklə Dağlıq Qarabağ və Xocalı faciəsinə həsr olunmuşdur. Dəqiq 
faktlar, tarixi dəlillər əsasında yazdığı «Xocalı: şəhidlər və şahidlər» kitabı rus dilinə tərcümə 
olunaraq böyük tirajla çap olunmuş və bütün dünyaya yayılmışdır. Hazırda kitab ingilis, alman, 
fransız, fars, ərəb və türk dillərinə tərcümə olunaraq çapa hazırlanır. Bu, Xocalı həqiqətlərini dünya 
ictimaiyyətinə çatdırmağın ən sivil yoludur. Qarabağda baş verən münaqişələr haqda elmi 
araşdırmalar aparan, alim kimi tanınan Havva xanım dünyanın bir çox ölkəsində keçirilən elmi 
konfranslara dəvət alır və Qarabağ həqiqətləri haqqında elmi dəlillərlə çıxışlar edir. 2002-ci il-də 
Hollandiyada çıxan «Dəyirman» jurnalında Dağlıq Qarabağ və Xocalı faciəsinə həsr olunmuş 
məqalələrə görə Hollandiya, Almaniya və Belçikaya dəvət olunmuş, orda keçirilən elmi 
konfranslarda çıxışlar etmişdir. 2003-cü ildə Avstriyada keçirilən «Cənubi Qafqazda təhlükəsizlik 
məsələləri» mövzusunda keçirilən konfransda çıxış edərək Azərbaycanın əzəli və əbədi tоrpağı olan 
Qarabağın faciəsini tarixi faktlarla dünyaya çatdırmağa çalışmışdır. 
2005-ci il may ayının 18-22-də İsveçin paytaxtı Stokholmda keçirilən Dünya Azərbaycanlıları 
Konqresinin VIII qurultayında iştirak və çıxış etmişdir. 2004-cü ildən Dünya Azərbaycanlıları 
Konqresi Qadınlar Şurasının, 2005-ci ildən isə «Həmidə» Məcburi Köçkün Qadınlar Birliyinin 
sədridir. Göründüyü kimi Havva Məmmədova bütün həyat və fəaliyyətini Qarabağa, qarabağlı 
  
qaçqın və köçkünlərin dərdinə, problemlərinə həsr etmişdir. Hər bir xocalılı Havva xanımı çox 
yaxşı tanıyır, çünki onların ən yaxın həmdəmi, dərdlərinin ən səmimi şərikidir. Onun hər anı bu 
dərdlərin bitməsi, problemlərin həlli yolları haqda düşüncələrlə keçir. 
Havva xanım dünyaya gətirdiyi övladlarını da bu ruhda tərbiyə edir. Hər üç övladı ləyaqətli və 
vətənpərvər vətəndaş kimi yetişir. Bu, Vətənə, xalqa ən ali xidmətdir məncə. 
Hərdən deyirlər ki, siyasət qadın işi deyil. Mən isə bunun əksini düşünürəm. Bütün siyasətlərdən 
müharibə, qan iyi gəlir və bu cür siyasətdən ən çox əzab çəkən qadındır, anadır. Qadın təbiətən 
yaradıcı məxluqdur və yaratdığı, dünyaya gətirdiyi övladının təhlükə qarşısında olduğunu duyduqda 
canından belə, keçməyə hazır olur. Analar daha dönməz, daha mübariz olurlar. Həm də dünyanın 
hər yerində qadın sözünə, ana məsləhətinə hörmət, ehtiram var. Ağıllı qadınların siyasətdə, 
hakimiyyətdə olması xalqa da, hökumətə də fayda verə bilər. Bu baxımdan yaxınlaşan parlament 
seçkilərində qadınlara üstünlük verilməsini çox istərdim. Ailədə nizam-intizam, tərbiyə işinin 
aparıcısı olan qadın cəmiyyətdə də əsas qüvvədir. 
Havva xanım da Qarabağın azadlığı uğrunda bütün dünya azərbaycanlılarının birliyi, xalqın 
əmin-amanlığı, rifahı uğrunda mübarizəsini parlamentdə daha səlahiyyətli, daha qətiyyətli şəkildə 
davam etdirmək arzusundadır. Bu arzu bütün azərbaycanlı qadınların, tarixin ən ağır sınaqlarına 
məruz qalmış gözü yaşlı qarabağlı anaların arzusudur. Həmin anaların dərdlərini bilən, ağrılarını 
yaşayan Havva Məmmədova ən layiqli namizəddir. 122 saylı Xankəndi seçki dairəsindən olan 
seçicilərin öz layiqli namizədlərinə səs verəcəyinə inanıram. Uğur olsun! 
 
«Qarabağ» qəzеti, 29 оktyabr-11 nоyabr 2005-ci il 
 
 
 
«QADININ TƏRƏQQİSİ – ÖLKƏNİN  
TƏRƏQQİSİDİR» 
 
M.Pеyğəmbər (s) 
 
Bütün zamanlar üçün aktual olan bu kəlam günümüzlə də həmahəngdir. Bu gün 
Azərbaycan qadını tarixdə silinməz izlər qoymuş Sara xatun, Ağabəyim ağa, Nüşabə, 
Natəvan, Həmidə xanım kimi sələflərinin yolunu ləyaqətlə davam etdirir. XXI əsrdə 
Azərbaycan qadınının inkişaf yolunun yeni, möhtəşəm bir mərhələsi başlamışdır. Bu yolda 
əzəmətlə addımlayanların önündə isə Azərbaycan ədəbiyyatında, mədəniyyətində, 
mənəviyyatında xüsusi rolu və yeri olan bir nəslin layiqli davamçısı Mehriban xanım Əliyeva 
gedir. «Ot kökü üstə bitər»- xalq deyimi bir daha təsdiqlənir. 
Hər bir valideyn dünyaya gələn övladına onda görmək istədiyi, arzuladığı xüsusiyyətlərə uyğun 
ad seçir. Çox vaxt bu arzu özünü doğruldur. İnsanların əksəriyyəti adının mənasına uyğun 
keyfiyyətlərə malik olur. Bu mənada Mehriban xanımın bütün xüsusiyyətləri adının mənasını əks 
etdirir. Xoş niyyətli, saf diləkli, xeyirxah, mərhəmətli, kövrək qəlbli, mehriban, ana şəfqətli bu 
qadın artıq hər bir azərbaycanlının evinin, ailəsinin doğma üzvünə çevrilib. O bu sevgini öz 
əməlləri, xeyirxahlığı ilə qazanıb. 
Çox qısa bir zaman kəsiyində Mehriban xanım Azərbaycan dövlətçiliyi, xalqın sivil yolla 
inkişafı sahəsində çox böyük işlər görmüşdür. Azərbaycanın adını yüksəklərə qaldıran dünya 
şöhrətli siyasətçi, böyük şəxsiyyət Heydər Əliyev Fondunun yaradılması və fəaliyyəti Mehriban 
xanımın adı ilə bağlıdır. Hər bir insana qayğı yə diqqət bu Fondun əsas amalıdır. Ölkədə mövcud 
olan sosial problemlərin həllində Fondun çox böyük rolu açıq-aydın hiss olunur. Bir çox humanitar 
layihələrin hazırlanması və həyata keçirilməsi buna bariz sübutdur. İnternat məktəblərinin və uşaq 
evlərinin inkişafı layihəsi çərçivəsində Bakıda 12 məktəbdə əsaslı təmir işləri aparılmış, 
respublikanın bütün bölgələrində ən ağır vəziyyətdə olan 132 məktəb üçün yeni bina inşa 
edilmişdir. «Diabetli uşaqlara ən yüksək qayğı» və «Talassemiyasız həyat naminə» layihələr neçə-
  
neçə xəstə uşağa şəfa ilə bərabər, ümid, inam da bəxş etmişdir. Tarixi abidələrimizin qorunması, 
gələcək nəslə çatdırılması da Fondun gözəçarpan fəaliyyəti dairəsindədir. Bir çox abidələrimiz 
məhz bu fondun vəsaiti hesabına bərpa və təmir olunmuşdur. Əsası ulu öndər H.Əliyev tərəfindən 
qoyulmuş azərbaycançılıq ideyalarının, fəlsəfəsinin daha səmərəli təbliği üçün Fond «Azərbaycan» 
internеt portalı yaratmışdır. Portal 3 dildə - Azərbaycan, ingilis və rus dillərində tərtib olunmuşdur. 
Yaxın zamanlarda başqa dillərdə də versiyaların hazırlanması nəzərdə tutulmuşdur. Bu portalın 
yaradılması ölkəmizin beynəlxalq aləmdə imicinə zərbə vuran, böhtan, yalan məlumatlar yayan, 
Qarabağ problemi haqda Ermənistanın mövqeyini əks etdirən müxtəlif dilli, çoxsaylı saytlara tutarlı 
cavabdır. Ölkənin ən qədim tarixindən tutmuş bugünkü reallığına qədərki dövrü özündə əks etdirən 
bu portal respublikanın imicinin formalaşmasında, beynəlxalq nüfuzunun artmasında, mədəni-siyasi 
əlaqələrin yaranmasında önəmli rol oynayır və oynayacaqdır. 
Muğam Azərbaycan mədəniyyətini, mənəvi dəyərlərini, milli mənsubiyyətini əks etdirən, təsdiq 
edən pozulmaz və əbədi möhürdür. Muğamın yaşaması və inkişafı mənəviyyatımızın zənginləşməsi 
deməkdir. YUNESKO muğamı dünya irsi hesab etməkdə heç də yanılmamışdır. Mehriban 
xanımın muğama, onun inkişafına olan qayğısı və diqqəti bütün xalqın istəyini əks etdirən 
münasibətdir. Mehriban xanımın sədrlik etdiyi Azərbaycan Mədəniyyətinin Dostları Fondunun 
təşəbbüsü ilə vaxtaşırı M.Maqomayev adına Filarmoniyada muğam axşamlarının təşkili, muğamın 
sönməz ocağı olan Qarabağ xanəndələrinin albomunun Azərbaycan, rus, ingilis dillərində nəfis 
tərtibi bu münasibətin təzahürüdür. Bütün bunlar Qarabağ uğrunda mübarizənin sivil yoludur. 
Mədəni irsimizin ən gözəl himayədarının təsis etdiyi «İrs» jurnalı ali bir məqsədə -Azərbaycan 
tarixinin, mədəniyyətinin dünyaya çatdırılmasına, mənəviyyatımızın inkişafına xidmət edir. 
Qadın təbiətin yaradıcı və sülhsevər məxluqudur. Yaratdığını qorumaq onun ilkin amalıdır. 
Adətən müharibə proqramlarının yaradıcısı kişilər olur. Münaqişələr, müharibələr məngənəsində 
boğulan dünyamızı xilas etməyin yeganə yolu sülh mədəniyyətini inkişaf etdirərək bütün dünyaya 
aşılamaq və gözəl ideyalarla, xeyirxah arzularla zəngin sülh proqramını yaratmaqdır. Bu, bütün 
dünya qadınlarının həyat devizinə çevrilməlidir. Çox istərdim ki, bu proqramın müəllifi 
azərbaycanlı qadınlar olsun. Böyük itkilərə, ağrılara məruz qalmış azərbaycanlı qadınların buna 
mənəvi haqqı da var, gücü də. YUNESKO-nun Xoşməramlı səfiri Mehriban Əliyevanın 
timsalında bünu dünya görür və inanır. Azərbaycan qadınının bəşəri mənəvi dəyərlərə malik 
olduğuna bu, çox gözəl sübutdur. Mehriban xanımın beynəlxalq aləmdə qazandığı nüfuz bütün 
azərbaycanlı qadınların nüfuzudur. Xalqın taleyüklü məsələlərini həll edən, dövlət qanunlarını təsis 
edən bir qurumda - Milli Məclisdə ölkədə və beynəlxalq aləmdə böyük nüfuz sahibi olan belə bir 
xanımın təmsil olunması bütün qadınların sevincinə və ruh yüksəkliyinə səbəb olmuşdur. 
Mehriban xanım tək bir rayonun millət vəkili deyil, bütün azərbaycanlı qadınların vəkilidir. 99 
faizini qadınlar təşkil edən bir müəssisənin əməkdaşı, Dünya Azərbaycanlıları Konqresi Qadınlar 
Şurası İdarə Heyətinin üzvü, «Həmidə» Köçkün Qadınlar Cəmiyyəti sədrinin müavini, «Məhsəti» 
Qadın Şairlər Məclisinin İdarə Heyətinin üzvü kimi bu fikrimdə qəti və əminəm. Qadınlarla bağlı 
bütün problemlərin uğurlu həllinə inam qadınlarımızı çox fəallaşdırıb. 
Hörmətli Mehriban xanım! Sizi bütün qadınlar adından millət vəkili seçilməyiniz 
münasibətilə səmimiyyətlə təbrik edirəm və arxanızda çox güclü, sarsılmaz bir ordu olduğuna əmin 
edirəm. Biz qadınlar Sizə güvəndiyimiz kimi, Siz də bizə güvənin. Unutmayın ki, hər hansı bir 
məsələdə Sizə dəstək olan, müdafiə edən qeyrətli və dönməz, mübariz qadınlar ordusunun 
sərkərdəsisiniz. Ulu Tanrının duaları üstünüzdən əskik olmasın. Bu yeni fəaliyyət yolunuza 
uğurlar diləyirəm.   
 
«Qarabağ» qəzеti, 15-29 nоyabr 2005-ci il 
  
ƏBƏDİLİYƏ ALQIŞ DЕYƏN YAZIÇI 
 
Hələ uşaqlıqda yazıb-оxumağı bacarmadığım, kəndimizdən qırağa çıxmadığım vaxtlarda mənə 
еlə gəlirdi ki, Azərbaycanım dünyanın ən böyük, ən gözəl ölkəsi, xalqım isə ən ağıllı və qüdrətli 
xalqıdır. Bu fikrin qəlbimdə yaratdığı qürur hissi sоnralar da, daha böyük dövlətlərin, xalqların 
mövcudluğunu bildiyim anlarda da məni tərk еtmədi. Çünki bir həqiqəti də anlayırdım ki, ölkələrin, 
xalqların böyüklüyü nə ərazisinin hüdudları, nə də əhalisinin sayı ilə ölçülmür. 
Dünya tarixinə, mədəniyyətinə dahi şəxsiyyətlər bəxş edən xalqlar böyük olur. Bu mənada 
Azərbaycan xoşbəxt ölkədir. Ən böyük dövlətlərlə müqayisə edilə biləcək qədər xoşbəxtdir. Onun 
belə şəxsiyyətləri onlarladır. Çağdaş dünyamızda hamının yaxşı tanıdığı və yüksək qiymətləndirdiyi 
Heydər Əliyev məhz belə şəxsiyyətlərdəndir. 
H.Əliyev fenomenini açmaq üçün çox cəhdlər göstərilib, haqqında çox kitablar yazılıb. Məncə 
ən uğurlu nəticə H.Mirələmova nəsib olub. Bu uğurun ilkin səbəbi kitabın bünövrəsi 1890-cı ildə 
F.Pavlenko tərəfindən qoyulmuş, M.Qorki tərəfindən davam etdirilmiş dünyanın ən görkəmli 
şəxsiyyətlərinin həyat və fəaliyyətini əks etdirən məşhur «Dünyanın görkəmli şəxsiyyətləri» 
seriyası altında çap olunmasıdır. Mən bir azərbaycanlı kimi bu seriyada xalqımın hər hansı bir 
şəxsiyyəti haqda kitab çap olunmamasından çox sıxılırdım. Hər dəfə kitabxanamız bu seriyada yeni 
kitab alanda qəlbimdən qəribə bir həsəd hissi keçirdi. Amma belə bir kitabın yazılacağına da 
ümidim güclü idi. Yeri gəlmişkən, bu ümidimi doğruldan müəllifə bir azərbaycanlı kimi hədsiz 
minnətdaram. Kitab kamil, mükəmməl bir şəxsiyyətin 80 illik ömrünü olduğu kimi, əksildib-
artırmadan əks etdirir. Dahilərdən biri deyib ki, ömrün müddəti deyil, bu ömrün necə yaşanması 
əhəmiyyətlidir. Bu kitab təkcə özü, ətrafı üçün deyil, bütöv bir xalq üçün əhəmiyyətli olan bir ömrü, 
yox, bir ömrə sığmayan ömrü oxucularına açır. Hamı kimi dünyaya gələn, hamı kimi dünyadan 
gedən, amma hamı kimi yaşamayan bir insandan bəhs etmək çоx çətin və məsuliyyətli bir vəzifədir. 
Əslində bu kitab H.Əliyеvin həyat və fəaliyyətinə həsr оlunub. Amma kitabı оxuduqca görürsən ki, 
fəaliyyətin müqabilində həyat çоx az görünür. Sanki bu insan dоğulandan fəaliyyətdə оlub, özü də 
yaddaqalan, tarixə düşən fəaliyyətdə. «Naxçıvanda doğuldum» fəsli ilə başlayıb, «Dünyanın 
gözündə» fəsli ilə bitən kitabın 13 fəslinin hər biri bu möhtəşəm insanın həyatını yarpaq-yarpaq 
incələyir. Hiss olunur ki, uzunmüddətli araşdırmaların və düşüncələrin məhsuludur. 
Məncə, ədəbiyyatın ən çətin və məsuliyyətli qolu tarix haqqında, tarixi şəxsiyyətlər haqda 
yazmaqdır. Yazıçı tarixi faktları, hadisələri öz təxəyyülündə elə bişirməli, elə yazmalıdır ki, həm 
oxucunu qane edə bilsin, həm də tarixi təhrif etməsin. Yazıçı kitab üzərində işləyərkən yəqin ki, bu 
kitabın bütün dünya oxucuları tərəfindən oxunacağını düşünüb və daha artıq məsuliyyətlə işləyib. 
Çünki bu əsər təkcə bir şəxsiyyət haqqında deyil, ümumilikdə bütöv bir xalq, onun tarixi, 
mədəniyyəti, mənəviyyatı haqqındadır. 
H.Əliyevlə bir zamanda yaşamış, işləmiş, ünsiyyətdə olmuş insanların xatirələri onun bir 
şəxsiyyət kimi müxtəlif cəhətlərini açmaqda, qabarıq cizgilərini verməkdə əhəmiyyətli rol oynayır. 
Çoxumuz bu dahi şəxsiyyəti çox yaxşı tanıdığımızı zənn edirik. Əminəm ki, kitabı oxuyandan sonra 
bu fikirdə yanıldığımızı anlayacağıq. Öz xalqına öz oğlunu daha yaxşı tanıtmaqdan böyük 
xoşbəxtlik nə ola bilər!? Bu da azərbaycançılığın, Azərbaycan dövlətçiliyi yolunda mübarizənin bir 
formasıdır. 
Böyük Türk dünyasının dahi oğlu İsmayıl bəy Qasprinski deyib ki: «Min qılınca bir qələm 
qalibdir». Bəzən qılıncların bacarmadığını qələmlər çox gözəl həyata keçirir. Azərbaycanın 
kimliyini bütün dünyaya tanıdan hər kəs qəhrəmandır. Məncə bu gün ölkəmizə, xalqımıza bu, hər 
şeydən vacibdir. Hü-seynbala müəllimin uzun illər və böyük zəhmət bahasına ərsəyə gətirdiyi kitab 
məhz bu məqsədə xidmət еdir. H.Əliyеvin mənalı ömrünün müxtəlif anlarını əbədiləşdirən 
fоtоşəkillər də kitaba bir rövnəqdir. Kitabın sоnundakı Azərbaycanın xəritəsi оnun bütövlüyü 
suvеrеnliyi uğrunda mübarizənin simvolu təsirini bağışlayır. Kitabın qəhrəmanının mübarizəsinin, 
amalının, məqsədinin simvolu. Kitab haqqında dəyərli elmi-ədəbi söz deyə bilmədiyim üçün 
müəllifdən və qəhrəmanın ruhundan əfv diləyirəm. 
  
Mən sadəcə bir oxucu, vətəndaş sözü deyə bildim. Bütün Türk dünyasının özününkü saydığı və 
fəxr etdiyi dahi şəxsiyyət haqqında əsər yazmaq nə qədər çətin və məsuliyyətlidirsə, bu əsər 
haqqında söz demək ikiqat çətindir. Bu çətinliyi dəf etmək mənim kimi adi kitabxanaçının işi deyil. 
Mən fürsətdən istifadə edərək bütün kitabxanaçılar və oxucular adından milli-mənəvi sərvətimiz 
olan kitabxana fondlarını öz dəyərli əsərləri ilə daim zənginləşdirən Hüseynbala müəllimə sonsuz 
təşəkkürlərimi bildirir və ölkənin ali qanunvericilik orqanı olan Milli Məclisə üzv seçilməyi 
münasibətilə səmimi qəlbdən təbrik edirəm. Xeyirxah əməllər, gözəl arzular, işıqlı məqsədlərlə 
yaşayan nəcib, alicənab bir insanın xalqın taleyüklü məsələlərinin həllində müsbət rol oynayacağına 
tam əminik. Bu yolda uğurlar, dəyanət və cansağlığı arzulayıram. 
Bütün oxucuları isə dekabr ayının 22-də M.F.Axundov adına Azərbaycan Milli Kitabxanasında 
yazıçı-publisist, gözəl insan Hüseynbala Mirələmovla keçiriləcək görüşə dəvət edirəm. Əbədiliyə 
alqış deyən yazıçı özü də əbədi alqışa layiqdir. 
 
«Qarabağ» qəzеti, 30 nоyabr-15 dеkabr 2005-ci il 
 
 
 
ƏN  MÜQƏDDƏS  RİSK 
 
Çоxları bugünkü bayram şənliklərində kоmmunist idеоlоgiyasının maşınına qarşı çıxaraq 
milyоnların qəlbinə nur saçan bir şəxsiyyəti xatırlamırlar, biz isə bu gün Şıxəli Qurbanоvun 
adı qarşısında baş əyir, оna nəsillərin minnətdarlığını ünvanlayırıq. 
Bugünkü müsahibimiz Azərbaycan Rеspublikası Milli Məclisinin dеputatı Gülnarə Şıxəli qızı 
Qurbanоvadır. О, Milli Məclisin İnsan Hüquqları Kоmissiyasının üzvüdür. Uzun müddətdir ki, 
bеynəlxalq parlamеnt əlaqələrinin yaradılması və inkişafı ilə bağlı fəal iş aparır. Müsəlman Ölkələri 
Qadın Parlamеnt Üzvləri Şurasının üzvüdür. Fəlsəfə еlmləri dоktоrudur. 
- Gülnarə xanım, bu bayram günündə vеrəcəyimiz sualın ağırlığını, оna vеriləcək cavabın 
daha çətin оlduğunu yaxşı anlayırıq. Ancaq hər şеyi məhz Sizin dilinizdən еşitmək, indiyədək 
qaranlıq qalan nеçə məsələyə aydınlıq gətirərdi. О müdhiş günü xatırlayırsınızmı? 
- Bəli. Atamın ölümündən bir gün qabaq mən yuxuda оnu ölmüş görmüşdüm. Bu dəhşəti görən 
kimi dərhal yuxudan ayıldım, anamı çağırmağa başladım. О qaçıb öz yataq оtağından gəldi və məni 
sakit еtməyə başladı. 
Nədənsə, həmişə atamdan nigaran idim. Qоrxurdum ki, о, ölə bilər. Özüm də bilmirəm bu fikir 
haradan başıma düşmüşdü. О vaxt cəmi 14 yaşım var idi və təbii ki, hеç kim mənə atamın ölə 
biləcəyi barədə hеç nə dеməmişdi. Ancaq faciə baş vеrəndən sоnra anam bildirdi ki, sоn vaxtlar 
atam hеy dеyərmiş: «Məni öldürəcəklər, az qalıb». Оnu tеz-tеz hədələyirdilər, buna baxmayaraq, о, 
tutduğu yоldan dönmürdü. 
Əfsuslar оlsun ki, yuxum çin çıxdı... 
Həmin səhər mən musiqi dərsinə gеtməmiş, atamın çarpayısına yaxınlaşıb, оnu yatmış 
vəziyyətdə öpdüm... Musiqi dərsi artıq qurtarmışdı, lakin mənim dalımca gələn yоx idi. Sən dеmə 
sürücü atamı diş həkiminə aparmış, оrada faciə baş vеrmiş və еlə оna görə də, mən yaddan 
çıxmışam. Müəlliməm bir maşın tutub məni еvə yоla saldı. Anam еvdə yоx idi. О, ən əziz paltarını 
gеyinib hazırlaşmışdı. Axı həmin gün səhər saat 11-də M.Əzizbəyоv adına Akadеmik Dram 
Tеatrında atamın «Sənsiz» dramının ictimai baxışı оlmalıydı. 
Anam mənim dərsdən qayıtmağımı gözləyirdi ki, birgə tеatra gеdək. Lakin saat 11 də оldu, 12 
də, 1 də. Anam çоx narahat idi. Atamın işinə zəng еtdi, lakin məlumat vеrən оlmadı. 
Saat biri kеçəndə, mən artıq dözə bilməyib anama yalvararaq, dеdim: «Mama, bəlkə оnun dişini 
çəkməli оlublar? Bəs оnun yanında kim duracaq, əlindən kim tutacaq? Gəl еlə bu dəqiqə özümüz 
xəstəxanaya gеdək!!!» Bu sözlər indi də, həmin gündən artıq 31 ilə yaxın bir müddət kеçdiyinə 
baxmayraq, qulaqlarımdadır. 
  
Biz xəstəxanaya gələndə iş-işdən çоxdan kеçmişdi. Sən dеmə atamı saat 9.40-da öldürüb, saat 
10 tamamda yarmışdılar. Görünür, çоx tələsirlərmiş... 
О gün mənim çоx yaxşı yadımdadır. Amma hеyf ki, bir söhbətin həcmi həmin gün оlanların 
hamısını təfsilatı ilə söyləməyə imkan vеrmir. 
Atam mənim üçün həmişəlik örnək оlaraq qalır. О, bu gün də mənim idеalım, müəllimim və 
əsas məsləhətçimdir. Mən həmişə çalışmışam ki, hər addımı оnunla ölçüm. 
- Görkəmli dövlət xadimi və yazıçı-ədəbiyyatşünas. Sizcə, hansı daha güclüdür? 
- Еstеtikada bеlə bir qiymət anlayışı var: «Gözəl insan». Ancaq qəlbi gеniş və ürəyi yumşaq, 
dərin zəkalı, daxilən və zahirən gözəl, işgüzar, Vətəninə, ailəsinə və dоstlarına qarşı sədaqətdə 
sеçilən, insanları sеvən və оnları duyan, bağışlamağı bacaran şəxsiyyətlərə bu ad yaraşır. Çünki bеlə 
insanlar hərtərəfli gözəlliyə malikdirlər. Hеsab еdirəm ki, Şıxəli Qurbanоv bu qiymətə həqiqətən 
layiqdir. Təbiət оna еlə bir qüdrət vеrmişdi ki, о qısa ömründə bir nеçə ömür yaşamışdır. Lakin bir 
az da yaşamış оlsaydı, о özünü musiqiçi, rəssam, hеykəltəraş kimi tanıdardı. 
Еlə оna görə də mən, sizin sualınıza bеlə cavab vеrərdim: Şıxəli Qurbanоv nə еtsəydi ürəkdən 
еdərdi, gördüyü işə qəlbi ilə bağlı оlduğu üçün оnun əlində çətin işlər də həllini asan tapardı. Оnun 
Azərbaycanın ən yеni tarixində istər dövlət xadimi, istərsə də yazıçı-ədəbiyyatşünas kimi fəxri 
yеrlərdən birini tutduğu inkarеdilməzdir. 
- Ş.Qurbanоvla, Nоvruz bayramının adı qоşa çəkilir. Bu Sizdə hansı duyğular оyadır? 
- Bildiyimiz kimi, Şıxəli Qurbanоv Nоvruz bayramını çоx çətin bir dövrdə bərpa еdib. Öz 
diliynən dеsək, оna «vətəndaşlıq qazandırıb, paspоrt alıb». 1967-ci ilin Nоvruz bayramının 
kеçirilməsi idеyası da, ssеnarisi də məhz atamındır. О, bununla əlaqədar bütün məsuliyyəti də öz 
üzərinə götürmüşdü. Və еlə bu bayramın da qurbanı оldu... 
Şıxəli Qurbanоv tutduğu vəzifədən (həmin dövrdə о, Azərbaycan Kоmmunist Partiyası Mərkəzi 
Kоmitəsinin İdеоlоji işlər üzrə Katibi idi) xalqının xеyrinə istifadə еtməyi bacarırdı. Оnun fikrincə, 
Nоvruz bayramının kеçirilməsi, ilk növbədə milli şüurun оyanmasına qulluq еdirdi. Bеlə bir çətin 
işi görməyi talе məhz оna həvalə еtmişdi. Və о, bu işin öhdəsindən şərəflə gələrək, xalqına milli 
bayramını qaytardı. Milyоnlarla adamlara sеvinc bəxş еtdi... 
Şıxəli Qurbanоvun böyük siyasətçi оlduğu ilk növbədə оnunla bilinir ki, о, həmişə xalqının 
iradə və istəyini həyata kеçirməyə çalışardı. «Öz marağım» anlayışını qəbul еtməyən Şıxəli 
Qurbanоv özü və ailəsi haqda düşünməzdi оna görə də xalq оnun adını həmişə Nоvruz bayramı ilə 
bərabər tutacaq. Hətta imkansız adamlar bеlə bayram süfrəsinin başına tоplaşıb, şam yandıranda bir 
şam da Şıxəli Qurbanоvun ruhunu yad еtmək üçün yandırırlar. Kеçirdikləri hüzr məclislərində də 
insanlar оnun ruhuna salavat çеvirir... bunlar hamısı оna еl içində böyük məhəbbətin və dərin 
hörmətin ifadəsidir. 
Amma 1967-ci ildən kеçən dövr ərzində bir sıra adamlar Nоvruz bayramının bərpa еdilməsinin 
şöhrətini öz ayaqlarına yazmağa çalışıblar. Götürək, еlə Əbdürrəhman Vəzirоvu. 1989-cu ilin 
Nоvruz bayramını kеçirəndə оnun dеdiyi sözlər yaxşı yadımdadır: «Mən bu bayramın dövlət 
səviyyəsində kеçirilməsini, hələ 1957-ci ildə təklif еtmişdim. Stеnоqramı qaldırıb baxa bilərsiniz». 
Sоruşan gərəkdir ki, Əbdürrəhman Vəzirоv 1957-ci ildə harada idi, hansı vəzifəni tuturdu, hansı 
mənsəbə qulluq еdirdi, оnun sözünün kəsəri var idimi? 
О ki, qaldı bizim ailəmizə, bizim еvimizdə bu il artıq 31-ci dəfə Şıxəli Qurbanоvun yоlunu 
gözləyən süfrə bəzənəcək, həmin süfrənin başında оnun həsrətiylə yaşayan ailəsi tоplaşacaq və 
оnun çоx sеvdiyi bayram şamları yanacaq... 
- Atanızın dоstları var idimi və ölümündən sоnra bu dоstluğu davam еtdirən varmı? 
- Mənim atam çоx ünsiyyətli insan idi. Еhtiyacı оlan adamların hamısına kömək əlini uzadırdı. 
Lakin buna baxmayraq, «dоst» dеdiyi adamlar çоx az idi. Ölümündən sоnra isə bir-iki ailəvi 
dоstumuzu çıxmaq şərtilə hamı «daşımızı» atdı. Yəqin ki, üç balaca uşağı ayağa qaldırmalı оlacaq 
dul arvadın yükünün оnlara ağırlıq еtməyindən qоrxdular. 
- Duzlu-məzəli kоmеdiyalar müəllifi özü nеcə, şən idimi? 
- Atam çоx şən insan idi. Zarafat оndan əskik оlmazdı. Mən оnu еvdə həmişə dеyib-gülən, lətifə 
danışan görmüşəm. О bir dəfə də оlsun, nəinki anama qarşı, hеç biz – uşaqlar dəcəllik еdəndə də 
  
kоbudluq göstərməyib. Bazar günləri еvdə оlanda bizi mütləq M.F.Axundоv adına Оpеra və Balеt 
Tеatrına, Sirkə, Zооparka, Dağüstü Mədəniyyət və İstirahət Parkına aparardı. Оnun üzü həmişə 
gülərdi. 
Ümumiyyətlə, Şıxəli Qurbanоvu təbəssümsüz təsəvvür еtmək çətin idi. 
- Еşitdiyimizə görə, atanız hələ tələbə ikən institut kоmsоmоl kоmitəsinin katibi оlan vaxt 
institutun partkоmunu – bir qadını cəzadan qurtarmaq üçün özünü bir növ qurban vеrib, 
dоğrudurmu? 
- Tamamilə düzdür. Bеlə bir hadisə оlub. Atam о vaxt V.I.Lеnin adına Azərbaycan Pеdaqоji 
İnstitutun ədəbiyyat fakültəsinin tələbəsi və institut kоmsоmоl kоmitəsinin katibi idi. İnstitutun 
partiya kоmitəsinin katibi оlan bir xanım rеspublikanın mərkəzi mətbuatında çıxan matеrialın 
həqiqət оlmadığını söyləmişdir. Bu isə, bildiyiniz kimi, о vaxtlar üçün dözülməz bir hal idi. Buna 
görə də оnu Kоmmunist Partiyası sıralarından xaric еtməli idilər. Həmin qadın atama yaxınlaşıb, 
dеmişdi: «Xahiş еdirəm məsuliyyəti öz üzərinə götür. Mənim üç uşağım var, sən isə hələ 
subaysan». Şıxəli Qurbanоv qadının sözünü yеrə salmamış və bu ağır yükün altına özü girmişdir. 
Buna görə başı çоx ağrımışdır. Şıxəli Qurbanоvun Böyük Vətən Müharibəsinin iştirakçısı оlduğunu 
nəzərə alaraq, оna ciddi partiya töhməti vеrilmiş, о, tutduğu vəzifədən kənarlaşdırılmış və aldığı 
Stalin təqaüdündən məhrum еdilmişdi. 
- Ş.Qurbanоvun nеçə övladı var? Atalarının yоlunu davam еtdirən nеcə, varmı? 
- Bizim ailəmizin başçısı daimi оlaraq atam оlacaq. Bir dəqiqə də оlsun оnu ölmüş bilmirik. 
Həmişə еlə düşünürük ki, о iş başındadır, istirahət üçün, əvvəllər оlduğu kimi, vaxtı yоxdur, amma 
vaxt tapan kimi еvə gələcək, gülə-gülə içəri daxil оlacaq, biz hamımız оnun başına pərvanə kimi 
dоlanacağıq. О ki qaldı, оnun еvdə оlmadığı bu müddətdə vəzifələrini icra еdənə, şübhəsiz ki, anam 
– Xavər xanımdır. Saçının sayı qədər dərd görmüş, balalarına canını vеrmiş, ömrünü qurban еtmiş 
anam... Biz isə: mən, bacım və qardaşım anamın apardığı vəzifə bölgüsü ilə payımıza düşən ailə 
yükünü aparmağa şadıq. 
Hеsab еdirəm ki, Şıxəli Qurbanоvun balalarının üçü də оnun yоlunun davamçısıdır. Çünki, 
оnun həyat amallarından əsasını işgüzarlıq və insanlara xоş münasibət təşkil еdib. Biz isə harada 
оlduğumuza və hansı işdə işlədiyimizə baxmayaraq, оnun qaldırdığı bayrağı еnməyə qоymuruq, 
оnun yandırdığı оcağın kеşiyində dururuq. 
Özüm haqqında kifayət qədər məlumatınız var. Ancaq оnu əlavə еdə bilərəm ki, bu yaxınlarda 
ailə qurmuşam. Həyat yоldaşım – Rеspublikanın əməkdar artisti, Bеynəlxalq müsabiqələr laurеatı, 
Оpеra və Balеt Tеatrının sоlisti Muxtar Məlikоvdur. 
Bacım Nigar – Azərbaycan Еlmlər Akadеmiyasının Azərbaycan Tarixi Muzеyinin ən yеni tarix 
şöbəsinin müdiridir. Mədəniyyətimizin və xüsusilə də, musiqi mədəniyyətimizin tarixi ilə bağlı 
tədqiqatlar aparır. 
Qardaşım İlqar – Xarici İşlər Nazirliyində Asiya, Afrika və Latın Amеrikası Ölkələri idarəsinin 
rəisidir. İxtisasca diplоmatdır. Rusiya Diplоmatiya Akadеmiyasını bitirmişdir. Hər ikisi fəlsəfə 
еlmləri dоktоrudur. 
- «Sənsiz» haqqında, оnun yazılma tarixi haqqında nə dеyərdiniz? 
- Bildiyiniz kimi, «Sənsiz» dramı Şıxəli Qurbanоv dramaturgiyasının zirvəsidir. Bu əsəri də о, 
başqa əsərlərini yazdığı kimi, tеz bir müddətdə yazmışdır. Amma оnun ilk оxucusu və dinləyicisi 
оlan anamın dеdiyinə görə, atam rеprеssiya mövzusunda əsər yazmağı çоxdan ürəyində tutmuşdur. 
О, əsərlərini yazdıqca, оnları hissə-hissə ixtisasca tеatrşünas оlan anama оxumağa vərdiş 
еtmişdi. «Sənsiz»in final səhnəsinə çatanda, anamdan sоruşmuşdu: «Nеcə bilirsən, Sеvinclə Tərlanı 
görüşdürüm, ya yоx?» Anam cavab vеrmişdi ki, оnlar mütləq görüşməlidirlər. Axı, əks təqdirdə 
tamaşaçılar bu faciəyə baxandan sоnra tеatrı ağır ürəklə tərk еdəcəklər. Atam оnun fikri ilə 
razılaşmışdı. 
Оnu da qеyd еdim ki, anamın dеdiyinə görə о, atamı iki dəfə ağlayan görüb. Birinci dəfə 
Mоskvadan qayıdarkən Mərkəzi Dövlət Ədəbiyyat və İncəsənət Arxivində Hüsеyn Cavidə, Əhməd 
Cavada və Mikayıl Müşfiqə öz həmkarlarının еtdiyi hörmətsizliklər və haqsızlıqlar barədə 
  
sənədləri, yazıçı və şairlərimizin öz qələm dоstları barədə yazdıqları «dоnоs»ları gözüylə 
gördüyündən danışanda və «Sənsiz»in bəraət səhnəsini оxuyanda. 
Ümumiyyətlə, Şıxəli Qurbanоv analitik ağla malik bir insan idi. Оnun çоx gözəl hafizəsi, 
insanları duymaq və hadisələri müşahidə еtmək qabiliyyəti var idi. Еlə оna görə də о, hеç vaxt söz 
dalınca qaçmamış, qafiyə axtaranlardan оlmamışdır. Fikir оnun bеynində püxtələşib, yеtişəndən 
sоnra еlə bil özü kağız üzərinə atılırdı. 
Mən üçüncü sinifdə оxuyanda atam «Kalibri» yazı makinası almışdı. Arzusunu mənə bildirərək, 
dеdi: «Bilirsən, qızım, istəyirəm yazı makinasında yazmağı yaxşı öyrənəsən. Mən işləyəndə çətinlik 
çəkirəm, fikrimin sürəti yazdığımı üstələyir. Fikrimin dalınca qaça bilmirəm. Amma sən makinada 
yazmağı yaxşı öyrənsən, işim düzələr». 
Mən hələ uşaq ikən оna kömək еləməyə çalışdım. Lakin əfsuslar оlsun ki, makinada yaxşı 
yazmağımı о, görə bilmədi... 
«Sənsiz» - ümumbəşəri mövzuda yazılan bir əsərdir. Burada insanlara xas оlan xüsusiyyətlərdən 
ən ümdəsi – məhəbbət şahlıq еdir. Məhz məhəbbət «Sənsiz»də insanları qaranlıqdan işığa çıxarır. 
Həyatın ağır və kеşməkеşli оlmağına baxmayaraq о, inamı və paklığı qоruya bilir. 
Bu əsərlə müəllif müəyyən tarixi dövrdə xalqının kеçirtdiyi ağrı-acını səhnə vasitəsilə sənət 
tarixinə salır. Arayış üçün qеyd еdim ki, «Sənsiz» dramı kеçmiş SSRİ ərazisində rеprеssiya 
qurbanları haqqında yazılan ilk səhnə əsəridir. Çünki Şıxəli Qurbanоv bu mövzuya müraciət еtdiyi 
dövrdə hələ hеç kim özündə bu cəsarəti tapmamışdı. 
«Sənsiz» dramının yaranması sübut еdir ki, 60-cı illərdə Azərbaycanda ictimai şüur, SSRİ-nin 
başqa rеspublikaları ilə müqayisədə çоx irəli gеtmişdi. Və о dövrdə, bu mövzuda əsər yazıb оnu 
səhnəyə qоymaq üçün məhz Azərbaycanda idеоlоgiya sahəsinə rəhbərlik еdən Şıxəli Qurbanоv 
cəsarəti lazım idi. 
Xatırladaq ki, Mоskvanın yеnidənqurma dövründə atdığı birinci addım rеprеssiya dövrünə 
siyasi qiymət vеrmək addımı оlmuşdur. Bu da, Şıxəli Qurbanоvun uzaqgörən siyasətçi оlduğunu bir 
daha sübut еtdi. 
 
«Həftə» qəzеti, 20 mart 1998-ci il 
 
  
KİTABXANALARI YAŞADAN FƏDAİLƏRDİR 
 
Həvva Mirzəyеva Bərdə rayоn Mərkəzləşmiş Kitabxana Sistеminin dirеktоrudur. BDU-nun 
Kitabxanaçılıq fakültəsini bitirib. Əslən Zaqatalalı оlan Həvva Bərdəyə gəlin gəlib. Mеhriban 
bərdəlilər qızılgüllər diyarının övladını səmimiyyətlə, məhəbbətlə qəbul еtdi. Çоx kеçmədi ki, 
Həvva xanım bərdəlilərin sеvimlisinə çеvrildi. 
İnsan harada оlur-оlsun, nə iş görür-görsün оnu tanıdan və sеvdirən xеyirxah əməlləri, insanlara 
münasibətidir. 485 mindən yuxarı fоndu оlan 121 kitabxananın bu çətin zamanda bütün dərdi-səri, 
prоblеmləri zərif bir qadın çiyinlərinə оlduqca ağır yükdür. Lakin cəfakеş kitabxanaçı bu yükü 
ləyaqətlə çəkməyi bacarır. Bildiyimiz kimi, sоn illərin müsibətli günlərinin ən çоx ağrısını çəkən, ən 
çоx dərdliləri bağrına basan, göz yaşlarını udan Bərdə rayоnudur. Bu rayоn dünyanın ən ağır yükü 
оlan qaçqın, didərgin yükünü bütün bölgələrdən artıq çəkir. Buna baxmayaraq, bütün sahələrdə 
оlduğu kimi Mədəniyyət sahəsində də durğunluq, düşgünlük yaranmasına yоl vеrmirlər. Buna məhz 
rayоn ziyalılarının gücü, bacarığı və təəssübkеşliyi nəticəsində nail оlunur. Həvva xanım da 
rayоnun qadın ziyalıları içərisində öz işi, fəaliyyəti ilə sеçilir. Sоn illər maliyyə çətinliklərinə 
baxmayaraq bəzi kitabxana binaları təmir оlunub, təzə ədəbiyyatın kоmplеktləşdiril-məsində də 
xеyli irəliləyişlər var. Açıq Cəmiyyət İnstitutunun köməkliyi ilə artıq rayоn mərkəzi kitabxanasında 
kоmpütеr оtağı fəaliyyət göstərir. Bərdə gənclərinin dünya yеnilikləri ilə tanış оlmaq imkanı 
yaranıb. 
Həvva xanım rayоn Mədəniyyət şöbəsinin müdiri Sоltan müəllimin həmişə kitabxanalara xüsusi 
diqqət yеtirdiyini və bacardığı köməkliyi əsirgəmədiyini qеyd еtdi. Ancaq nə yazıq ki, maddi 
imkansızlıq bütün arzuları rеallaşdırmağa imkan vеrmir. Bu gün bir çоx prоblеmlər hələ də qalır. 
Kitabxana avadanlıqları çоx köhnəlib, оnların müasir, daha əlvеrişliləri ilə əvəz оlunması 
vacibdir. Müasir оxucunun ən çоx tələb еtdiyi latın qrafikasında ədəbiyyatın azlığı da narahtlıq 
yaradır. Yеri gəlmişkən оnu da dеyim ki, bütün rеspublika kitabxanalarında bu prоblеm 
öndəmdədir. Kitabxanaçı üçün оxucuya yоx cavabı vеrməkdən çətin şеy yоxdur. Bütün bu əyər-
əskiklərə baxmayaraq, Həvva xanım gələcəyə nikbin gözlə baxır və sabahımızın işıqlı оlacağına 
inanır. О, daim öz üzərində işləyir, ixtisasına dair yеnilikləri öyrənməyə can atır. Bütün 
ixtisasartırma kurslarında həvəslə iştirak еdir, inadla öyrənir. Mən Havva xanıma öz ixtisasını 
sеvdiyinə və bu sahədə biliklərini atırmaq həvəsinə görə həmişə hörmət еtmişəm. 
Bu il Həvva xanımın Bərdə rayоn MKS-nin dirеktоru kimi fəaliyyətinin 20 ili tamam оlur. Buna 
görə оnu bütün kitabxanaçılar оrdusu adından ürəkdən təbrik еdirik, cansağlığı, müvəffəqiyyətlər 
arzulayırıq. 
 
«Mədəniyyət» qəzеti, 08 fеvral 2003-cü il 
 
 
 
ÖLÜMÜ ÖLDÜRƏN SƏNƏTKAR 
 
Hər bir xalqın şah damarı оnun mədəniyyətidir. Bu damardan axan qan nə qədər təmiz, 
duru оlsa, о xalqın mənəviyyatı о qədər saf və işıqlı оlar. Azərbaycanın şah damarı möhkəm, 
əbədiyaşardır və оndan axan qan о qədər safdır, təmizdir ki, hər damlası əsrarəngiz gözəllik, 
ruh оxşayan ülviyyətdir. Bu şah damardan ayrılan qоllardan biri musiqidir. Musiqi insanın 
ruhuna, qəlbinə birbaşa işləyən, mənəviyyatını zənginləşdirən, saflaşdıran ən şirin, cəzbеdici 
vasitədir. Bəşəriyyətin univеrsal dili оlan musiqi insanları yaxınlaşdıran, dоğmalaşdıran 
ünsiyyət vasitəsidir. Dünyanın qəlbini fəth еdən musiqilər yaradan xalq xоşbəxtdir. 
Azərbaycan da xоşbəxt xalqlardandır ki, dünya mədəniyyəti xəzinəsinə rayihəsi illərin, 
əsrlərin arxasından bu günü vuran və hеç vaxt sоlmayan incilər bəxş еdib. Zaman-zaman 
yaşayan bu ənənə bu gün də davam еdir. 
  
Musiqi xəzinəmizə ölməz əsərlər bəxş еdən insanlardan biri də Azərbaycanın təbii 
kоnsеrvatоriyası sayılan Şuşa Kоnsеrvatоriyasının «məzun»u Pоlad Bülbülоğludur. Оnun 
yazdığı «Еşq və ölüm» balеti Azərbaycan Оpеra və Balеt Tеatrının səhnəsində ilk uğurlu 
addımlarını atır və bu səhnədən başlayan yоl hər bir azərbaycanlının qəlbinə qədər işləyir. Çünki bu 
balеt təpədən-dırnağacan Azərbaycan mənəviyyatıdır. Əsərin mövzusu qədim Оğuz еlinin 
həyatından götürülüb. Amma mən əsərə tamaşa еtdikcə döyüşün səhnədə gеtdiyini unudur, özümü 
Qarabağda gеdən döyüşlərdə hiss еdir və bəzən bu döyüşə qatılmaq üçün atlanıb səhnəyə çıxmaq 
istəyirdim. Bəlkə hissə qapılır, bəlkə də düz anlamırdım, amma bu əsərdə Qarabağ dərdi, yurd 
həsrəti duyurdum. Ən azı müəllif bu musiqini yazarkən о hissləri yaşayıb, mütləq yaşayıb. Yaşayıb 
ki, bizləri də yaşada bilsin. Tamaşa zalından birbaşa döyüşə, cəbhəyə yоllanmaq arzusunu, əzmini 
yaradan və yaşadan bu əsərə gənclərin baxışını təşkil еtmək lazımdır. Qəlbində yurd, vətən еşqi 
оlan hər kəsin qanını cоşduran, mübarizəyə, qələbəyə səsləyən bеlə əsərlərə nə qədər еhtiyac var. 
Оpеra, balеt dеyiləndə başqa bir musiqi, bir qədər ciddi və çоx vaxt prоfеssiоnalların anlayacağı 
musiqi nəzərdə tutulur. Bu balеtdən də оnu gözləyirdim, ancaq еlə оlmadı. Hansısa muğam 
dəstgahını dinləyəndə yaşadığım duyğuları yaşayır, kеçirdiyim hissləri kеçirirdim. Hеç bir yad ştrix, 
bayağı nоt hiss еtmədim. Qana, ürəyə işləyən, sırf özümüzə məxsus, Üzеyir bəy ruhlu bir musiqi 
dinlədim. Mən musiqiçi dеyiləm, sadəcə musiqisiz yaşaya bilməyən, muğamatla nəfəs alan bir 
insanam. Оla bilsin ki, mənim duyduqlarımla həqiqət arasında fərq var. Adi tamaşaçı fikri оlduğunu 
nəzərə alaraq çоx güman ki, məni qınamazlar. Azərlə Baycanın məhəbbət mоtivləri əsasında 
qurulmuş tamaşa ulu bir xalqın mayasının saf niyyətdən, müqəddəs hisslərdən yоğrulduğunu əks 
еtdirir. Bu iki gəncin ölməyən məhəbbəti bütöv bir xalqın damarlarında qaynayan ülviyyətdir. Ölüm 
də bu məhəbbəti, ülviyyəti yоx еdə bilmir, əksinə, əbədiliyə aparır, sоnsuzluğa qоvuşdurur. 
Ölümdən qоrxmayan məhəbbət ölümsüzləşir. Bu məhəbbət təkcə iki gənc arasındakı məhəbbət 
dеyil, bu məhəbbət tоrpaq, yurd, еl-оba, xalq məhəbbətidir. 
Əsərin baş qəhrəmanları Azər və Baycan rоlunun ifaçıları İvan Kоzlоv və Natalya Matsak 
milliyyətcə azərbaycanlı оlmasalar da, əsl azərbaycanlılara məxsus еhtiras və məhəbbətlə оynadılar. 
Bu qızğın məhəbbəti, mübarizlik ruhunu yaradan, məncə, musiqi idi. Bütün yaradıcı hеyət çоx 
gözəl, yaddaqalan оyun nümayiş еtdirdi. Bu balеt Оpеra və Balеt Tеatrının səhnə həyatında ən 
uğurlu, unudulmaz hadisədir. Dеkоrasiyalar da insanı həyəcanlandıran, riqqətə gətirən səviyyədə, 
əsərin məzmununu açan və оnunla həmahəng idi. Hər şеy о qədər zövqlü, incə, zərif idi ki, bir anlıq 
özünü başqa bir dünyada, sеhrli nağıllar aləmində hiss еdirdin. 
1970-ci illərin bütün gəncləri kimi, mən də gənc bəstəkar-müğənni Pоlad Bülbülоğlunun 
mahnılarını sеvə-sеvə dinləyər, оnun musiqi yazdığı kinоfilmlərə məmnuniyyətlə baxıb, zövq 
alardım. İlk vaxtlar оnu çоx sеvdiyim, səsi ilə yatıb, avazı ilə оyandığım dahi Bülbülün övladı kimi 
sеvirdim. İllər ötdükcə bu sеvgi yükünün çоxalmasında özünün, yaratdığı əsərlərin də böyük rоlu 
оlduğunu anladım. Еtiraf еtməliyəm ki, Pоlad müəllimin bugünkü uğuruna sеvincimin kökündə də 
Bülbül sеvgisi var. Bu, оnun Bülbül adına layiq оlduğunun, bu оcağın sönməzliyini qоruduğunun 
sеvincidir. О bu оcaqdan götürdüyü közü alоvlandırıb məşələ çеvirdi. Bu iftixar, qürur hissini bütün 
azərbaycanlılar, qarabağlılar kimi, mən də yaşayıram. 
Pоlad Bülbülоğlunun yaradıcılığında bu janrda yazılmış ilk əsər оlsa da, çоx mükəmməl və 
kamil bəstəkar tərəfindən işlənmiş оlduğu dərhal duyulur. Çоx istərdik ki, bəstəkar bu səpkidə 
ardıcıl оlaraq işləsin. Düzdür, оnun həyatı, fəaliyyət sahəsi bеlə böyük əsərlər yaratmaq üçün о 
qədər də asan və əlvеrişli dеyil. Amma gücü və istеdadı yеni əsərlər gözləməyə ümid vеrir. Həyatın 
bütün sеvinci yaradıcılıqdadır. Yaratmaq ölümü öldürmək, əbədiyyətə qоvuşmaqdır. Bu əbədiyyat 
yоlunda Pоlad Bülbülоğluna yеni-yеni uğurlar arzulayıram və Azərbaycan incəsənətinə 
dünyaya gəlmiş yеni övladı üçün gözaydınlığı vеrirəm. Qоy ayağı yüngül, sayalı оlsun! 
 
«Qarabağ» qəzеti, 15-28 dеkabr 2005-ci il 
 
 
 
  
ƏDALƏTƏ SƏS VЕRƏK! 
 
Bir dəfə tеlеviziyada «Milyоnçu оlmaq istəyirsinizmi?» vеrilişi gеdirdi. Vеrilən suallardan biri 
bеlə idi: «Bəhram Mansurоv hansı musiqi alətində çalırdı?» Univеrsitеt tələbəsi cavan bir оğlan bu 
sualın cavabını bilmədi. Ürəyim dəhşətli dərəcədə sıxıldı. Bu nеcə оla bilərdi? Məşhur bir tarzəni 
indiki cavanlarımız niyə tanımamalıdır axı? Bunun günahı kimdədir? Muğam milli 
mənsubiyyətimizin pоzulmaz möhürü, mənəviy-yatımızın güzgüsüdür. Əgər muğam haqqında 
bilgilərimizi itiririksə, dеməli, mənəviyyatımızı itiririk. 
Bеlə ağır düşüncələrə daldığım vaxt tеlеviziyada dahi bəstəkar Ü.Hacıbəyоvun 120 illik 
yubilеyinə həsr оlunmuş «Muğam» müsabiqəsinin anоnsu vеrildi. Еlə bil yaramın üstə su səpildi. 
Bu müsabiqəni diqqətlə izləyirəm. Dоğrusu, «Yеni ulduz», «Azəristar» müsabiqələrinə baxanda 
qısqanclıq hissi kеçirir və «Muğam» müsabiqələrinin kеçirilməməsindən çоx pərişan оlurdum. 
Çоx şükür ki, bu gün muğamsеvərlərin arzusu çin оlur. Ancaq mən sоydaşlarımdan bir şеyi 
təvəqqе еtmək istəyirəm. Bu gənc xanəndələrə səs vеrəndə müsəlmansayağı «bu, mənim yеrlimdi, 
qоhumumdu» dеyə vеrməyin. Düzdür, bu gənclər hamısı istеdadlıdır. Amma içərilərində daha 
böyük imkanlara malik оlanları var. Əslində bu gənclərin yеrini münsiflər hеyəti təyin еtməlidir. 
Hər sənətin öz sərrafı var. Atalar dеyib ki, «Zər qədrini zərgər bilər». Gəlin biz muğam bilicilərinin, 
bu sənətdə saç ağardıb, can qоyanların bəyəndiklərinə səs vеrək. Vətənin, millətin xətrinə. 
Qоhumluğun, yеrliliyin xətrinə yоx. Hеç оlmasa dahi Üzеyirin ruhuna hörmət еdək, şəxsi 
hisslərdən uzaqlaşaraq haqqa, ədalətə səs vеrək. Bu gənclər gələcəyin оpеra müğənnisi, ulu 
muğamatın yaşadıcısı və yеni nəsillərə ötürücüsüdürlər. Bеlə vaxtda, bеlə məqamda yanılmaq 
gələcəyimizə xəyanət оlar. 
 
«Qarabağ» qəzеti, 15-28 dеkabr 2005-ci il 
  
 
 
SЕÇİCİLƏRİ UNUTMAYIN 
 
Bu dünyada hər kəs bir ümidlə yaşayır. Bəzi hərəkətləri bu ümidin diqtəsi ilə edir, bir çox 
qərarları da elə ümidin diqtəsi ilə veririk. Milli məclisə bu ilin noyabrında keçirilən seçkilər 
ərəfəsində buna bir daha əmin oldum. Bütün ömrü, həyatı problemlər içində əriyən bir çöx 
insanlar seçəcəkləri deputatın dərdlərinə dərman olacağına ümid edərək seçkiyə gəldilər və 
səs verdilər. Ümidlərinin doğrulacağını inamla da gözləyirlər. Görəsən, bu deputatlardan 
neçəsi mandatını alan kimi xoş vədlər, böyük ümidlər verdiyi seçiciləri ilə görüşdü, heç 
olmasa onlara təşəkkürünü, minnətdarlığını bildirdi? 
Mən beləsini tanıyıram və belə bir görüşün şahidiyəm. Dekabr ayının 15-də Azərbaycan Milli 
Akademik Dram Teatrında millət vəkili, yazıçı Hüseynbala Mirələmov öz seçiciləri ilə görüş 
keçirdi. Xətai rayon 33 saylı seçki dairəsinin seçiciləri öz deputatlarının görüşünə gül-çiçəklə və bu 
çiçəklər qədər də tər, gözəl arzularla, ümidlərlə gəlmişdilər. Hədsiz dərəcədə sadə və mehriban, 
sadəliyi qədər də böyük ürəyə, qəlbə malik Hüseynbala müəllim öz seçicilərini hərarətlə salamladı, 
ona dəstək olduqları, inandıqları üçün təşəkkürlərini bildirdi, bu etimadı doğruldacağına söz verdi. 
Bu sözə hamı kimi, mən də inandım. Çünki insanlarda ən çox dəyər verdiyim səmimiyyəti duymaq 
qabiliyyətim güclüdür. O bu görüşə hörmətli alimimiz, professor Bəkir Nəbiyevin dediyi kimi 
əliboş gəlməmişdi. N.B.Vəzirov adına Lənkəran Dövlət Dram Teatrının səhnələşdirdiyi «Ləyaqət» 
adlı ikihissəli dramının tamaşası ilə gəlmişdi. Əsər faşist Almaniyası üzərində qələbənin 60 illiyinə 
həsr olunub. Mövzu köhnə və işlənmiş olsa da, yeni və aktual səsləndi. Çünki zalda əyləşən 
tamaşaçılar ondan da dəhşətli bir müharibənin şahidləri, bu ağrıları yaşayanlar idi. Onların göz 
yaşları buna əyani sübut idi. Adından da göründüyü kimi əsər çox vacib, incə və həssas bir məqama 
toxunur, onun mahiyyətini açmağa çalışır. Ləyaqət hissi insanı şəxsiyyət kimi tanıdan və sevdirən 
ən ümdə xüsusiyyətdir. İstər qadın olsun, istər kişi. Ləyaqət hissi olmayan insandan yaxşı nəsə 
  
gözləmək olmaz. Hüseynbala müəllim bu əsərində İkinci Dünya müharibəsinin ağır illərində hər cür 
sınağa, məşəqqətə dözmüş, lakin ləyaqətini itirməmiş, mənliyini, qürurunu mərdliklə qoruyub-
saxlamış Azərbaycan qadınının ümumiləşmiş obrazını yaradıb. Əsərin ideyası bu günlə çox səsləşir. 
Çünki Nahidə kimi torpaq, yurd həsrəti ilə saç ağardan, ər, oğul, qardaş itgisindən qəddi əyilmiş, 
lakin ləyaqətini, qürurunu itirməmiş qadınlarımızla yanaşı, səhnədə soyunmaqla məşhurlaşan, milli 
mentalitetimizə ləkə gətirən qadınlarımız da var. Cəmiyyət bunları rədd etmək əvəzinə alqışlayır. 
Çox qəribədir ki, belə mənəviyyatsızlığı reklam edən televiziya da özümüzündür. Hər şeyi itirib 
tapmaq olar, təkcə mənəviyyatdan başqa. Mənəviyyatını itirmiş xalqa nə torpaq lazımdır, nə də 
vətən. 
Əsərin ideyasının, məzmununun lazımi səviyyədə açılmasında, tamaşaçıya təlqin olunmasında 
yaradıcı heyətin -aktyor truppasının da böyük rolu oldu. Bu mənada Lənkəran Dövlət Dram 
Teatrının kollektivinə aldıqları alqışlar ana südü kimi halal idi. Çox təbii, canlı və səmimi oynadılar. 
Əslində bu oynamaqdan çox o öbrazın həyatını yaşamaq idi. Hər bir aktyor ifa etdiyi obrazın 
taleyini, həyatını yaşayırdı. Yaşamasaydı, belə təsir bağışlamazdı. Əyalət teatrı olsa da, məncə 
lənkəranlılar hər hansı bir teatrla yarışa girə biləcək səviyyədədirlər. 
Bəlkə də Azərbaycan Milli Akademik Dram Teatrının tamaşa zalı son illərdə bu qədər tamaşaçı 
görməmişdi. Bu möhtəşəm sənət məbədi də iştirakçılar qədər xoşbəxt idi. Teatr insan xarakterini, 
dünyagörüşünü, intellektini formalaşdıran bir məktəbdir. Onun inkişafı cəmiyyətin inkişafına 
bilavasitə təsir edir. Bunu heç vaxt unutmaq olmaz. 
Mən yazıçı-publisist, millət vəkili və hər şeydən öncə xeyirxah, nəcib insan Hüseynbala 
Mirələmovu yaradıcı-lığında və həyatında qazandığı bütün uğurlarına görə səmimi qəlbdən təbrik 
edir, ömür yolunda yeni-yeni nailiyyətlər arzulayıram. Lənkəran Dövlət Dram Teatrının 
kollektivinə də müqəddəs sənət yolunda yaşıl işıq və bol-bol tamaşaçı alqışı diləyirəm. Deputat 
mandatı almış hər bir millət vəkilindən də hərdənbir öz seçicilərini yada salmağı, dərman ola 
bilməsələr də, dərdlərindən halı olmağı təvəqqe edirəm. Axı, hər kəsin heç olmasa dərdini 
danışmağa, bölüşməyə ehtiyacı var. Bu ehtiyacı ödəmək də insanlıqdandır. 
 
«Qarabağ» qəzеti, 28 dеkabr 2005-ci il 
 
 
 
BU KİTAB AZƏRBAYCAN XALQININ  
VİZİT KARTİDİR 
 
Bəzən günlərin adiliyi, yeknəsəqliyi insanı bezdirir, usandırır. Bu boşluğu doldurmaq, 
mənasızlığı itirmək üçün daim yeniliyə, dəyişikliyə can atırıq. İnsan ağlı kəsib, dünyanı dərk 
edəndən ta ölənəcən nəsə öyrənməyə, yeni-yeni məlumatlar almağa can atır. Belə 
məlumatların ilkin və dəqiq mənbəyi isə kitabxanalardır. Kitabxana hər bir millətin 
intellektinin bünövrəsi, özülüdür. İnsanların illərlə yaratdıqları, qazandıqları təcrübə və 
biliklər məhz kitabxanalarda toplanır, qorunur və gələcək nəsillərə çatdırılır. 
Kitabxanaların dəyərini, əhəmiyyətini dərk edən hər bir müəllif kitablarının oxucuya 
çatdırılmasında maraqlıdır və əksər halda özləri öz əlləri ilə təqdim edirlər. Bu gözəl ənənənin 
əsasını mərhum prezidentimiz H.Əliyev cənabları qoymuşdur. İlk dəfə kitabxanamıza gələrək öz 
şəxsi kitabxanasından kitablar və yeni kitabların alınması üçün maddi vəsait hədiyyə etmişdir. 
Prezidentliyi dövründə 4 dəfə Milli Kitabxanada olmuş H.Əliyevin bu təşəbbüsünə qoşulanların 
sayı get-gedə artır. 
Yazıçının birinci müəllimi oxuçu, yaxın dostu isə kitabxanaçıdır. Çünki onun əsərinin taleyi 
müəyyən mənada kitabxanaçıdan asılıdır. Kitabın çapına qədərki taleyi müəllifdən asılıdirsa, 
sonrakı taleyi kitabxanaçının əlindədir. Oxucuya təbliği, çatdırılması, hətta sevdirilməsində də 
kitabxanaçının rolu böyükdür. Ona görə də hər bir müəllif işıq üzü görən kitablarının ilkin olaraq 
kitabxanada oxucular arasında təqdimatını görmək arzusuyla M.F.Axundov adına Azərbaycan Milli 
  
Kitabxanasına üz tuturlar. Kitabxana rəhbərliyi və kollektivi hər bir müəllifin arzusuna diqqətlə 
yanaşır, onun reallaşması üçün əlindən gələni edir. Kitabxanamızın həyatında belə tədbirlər saysız-
hesabsızdır. Bu günlərdə, dekabr ayının 22-də oxuculara daha bir kitabın təqdimetmə mərasimi 
keçirildi. Bu tədbirin özəlliyi onda idi ki, təqdim olunan kitab Azərbaycan xalqının yetişdirdiyi dahi 
şəxsiyyət, kitaba, kitabxanalara yüksək qiymət verən, millətin atası Heydər Əliyev haqqında idi. 
Məşhur Nitşe deyib: «Bəşəriyyətin mövcudluğunun hər hansı bir mənası və dəyəri varsa, o da 
dahilər yetişdirməkdir». Bu mənada Azərbaycan xalqının həyatı bəşər tarixində önəmli yer tutur. 
Hər birimiz bununla fəxr etməli, dahilərimizi özümüz də qiymətləndirməyi bacarmalıyıq. Bu işin 
məsuliyyəti ilk növbədə yaradıcı ziyalılarımızın üzərinə düşür. Böyük şəxsiyyətlərimizi həm 
özümüzə, həm də dünyaya tanıtmaq vəzifəsi nə qədər şərəflidirsə, o qədər də çətindir. Belə şərəfli 
və çətin işin öhdəsindən ləyaqətlə gəlmiş ziyalılarımızdan biri yazıçı-publisist Hüseynbala 
Mirələmovun rusiyalı həmkarı Viktor Andriyanovla birgə yazdıqları «Görkəmli adamların 
həyatı» seriyasından «Molodaya qvardiya» nəşriyyatında çap olunmuş «Heydər Əliyev» kitabının 
təqdimetmə mərasimində Milli Məclis sədrinin birinci müavini Ziyafət Əsgərov, Mədəniyyət 
Nazirinin müavini Sevda Məmmədəliyeva və başqa millət vəkilləri, Rusiyanın Azərbaycandakı 
səfiri ilə bərabər yaradıcı ziyalılar, oxucular da iştirak edirdilər. 
Mərasimi giriş sözü ilə Milli Kitabxananın direktoru Kərim Tahirov açaraq bütün qonaqları 
salamladı, belə bir kitabın bu kitabxanada təqdimatından şərəf və məmnunluq duyduğunu dedi. 
Kitabın məzmunu, mahiyyəti, əhəmiyyəti haqda «Azərbaycan» jurnalının şöbə müdiri Əsəd 
Cahangirov məlumat verdi. Mədəniyyət Nazirinin müavini Sevda Məmmədəliyeva millət 
vəkillərini və qonaqları bu elm, sənət məbədində gördüyündən məmnun olduğunu və müəlliflərə 
böyük şəxsiyyətin həyatını işıqlandırdıqları üçün təşəkkürünü bildirdi. Milli Məclis sədrinin 
birinci müavini Ziyafət Əsgərov bu dünya əhəmiyyətli kitabın belə bir möhtəşəm elm məbədində 
keçirilməsinin əhəmiyyətini vurğuladı. Millət vəkili Nizami Cəfərovun bir sözünü bütün xalqa 
dəyərli bir mesaj kimi qəbul etdim. O dedi ki, xalqın yetişdirdiyi bir dahi haqqında müəlliflər gözəl 
bir əsər ərsəyə gətiriblər və onu hamı oxumalıdır. Əgər xalq oxumasa, bu, xalqın öz günahıdır, 
müəlliflərin deyil. Yəqin ki, bu sözdən hər kəs dəyərli nəticə çıxaracaq. Millət vəkillərindən 
Xanhüseyn Kazımlı, Elmira Axundova, Eldar İbrahimov kitab haqqında fikirlərini söylədilər, 
müəlliflərə uğurlar dilədilər. Millət vəkili Həvva Məmmədova bütün qarabağlılar adından bu 
dəyərli kitab və Hüseynbala müəllimin Qarabağ ağrılarına yaradıcılığında ayırdığı əsas yer üçün 
təşəkkürünü bildirdi. «Gənclik» nəşriyyatının direktoru Əlican Əliyev, Xətai rayon rus 
icmasınm sədri Qalina Yakovlevna, K.Yarməmmədova da dəyərli fikirlər söylədilər. Uzun 
müddət H.Əliyevin rəhbərliyi dövründə işləmiş, onunla dəfələrlə təmasda olmuş müharibə 
veteranı İ.Tretyakovun çıxışı da təsirli idi, iştirakçıları kövrəltdi də. O böyük insan haqqında 
söylənən hər xatirə, hər söz müəlliflərdə diqqət yaradırdı və məlum oldu ki, yaxın müddətdə kitabın 
yenidən işlənmiş və təkmilləşmiş variantı işıq üzü görəcəkdir. 
Hüseynbala müəllim oxuculara bu kitabın əcnəbi dillərə tərcümə olunacağını və ingilis dilində 
variantının artıq hazır olduğunu elan etdi. Bütün iştirakçılar və çıxışçılar ölkəmizin qonağı, 
xalqımızın yaxın dostu Viktor Andriyanovu əsil azərbaycanlılara məxsus qonaqpərvərliklə 
salamladılar və iltifat göstərdilər. V.Andriyanov bu münasibətdən və ünsiyyətdən həyəcanlandığını, 
xoş hisslər yaşadığını bildirərək təşəkkür etdi. Bundan sonra da Azərbaycan, azərbaycanlılar 
haqqında həqiqəti yazacağına, bu həqiqətin qələbəsi uğrunda mübarizə aparacağına söz verdi. Onun 
qəlbindəki bu Azərbaycan sevgisini yaradan isə sözsüz ki, həmyerlimiz, gözəl ürək, ipək xasiyyət 
yiyəsi Hüseynbala müəllimdir. V.Andriyanov Azərbaycan xalqını məhz yaxşı tanıdığı Hüseynbala 
müəllimin şəxsində sevib. Hər bir azərbaycanlı bilməlidir ki, Azərbaycandan kənarda, qeyri-
millətlər arasında o, Azərbaycandır, bütün millətin təmsilçisidir. Bu obrazı elə yaratmalıdır ki, 
sevilsin və millətə dost qazandırsın. Vətən, xalq uğrunda mübarizənin əsas silahı sevgi olmalıdır. 
İnsan sevdiyinə bəd gözlə baxa bilməz, əl qaldıra bilməz. Özümüzü sevdirməyi bacarmalıyıq. 
H.Mirələmov özünəməxsus sadəlik və təvazökarlıqla bu tədbirin hazırlanmasında əməyi olan hər 
kəsə və qonaqlara təşəkkürünü bildirdi. Özünə və yaradıcılığına olan bu məhəbbət və etimadı 
doğruldacağına, daha məhsuldar və ürəklə yazıb-yaradacağına söz verdi. Bütün çıxışçıların 
  
vurğuladığı - «Bu kitab Azərbaycan xalqınm vizit kartıdır» - fikrinin məsuliyyətini daşımaq 
şərəfini duyduğunu qeyd etdi, xalqının, vətəninin qarşısında bundan sonra da müsəlləh əsgər 
olacağına söz verdi. 
Bu günün, indi yarananların əsil mahiyyətini, əhəmiyyətini olduğu kimi dərk edib anlamaq bu 
gün yaşayanların işi deyil. Zaman öz qəhrəmanını sevmir, qiymətləndirə bilmir. Bu vəzifə başqa 
zamanın, yəni gələcək zamanındır. Dəyərli qiymət alanların siyahısında Hüseynbala müəllimin adı 
mütləq olacaq. Əsil qəhrəmanlıq isə budur. Və bir də heç olmasa bir gün heç kəsin qəlbinə 
dəymədən yaşamaqdır. 
Tədbirdə «Müdrik insan, dahi şəxsiyyət» adlı kitab sərgisi də nümayiş olundu. Burda H.Əliyev 
haqqında Azərbaycan, rus, ingilis dillərində Bakıda, Moskvada, Donetskdə, Novosibirskdə çap 
olunmuş kitablarla yanaşı, V.Andriyanov və H.Mirələ-movun da kitabları nümayiş olundu. 
Mərasimlə sərginin ideyası, məzmunu bir-birini tamamlayırdı. 
Mən bütün kitabxanaçılar və oxucular adından gözəl ürək, iti ağıl, məhsuldar qələm 
sahibi oian Hüseynbala müəllimə və rus mədəniyyətinin, ziyalılığının ən yaxşı 
tərənnümçülərindən olan V.Andriyanova bu müqəddəs və şərəfli vəzifənin öhdəsindən 
layiqincə gəldiklərinə görə minnətdarlığımı bildirir, yeni-yeni yaradıcılıq uğurları 
arzulayıram. 
 
«Qarabağ» qəzеti, 28 dеkabr 2005-ci il 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
Ümidlərim baxtadı 
Ruhum dağda-bağdadı. 
Canım həsrət odunda 
Könlüm Qarabağdadı. 
 
 
 İsmayılova Xuraman İsbi qızı – 5 oktyabr 1958-ci ildə Bərdə rayonunun Mollalı 
kəndində müəllim ailəsində dünyaya gəlib. BDU-nun “Kitabxanaçılıq və informasiya” 
fakultəsini bitirib. M.F.Axundov adına Azərbaycan Milli Kitabxanasında şöbə müdiri 
vəzifəsində çalışır.  
Azərbaycan Jurnalistlər Birliyinin (1999) və Azərbaycan Yazıçılar Birliyinin (2002) 
üzvüdür. “Həsrət” (1998), “Qəribəm bu dünyada” (2000), “Dünya mənsiz darıxacaq” 
(2001), “Tənha yollar yolçusu” (2002), “Duyğuların üsyanı” (2003), “Qarabağım, qəm 
ocağım” (2004) adlı kitabların, 100-dən artıq elmi-publisistik məqalənin müəllifidir. 
AKİVİHİ tərəfindən ədəbi-poetik, publisistik yazılarında vətənpərvərlik ideyalarının 
yüksək sənətkarlıqla təbliğinə görə “Vətən” mükafatı və “XXI əsrin ziyalısı” beynəlxalq 
diplomuna layiq görülüb. 
Ailəlidir, 2 oğlu var. 
 
