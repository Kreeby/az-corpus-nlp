www.kitabxana.net  –  Milli Virtual Kitabxana 1 
 
 
 
www.kitabxana.net  
 
Milli Virtual Kitabxananın təqdimatında 
 
2013 
 “Çağdaş Azərbaycan bədii nəsri”: 07  (11 - 2012) 
 Rövşən Yerfi 
“QADIN DÜŞƏRGƏSİ” 
Povest 
Kişilər üçün kitab. Nəsrimizdə qadın cəza evindən bəhs edən ilk əsər... 
 
Kitаbdа qаdın islаh-əməк düşərgəsinə düşmüş qаdınlаrın таlеyindən, 
düşərgələrdəki həyаt tərzindən, ən əsаsı isə qаdınlаrı belə yerlərə düşməyə gətirən 
səbəblərdən bəhs еdilir. Pоvestin bu mövzudа yazılmış digər əsərlərdən böyüк bir 
fərqi də оnlаrın хidməт əməкdаşı tərəfindən qələmə аlınmаsıdır. 
 
Kitab YYSQ tərəfindən e-nəşrə hazırlanıb. 
 
Y E N I  Y A Z A R L A R  V Ə  S Ə N Ə T Ç I L Ə R  Q U R U M U .  E - N Ə Ş R  N  0 7  ( 1 1  -  2 0 1 3 )   
www.kitabxana.net  –  Milli Virtual Kitabxana 2 
 
www.kitabxana.net 
Milli Virtual Kitabxananın təqdimatında 
 
 “Çağdaş Azərbaycan bədii nəsri”: 07  (11 - 2012) 
 Bu elektron nəşr http://www.kitabxana.net - Milli Virtual Kitabxananın “Çağdaş Azərbaycan 
bədii nəsri” Kulturoloji-bədii layihəsi çərçivəsində nəşrə hazırlanıb və yayılır. 
Elektron Kitab N 07  (11 - 2012) 
Kulturoloji layihənin bu hissəsini maliyyələşdirən qurum: 
Azərbaycan Yazıçılar Birliyi - http://www.azyb.net 
 
 Rövşən Yerfi 
“QADIN DÜŞƏRGƏSİ” 
Povest 
Kişilər üçün kitab. Nəsrimizdə qadın cəza evindən bəhs edən ilk əsər... 
 
Kitаbdа qаdın islаh-əməк düşərgəsinə düşmüş qаdınlаrın таlеyindən, düşərgələrdəki həyаt tərzindən, ən əsаsı 
isə qаdınlаrı belə yerlərə düşməyə gətirən səbəblərdən bəhs еdilir. Pоvestin bu mövzudа yazılmış digər 
əsərlərdən böyüк bir fərqi də оnlаrın хidməт əməкdаşı tərəfindən qələmə аlınmаsıdır. 
 
Kitab YYSQ tərəfindən e-nəşrə hazırlanıb. 
YYSQ - Milli Virtual Kitabxananın e-nəşri N 07  (11 - 2012) 
Virtual redaktoru və e-nəşrə hazırlayanı:  Aydın Xan (Əbilov), yazar-kulturoloq 
 
 
 
 
www.kitabxana.net  –  Milli Virtual Kitabxana 3 
 
 
 
 
 
 
 
 
 
 
 
 
 
 
 
 
 
www.kitabxana.net  –  Milli Virtual Kitabxana 4 
 
                    Rövşən Yerfi 
 
 
 
 
 
 
QADIN DÜŞƏRGƏSİ  
 
 
 
 
 
 
 
Kişilər üçün kitab 
 
Nəsrimizdə qadın cəza evindən bəhs edən ilk əsər... 
 
 
 
 
 
 
Bakı - 2010 
  
www.kitabxana.net  –  Milli Virtual Kitabxana 5 
 
 
 
 
 
 
Rövşən Yerfi. QADIN DÜŞƏRGƏSİ (povest)  
Bakı, Kitab Klubu, 2010, 160 s. 
 
 
 
 
 
 
 
 
Kitаbdа qаdın islаh-əməк düşərgəsinə düşmüş qаdınlаrın таlеyindən, düşərgələrdəki həyаt tərzindən, ən əsаsı 
isə qаdınlаrı belə yerlərə düşməyə gətirən səbəblərdən bəhs еdilir. Pоvestin bu mövzudа yazılmış digər 
əsərlərdən böyüк bir fərqi də оnlаrın хidməт əməкdаşı tərəfindən qələmə аlınmаsıdır. 
 
 
 
 
© Rövşən Yerfi 
© Kitabxana.net 
  
  
www.kitabxana.net  –  Milli Virtual Kitabxana 6 
 
 
 
MÜƏLLİF HAQQINDA 
 
 
Rövşən Yerfi (Rövşən Həsənli Həsənbaba oğlu) 1965-ci ilin aprelin 20-də Quba rayonunun Yerfi 
kəndində anadan olmuşdur.   
1986-1992-ci illərdə Bakı Dövlət Universitetinin kitab-xanaçılıq fakültəsində ali təhsil almışdır, eyni 
zamanda, 1989-cu ildə, ictimai müxbir kursunu bitirmişdir. 1991-1995-ci illərdə Səhiyyə Nazirliyinin orqanı 
olan "Şəfqət" qəzetində (indiki "Tibb qəzeti") ilk məsul katib işləmişdir. Həmin dövrdə həm də bir il (1993-
94), "Millət" qəzetində məsul katib müavi-ni olmuşdur. 1995-ci ildən xüsusi rütbəli dövlət qulluqçusudur. 
1988-ci ildən respublika qəzetlərində ("Bakı", "Azər-baycan gəncləri", "Azərbaycan", "Mədəniyyət", 
"Bakının səsi" və s.) məqalələri çap olunub.  
Fəal ədəbi fəaliyyətə 1987-ci ildə yazdığı "May çiçəyi" hekayəsi ilə başlamışdır. Mətbuatda ilk hekayəsi 
1989-cu ildə dərc olunub. Həmin il "Debüt-89" respublika ədəbi yaradıcılıq müsabiqəsinin nəsr üzrə qalibi olub. 
1993-cü ildə Azərbaycan Jurnalistlər Birliyinə üzv qəbul edilib. 2004-cü ildə "Üzdəniraq ada" adlı ilk kitabı işıq 
üzü görüb. 2008-ci ildə "Qadın düşərgəsi" povesti "Kitab Klubu"nun həyata keçirdiyi "Sınaq nüsxəsi" 
layihəsində bəyənilmişdir.  
2009-cu ildə "Residivist" adlı kitabı çap edilmişdir. Bundan əlavə əsərləri müxtəlif qəzetlərdə 
("Günaydın", "Şəfəq", "168 saat" və s.), "Azərbaycan", "Ulduz", "Mars", "Aran", "Eko-inter" jurnallarında, 
üzvü olduğu "Dirili Qurbani" ədəbi məclisinin dörd almanaxında nəşr olunmuşdur.  
  
www.kitabxana.net  –  Milli Virtual Kitabxana 7 
 
 
 
MÜƏLLİFDƏN 
  
 
İstəkli oxucum! “Qadın düşərgəsi” mənim qadın cəza evindən bəhs edən ilk əsərimdir. Etiraf edirəm ki, 
xırdalamaq istəmədiyim müəyyən səbəblər üzündən bu əsərdə haqqında danışılan zindan həyatının 
dərinliklərinə lazımi qədər vara bilməmişəm. Lakin, ümidimi itirmirəm. Allah nəsib edərsə ürəyimdə qalanları 
oxuduğunuz povestin davamı kimi böyük məmnuniyyətlə Sizlərə çatdırmaq arzusundayam. 
           Bu kitab qadınlara həsr olunsa da əslində onu kişilər üçün yazmışam. Kitabda hər iki əsərin – “Qadın 
düşərgəsi”nin və “Sel”in başlıca aparıcı xətti qadın tənhalığıdır. Demək istədiyim budur ki, mənim fikrimcə 
qadın tənha, kimsəsiz, özbaşına olmamalıdır. Qadının mütləq, həmdərdi olan kişi istəklisi, ona qədər 
də, azından arxa olan, qardaşı və atası olmalıdır. Onlar olmadıqda, yaxud da dəyərsiz və ya ləyaqətsiz olanda o, 
gec-tez bədbəxtliyə yuvarlanır. Bədbəxtliyin sonu isə bəzi hallarda faciəyə gətirib çıxarır. Elə buna görə də hər 
iki əsər faciə ilə bitir. Əlbəttə, hesab edirəm ki, qadınların belə ağır, çətin vəziyyətlərə düşməsi təkcə öz 
günahlarının deyil, eyni zamanda onlarla bir mühitdə yaşayan kişilərdəki çatışmaz-lıqların, qüsurların 
nəticəsidir.  
          Sonda üzümü bir daha kişi oxucularıma tuturam: Gəlin gələcəyimizi düşünək, 
qadınlarımızın, vətənimizin, özümüzün qədrini bilək. Unutmayaq ki, dünyanın heç bir qadını bizim üçün 
Azərbaycan qadınının yerini verə bilməz. 
 
 
 
 
 
 
 
 
 
 
 
 
 
www.kitabxana.net  –  Milli Virtual Kitabxana 8 
 
 
QADIN DÜŞƏRGƏSİ 
 
 
- Ehey, təzə gələn, nə dayanmısan orda? Keç gir baraka, yat. 
Həyətin yuxarı başındakı barakları gəzib qayıdan iki nəzarətçidən yaşlısı qalın kişi səsi ilə ona tərəf çı-
ğırdı. O, fikirdən ayrılıb nəzarətçilərə tərəf döndü. Əvvəl onlardan icazə almağı xahiş etmək istədisə də, sonra 
ona tərəf gələn nəzarətçilərin qaşqabaqlı baxışlarını görəndə fikrindən daşınıb söykəndiyi məhəccərdən aralan-
dı. Dönüb asta yerişlə baraka gedərkən yaxınlaşan bəstəboy, dolubədənli nəzarətçinin qəfil sualından addımları-
nı saxladı: 
- Sənin adın nə oldu? 
- Zinyət. 
-Yatmaq vaxtının sənə aidiyyatı yoxdur? Gərək hər birinizə ayrıca deyək? 
- Ürəyim sıxıldı, bir az hava almaq istədim. 
Yaşlı nəzarətçinin arxasınca gələn nisbətən arıq, ucaboylusu onu diqqətlə süzüb, həmkarını kənara çəkə-
rək pıçıldadı: 
- Dəymə, görmürsən vəziyyətini? "Bəxtəvər", özü azmış, qarnında da gətirib... 
Bu gecə Zinyətin qadın kaloniyasında ilk gecəsiydi. Onu komvoy maşınında axşamtərəfi gətirmişdilər. 
Kalona çatdırmağa tələsirlərmiş kimi, məhkəmənin hökmü qanuni qüvvəyə mindiyi gün istintaq təcridxanasın-
dan çıxarılıb, birbaşa islah əmək müəssisəsinə göndərilmişdi. Onun tələm-tələsik həbs yerinə göndərilməsi, 
Kamranın keçmişdə ucqar rayonların birində prokuror işləmiş qaynatasının xidməti idi. 
Kamranın xəstəxanada keçindiyi günün səhəri cinayət işi açılıb, qardaşının ölümündə o, təqsirli bilin-
mişdi. Hamilə olduğunu nəzərə alaraq məhkəmənin hökmü elan olunanadək həbs edilməyib, anasının zaminliyi-
nə buraxılıb azadlıqda saxlanmışdı. Zinyət körpəsi dünyaya gələnədək güzəşt ediləcəyinə, həbs olunmasının tə-
xirə salınacağına güman edirdi. Amma, Kamranın qaynatasının ona və gələcək körpəsinə göstərdiyi "canfəşanlı-
ğın", məhkəməyə etdiyi təzyiqin nəticəsində cinayət işi bir ay ərzində tamamlanıb həbsə alınmasına dair qərar 
çıxardılmışdı. Məhkəmə iclasından həbs edilən Zinyət hökmün qanuni qüvvəyə mindiyi gün - Kamranın qırxı 
çıxan günü ləngidilmədən kalona çatdırılmışdı. 
Ailədə çətin vəziyyət yaranmışdı: ölən də, ölümdə təqsirləndirilən də eyni ananın balaları idi. Ana yazıq 
başını itirmişdi. Bilmirdi hansını günahlandırsın, hansının dərdini çəksin. Sanki, evinə, ailəsini dağıdan, gözəgö-
rünməz kabus, cin girmişdi. Bacı ilə qardaşı bir-birinə düşmən kəsib hər ikisini bədbəxt edən bu kabus kim idi? 
Əzizmi? 
www.kitabxana.net  –  Milli Virtual Kitabxana 9 
 
Hər şey Əziz türmədən qayıdandan sonra başlandı. O vaxta qədər fırtına qopmamışdı, həyat öz axarı ilə 
gedirdi. Zinyətin Əzizlə gizlin sevgi macərası Əziz həbs edildikdən az sonra unudulmuşdu. Xəstə atasının təhri-
ki ilə könlü olmadan bibisi oğluna ərə verilən Zinyətin pis-yaxşı ev-eşiyi, ailəsi, iki balası vardı. Kamran isə 
uzaq məhəllədə yaşasa da, atası rəhmətə gedəndən bəri tez-tez anasına baş çəkir və mehribanlıq şəraitində yaşa-
yırdılar. Belə davam etsəydi, dünya dağılmayacaqdı ki... 
Əzizin türmədən qayıtması xəbərini ailədə hamı adi, sakit qarşılamışdı. Narahatçılığa əsas görünmürdü. 
Artıq qatar keçmişdi, Əziz də gecikmişdi. Gedən qatarı isə qaytarmağı kimsə mümkün hesab etmirdi. Ancaq, 
həyat çoxlarının düşündüyü qədər sadə olsaydı, ömrün qəribəlikləri adiləşərdi. İnsanlar öz talelərini istədikləri 
qaydada qurardılar. 
 Zinyət həyatını əvvəldən özü bildiyi kimi qursaydı, qazancı heç də acı xatirələr, göz yaşları olmazdı. 
Bacarmadı. Ailənin təkidinə qarşı dura bilmədi. Atasının ürək xəstəsi olması, ömrünün azalması, sağlığında qı-
zını gəlin paltarında görmək arzusu, anasının gah yalvarış, gah da təhdid dolu hədəsi onu sarsıtdı, öz sevgisini 
kənara qoyub, valideynlərinin istəyinə tabe olmağa məcbur etdi. Nə vaxtsa xeyir-duasız ailə qurub   bədbəxt 
olacağından qorxdu. Lakin, xoşbəxt də olmadı. Ömrünün sonuna qədər xoşbəxtliklə bədbəxtliyin arasında gün 
keçirməyə də dözmədi... 
Əzizin ölümlə nəticələnən yol qəzası törətdiyinə görə aldığı cəzasını qurtarıb azadlığa buraxılması xəbə-
rini eşitcək özündən asılı olmayaraq sevincindən ürəyi sıxıldı, içində xoş bir duyğu yarandı. O duyğu neçə 
vaxtdır yatmış sevgisinin hisslərini oyatdı. Əzizi görmək könlündən keçsə belə, əvvəlcə ürək etməməsi, sonra 
isə avtobus dayanacağında gözlənilmədən təsadüfi görüşü sanki, bütöv donmuş varlığını yenidən dirçəltdi. Da-
xilində yeni həyat eşqini, sevib-sevilmək həvəsini hiss etdi. Bu yaşadək ata-anasının, bu yaşdan sonra da uşaqla-
rının - iki qızının xatirinə özünü və hamını aldada, müqəvva kimi yaşamaqdan usandı. Belə yaşamaq, özü üçün 
verilən ömrünü başqalarına qurban etməyə razılaşmadı. Taleyinin buraxdığı səhvi düzəltməyə çalışdı. Ailədə 
bütün həngamələr də məhz bu məsələnin əmələ gəlməsi ilə başladı. Anası Əzizlə görüşdüyünü biləndə haray sa-
lıb hədələmişdi: 
- Ağlını itirmisən deyəsən, qulağıma çatan nə söhbətdi? Heç utanırsan? Ayıb deyil? Ərin, uşağın, sənin 
belə hərəkətin harana yaraşır? Eşidən, bilən nə deyər? Məhəllədə, camaat arasında başımızı yerə soxmaq istəyir-
sən? Yaxşısı budu dinc otur. Vaxtı ilə aranızda nə olub, olub keçib, qurtarıb. Daha o ayrı adamdı, sən ayrı. Val-
lahi, Kamran bilsə ki, yenə Əzizlə görüşürsən, səni bağışlamayacaq. O gədəni isə təzədən türməyə saldıracaq. 
Bax ha, uzatmayın, qurtarın bu söz-söhbəti. Yox, əgər günah gədədədirsə, ata-anasına deyim, zibillərinə yiyə 
dursunlar. 
- Ay ana, səninki qarğa məndə qoz var, məsəlidi. Aləmi bir-birinə qatma, heç kəsə də heç nə demək la-
zım deyil. Əzizin günahı yoxdur,  onu  görüşə  mən  çağırıram.  Kiminsə bilib-bilməməsi də mənə sərf deyil. 
Hərənin öz həyatı var, özlərinə yiyəlik etsinlər, başqasına yox. Kamran da o cümlədən. 
www.kitabxana.net  –  Milli Virtual Kitabxana 10 
 
- Qız, sən qan-qan deyirsən. Ağzının dediyini qulağın eşitmir? Bəs Araz? Araza nə deyəcəksən? 
- Araza sözümü çoxdan demişəm. Xoşu gəlmir gəlmə-sin, onsuz da boşanacağam. 
- Ay Allah, bu qız dəli olub, vaxsey, evimiz dağılacaq... 
O gecə Zinyətin evdən gizlin Əzizə qoşulub qaçarkən Arazın başılovlu zəng edib Zinyətin yox olmasını 
deyəndə, qardaşı Kamranı heyrət bürümüşsə də, anası ürəyinə daman şübhədən dilini dişləyib dözməyi, sabahı 
gözləməyi məsləhət bilmişdi. Anasının məsləhətinə əsasən Kamran da Araza hələlik polisə-filana müracit etmə-
məyi, səsə salmamağı tapşırmışdı. Səhəri günü Zinyət zəng edərək, evdən çıxıb Əzizə qoşulduğunu bildirəndə 
anası hirsindən az qaldı partlasın. Gümanı düz çıxmışdı, bu qız dəli idi. 
Zinyətin susub telefonu qapaması ona təhqir qədər ağır gəlmişdi. O, qızını tanıya bilmirdi. Heç vaxt bir 
sözünü iki etməyən qızı elə dəyişmişdi ki, sanki, şeytan ağlını almışdı. Bu şeytan olsa-olsa Əziz idi. Neçə vaxtdı 
qızını heç cürə başa sala bilmirdi. Bir çarəsi qalmışdı: qızın qəlbinə girmiş şeytanı – Əzizi – hansısa yolla 
kənarlaşdırmaq! Hətta mümkün qədər tez, hamı xəbər tutanadək. Təcili özünü Kamrana çatdırdı. Zən-nində 
yanılmamışdı. Kamran Zinyətin Əzizə qoşulub qaçdığını eşidəndə inanmadı. Oturduğu yerdə əlləri ilə başını 
tutdu. Rəngi qaraldı. Uzun-uzadı anasına qulaq asıb dinmədi. Ayağa durub otaqda bir qədər var-gəl etdi. 
Düşündüklərini götür-qoy edəndən sonra dedi: 
- Eybi yox, gözləyək bir az. Hamıya deyərik ki, xaricə gedib. Mən onların dərsini verərəm.  
Bir ay keçmişdi. Zinyət ona yalvarış dolu zəng etmişdi. Atası rəhmətə gedərkən bankda saxladığı pulun 
bir hissəsini gələcəkdə Zinyətə verilməsini vəsiyyət etmişdi. Ancaq, bu vəsiyyəti qanuniləşdirən heç bir sənəd 
yox idi. Neçə illərdi o pul Zinyətin yadına düşmürdü. İndi quyruğu qapı arasında qalmış kimi yalvarır, vəsiyyəti 
xatırladıb puldan umurdu.  
Kamran ürəyində qəzəblənmişdi: insanda üzə bax, etdiyi hərəkət azmış, hələ pul, kömək istəyir! Özün 
bir yana, bütün ailəni biabır etdiyindən ölüb yerə girmir, utanmaz-utanmaz zəng edib pul almaq istəyir. 
Görərsən pul. O pulu atan ailənə, balana xərcləmək üçün vəsiyyət etmişdi, daha kiməsə qoşulub qaçıb, gorunu 
söydürənə verməyə yox... Bəs kişi bilib qoşulub qaçdığın arvadının dolanışıq üçün pul ummasını özünə necə 
yaraşdırırdı? 
Telefonda dözməmişdi: 
- Arvad qaçıran əclaf bilmirdi necə saxlayacaq? 
- Kamran, bəsdir... Sənə mən zəng etmişəm. Mən istəyirəm, o yox...  
www.kitabxana.net  –  Milli Virtual Kitabxana 11 
 
Bir ay idi ki, onların yerini bilmirdi. Pulu vermirəm deyib, etiraz etmək, daha da özündən 
uzaqlaşdırmaq, fürsəti əldən vermək olmazdı. Onları dənə gələn göyərçin kimi tutmalıydı. Bunu tələsik edə 
bilməzdi. Düşünüb-daşınmaq üçün isə hələlik vaxt lazım idi: 
- Bir həftə sonra zəng edərsən, – deyib, cavabı gözləmədən əlaqəni kəsmişdi.  
Kamran neçə illərdi şəhərə yaxın rayonların birində prokuror köməkçisi işləyirdi. Uzun illərin təcrübəsi 
polis və məhkəmə işçiləri ilə daimi ünsiyyəti onu həyatın gərgin anla-rında düşdüyü çətin vəziyyətdən baş 
çıxarmağa, tədbirli olmağa vadar etmişdi. Odur ki, iki-üç günə o, hazırladığı planın həyata keçməsi üçün 
kimlərdən necə istifadə edəcəyini müəy-yənləşdirdi. İstintaq prosesinin lazımi cəhətlərini gözəl bilən Kamran 
əvvəlcədən polis şöbəsindəki dostları ilə söhbətləşdi.  
Həftənin tamamında Zinyət ona zəng edərkən telefon söhbətini lentə yazan Kamran işinin çoxluğundan 
gileylənib daha üç gün sonra zəng etməyi tapşırdı. Tələskənliklə iş aşmazdı. Gələcək üçün ona lazım olacaq hər 
bir dəlil, bəhanə öz yerini tutmalı idi.  
Üç gün də keçdi. Dördüncü gün Zinyət zəng vurdu. Kamran qeyzli səslə hələlik pulun bir hissəsini 
götürdüyünü, onunla görüşmək istəməməsini, birisi gün saat üçdə, şəhərə gedən yolda, polis postunun 
yaxınlığında Əzizi gözləyəcəyini bildirib, telefonun dəstəyini asdı.  
Birisi gün danışılan yerdə əvvəldən razılaşdığı müstəntiq Zalıyevin əməliyyat qrupu yolun kənarında 
maşında əyləşib Kamranın işarəsini gözləyirdilər.  
Əziz vaxtında gəlmişdi. Onun qara «Mersedes»ini görən Kamran ürəyində söymüşdü: ««Mersedes»i 
olan köpək-oğlu arvad sözünə qulaq asıb, pul dalınca gələr?» Gəlməməsini tapşırsa da Zinyətin Əzizə qoşulub 
gəlməsindən ehtiyatlanırdı. Bu halda Əziz üçün qurduğu plan baş tutmaya bilərdi.  
Xoşbəxtlikdən Zinyət gəlməmişdi. Kamran rahat nəfəs aldı. Yəqin ki, ona sadəlöhvlüklə inanmış, 
şübhələnməyə öz aləmində əsas tapmamışdı.  
Oturduğu yerdən – ağ «Volqa»dan düşməyə ərindi – sürücüyə Əzizi maşına çağırmağı tapşırdı. Sürücü 
əvvəl siq-nalla, sonra əl ilə Əzizi çağırdı. Əziz yaxınlaşanda Kamran görüşmədən onu maşınına dəvət etdi: 
- Keç içəri, arxaya! 
Ardınca cibindəki səsyazan qurğunu işə saldı. Ona istintaq zamanı Əzizi təqsirləndirmək üçün 
hazırladığı sualların cavabını almaq lazım idi. İki-üç sualdan sonra Əzizin Zinyətin adını çəkməsi Kamranın 
əsəblərini daraltdı. Söhbəti uzatmayıb, götürdüyü pul bükülüsünü ona uzatdı. Əziz maşından aralan-mışdı ki, 
www.kitabxana.net  –  Milli Virtual Kitabxana 12 
 
Kamran yolun kənarındakı mavi «Jiquli»də əyləşən müstəntiq Zalıyevin əməliyyat qrupuna şərtləşdikləri işarəni 
verib Əzizi onların ixtiyarına buraxmaqla üzü şəhərə tərəf uzaqlaşdı.  
O, şəhərə çatan kimi Əzizin günahkar şəklində tanın-ması üçün tanışlarının köməyi ilə ailəsinə və öz 
anasına belə xəbər çatdırdı ki, guya Əziz pul almaq məqsədiylə Zinyəti qaçırdıb rayonda gizlədib. Tələb etdiyi 
pulu alarkən polis tərə-findən yaxalanıb. Məsələnin dərininə varmasan ilk baxışda inandırıcı görsənirdi.  
İbtidai istintaq zamanı Əziz çapalayıb özünümüdafiəyə cəhd etsə də, onun Zinyətə olan sevgisindən 
istifadə edən müstəntiq vəziyyəti gərginləşdirərsə, Zinyətin də məsuliyyətə alınacağı ilə qorxudub, köpünü 
almışdı. «Günahkar» ittihamını boynuna götürməyə razılıq vermişdi. Kamranın uydurduğu əhvalat Əzizin 
tanışları və qohumları arasında uğurla yayılıb, onu hörmətsiz etmişdi. Əzizlə maraqlanan, müdafiə etmək 
istəyən kimsə yox idi. Hər şey Kamranın düşündüyündən də gözəl alınmışdı, Əziz barəsində istəyinə çatmışdı. 
Amma, o, Əzizə görə doğma bacısının açıqdan-açığa düşməninə çevrilə-cəyini düşünməmişdi. Bir müddət 
sonra acığının soyuyacağını, tutduğu yoldan çəkilib, ailəsinə, uşaqlarının yanına qayıdaca-ğını güman edirdi, 
əfsus ki, elə olmadı.  
Əzizin həbs edildiyini bilən gündən Zinyət ona düşmən kəsildi. Hər dəfə rastlaşanda söyüb acılayır, 
təhqir edir, intiqamını alacağı ilə hədələyirdi. Zinyət heç vəchlə çıxdığı evə, uşaqlarının yanına qayıtmağa razı 
olmadı. O, heç kimi – nə anasını, nə qardaşını eşitmək belə istəmir, həyatının dava-mını, xoşbəxtliyini yalnız 
Əzizlə görürdü. Onun nəzərində səadətinə mane olan, əlindən alan, bədbəxtliyə sürüyən isə bədniyyət qardaşı 
Kamran idi. Günlər ötdükcə sakitləşmək əvəzinə Əzizsiz qalmasını özünə dərd edən Zinyətin qardaşına olan 
nifrəti günü-gündən artırdı.  
Bacısının aşıb-daşan nifrətini gördükcə Kamran səhvə yol verdiyini, qurduğu cinayət işində onu da 
Əzizlə birgə məsuliyyətə cəlb etməməsinə təəssüflənirdi. Hətta bir axşam anasına baş çəkməyə gedərkən 
Zinyətlə qarşılaşıb, növbəti dəfə onun təhqirlərinə məruz qalanda dözməyib partlamışdı: 
- Çox böyük səhv etdim, fikirləşəndə özümü bağışlaya bilmirəm.  
Anası da, Zinyət də bir anlığa təəccübləndilər, onun üzrxahlıq edəcəyinə inanmaq ağlasığası deyildi. 
Kamran davam etdi: 
- Mən nahaq ayrıseçkilik etdim. Gərək səni də türməyə saldıraydım. Onda ağlın başına gələrdi. Biz də 
qulağımız dinc, sakit yaşayardıq...  
Zinyət bu sözlərdən nəsə tapıbmış kimi sevindi: 
www.kitabxana.net  –  Milli Virtual Kitabxana 13 
 
- Aha, iç üzün açıldı. Demək, səni narahat edən heç də qeyrət məsələsi deyilmiş, vərəsəlik payıma iddia 
etməyimdir. Gec deyil, imkanın çatır, bir yalan da düz qoş, məni də tutdur. Tutdursan da xeyri yoxdur, mən 
türmədə də səndən əl çəkən deyiləm. Səni hamının yanında rüsvay edəcəyəm...  
Kamran sağollaşmadan əli ilə alnını tutub evdən çıx-mışdı. Həmin hadisədən az keçmişdi, bir gün Kamran 
anasından Zinyətin Əzizdən hamilə qalmasını eşidib, qəzəbləndi: bu nə olan işdir? Ola bilməz. Allahın bizə 
qəzəbi tutub, yoxsa Zinyətin məzəsi?! Əgər belədirsə, mütləq qarşısı alınmalı, Zinyəti Əzizə bağlayacaq hər şey 
yox edilməlidir! Əks halda Əzizin tutulmasının nə xeyri?.. 
Kamran şübhələrinə son qoymaq üçün yenidən Zinyətlə üzləşməli oldu: 
- Bu nə söhbətdir? Hamiləliyin doğrudurmu? 
- Sənə nə dəxli var? Sən kimsən, belə lap doğrudur, sonra nə sözün var? 
Hər dəfə Zinyətlə qarşılaşanda içində cəhənnəm əzabı çəkirdi. Bacısının onu adam yerinə qoymaması, 
iyrənc əski parçasına baxırmış kimi yanaşması bütün mənliyini ağrıdırdı. Halalca ərindən hamilə olanda ondan 
utanıb gözünə görünmə-məyə çalışan bacısı indi onunla dil-dil ötürdü.  
- Atası kimdir? Kimdəndir? 
- Atası Əzizdir, Əzizdəndir, - Zinyət eşitdiyindən sarsılan Kamranın gözlərinə meydan oxuyan baxışları 
ilə cavab verdi.  
Kamranın gözlərinə qəzəb yayıldı: 
- Qalmamalıdır, eşidirsən? Günü sabah onu götüzdür, rədd eylə, yox eylə! Onsuz da başımızı yerə 
soxmusan, qalıb qeyri-qanuni uşaq – bic anası olmağın... Yalvarıram, gəl qulaq as mənə, daşı tök ətəyindən.  
- Xeyr a, aldatdım deməzsən, - Zinyət şaqqanaq çəkib gülürdü, - palçığa bir dəfə batarlar, ikinci dəfə 
yox. Məni bir dəfə aldatdın, deyəsən şirəsi ağzında qalıb, cənab prokuror köməkçisi! Elə şey yoxdur. 
Dünyasında da ola bilməz. Tək bir yolu var: Məni öldürmək. O da sən bacaran deyil. Qeyrət üstündə türmədə 
yatmağa hər oğulun gücü çatmaz. Qaldı ki, bic anası... öz arvadındır...  
Zinyətin son sözləri Kamranın qulağında şillə təsiri bağışldadı. Hirsini cilovlaya bilməyib, qarşısındakı 
stolun üstündən əlinə keçən kitablardan birini zərblə Zinyətə tərəf atdı. Vaxtında macal tapıb başını kənara 
çəkdiyindən kitab döşəməyə çarpıldı. Zinyət qardaşının qəzəbinə cavab olaraq ləngimədən stolun üstündəki, iri 
qalın stəkanı Kamranın başına tulladı. Heç kimin, bayaqdan uşaqlarının mübahisəsinə qarış-mayıb kənardan 
www.kitabxana.net  –  Milli Virtual Kitabxana 14 
 
baxan anasının da gözləmədiyi qəribə bir faciə baş verdi: stəkan Kamranın gicgahına dəyib parçalandı. Kamran 
isə oturduğu stuldan yuvarlanıb yerə sərildi.  
- Vaxsey, öldürdün oğlumu, əlin qurusun, – ana özünü Kamrana yetirdi. Zinyət elə bil yuxudan ayıldı: 
bu ana qədər ağlını alıb, gözünü yummuş qəzəb yuxusundan.  
Yaxınlaşıb nəbzini yoxladı. Nəbzi sanki dayanmışdı. Anası hərəkətsiz uzanıb qalmış Kamranı silkələyir, 
açıla qalmış gözlərindən həyat nişanəsi axtararaq, ağlayıb fəryad qoparırdı: 
- Kamran, balam, Kamran... huy...  
Zinyət bilmirdi nə etsin? İlahi, bu nə qəza idi başına gəlirdi? Yəni, daha Kamran dinməyəcək, 
danışmayacaq, nəfəs almayacaq? Bir stəkan zərbəsindən ölmək olar? O bilərəkdən atmadı ki? Təsadüfən əlinə 
stəkan keçdi. İndi hamı onu qardaş qatili sayacaq. Ömründə o heç vaxt, heç vaxt qatil olmaq istəməzdi, qardaşı 
onu sevməsə də, düşmənçilik etsəydi belə...  
Kövrəldiyindən axan göz yaşlarını saxlaya bilmədi. Özünü dünyanın ən bədbəxt qadını hesab edirdi. O 
kim idi? Ərini, uşağını atıb, sevgili dalınca qaçan, sevgilisinin həbs olunmasına baiskar, nankor övlad, yoxsa 
daha pisi – qardaş qatili? Hönkürtü çəkib ağladı: 
- Ay Allah, Sən kömək ol, yazığam…  
Allahın dərdli-dərdli ağlaşan ana ilə balaya elə bil yazığı gəldi. Ana Kamranın üzündə tərpəniş hiss etdi. 
Ağla-mağını kəsib diqqətlə gözlərinə, bütün sifət cizgilərinə tamaşa etdi: 
- Ay Allah, balamı qaytar, alma əlimdən, - bir qədər kinli səslə Zinyətə, - nəbzini yoxla...  
Damar aramla tərpənirdi.  
- Nəbzi az-az vurur, - Zinyət indi də sevincindən ağlayırdı, - Sənə inanmayan kafirdir, ay Allah! 
Saniyələr keçdikcə yavaş-yavaş Kamranın üzünə, gözlərinə, həyat işığı yayılır, sanki dərin yuxudan 
ayılıb özünə qayıdırdı. Ana Allaha şükranlıqlar yağdırıb, oğlunu sığallayır, öpüb əzizləyirdi...  
- Şükür Allaha, şükür! Mənə yazığın gəldi, balamı qaytardın.  
Kamranın huşu özünə qayıdanda gicgahında ağrı hiss etdi. Başını qaldırıb yerdən durmaq istədi. Elə bil 
başından daş asılmışdı, qaldırmağa gücü çatmırdı. Onun dikəlmək istədiyini görən, ağlamaqdan gözləri 
qızarmış anası və bacısı qollarından tutub qaldırdılar. Zinyətin gözlərindən həmişə gördüyü nifrət çəkilib 
www.kitabxana.net  –  Milli Virtual Kitabxana 15 
 
getmişdi. İndi xatırladı: onun atdığı stəkanın zərbə-sindən bayılmışdı. Başındakı ağrı da elə ona görə idi. 
Deyəsən, Zinyət onun öldüyünü güman edib, peşman olmuşdu. Daha əhəmiyyəti yox idi. Etdiyini etmişdi.  
Kamran üçün get-gedə düşünmək də, fikirləşmək də ağrıya çevrilirdi. O, özünü toplayıb ayağa durdu: 
- Mən getdim, söhbətin ardı qalsın, başqa vaxta.  
- Hara gedirsən, bu halda səni hara buraxaram, - anası qarşısını kəsdi, - uzan, dincəl, özünə gəl,sonra. Bu 
dəqiqə həkim də çağıraram.  
- Yox ana, lazım deyil. Evə getmək istəyirəm. Keçib gedəcək. Keçməsə özüm həkim çağıraram, - 
Kamran israr etdi: 
- Onda mən də səninlə gedirəm.  
- Ana, mən də gəlim? – Zinyət soruşdu.  
- Yox, sən burda qal, - hər ikisi etiraz etdi.  
- Sən elədiyini etdin, çox sağ ol. Artığına ehtiyacımız yoxdu, - anası acıqla əlavə etdi.  
Həmin gün gecədən başlayaraq, Kamran özünü çox pis hiss edir, yaxşılaşmadığına görə, səhəri günü 
təcili yardımla xəstəxanaya çatdırılır. Aldığı zərbədən beyninin silkələndiyini bildirən həkimlər dəqiq söz 
deməyə, nəsə etməyə aciz olduq-larını etiraf edirdilər.  
İki gün ötüb, üçüncü gün Kamranın keçinməsi xəbəri gəldi. Zinəyti yas mərasimindən Kamranın arvadı 
qolundan tutub çölə çıxardı: 
- Çıx get, kənar ol gözümüzdən, imkan ver yasımızı keçirək.  
Anası da onu dindirmirdi. Dərddən ürəyi partlayırdı. Hamıdan gizlənib ağlayıb-sızlamaqdan savayı 
əlindən bir iş gəlmirdi.  
Dəfndən bir gün sonra Zinyəti polisə apardılar. Kamranın qaynatası kürəkəninin ölümündə onu təqsirli 
bilib polisə müraciət etmişdi. Zinyət izahatında qardaşı ilə münaqi-şəni hərtərəfli təsvir edib, hadisənin qərəzli 
deyil, gözlənil-mədən baş verdiyini və günahının cəzasını çəkməyə hazır oldu-ğunu yazmışdı.  
Qərəzli, ya qərəzsiz, hadisə ölümlə nəticələnibsə, demək o, həbs olunmalıydı. Bunun əlavə təhqiqata, 
izahata, sübuta ehtiyacı yox idi. Bəxtindən müstəntiq insan adam idi. Kamranın keçmiş tələbə yoldaşı imiş. 
www.kitabxana.net  –  Milli Virtual Kitabxana 16 
 
Zinyətin hamiləliyinə görə əvvəl prokurorla danışıb, sonra da anasını çağırıb məhkəmənin qərarınadək həbs 
etməyib, ananın zaminliyinə buraxmışdı.  
Zinyətin zaminliyə buraxılması Kamranın qaynatasının könlündən olmamışdı. O, məhkəmənin 
uzanacağından, Zinyə-tin doğuş vaxtı yaxınlaşarsa, hökmün təxirə salınacağından ehtiyatlanıb, keçmiş prokuror 
dost-tanışlarının köməyi ilə məhkəmənin tezləşməsinə, günahkarın həbs edilməsinə çalı-şırdı. Çox güman ki, 
Zinyətin hamilə ikən məhbəs əzabı çəkməsindən, körpənin həbsxanada göz açacağından kam almaq istəyirdi. 
Bəlkə də, özündən çox qızının qəlbini şad etmək üçün edirdi, - Zinyətə belə gəlirdi. Nə etmək, gec, ya tez 
cəzasını almalıydı. Taleni Allahın yazmasına inanırdı. Gəl ki, ona səhv tutanları, düzəliş etmək istəyənləri 
sevməməsini, etdiyi cürətə görə cəzalandırmasını heç zaman ağlına gətirmə-mişdi. Yəqin bu da onun qisməti 
idi.  
Bir ayın tamamında Məhkəmə keçirildi. Yarım saat çəkən iclasda ona altı il azadlıqdan məhrumetmə 
hökmü oxu-nub zaldan həbsə alındı.  
Bu gün – Kamranın qırxı çıxan gün hökmün qanuni qüvvəyə minməsiylə ləngidilmədən təcridxanadan 
çıxarılıb xüsusi konvoy maşınında islah əmək müəssisəsinə gətirilmişdi.  
Zinyət ona əzab verən xatirələrindən, nəhayət, yorulub, onlardan ayrılmaq üçün gözlərini divara 
vurulmuş zəif işıqlı gecə lampasına zilləyib yuxuya gedəndə gecədən xeyli keç-mişdi. Bir neçə saat da ötəcək, 
dan yeri ağaracaq, səhər açılacaqdı. Barakın pəncərə tərəfində yatan Ədilənin isə yuxusu səhərin həsrəti ilə ərşə 
çəkilmişdi.  
Ürəkdarıxdırıcı, ölü sakitliyi arabir qarşıdakı küçədən sürətllə şütüyüb keçən maşın səsləri pozurdu. 
Ətrafdakı çarpayılarda yatanlar yuxularında məhkumluqlarını unudub, xoşhallanıb, dünyadan xəbərsiz idilər. 
Bəzən hər qarışı yox-layan nəzarətçilər də daha görsənmirdilər.  
Birinci dəfə deyildi. Qalın, hündür dörd divarın arasında Ədilə o qədər belə yuxusuz, ürəkçəkən gecələr 
keçirmişdi, səhərə qədər gözünün yaşını axıtmışdı. Bu gecə sonuncusu ildi. Yenə səhərlər gözünü açıb özünü bu 
cansıxıcı divarların, sıra ilə düzülən çarpayıların əhatəsində görməyə-cəkdi. Zamanın qaranlıq örtüyü, yerini 
işıqlı səhərə verəcəkdi, ömrünü qaraldan zülmətdən azadlığa çıxacaqdı.  
«Qurban olum Sənə, ay Allah, şükür, şükür sənə ki, məni bu günə də çatdırdın, - sevinirdi Ədilə. Altı il 
idi bu günün arzusu ilə yaşayırdı. İnanmağı gəlmirdi, həyatına qara iz salan illərin ötüb keçməyinə. Yaşadığı 
guşəyə o qədər vərdiş etmişdi ki, hərdən ona elə gəlirdi ki, çarpayısını da özü ilə gətirib, bu otaqdan, çarpayıdan 
ayrılarsa darıxacaq. Gəldiyi ilk vaxtlardan nələr çəkmişdi - təkcə çarpayısı şahid idi.  
www.kitabxana.net  –  Milli Virtual Kitabxana 17 
 
Qəlbinin gizli nisgillərindən yalnız o xəbərdar idi. Bitməyən gecələrdə yaxın sirdaşı, sevgilisi kimi 
başını onun sinəsinə qoyub, ürəyindəkiləri götür-qoy edər, sonra da qucağına qısılıb yatardı.  
«Allah qadını necə də bədbəxt yaradıb»,- Ədilə düşünürdü. Çünki həmişə öz zəifliyini, qadınlığını üzə 
vurmasa da ağrısını ürəyində hiss edirdi. İllah da, kimsəsiz, yiyəsiz olduğunu duyanda. Elə qadının başına da nə 
iş gəlir, yiyə-sizlikdən, sahibsizlikdən gəlir, «Mənim yiyəm, sahibim olsaydı, burada nə başım qalmışdı? 
Evimdə oturub uşaqlarımı saxlayardım», Gözlərinin önünə ciyərparaları – Xəlillə Cəlil gəldi. Axırıncı dəfə 
onları görəndə Xəlilin üç, Cəlilin altı yaşı vardı. «Yazıq uşaqlarım, əməlli-başlı ana qayğısı, nəvazişi də 
görmədilər. Anaları ola-ola yetim qaldılar – analı yetim», - fikirləşəndə özünə də, burda olmasına bais 
səbəbkarlara da lənətlər yağdırırdı.  
Anası hər dəfə görüşə gələndə yalvarırdı ki, heç olmasa bir dəfə uşaqları da yanıma gətir görüm. Əvvəl 
Fərhad qoymadı, sonra da uşaqların ağlını necə almışdısa, Ədilənin yalvarışlarına baxmayarq, onunla görüşə 
gəlmirdilər. Onun başına gələnlərin baiskarı elə Fərhad olmadımı? Neçə il evli oldular, heç bir dəfə demədi ki, 
Ədilə, sən ölmüsən, qalmısan? Gedirsən işə, yorğun-arğın gəlirsən evə, insansan, ya robotsan? Könlündən nə 
keçir? Kefinə düşəndə, ehtiras ehtiyacını ödəmək üçün onunla yatırdı, vəssalam, bununla da kişilik, ər olmaq 
vəzifəsini bitmiş hesab edirdi. Heç vaxt bir-birlərinin işinə qarışmırdılar. Ədilənin ürəyi çoxdan sınmışdı, 
araların-dakı soyuqluğu dərk etdiyi gündən. Fərhadın laqeyidliyi, bəzən də əttökən, yersiz davranışı  onu ev-
eşikdən də soyutmuşdu. Uşaqlarının xatirinə dözürdü. Rahatlığını yalnız işdə tapırdı. Fərqinə varmırdı, əri necə 
və harada gün keçirir?.. Ürəyinə dammışdı, deyəsən kənarda gizlin arvad saxlayırdı. Fərhad da heç 
maraqlanmazdı ki, gündə evə təzə nəsə alınır, arvadda haradandır bu qədər qazanc?.. Bəlkə bir pis yola düşüb?..  
Ədilə isə fikrini vermişdi işə, ətrafındakı vəzifəlilərin əmri ilə yetənə yetirdi, qazandığı ona qalan xırım-
xırda pullardan zövq alırdı. Amma son vaxtlar ürəyinə dolan şübhə-lərdən başa düşürdü ki, qoşulduğu bu 
oyunlar uzana-uzana bir gün qırılacaq, kiminsə başında çatlayacaqdı. Başqasına ehtiyac olmadı, onun başında 
çatladı. Çünki bu oyunda, oyundaşlardan ən arxasızı, ələ gələni o idi. Tutulan zaman yoldaşları, «kişi» dostları 
üstünə «zapiska» göndərdilər ki, möhkəm dur, bizi biabır etmə. Sən qadınsan, sənə güzəşt edəcəklər, biz də 
kömək edərik. Ədilə də qadın sadəlöhvlüyü ilə inandı, başqalarının da günahını boynuna götürdü. İnanmasaydı 
əlindən nə gələcəkdi? O hardan biləydi ki,onu aldadırlar. Cinayət Məcəlləsində, ümumiyyətlə, qadın-kişi fərqi 
yoxdur... İş kəsiləndən sonra «dostları» bir dəfə də olsun onunla maraqlanmadılar, tamam unutdular. Belə də 
olmalı idi, insanlar insan olsaydı, yaşamağa nə vardı?. . Məhkəmədən sonra Fərhad da kişiləşdi, «türməyə» 
düşən arvadı özüyçün əskiklik hesab edib boşandı... «Ay külbaş, mən səni səndən qabaq boşamışdım, özün 
cəhənnəmə, uşaqları da məndən ayrı saldın»...  
www.kitabxana.net  –  Milli Virtual Kitabxana 18 
 
Allah qoysa, kalonun qapısından çıxan kimi maşın tutacaq, sürdürəcək düz evlərinə – anasının yanına. 
Yox, avtobusa minməyəcəkdi, tanış-biliş çıxar qabağına, bu gör-kəmdə, köhnə paltarda sıxılar, utanar...  
- Ana, ana, ay ana, qurban olum sənə, gəlmişəm, ay ana, - Ədilə həyət qapısını açıb özünü həyətdə 
işləyən anasının qucağına atdı. Sevincdən ürəyi yerindən çıxırdı. Anası isə sevindiyindən ağlayırdı.  
- Ay Allah, kəramətinə şükür, balam evimdədi, şükür sənə...  
«Bala» kəlməsi Ədiləni də kövrəltdi. Balalarını görmək istədi. Anasının sevincdən özünə gəlməsini 
gözləməyib, səbirsizliklə soruşdu: 
- Ana, uşaqları görüb eləyirsən, heç sənə gəlib dəyirlər? 
- Arada atalarından xəlvət gəlirlər yanıma. İndi xəbər göndərərəm, gələrlər.  
Anası qonşu uşaqlarından birinə Xəlillə Cəlili çağırmağı tapşırdı: 
- Deynə nənən çağırır, tez gəlsinlər. 
Çox çəkmədi həyət qapısı açıldı, biri o birindən balaca iki uşaq həyətə girdi.  
- Nənə, gəlmişik, nə deyirsən?. . – Xəlil idi soruşan. Ədilə kənarda dayanıb uşaqlarına tamaşa edirdi. 
Gözlərinə inana bilmirdi. O vaxtkı bapbalaca uşaqlar necə də dəyi-şilmişdilər, böyümüşdülər.  
Özündən asılı olmadan göz yaşları Ədilənin yanaqlarını isladıb üzü aşağı yuvarlanırdı. Səsi isə sanki 
batmışdı, içində qıvrılıb qalmışdı. Nənə kövrək səslə çağırdı: 
- Yaxın gəlin, nə durmusuz, ananızı tanımadız? 
Uşaqlar nənələrinin yanında dayanmış, onlar üçün çox-dan yadlaşmış qadına udquna-udquna baxdılar. 
Kiçiyi ayağını bir addım irəli atdı, böyük qardaşının tərpənmədiyini görüb tərəddüd keçirdi: 
Böyüyü birdən: 
- O mənim anam deyil. Mənim anam yoxdur, - deyərək geri çevrilib qapıya tərəf qaçdı. 
Ədilənin elə bil sinəsinə od düşdü, dözə bilməyib hönkürtü ilə, irəli atılıb, onu da bir an içində 
itirəcəyindən qorxurmuş tək Xəlili qucaqladı: 
-  Cəlil, getmə, ana sənə qurban, getmə, Cəlil, - Cəlilin arxasınca çığırdı.  
www.kitabxana.net  –  Milli Virtual Kitabxana 19 
 
Ədilənin sinəsi çırpınır, göz yaşları dayanmırdı. Səsə yuxudan ayılmış məhkum yoldaşları onun başına 
yığışmışdılar.  
- Yuxuda ağlayır. Bəxtəvər , bu gün o qədər sevinəcək ki...  
- Son nisgilin olsun, Ədilə. Yazıq neyləsin, altı il dustaq olmaq zarafat gəlməsin...  
Bu gün Ədilənin illərdən bəri gözlədiyi, arzuladığı azadlığa qovuşacağı, balalarının, anasının vüsalına 
yetəcəyi gün idi. O, son məhbəs yuxusunu görürdü.  
 
*** 
 
Dayanmadan, on beş saniyədən uzun çəkən zəngin ardınca baraklara nəzarətçilərin əmredici harayları 
yayıldı: 
- Qalxın! Eşidirsiz, durun ayağa! 
Dünən əməlli tanış ola bilmədiyi, təkcə adını öyrəndiyi çarpayı yoldaşı Səbirə tələm-tələsik donunu 
əyninə geyinib onu səslədi: 
- Zinyət, sabahın xeyir, dur bir ayaq tez, sakitlik ikən əl-üzümüzü yuyaq. Sonra gərək növbə gözləyəsən. 
Tez tərpənsək, səhər yeməyinə də gecikmərik.  
Zəngin səsinə ayılan Zinyət ətrafa göz gəzdirib, onu çağıran qonşusunun diribaşlığına içində qibtə etdi. 
Gecəni harda keçirdiyi bilinməyən, gözlərində yuxusuzluq əlaməti olmayan Səbirə hamıdan tez səliqə ilə 
yatağını yığışdırırdı.  
- Bu gün sənə zonun hər tərəfini göstərəcəyəm. Nə qədər tez tanısan, tez isinişərsən. İsinişməsən «srok» 
keçmir.  
Həmyaşıdı olan Səbirə arıq görsənsə də, qarayanız, suyuşirin, görünüşündə nəzərəçarpan qüsuru 
olmayan qadın idi. Danışmayanda da dalğın baxışlarından sözlü adama oxşayırdı.  
Əskər kazarmasına bənzəyən, barak adlanan geniş zalda cərgələnmiş çarpayılardan tənbəl-tənbəl ayağa 
qalxan qadınlar yatağını səliqəyə salır, sonra da çarpayıların arasına qoyulmuş tumboçkalardan diş fırçasını, 
www.kitabxana.net  –  Milli Virtual Kitabxana 20 
 
məhrəbasını götürüb səs-küylə əlüzyuyana tələsirdilər. Pəncərələrin dəmir barmaqlıqlarından  otağa süzülən 
günəş şüaları açılan sabahla, başlayan  yeni günlə bağlı adamda xoş ümidlər, ilıq duyğular yaradırdı. 
Həyətin yuxarı başındakı yeməkxanaya gedən yol boyu rastlaşdıqları, onu baş ayaq süzən qadınların 
hamısı Səbirə ilə mehriban görüşür, zarafatlaşırdılar: 
- Maşallah, - Zinyət ətrafdakıların eşitməməsi üçün qulağına pıçıldadı, - deyəsən, tutmusan özünü, yaxşı 
hörmətin var. Hamı səni tanıyır.  
Səbirə gülümsədi: 
- Beş yüz dustağın içində tanınmağa nə var ki. Uzağı bir aya sən də hamını tanıyacaqsan.  
Yeməkxananın stolları düzülən zalın o biri başındakı səhnəni görən Zinyət təəccübləndi: 
- Ora niyə elədir? 
- Burdan həm də klub kimi istifadə edirlər, - Səbirə izah etdi, - istirahət və bayram günləri yeməkdən 
sonra bura dönüb olur kino-teatr, oturub kinoya baxırıq.  
Sıralanmış stolların arxasında əyləşən məhkumlar hər stola norma hesab edilən qazandan səhər kaşasını 
qarşıların-dakı aliminium qablara tökür, mətbəxdən aldıqları çörək payı ilə yeyirdilər. 
Ətrafında altı qadın əyləşmiş dar, uzun stola çatanda Səbirə dayanıb ona yer göstərdi: 
- Sən kənarda otur ki, durub-oturanda əziyyət çəkmə-yəsən. Xanımlar – əlyəşənlərə müraciət etdi, - 
əvvələn sabahı-nız xeyir, sonrası da bu gündən Zinyət xanım da bizimlə oturacaq. Xahiş edirəm vəziyyəti 
«yüngülləşənədək» ona qayğı göstərəsiniz.  
Səbirənin hamiləliyinə işarə etməsindən utanan Zinyətin ona dikilən yad baxışlardan günahkar uşaq kimi 
yanaqları bir az da allandı. Tanımaya, bilməyə bu qız niyə onunla yaxın olmaq istəyir -  düşündü. Yoxsa hamı 
ilə belədir? 
Səbirə qarşısındakı kaşanı yeməkdən çox təriflədi: 
- Bu kaşanı Əfilə xala bişiribsə, söz ola bilməz.  
- Əfilə xala kimdir? 
- Bizim aşbazımızdı. Bir gün tanış edərəm səni.  
www.kitabxana.net  –  Milli Virtual Kitabxana 21 
 
- Düz demədin,- yanaşı oturan cavan qız söhbətə qarışdı, - aşbazımız yox, aş pazımızdı.  
Ətrafdakılar gülüşdülər. Səbirə əlini yellədi:  
- Sən də hər sözə qulp qoymasan, ölərsən.  
Yeməkxanının aşağı başında qabağındakı stolda çoxlu çay termosları, çaydanları düzülmüş qadının səsi 
aləmi başına götürmüşdü.  
- Nə olub ona, niyə elə qışqıra-qışqıra danışır, - Zinyət soruşdu.  
- Çayçımız Səltənətdi, fikir vermə, olanı odu. Eh bacı, - Səbirə başını yellədi, – hələ nələri, kimləri 
görəcəksən, tanıyacaqsan. Məndən başlayıb mənə çatanacan hərə bir cür xarabdı. Ağlı yerində olanın bu 
xarabada nə başı qalıb...  
Yeməkxanadan çıxmışdılar, yenə uzun-uzadı zəng səsi və ardınca nəzarətçilərin harayı eşidildi: 
- Hamı səhər yoxlamasına. Yoxlamaya gecikən, gəlməyən cəzalanacaq! 
- Gündə neçə dəfə olur yoxlama? – Zinyət Səbirədən soruşdu.  
- İki dəfə. Biri indi olacaq, biri də axşamtərəfi. Tez qurtarır, elə uzun çəkmir. Adlarımızı oxuyurlar, 
onunla da başa çatır. Bir neçə gün keçsin, sançastın həkimindən xahiş edərik,səni azad edər yoxlamadan.  
- «Paqonlu»lar necədir, sıxırlarmı məhkumları? 
- Baxır da adamına… Onları da ana doğub, bizi də. Yaxşısı da var, pisi də. Pis onda olur ki, bəzən 
bizdən öz aralarındakı intiriqalarda istifadə edirlər. Qaldı ki, əgər qoyulan qayda-qanuna əməl edərsənsə, sənə 
kim nə deyə bilər? Təcrid-xanaya fikrin getməsin, burada əsas məqsəd əzab vermək yox, islah yoluna 
yönəltməkdir. 
-Birdən qayda-qanuna əhəmiyyət verməmək istəsən necə? 
- Olar! Belədə saymazlığının cəriməsini ödəməlisən. Eynilə azadlıqdakı kimi… 
- Cəriməni kimə ödəyirsən? 
- Əlbəttə, buranın «sahə rəisinə». 
- Necə? 
www.kitabxana.net  –  Milli Virtual Kitabxana 22 
 
- Onu özü bilir, kimi necə «cərimələyir», - Səbirə güldü, - ya cərimə, ya da əzab! Yaxşısı, dinməzcə 
cəzanı çəkməkdi… 
Həyətə yığışan məhkumlar cərgələrlə sıraya düzül-müşdülər. Yoxlamada beş nəzarətçi, üç zabit 
qadından savayı, orta yaşlı, çiynində dörd kiçik ulduz parlayan kişi zabit də iştirak edirdi: 
- Soruşmaq ayıb olmasın, bu kişi nə işləyir burda? – Zinyət üzünü sırada yaxınında dayanan Səbirəyə 
tərəf çevirdi: 
- Nə tez onu soruşdun? Olmaya xoşun gəldi? 
- Yox canım, sən də məzəsən əməllicə. İstəyəninə qismət olsun. Elə-belə maraqlandım.  
- Sex rəisidir.  
- Səhər tezdən, hamıdan tez niyə gəlib? 
- Gecə burda qalıb, məsul növbətçi olub.  
- Bu qədər arvadın içində tək? Zor adamdır, - gülüşdülər.  
- Sən onun qayğısını çəkmə, sənə qalmayıb, - Səbirə sanki nazlandı.  
- Ehey, orda söhbəti qurtarın, - aralıqda dayanan nəza-rətçinin qışqırığı eşidildi. 
Yoxlamadan sonra onu nəzarətçinin müşayiəti ilə rəisin qəbuluna apardılar. Dünən axşam müəssisəyə 
qəbul edilərkən rəis yerində olmadığından onu bir iri ulduzu olan qadın müavin qəbul etmişdi.  
Yaşayış zonası ilə istehsalat zonasının arasındakı geniş həyətdə yerləşən böyük hovuzun yanından keçib, 
darısqal arakəsmə ilə irəlilyəib uzun dəhlizə çıxdılar. Dəhlizin girə-cəyində rəisin qeyri-rəsmi katibəsi olan 
«dnevalnı» deyilən məhkum qadının otağı idi. O burada rəis və qonaqları üçün çay, yemək hazırlayır, habelə 
rəisin bəzi göstərişlərini lazımi adamlara ötürülməsində iştirak edirdi. Üzbəüz otaq kabinetə çıxışı olan rəisin 
istirahət otağı idi. Kabinet geniş və uzun idi.  
Otağın yuxarı başında oturan, çiynində iki böyük ulduzu olan dazbaş yaşlı kişinin sərt nəzərlərindən ilk 
baxışda vahimələnirdin. O, qarşısındakı şəxsi işi vərəqləyib telefonu götürdü: 
- Həkimə deyin tez bura gəlsin. - Gözündəki eynəyi çıxarıb Zinyəti diqqətlə süzdü: 
- Ərin ola-ola başqa birisi ilə eşqbazlıq eləmisən, burda belə yazılıb, - əli ilə şəxsi işi göstərdi, - özün 
azmış, bətnindəkini də kalona gətirmisən...  
www.kitabxana.net  –  Milli Virtual Kitabxana 23 
 
- Əvvəlki ərimdən boşanmışam, yoldaş rəis, - Zinyət sıxılaraq dilləndi.  
- Onu sən deyirsən. Rəsmi boşanma kağızın var? Bax görürsən, yoxdu. İndi uşaq doğulanda lazım 
gələrsə biz hansı ərinə müraciət edəcəyik? Əsas məsələ budur.  
Açıq qalan qapı taqqıldadı. Gələn ağ xalatlı balacaboy, dolğun həkim idi.  
- Rəis, gəlmək olar? 
- Gəl. Lətafət xanım, bu məhkumun hamiləliyi nə vaxt bitəcək?  
- Hələ üç ayı var. 
- Onda buna işləmək yaramaz. Bu üç ayı daim nəza-rətində olsun. Əlli dərdimiz olsa belə, məcburuq 
əlimizdən gələni edək ki, «xanımın» uşağı dünyaya normal gəlsin… 
Zinyət rəisin kinayəli sözlərindən başını yerə dikdi. Hamiləliyinə görə, tutulan gündən ona çox sözlər 
deyilmişdi. Zinyətin doluxsunacağını hiss edən rəis söhbəti uzatmayıb tamamladı: 
- Yaxşı, get. Yəqin ki, səni rejim qayda-qanunları ilə tanış ediblər. Nə çətinliyin olsa əvvəl dəstə rəisinə, 
sonra müavinə, ya da mənə müraciət edə bilərsən. 
Yaşayış zonuna qayıdan yolun girəcəyində Səbirə onu gözləyirdi. 
- Hə, danış görüm, rəis sənə nə dedi? Niyə tutulmusan? 
Zinyət dinmədi. Kənardan dikilən baxışları görən Səbirə səsini alçaltdı:  
- Həyətin o başındakı guşəni görürsən, gəl çəkilək ora, sakitliyə söhbətləşək. Yoxsa it-pişiyin əlindən 
ağzını açmaq olmur, əlli yerdən pusurlar. 
Skamyada əyləşən kimi Zinyəti tələsdirdi: 
- Hə, başla… 
- Nə başlayım? Elə bir şey olmadı. Həkimi çağırıb hamiləlik vaxtımı soruşdu. Hə, bir də işdən azad etdi. 
- Elə bu? 
- Day nə olasıdı ki? 
Səbirə heç nədən şaqqanaq çəkib güldü: 
www.kitabxana.net  –  Milli Virtual Kitabxana 24 
 
- Rəisimiz necədi? Xoşuna gəldi? 
- Neynirəm, hər necədi. Təzədən ona ərə gedəsi deyiləm ki. Pis adama oxşamır. Deyəsən heç şorgöz də 
deyil, eləmi? 
- Kişi deyil? Kişi olsun, şorgöz olmasın, heç elə iş olar? Hələ bu rəhmanisidi. Bundan əvvəlki rəisi 
görəydin. Nə istə-səydi edirdi. Kimin hünəri var idi cınqırını çıxartsın. Səsini çıxardanı tutub saçından həyət 
boyu sürüyürdü. Sən gördüyün kabinetdə çox məhkumlar qorxudan ayaqüstə dayandıqları yeri batırırdılar. 
- Nə danışırsan, nə əzazil adam imiş. 
- Elə etməsəydi, o burda padşahlıq edə bilməzdi. Gecələr istirahət otağında prokuror dostlarını başına 
yığıb «kef» məclisləri qurardı. Əvvəldən tapşırılan cavan, gözəgə-limli, «hal əhli» olan qadınlar «adboy»dan 
sonra gecə yerindən durğuzulub həmin məclisə aparılardı, hər qonağa biri... 
- Məcbur? Bəs qadınlar etiraz etmirdilər? 
- Ay qız, məcbur nədi, nə etiraz? Əksinə, aralarında qırğın idi. O deyirdi mən gedirəm, bu deyirdi bu 
dəfə mənim növbəmdir. 
- Bəs işçilərdən «padşaha» qarşı çıxanı, özbaşınalığa dözməyəni olmadı? 
- Oldu, amma, gec oldu. Rəis müəssisədəki işçilərin qadınını da, kişisini də hərəni bir yolla uzun müddət 
ələ almışdı... 
- Biabırçılığın sonu necə qurtardı? 
- Həmişəki kimi. Kimsə çatdırdı baş idarəyə, bir gecə gəldilər, rəisi yenə yeyib-içən, kef məclisi quran 
yerdə tutdular, özü də yataq paltarında.Hərə seçdiyi ilə yatmağa hazırlaşırmış. Soğan kimi “soyandan” sonra 
atdılar işdən bayıra, vəssalam-şüttəmam. Gəl ki, ona halal idi. İşçini də, məhkumu da elə öyrətmişdi ki, hər kəs 
öz yerini tanıyırdı. Yoxsa indiki əfəl, ikisinə əl atıb, ikisini də mindirib boynuna. Heç bilmir hansını düşürsün. 
- Doğrudan, kimdir o iki nəfər? 
Səbirə indiki rəis haqqında son sözlərinin yersiz söylədiyini anıb, xasiyyətini hələ öyrənmədiyi adama 
lazım olduğundan çox danışdığı üçün ürəyində özünü qınadı: 
- Yox ay qız, söz məsəli dedim. Nə bilim, sözdü də deyirlər. Ola bilsin yalandır. Kimlərinsə 
uydurmasıdır… 
www.kitabxana.net  –  Milli Virtual Kitabxana 25 
 
- Kaş bütün danışdıqların yalan olaydı. Adamın heç inanmağı gəlmir eşitdiklərinə... 
- Daha narahat olma, çətin ki, elə vəziyyət burada nə vaxtsa bir də təkrar olsun. Ölkəmiz müstəqilləşib, 
qanunların islahatı gözlənilir. Eşitmisən, deyirlər  məhkumların şəraitinə bundan sonra Avropa Şurası nəzarət 
edəcək. 
Zinyət özünü gülməkdən saxlaya bilmədi: 
-Deyəsən onların görəsi başqa işləri qalmayıb... 
Bu zaman televizor otağı tərəfindən qara-qışqırıq qopdu. Səbirə tez yerindən qalxdı: 
- Sən gözlə, mən bu dəqiqə öyrənib qayıdıram. Görüm boğuşanlar kimdir? 
Söyüş dolu iki fərqli qışqırıqdan davanın baş verdiyi məlum idi. Qışqırıqlar artdıqca Səbirə kimi hər 
tərəfdən maraq xatirinə televizor otağının qapısına toplaşanların sayı sürətlə artırdı. Deyəsən dalaşanları bir-
birindən ayıra bilmirdilər. An keçmədi, özünü təcili hadisə yerinə çatdıran iki nəzarətçinin səsi də onlara 
qarışdı: 
- Ay qız, burax qızın saçını. Öldürəcəksən? Nə istə-yirsən, ala bilmirsən? Qızmışlar qızıblar. 
- Dağılışın, yol verin! 
Əynindəki paltarları paralanmış, saçlarını oğlan sayağı vurdurmuş, təzəcə aralandırılmış iki acıqlı, 
təngənəfəs cavan qadını nəzarətçilər toplaşanların arasından çıxardıb, qabalarına qataraq münaqişənin səbəbini 
öyrənmək üçün öz otaqlarına apardılar. 
Toplaşanlar dağılışmağa başlayanda Səbirə gülə-gülə qayıtdı: 
- Gördün bir-birlərini nə halətə qoymuşdular. Üz-gözləri də qan içində idi, cırmaqlaşmaqdan. 
- Nə məsələdir, yoxsa ayrı-ayrı verilişlərə baxmaq üstündə düşüb davaları? 
- Yox ay qız, nə danışırsan, məsələ qısqanclıq məsələ-sidir. Eşq üstündədir… 
- Hansı kişidir o bəxtəvər, üstündə özlərini öldürürlər? 
- Kişi deyil, qıza görədir. 
- Anlamadım… 
www.kitabxana.net  –  Milli Virtual Kitabxana 26 
 
- Necə deyim «para» söhbətidir, - yəni cütlük. Hə, burda belə bir eşq də yaşanır. Məkumların biri 
digərini sevir. 
- Qadın qadını?! Bu necə ola bilər?! 
- Hə də, qadın qadını. Bəs səhər sənə nə söylədim, hələ elə şeylər eşidəcəksən, görəcəksən ki, az qala 
başını itirə-cəksən. Bacı, bura türmədən əlavə həyat universitetidir. Hər şeydən, həyatın hər üzündən xəbərin 
olacaq. Mən institut qurtarmışdım, bu qədər savadım, təcrübəm yox idi. Görünür, Allah-Təala biliyimi artırmaq 
üçün bu universiteti də lazım bilib. 
- Yaxşı, dava nə üçün? 
- Cütlüyə aid olanlardan biri adətən özünü oğlan yerində hiss edir,o biri ilə oğlan kimi davranır. Onun 
sevdiyinə başqa bir «şərti» oğlanın yanaşdığını hiss edəndə qısqanclıqdan saç yoldu başlayır. 
- Nə deyirsən de, başıma sığışdıra bilmirəm. Bu anor-mallıqdan başqa bir şey deyil. Utanmazlar! 
- Mən də elə düşünürəm. Psixoloji şikəstlik əlamətidir. Amma, onlar utanmaq nədir, özlərini haqlı 
sayırlar. Qadının qadına sevgisini hər adam başa düşə bilməz – deyirlər. 
- Nə bilim vallah, gör gəlib hara çıxdım! Cəza evində nə qədərdi özünə «oğlan» tapanlar, çoxdumu? 
- Yox, elə çox deyil. Bilirsən, açıq söz, belələri əsasən azadlıqda fahişəliklə məşğul olanlardır. Burda da 
dinc otura bilmirlər. Erkək tapmağın çətinliyindən özlərinə oxşarlarını tapırlar. Boş qalanda sevgisiz darıxırlar. 
Məncə, ayrılıqda hərə-si bir ailənin olsa da, onların varlığı şübhəsiz, cəm halında cəmiyyətin əyintilərini əks 
etdirən aynasıdır. İnanarsanmı ki, əsl kişisi olan evin qadını pozğun olsun? Bu «biçarələr» gəzəyən analardan 
çox, «xoşqeyrət» atalardan törənənlərdir. 
- Nə isə. Adam deməyə söz tapmır… 
-Sən yaxşısan, uşağının atası var. Bayırdan elələri gəlir ki, bətnindəkinin kimdən olduğunu dəqiq 
xatırlamır, üstəlik danışanda namusdan, təmiz addan dəm vurur. 
- Onların dərdini çəkmək bizə qalmayıb. Gəl özümüz-dən danışaq. Danış görüm, necə oldu ki, institut 
sənə az oldu, «universitetə» də yolun düşdü? 
- Adətdi, həmişə kişilər qadının felindən dad eləyirlər. Əksinə, mən kişi «qırığı»nın qurbanı oldum. 
Söhbəti yox, özümün də günahı oldu. Deyim ki, günahsızam, yalan olar. Əslində, sadəcə həyatda bəxtim 
gətirmədi. Yiyəsiz oldum. Məncə qadının başına nə pis iş gəlirsə, hamısı yiyəsizlikdən baş verir. Düzdür, qadın 
www.kitabxana.net  –  Milli Virtual Kitabxana 27 
 
güclü məxluqdur. Ancaq nə qədər güclü olsaq da biz qabırğadan yaradılmışıq, kiməsə qabırğa olmalıyıq. 
Qabırğa olmayanda, özbaşına olanda gərəksizləşirik, sahibsizləşirik... Allah Həvvanı Adəmdən əvvəl yox, sonra 
yaradıb. Həm də məxsusi onun üçün yaratmışdı. Amma gəl ki, kişinin də təkcə adı deyil, özü də kişi olmalıdır. 
Sən fikir ver, buradakı bütün qadınların – sənin də, mənim də kişi adına layiq kimsəmiz yoxdur. Əgər kişi kimi 
ərimiz, qardaşımız, ya atamız olsaydı, imkan verərdilərmi cinayət edək, ya türməyə düşək? Əlbəttə yox. 
Kimisininki ölüb, kimisininki həbs olunub, kimisininki də var ikən ölüdən fərqi yoxdur. Mən qadın 
cinayətkarlığının səbəbinin yarısının həmin qadınların dərin düşüncə, uzaqgörmə qabiliyyəti olmamalarında 
görürəmsə, yarısını da onlara sahiblik edə bilməyən kişilərdə görürəm. Mən də belə oldum. Həyatı anlayandan 
atam, qardaşım olmadı. Sərbəst böyüdüm, yaşadım. İnanırdım ki, sərbəstliyimlə həyat-da hər şeyə nail 
olacağam. İnstituta girdim. Ailə qurdum. Lakin, sərbəstliyimi əldən vermədim. Verə də bilməzdim. Çünki mən 
belə alışmışdım, bu, mənim həyatım idi. Yoldaşım mənə yiyələnmək, öz ixtiyarına almaq istəsə də, mən imkan 
vermədim. Yola getmədik, ayrıldıq. O, məndən zəif olmaq istəməsə də, güclü də ola bilmədi. Sərbəstliyimə 
görə körpə qızımı da aldı əlimdən. Başqa bir kişi ilə yaşamağa başladım. Günlərin bir günü məni aldatdığını, 
əlavə arvad kimi saxladı-ğını biləndə ondan heyfimi çıxmaq qərarına gəldim. Yeməyinə dərman qatıb yatmağını 
gözlədim. Yuxuya gedəndə əlimə keçəni götürüb evindən qaçdım. Sən demə dərman köhnə imiş, təsiri az 
olubmuş. Ayılanda polisə şikayət etdiyindən səhəri günü məni həbs etdilər. Bax belə. Kişi sarıdan “defisitin” 
axırı məni gətirib türməyə çıxardı. Qadınını sevən və özünü sevdir-məyi bacaran kişi həyatda hər qadına nəsib 
olmur. Baxtı gətirib bu cür ər tapmaq əsl xoşbəxtlikdir. Allah qadını sevilmək üçün yaradıb. Sevilməyən qadın 
mənim aləmimdə çiçək açmayan, baxımsız bəzək koluna oxşayır. Qısası gərək özbaşına olma-yasan. Özbaşına 
ki, oldun başına çox iş gələcək... 
- Haradasa sözlərində həqiqət var, - eşitdiklərindən təsirlənmiş Zinyət fikirli-fikirli razılaşdı, - deyə 
bilmərəm ki, mən bəxtimdən narazıyam, arzu etdiyim kişiyə rast gəlmə-mişəm. Əksinə, onu itirməmək üçün ən 
əziz adamlarımla mübarizə aparmışam. Əfsus ki, o, indi azadlıqda deyil… 
- Bilirəm, - Səbirə kövrələn Zinyəti sakitləşdirmək istədi, - xatırlayıb, özünü üzmə. Xəbərim var. 
- Hardan bilirsən? – Zinyət təəccübləndi – Sən Allah, de görüm sənə kim deyib? 
- Aaaz, dünəndən bilirəm. Sən Səbirəni nə bilmişdin. Elə şey ola bilməz ki, bu zonda yeni nəsə xəbər, 
məlumat olsun, mən bilməyim. Hökmünü oxumuşam.  
Zinyət heç nə anlamadığından matdım-matdım baxırdı. Səbirə yenə şaqqanaq çəkib güldü: 
- Aaaz, xoflanıb ürəyinə heç nə gətirmə. Sənə hardan öyrəndiyimi deyərəm, ancaq bir şərtlə, nəbadə 
kiməsə danı-şasan. Söz qulağıma çatsa, biləcəyəm ki, səndən çıxıb. 
www.kitabxana.net  –  Milli Virtual Kitabxana 28 
 
- Yox, ay qız, - Zinyət onu qınadı, - sən məni nə hesab edirsən? 
- Zonumuzun əmliyyatçı zabit xanımın tanıyırsan? 
- Hə, «karateist» deyirlər, onu? – Zinyət dünən müəssisəyə daxil olarkən qəbul zamanı onun üstünə 
çığıran üç kiçik ulduzlu paqonu olan acıqlı, zabit xanımı xatırladı. 
- «Karateist» nə vaxtsa olub, indi yekəldiyindən «ştangist»dir. Hə, o, yaman özündən deyəndi. Etibarını 
qazan-mışam. Onun vasitəsiylə zondan başlamış nazirliyədək nə olsa, xəbər tuturam. O, elə bilir ki, məni özünə 
«stukaç» saxlayır. Daha xəbəri yoxdur ki, mən onu fırladıram. Nə olsun ki, paqonu var. O ali təhsildən mən də 
almışam, yeri gəlsə ondan da artıq savadım var. 
- Səbirə, sən bəlasan! Hələ bir kişiləri də qınayırsan ki, məni ram edəni olmadı… Dur bir az gəzək. 
Yoruldum otur-maqdan. 
Onlar xırda addımlarla həyətboyu yanaşı söhbətlərini davam etdirə, var-gəl etməyə başladılar. Həyətin 
müxtəlif yerlərində əkilmiş böyük gövdəli, qollu-budaqlı ağacların köl-gəsi altına yığışmış xeyli qadının 
söhbətləşənindən əlavə, nərd, dama, domino, hətta şahmat oynayanları da vardı. 
- Bu oyunlarla aran necədi, - Səbirə soruşdu. 
- Belə də, xəstəsi deyiləm. 
- İstəyirsən bir özünü yoxla. 
- Yox, qoy qalsın başqa vaxta, həvəsim yoxdur. 
- Yadında olsun, heç vaxt mərcə oynama ha… Düzdü, burda axır vaxtlar pulla oynamaq dəb düşüb, yeni 
«mikro» qumarbazlar əmələ gəlib. Aldadıb oynadarlar, uduzub başına iş açarsan. 
- İndiki elədir, heç oynamaram. 
- Bir də, nəbadə sələmlə pul verənlərdən borc alasan… 
Ətrafdakılardan kimsə haray çəkdi: 
- Ora baxın, ora. Beşmərtəbənin damına. 
Həyətdəki bütün nəzərlər yaxıqnlıqdakı beşmərtəbəli yaşayış evinin damına dikildi. Damda dayanmış 
arıq, uzun, saçlarını külək qarışdırmış bir qadın həyətdəkilərə tərəf baxıb əl eləyir, eşidiləsi mümkün olmayan 
səslə qışqırıb nəsə deyirdi. Hamını heyrət bürümüşdü. O, kim idi, nə istəyirdi, ora niyə çıxmışdı? 
www.kitabxana.net  –  Milli Virtual Kitabxana 29 
 
Azadlıqda narkoman olmuş, zonda «Kəpənək» adı ilə çağrılan məhkum keçmiş həmkarını tanıyıb 
sevinclə çığırdı: 
- Mən tanıdım, Rahibədir, baxın. Düzdür? Odu? Yəqin bizim üçün darıxıb, ona göpə ora çıxıb. Rahibə, 
hey! 
Rahibəni tanıyanların sayı artdıqca üzlərindəki heyrəti anlaşılmaz təbəssüm əvəz edirdi: 
- Rahibə kimdir? – Zinyət Səbirədən soruşdu. 
- Buranın daimi dustağı. Üç dəfə cəza alıb. Ömrünün üst-üstə on dörd ilini burada keçirib. Nə qədər 
müalicə alsa da, yolundan dönməyən keçmiş narkoman. İki həftədir çölə buraxılıb cəza müddəti bitdiyi üçün. 
Getmək istəmirdi, azadlıq mənim üçün əzabdır, – deyirdi. Çöldə mənə kim baxacaq, ağlayırdı. Yaxınları, 
doğmaları üçün dəyərsiz, gərəksiz insana çevrildiyindən qırx yaşından sonra nəsə əldə edəcəyinə inamı 
qalmamışdı. Yenə ya narkotika qəbul edib, ya da xırda oğurluq edib tezliklə qayıdacağını demişdi gedəndə. 
Yəqin darıxıb, qapıdan buraxılmadığından binanın damına çıxmalı olub. 
Səbirəni dinlədikcə Rahibə Zinyətin gözündə özünü damdan bu həyətə atmaqla intihar etmək istəyən 
insana bənzə-yirdi. Yazığı gəldiyindən könlündən qışqırıb onu bu yoldan çəkindirmək keçdi. Amma xeyri 
olmayacaqdı. Həyətdə heç kim narahat deyildi, hamı gülümsəyirdi. 
Ona baxanlar sonra yorulub gözlərini çəkdilər. O isə məhkumlar nahar yeməyinə gedənə qədər 
dayandığı yerdən tərpənməyib həsrətlə zonun həyətinə baxırdı. 
 
*** 
 
Nahardan sonra Zinyət Səbirənin zonun məsləhət bil-diyi nöqtələrini gəzdi, xeyli məhkumla tanış oldu. 
Bu qədər çoxluğa vərdiş etməmiş Zinyət üzə vurmasa da daxilən sıxılır, darıxırdı. Neçə illərdi cəza evində 
həyatın axarına alışan Səbirə öz məsləhətlərini ondan əsirgəmirdi: 
- Bilirsən necədi, cəza vaxtının necə keçdiyini duyma-maq üçün gərək darıxmayasan. Darıxdınsa aldığın 
cəza  ikiqat əzablı başa gələcək. Qapıdan ağ saçlı nənə kimi çıxacaqsan. Darıxmamaq üçün isə gərək 
məşğuliyyətin olsun, başın işə qarışsın. Sənə də ki, hələ neçə ay işləməyə icazə verməyəcək-lər. Onda «srok» 
keçməyəcək, ağır dəyirman daşına dönəcək. 
www.kitabxana.net  –  Milli Virtual Kitabxana 30 
 
- Səncə nə edim? – Zinyət qayğılandı. 
- Nə bilim, fikirləşmək lazımdır. Televizorda seriallara baxmaqdan xoşun gəlir? 
- Eh, o qədər millətin içində nəyə baxmaq olar, hərənin ağzından bir avaz gəlir… Mən sakitlik istəyirəm. 
- Kitab oxumağı necə, bacarırsan? Yuxun gəlmir oxu-yanda? 
- Yox, maraqlı kitab olanda əlimdən yerə qoymuram. 
- Tapdım, “evrika”. Gedək Mahirənin yanına, kitabxa-naya. 
Kitabxana həyətin ortasına yaxın binanın birinci mərtə-bəsində yerləşirdi. Bura bir neçə stol, stul və sayı 
elə də çox olmayan kitab şkafları düzülmüş bir böyük otaqdan ibarət idi. 
- Mahirə xanım, - Səbirə özünü hay-küylə irəli atdı,- gərək hörmətimi edəsən. 
- Nə olub axı, - üstünə jurnal və qəzetlər yığılmış geniş stolun arxasında oturmuş orta yaşlı, balacaboy 
qadın sevincək oldu: 
- Yenə nə «qaynatmısan», hörmət də umursan? 
- Xərci var, sənə təzə oxucu gətirmişəm. İndiki dövrdə oxucu tapmaq sənə adi iş gəlməsin. 
- Payın çox olsun, ay Səbirə, - ayağa durub onları qarşılayan Mahirənin gülümsəməkdən qeyri yolu 
qalmamışdı, - səndən bir dənədi. Sən olmasan, zonun yaraşığı itər. 
- Sən zarafat elə. Hamının işinə yarayıram. Nəyə gücüm çatır, onu da edirəm. Zinyət, bax, əsl sən 
istəyəndi, sakit yer, otur Mahirə xanımın yanında, kitab oxu, vaxtını keçir. Mən getdim. Özünüz tanış olun, bir-
birinizlə yola gedin. 
- Get, yaxşı yol, arada gəlib qonağımız olarsan. 
Mahirə xanım kök olmasa da, boyu bəstə olduğundan dolu bədənli görsənirdi. Təbəssümlü mavi gözləri, 
geniş alnı, rənglənsə də köklərindən ağardığı bəlli olan saçları, nüfuzedici baxışları qadının geniş dünya 
görüşündən xəbər verirdi. Qarşısındakı insanı mehribanlıqla qarşılayıb, səbr və təmkinlə dinləməsi, verilən sual 
barədə bütün bildiklərini əsirgəmədən çatdırması ilə adamda istər-istəməz özünə qarşı rəğbət oya-dırdı.  
Zinyət yatana qədər qalan asudə vaxtını keçirməyə bəs edəcək, çox da qalın olmayan bir kitab seçdi. 
Kitabxanadan çıxarkən Mahirə xanıma heyranlığını gizlədə bilmədi: 
www.kitabxana.net  –  Milli Virtual Kitabxana 31 
 
- Siz “çöldə” də kitabxanaçı işləmisiniz? İşi elə gözəl aparırsınız ki, təcrübəli işçi kimi... 
- Doğrudan? - Mahirə xanım tərifdən sevindi, - xeyr, mən mühasiblik oxumuşam, böyük-böyük yerlərdə 
baş mühasib işləmişəm. Həmişə pulları hesablamağı, toplamağı sevmişəm. Gəl ki, mənim bir xasiyyətim var. 
Harda işləsəm, öz işimi sevirəm. Sevməsəm işləməyəcəyəm, necə ki, bura gələn-də əvvəl mənə tikiş sexində iş 
verdilər. Bir-iki həftə işlədim, gördüm yox, mənlik deyil. Özümü ora vurdum, bura vurdum, axır ki, məndən 
əvvəlki kitabxanaçı evə buraxılanda gedib rəisə xahiş, hörmət-filan edib gəldim bura. İndi beş ildir kitab-
xanaçıyam. İki rəislə işləmişəm. Hamı da razıdır məndən. Bilirsən niyə? Çünki mən heç nəyə, heç kimə 
qarışmıram. Başımı aşağı salıb cəzamı çəkirəm. Başqa cür də olmur. Cina-yət aləmi mənlik deyil. Sənin cəzan 
barədə hələ tam müfəssəl bilmirəm, pis çıxmasın, özüm və özüm kimi bir neçə adamdan savayı qalanlarının 
bura düşməsini ağılsızlıq hesab edirəm. Bax, mən pul qazanmışam. Türməyə düşməyimə peşman deyiləm, 
bilirəm ki, beş il-on il cəzamı çəkib, sonra yenə əvvəl-kitək ürəyim istəyən qaydada yaşayacağam. Bəs bunlar 
nə edib? Baxırsan yan-yörənə, çoxu narkoman, fahişə, nəşə satan, adam aldadan, vecsiz oğurluq edən, bir də 
gəzdiyinin köməyi ilə, dərmanla, ya da balta-bıçaqla ərini öldürən!.. Zalımın qızı, bu köpəyin oğlu siçan deyil 
ki, öldürəsən, sonra da gizlədəsən. Bu insandı. Xoşun gəlmir, yaşaya bilmirsən boşan, uzaqlaş. Mütləq 
öldürməlisən? Sonra da gəl on beş il, ya da on iki il ömrünü türməldə çürüt. Qazancın nə oldu? 
Mahirə xanım ağıllı qadın idi. O, dünyaya mühasib gözü ilə baxırdı. Ziyanını-xeyrini tənzimləməyi 
bacaran, ölçüb-biçən, mənasız hərəkətə yol verməyən adam idi. Onun nəzə-rində ağıl işlədib, müxtəlif bank 
əməliyyatları ilə pul qazanmaq eyib deyildi. Lap dövlət büdcəsindən olsa da belə. Onsuz da büdcənin qayğısına 
qalan yox idi. Onun üçün narahat olmalı dövlətin öz məmurları hərə bir tərəfdən paralayıb xımır-xımır 
yeyirdilər. Onlara - səlahiyyət sahiblərinə halal idi. Büdcəyə əli yetməyən səlahiyyətsizlər üçün isə hər yerdə 
deyilirdi ki, xalqın malı toxunulmazdır, oradan yemək cinayətdir.  
Əlbəttə, güvəndiyi adamlar olmasaydı, Mahirə təkba-şına heç nə edə bilməzdi. Sadəcə, bu sayaq işlər 
həmişə belə qurtarırdı. Yeyilən milyonların fatihəsini oxumaq üçün «aşkar edilmiş cinayətkar dəstə» 
məsuliyyətə alınmalı idi. Təbii ki, onun kimi adi vəzifəlilər qala-qala, yüksək çinlilər tutulma-yacaqdı ki. Bu 
oyuna girəndə ürəyinə necə dammışdısa elə də oldu. Ona və daha üç kişiyə yuxarıların xeyir-duası ilə iş kəsil-
məklə məsələ bitdi. Əvəzində məhkəmənin qərarında hökm edilsə də, dövlətə dəyən zərərin ödənilməsi üçün 
onları qısma-boğmaya salmadılar.  
Öz nəzərində həbsxanaya düşməsinin səbəbini dövlət pulunu mənimsəməkdə görmürdü. Allah onu ayrı 
bir günaha görə cəzalandırmışdı. Neçə illərdən bəri ailəsinə, isti ocağına göstərdiyi soyuq münasibətin axırı belə 
olmalı idi.  
www.kitabxana.net  –  Milli Virtual Kitabxana 32 
 
Bəkirə ərə gedəndə həyatın nə olduğunu yetərincə anlamırdı. Ailə həyatının ilk beş ilində övladının 
olmaması, ona çox acılar yaşatdı. Sən demə, Allah çətin günləri bilərək-dən həyatın dəyərini artırmaq üçün 
yaradıbmış. Bu beş ildə Bəkirlə onun arasında heç bir sevginin olmaması, əksinə, özündəki çatışmazlığı dərk 
etməkdənsə, Mahirəni gözüqıpıq etmək istəməsi onda hər şeyə ikrah yaratmışdı. Boşanmaq qərarına gəlmişdi. 
Ata-anası imkan vermədi. Sonra çəkdiyi əzabların mükafatı olaraq Allah ona bir oğul payı verdi. Ömrü-nü 
qısmadan oğluna həsr eylədi. Heç nədən korluq çəkməsini qoymadı. Onun xatirinə Bəkirə də hər mənada 
güzəştə getdi. Oğlunu xaricə oxumağa göndərəndən sonra Bəkirlə münasibət-ləri yenidən kəskinləşdi. Bu 
səbəbdən onunla yanaşı evə qarşı da münasibəti soyuqlaşdı. Bütün fikrini, qayğısını işinə yönəltdi. Çoxlu pul 
qazanmağı, oğlunun, özünün gələcəyini təmin etməyi qarşısına məqsəd qoydu. İşdə fəallığı ilə seçildi. İti ağlı, 
təşəbbüskarlığı yuxarıdakıların da diqqətini cəlb etdi. Onu irəli çəkdilər. Məşğuliyyət dairəsi də genişləndi. 
Kompa-niyalar, şirkətlər, konfranslar, simpoziumlar müxtəlif təşkilat-larla saysız-hesabsız iş bağlantıları... 
Həyatının zənginlik dövrü başlamışdı, bahalı hədiyyələr, səyahətlər, xarici maşınlar... Rəsmən olmasa da, 
Bəkirdən demək olar ki, ayrılmışdı. Mərkəzdə tək otaq kirələyib, ayrı yaşayırdı. Heç kimi sevmirdi, sevmək 
xəyalında da deyildi. Xoşuna gələn kişilərlə yaxınlıq, kişi kimi dostluq etməyi sevirdi. Başa düşürdü ki, bu 
parıltılı həyat uzun sürməyəcək. Çünki qoşulduğu oyunda özünü müda-fiəsiz, arxasız fiqur olduğunu bilirdi. 
Belə fiqur adətən oyun gərginləşəndə taxtadan ilk kənarlaşdırılanlardan olurdu. Ona görə də ağına-bozuna 
baxmadan, yolunun qurtaracağına qədər əlinə düşən imkanlardan yararlanmağa çalışırdı. Ürəyinə gələn başına 
gəldi. Az keçmədi, günlərin birində dövlət əmlakını mənimsəyən mütəşəkkil dəstənin fəal üzvlrindən biri hesab 
olunub, həbs edildi. Həbs olunandan sonra Bəkir yanına tez-tez gəlib getdi. Bəkir tək yaşayandan bəri xeyli 
qocalmışdı. Arıqlamış, saçları ağarmışdı. Keçmişdə etdiyi hərəkətə görə Mahirədən bağışlanmasını yalvardı. 
Təəssüf ki, artıq gec idi. Olan olmuşdu, ömür keçmişdi. Bağışlasa belə, sınan ürəyi onu təzədən sevə 
bilməyəcəkdi. Hərdən ərinə yazığı gəlirdi, onu əzizləmək, qucaqlamaq istəyirdi, ömrünün hansısa çağında 
istifadə etdiyi lazımlı əşyası və ya qayğıya ehtiyacı olan pişiyi kimi. Hər halda o, oğlunun atası idi. Onu, evini 
atmasında, özbaşına yaşamasında yəqin ki, Allahın bağışlamadığı səhvlərə yol vermişdi...  
Səhəri gün nədənsə Səbirə görsənmirdi. Günorta marağını gizlədə bilməyən Zinyət Mahirə xanımın 
yanında gileyləndi: 
- Səbirə dünən mənə yoldaşlıq edirdi. Bu gün isə səhərdən gözə dəymir. Nə olub ona, hara yox olub? 
Mahirə xanım güldü: 
- Aaa.., onun dərdindən xəbərin yoxdu? Sevir də... 
- Ola bilməz. Kimi? Onun da cütü var? 
www.kitabxana.net  –  Milli Virtual Kitabxana 33 
 
- Yox, ay qız, o, kişi sevir. Sex rəisini. 
- Ötən gecə məsul növbətçi olanı? 
- Düz tapmısan. Tay-tayını tapar, ikisi də bir ağıldadır.  
Zinyət o gecə Səbirənin uzun müddət yatağında olmamasının, səhər yoxlamasında nazlana-nazlana 
durmasının səbəbini indi başa düşdü: 
- Doğrudan sevirlər bir-birini? 
- Kim bilir. Səbirədən kim baş aça bilər. Zabitin ailəsi var. Bəlkə də arvadı bilmir. Bilsə başına oyun 
açar. Ağılsızlığı ondadır ki, əzəl gündən Səbirəyə «rədd ol» komandasını ver-mədi, guya centlemendi. Səbirə də 
otağına gələ-gedə, hamıya bəyan etdi ki, sevirəm. «Sevgi azaddı, onu heç kim qadağan edə bilməz. Nə olsun ki, 
o zabit, mən məhkumam. Mən sev-gisiz yaşaya bilmərəm, onu olmasa da kimisə sevməli idim.» Odu-budu, 
gecə-gündüz sexdən bayıra çıxmır. Xəbərdarlıq da edib ki, biləm mənə şərik olmaq istəyən var, özündən 
küssün. Hə, dünən o zabit növbədən sonra evinə getdiyi üçün darıxdığından Səbirə sənə yoldaşlıq edib, bu gün 
sevimlisi işə gəldiyinə görə səni unudub.  
- Aydındır, başa düşdüm, - Zinyət razılıqla başını tərpətdi. 
- Qulaq as, sənə bir söz deyim, yadında saxla. Ona hər sirri açıb danışma ha... Səbirə bildi, hesab eylə ki, 
bütün zon bildi. Çünki onun «geniş ürəyində» hamıya yer var, hamı ilə dostdur.  
Nə yaxşı ki, dünən mənə danışmağa aman vermədi, - Zinyət fikirləşdi - həyatımdan danışsaydım, 
ağzımdan gərəksiz söz qaçıracaqdım. 
- Səbirədən qeyri də kişi zabitləri sevən məhkumlar var? 
- Təbii ki! Püstəni tanıyırsan? O rəisin müavinlərindən biri ilə sevişir. Səbirə kimi haray salmayıb gizlin 
saxlamağa çalışsa da, deyirlər bir neçə dəfə onu müavinlə öpüşüb qucaq-laşan görüblər.  
Zinyət düşünmədən qeyzləndi: 
- Kişini başa düşdük ki, kişidir. Bəs bu həyasızlar utan-mırlar, sabah çölə nə üzlə çıxacaqlar? 
- Əsəbiləşmə boş yerə. Əvvələn, burda çox kişi zabit işləmir, ikincisi də qadınlar kimi onların da bərki, 
boşu var, hamısı bir ağılda deyil. Elə işçilər olub ki, nəinki məhkum, heç qadın həmkarları ilə də adı 
hallanmayıb.  
www.kitabxana.net  –  Milli Virtual Kitabxana 34 
 
Zinyət maraqlandı: 
- Deyirsən, işçilər arasında da məhəbbət macəraları baş verir? 
- Bəli, niyə də yox? Könülə qadağa yoxdur. Şayiəsi də olur, həqiqəti də. Bir də ki, istənilən qadına get 
yalandan söylə ki, səndən filan kişinin xoşu gəlir, üzdə bildirməsə də, ürəyində sevinəcək. Nədən utanmalıdır? 
Əksəriyyətinin onsuz da həyatı pozulub. O qapıdan içəri ayaq basdınsa, istər bir ay olsun, istər on il olsun, adın 
türmədə yatandır. Kişi tərəfindən istənildiyini hiss edən qadın üçün elə bil zülmətdə işıq közərmiş olur. 
Utanmaq nədir, əksinə fəxr edirlər, lovğalanırlar ki, türmədə də onları qadın sayan var. Hələ harasıdır, aralarında 
bəziləri vurulduğu «ofiserlərdən» etinasızlıq görəndə yandıqlarından «kişi deyil» deyirlər. Rəhmətliyin qızı, nə 
itirib, nə axtarırsan. Hələ bunların içində qadın zabitlərə də aşiq olanları var.  
- Ay Allah, mən daha heyrətlənməkdən yoruldum. Nə qədər qəribə işlər baş verir burada, - Zinyət başını 
əlləri arasına aldı.  
- Səbirə sayağı birisi var – Vüsalə. Qadın zabitlərdən birinin yanından əl çəkmir. Başqa birisi öz dəstə 
rəisinə tez-tez sevgi məktubları yazır. Ona görə deyirlər ki, eh qadınlar, qadınlar... Sizin ürəyinizi heç şeytan da 
bilə bilməz.  
- Azadlıqda bu «vurğunlar» güman ki, öz ərlərini belə sevməyiblər. 
- Heç şübhəsiz. Sevsəydilər türməyə düşməzdilər. Başları qarışardı ailələrinə, daha qəlblərinə pis 
niyyətlər yol açmazdı. Soruşsan kimsə özünü təqsirli saymayacaq. Açığı, içi biz qarışıq, çoxu ailəsi ilə lazım 
olan münasibəti qurmağı bacarmamasının, ya da qurmaq istəməməsinin cəzasını çəkir. Cəza evindəki 
məhkumların təqribən hər dörd nəfərdən birisi bir yastığa baş qoyduğu insanı tək və ya kömək vasitəsilə 
öldürmüşdür. Səbəb nədir? Sadəcə, yolunu azmaq, bu yolda əngəl olacaq insandan canını qurtarmaq. Mən ötən 
beş ildə belələrinin əksəriyyəti ilə ayrı-ayrılıqda maraq naminə söhbət etmişəm və həmişə də heyrətlənmişəm. 
Bu adamlar vicdan əzabı çəkməkdən uzaqdırlar. Yadımda olanlardan bir neçəsini misal çəkim. Biləndə özün də 
məəttəl qalacaqsan ki, indi özlərini gör necə əməli-saleh göstərirlər. Yeməkxanadakı aşpaz Əfilə. Yuxulu ərini 
bıçaqla öldürüb, sonra da yandırmaq istəyib. Etdiyini boynuna almır. Çayçı Səltənət. Beş uşaq anası. Özündən 
cavan oğlanı qızının nişanlısı adı ilə evə salıb gizlin aşnalıq etməyi azmış, ərini aradan götürmək qərarına gəlir. 
Bir gün əri yuxuda olanda aşnası ilə köməkləşib çəkiclə öldürüb. Dəhşətlisi odur ki, səsə yuxudan ayılan uşaqlar 
atalarının vəhşicəsinə öldürülməsinin şahidi olublar. Ətürpədicidir. Lakin, o səhnəni xatırlayanda Səltənət 
xəcalət çəkməkdənsə yersiz, bayağı ifadələrlə lağlağı edərək əməlinə haqq qazan-dırır. Hələ özünü balalarından 
ayrı düşmüş yazıq ana kimi aparır. Nə ana? O uşaqlar inanmıran onu gələcəkdə qəbul etsinlər. Sonra, televiziya 
otağına baxan Xavərin əri uzun müddət Rusiyada işləsə də, arabir evinə gələndə arvadının azdığını hiss edib, 
www.kitabxana.net  –  Milli Virtual Kitabxana 35 
 
düz yola qaytarmaq istəyir. Xavər «qoçaq» bir gecə onu balta ilə öldürüb, həyətdə basdırır. Hamıya da deyir ki, 
yoldaşı təcili Rusiyaya gedib. Məsələnin üstü iki ildən sonra təsadüfən açılır. İki il rahat yatıb duran qadın, bu 
gün təəssüf hissi keçirmir. Və yaxud ana və bala Şamilovalar. Gəz-dikləri iki cavan oğlanla razılığa gələrək evin 
kişisini yatarkən öldürüb, sonra da yandırıb çalaya basdırırlar. Həmin gecəni kabab bişirib yeyib-içməklə qeyd 
edirlər, səhəri kişinin xaricə getdiyini deyirlər. Zonun qazanxanasında işləyən Nadya ərinə qoşulub 
Azərbaycana gəlir. Kişi orda sərxoşluğa qurşandığın-dan burda da içməyə davam edir. Ərinin alkaşlıq etdiyini 
görən qonşu oğlan Nadyaya girişir, nəhayət bir gün köməkləşib kişini öldürüb basdırırlar. Hadisəni görən balaca 
oğlu polisə xəbər verən gündən, indiyədək özünü günahkar hiss etmir. Həyəti süpürən «yumru» Səmayəni 
tanıyırsan? Aşnası ilə rahat görüş-məyə maneçilik törətdiyinə görə gərəksiz hesab etdiyi ərinin yeməyinə siçan 
dərmanı qatır. Müəmmalı ölümdən şüb-hələnən qohumları meyiti yoxlatdıqdan sonra Səmayənin əməli aşkara 
çıxsa da, hərəkətindən heç də peşman deyil. Hansını deyim, bu adamların pozulmaq niyyəti olmasaydı, belə 
faciələr baş verərdimi? Onların indi günahsız mələk donuna girmə-lərinə inanmaq sadəlövhlükdür. Gör biz 
kimlərin əhatəsində cəza çəkirik...  
 
*** 
 
Kişilərdə olduğu kimi, adam öldürmə maddəsi ilə məhkum olunanların içərisində namusu hər şeydən 
üstün bilib, uca tutan, həyatından qiymətli sayan qadınlar da var idi. Belə-lərinə öz aralarında böyük fərq 
qoyulmasa da, müəssisəsinin işçiləri tərəfindən xüsusi münasibət bəslənilirdi. Əri tərəfindən qumara qoyulduğu 
üçün və ya açıq xəyanətə görə ərini öldürən, dəfələrlə  edilən  xəbərdarlığa  əhəmiyyət verməyərək, yad kişilərlə 
gəzdiyinə görə bacısını zəhərləyib və ya boğub öldürən, şərəfsizliyi qəbul edə bilməyənlər, nə yaxşı ki, az da 
olsa, hələ tapılırdı. Hətta bir neçəsi  müntəzəm, zorakı qeyri-təbii cinsi əlaqəyə dözməyib ərlərini yatdığı yerdə 
baltalamışdılar.  
Adam öldürmə cəzasına məhkum olunmuş qadınların böyük əksəriyyəti ərlərini öldürən olmasına 
baxmayaraq, arala-rında tamah məqsədilə kimisə qətlə yetirən və ya dəstə içərisində ölümlərin törədilməsində 
iştirak edən qadınlar da az deyildi. Belələri əsasən gəzəyənlikdən savayı, hadisə ərəfə-sində narkotikadan və 
alkoqoldan istifadə edənlər idi.  
Əksəriyyətinin nəzərində müxtəlif kişilərlə nigahdan-kənar «gəzib aylanmaq» fahişəlik hesab 
olunmurdu. Hətta, bu adi pis vərdişə bərabər tutulurdu. Yalnız siflisə yoluxub uzun müddət müalicə keçənləri, 
bədənlərini hər yetənə pula satmış-ları fahişələrə aid etmək doğru sayılırdı.  
www.kitabxana.net  –  Milli Virtual Kitabxana 36 
 
Siflisə yoluxanlardan bir qismi həm də narkomaniyadan əziyyət çəkirdi. Müalicə kursu keçmələrinə 
baxmayaraq, çoxu azadlığa çıxan kimi təkrar narkotikaya qurşanıb, yenidən iş alıb zonaya qayıdırdılar. Burada 
isə narkotika əldə etmək çətin olduğundan, əllərinə pul düşəndə nəzarətçilərlə dostluq yaradıb gizlin 
gətirtdikləri dərmanlarla azarlarını öldürürdülər.  
Məhkumların böyük bir hissəsi dələduzlar – yəni etibar-dan sui-istifadə etmə və ya aldatma yolu ilə 
özgənin əmlakını ələ keçirənlər idi. Mehriban, xoş qılıqlı, tükü-tükdən seçən bu xanımların «qurbanları» avam, 
sadəlövh adamlarla yanaşı, az xərclə çox qazanmaq, irəli düşmək, heç nədən varlanmaq istəyən tamahkarlar da 
olurdu. Onlar, başqa insanlardan fərqli olaraq, tamahkarı tez təyin edib, etibarını qazanmaqla öz şikarına 
çevirirdilər. Özlərini vəzifəli şəxslərə yaxın adam kimi təqdim edib daşınmaz əmlak alveri edənlər, iş yeri, 
vəzifə düzəldənlər, xaricdə cənnət vəd edənlər elə mələk cildinə girməyi bacarırdılar ki, təəccüblənməmək 
mümkün deyildi.  
Dələduzların ən yaşlısı və təcrübəlisi zonun avtoriteti sayılan Zəhra xanım idi. Ali hüquq təhsili alan 
Zəhranı keçmiş Sovet dövlətinin altı ölkəsində üst-üstə on yeddi dəfə həbs etmişdilər. Ömrünün qırx ilini 
həbsdə keçirmişdi.O, iyirmi dörd yaşından sonra beş dəfə ayrı-ayrı vaxtlarda amnistiyaya düşüb, azadlıqda ən 
çoxu bir il tab gətirmişdi. Yaşı yetmişi haqlayan Zəhra ağlını itirmədiyindən həmişəki kimi məhkum-ların 
müşkül işlərinin asanlaşdırılmasında məsləhət verir, rəh-bərliklə münasibət yaradır, ağbirçəklik edirdi. Bu 
missiyasına görə rəhbərlik də ona normal şərait yaradır, lazımi qayğı göstə-rirdi. Ayrı barakda yaşayan avtoritet 
xanımın məişət çətinlikləri yox dərəcəsində idi. Cinayət aləmində özünə görə hörməti olan Zəhraya digər kişi 
zonlarından, lotulardan bəzən «qrev» də gəlirdi.  
Zəhra qanunu yaxşı bildiyi üçün gənc yaşlarından xırım-xırda cinayətlərə görə deyil, ölkə əhəmiyyətli 
maliyyə fırıldıqlarında təqsirləndirilmişdi. Sanki, gözəgörünməz qüvvə belə işlərin həllinldə ondan «desant» 
kimi istifadə etmiş, sonra da cəzadan çox, təhlükəsizliyini qorumaq məqsədiylə həbsə saldırmışdır. Getdikcə 
peşəkarlaşan Zəhra yaşlaşanda da adət-kara çevrildiyindən bütün bilik və bacarığından faydalanmaqla 
adamların etibarından sui-istifadə etməkdə davam etmişdir.  
Müəssisə rəhbərliyi məhkumlara Zəhranın “müdrik” məsləhətlərini dinləməyi məsləhət görsə də, işləyən 
məhkum-lara böyüklüyü briqadir seçilən Azadəyə vermişdi. Orta yaşlı, dolu bədənli Azadə üçüncü dəfə idi ki, 
dələduzluğa görə mühakimə olunmuşdu. Rəisin dəstəyi ilə göstəriş verib tələb etməyi bacaran Azadəyə də 
Zəhrasayaq müəyyən güzəşt və imtiyazlar verilmişdi. Özünün orta savadı və diribaşlığına baxmayaraq, bəzi 
ağzıgöyçəklər onun briqadir seçilməsini «yuxarıdan» tapşırıldığını güman edirdi. Çünki, kefinin xoş çağında 
kiçik briqadirləri başına yığıb söhbətləşəndə gənc-liyində indi Baş idarədə işləyən bir əməliyyatçı kişi ilə yatağa 
girməyindən fəxrlə söz açmışdı. Sözbazlar həmin an o sözə əsaslanıb Azadənin arxalı olduğunu uydurmuşdular. 
www.kitabxana.net  –  Milli Virtual Kitabxana 37 
 
Məhkumların müəssisədənkənar aləmlə əlaqələri əsasən yatabdan və görüşə çıxmaqdan ibarət idi. Əgər 
hər həftə bir neçə nəfər cəza müddəti başa çatıb azadlığa çıxırdısa, təqribən bir o qədər də yeni məhkum istintaq 
təcridxanalarından etap olunub gedənlərin yerini tutardı. Təcili yardım gərək olmazsa, müayinə və müalicəyə 
cəlb edilənləri həftədə bir gün məh-kumların mərkəzi xəstəxanasına komvoy maşınında aparıb gətirirdilər. 
Xəstələri həkim Lətafət müəyyən edirdi. Gedənlər içərisində, əsl xəstələrdən əlavə, Lətafət xanımın 
«hörmətini» edib, «havasını dəyişmək» istəyənlər də olurdu. Bunlar əsasən, Zəhranın təbirincə desək, 
«könüllərinə kişi düşənlər» idi. Belə ki, mərkəzi xəstəxana onlar üçün cinayət törədərkən tərəfdaş olan və ya 
sonradan tanış olduqları kişi məhkumlarla görüş-məyə münasib yer idi. 
Müəssisəyə girişdə yerləşən görüş otaqlarında yanlarına gələn yaxın adamlarla bir neçə saatlıq görüşə 
icazə verilirdi. Gələnlərin əksəriyyəti isə analar idi. Bir dəfə Zinyət bu barədə maraqlanıb Mahirə xanımdan 
soruşdu: 
- Siz bilərsiz, görüşə kiminsə əri gələrsə, heç olmasa bir gecəlik görüşə icazə verilir? Mən neçə vaxtdır 
burdayam, əri ilə görüşə çıxanı görməmişəm. 
Mahirənin həmişəyaşar təbəssümü üzünə qondu: 
- Gələn oldu ki, icazə vermədilər? Əlbəttə, icazə var. Gəl ki, bura düşənlərin əlli faizinin gələndə evliliyi 
olmur, qırx faizini də tutulandan sonra ərləri boşayır. Qalır on faizi, onlar da hərdənbir, necə deyərlər 
bayramdan-bayrama gəlirlər. Ərləri bir yana, oğuldan-qızdan, ya qardaşdan-bacıdan axtaranı olur ki? 
Təsadüfən!.. Anadan başqa kim gəlir?.. 
Zinyət yaxınlaşıb utana-utana qulağına pıçıldadı: 
- Bəs doğrudurmu, gətirilən ərzaqların içində kolbasa və ya forması ona oxşayanları içəri buraxmırlar? 
Mahirə gülməkdən uğundu: 
- Bunu sənə kim deyib? Mən biləni yazılı elə göstəriş yoxdur. Əgər şübhələnsələr ki, yeməkdən savayı 
niyyət var, o halda doğranmış şəkildə buraxırlar. Yenə sualın var? Maşallah, hər şeylə maraqlanırsan… 
- Olsa soruşaram. Kitabxanaçı deyilsən, səndən soruş-mayıb, kimdən soruşacağam? - Zinyət də gülə-gülə 
onun zarafatına qoşuldu. 
 
*** 
www.kitabxana.net  –  Milli Virtual Kitabxana 38 
 
 
Bir gün nahar təzəcə qurtarmışdı. Zinyəti əməliyyatçı xanımın otağına çağırdılar. Xeyirdimi, görəsən? 
Niyə çağırır? Daxilini narahatlıq bürüdü. Nahidə adlı bu zabit xanımdan məhkumların, demək olar ki, qəlbən 
xoşu gələni yox idi. Deyə-sən elə həmkarları da onu çox xoşlamırdılar. Hər işə baş vuran, gözə soxan bu xanım 
xəyalında özünü müəssisənin ikinci böyüyü hesab edirdi. Öz fikrincə heç demə o biri zabitlər işləmirmiş, bütün 
müəssisədəki əmin-amanlıq onun fəaliyyəti-nin nəticəsi idi. Həqiqətdə isə bildiyi fəndlərlə ətrafına yığmış 
məhkumlar vasitəsilə qadınlar arasında olan bütün hadisələrə, söhbətlərə ağlıkəsdiyi qaydada təsir edib, istədiyi 
məcraya yönəldərək bir çox şayiələrin, dedi-qoduların qol-qanad açmasına, hətta «yuxarılara» gedib çatmasına 
şərait yaradırdı. Cavanlığında karateist olduğunu iddia edən, Səbirənin «dostluq etdiyi», çiynində üç kiçik 
ulduzu olan bu zabit qadın bəzən ipə-sapa yatmayan məhkumları otağına çəkib  bildiyi fəndlərlə «yumşaldırdı». 
Olmaya onun haqqında nəsə çatdırıblar? Zinyət əməliy-yatçının otrağına gedən yol boyu narahatlıqla 
düşünürdü. Son günlər yoldaşlıq etdiyi qadınları, danışdığı sözləri sürətlə bey-nində xatırladı. Gərək ki, o, 
hərəkətlərində adına xələl gətirən heç nə etməmişdi. 
Çəkinə-çəkinə qapını döydü: 
- Gəlmək olar? 
- Gəl, - zabitəli baxışlarla baş-ayaq süzüb içəri dəvət edən Nahidə xanım stolunun üzərinə səpələnmiş 
kağız-kuğuzdan çox qarşısındakı enli boşqaba qalaqlanmış mer-meyvənin çərəzi ilə məşğul idi. Səbirə 
demişkən, axır vaxtlar xeyli kökəldiyindən o, doğrudan da ağırlıq qaldırana «ştan-gistə» bənzəyirdi. 
- Nahidə xanım, məni çağırtdırmısınız? 
- Yaxın gəl,- çərəzini saxlayıb stolun üstündəki kağız-lardan birini əlinə götürdü, - de görüm bu Əziz 
nəmənə Əzizdir. Ərciyəzindir? 
Əziz adını eşitcək həyəcandan Zinyətin boğazı qurudu. Yəqin Əzizdən nəsə xəbər var, görən başına nə iş 
gəlib? Ağlına gələn qorxulu fikirlərdən ürəyi döyündü: 
- Bağışlayın, Nahidə xanım, yoldaşımdı… Başqa Əziz adında tanışım, qohumum yoxdur. Necə bəyəm, 
yoxsa başına bir iş gəlib? 
- Qorxma, salamatlıqdır – əlindəki açıq zərfi Zinyətə uzatdı, - «bəxtəvər» sənə məktub yazıb… apar oxu, 
cavab yazsan, gətir mənə yoxlayım, sonra göndərərəm. Məhkumun özbaşına yoxlanılmamış məktub 
göndərməsinə icazə verilmir! Bildin? 
www.kitabxana.net  –  Milli Virtual Kitabxana 39 
 
Zinyət dinməyib başını tərpətdi. 
- Hə, onda xoş getdin. 
- Çox sağ olun, - deyib, əməliyyatçının istehzalı baxış-larını görmək istəməyən Zinyət tələsdiyindən 
qapını örtəndə az qala əlini əzəcəkdi. 
- Yavaş, neynirsən, sevincindən əlini şikəst edəcəkdin. 
O, Nahidənin gülüşünə əhəmiyyət verməyib, özünü bayıra atdı. Xəlvəti guşə axtarıb, səbirsizliklə 
məktubu oxumaq istədi. «Görəsən nə yazıb, - fikirləşdi, - dustaq dustağa nə yaza bilər ki? Məktubu, yəqin ki, 
orda da yoxlayıblar. Özgə adam-ların oxuya biləcəyi kağıza nə yazmaq olar?»  
Yer tapmağa səbri çatmadı. Zərfin içindən çıxan tək bir vərəqdəki tanış xətti görüncə ürəyi əsdi, yolun 
içində addımını saxlayıb, yaxınlıqdakı divara qısılaraq acgözlüklə oxudu: 
«Zinyət, salam. Necəsən? Ümumi vəziyyətin necədir? Niyə məktub yazmırsan? Yəqin necə yazmağı 
bilmirsən, ya da bilmirsən ki, nə yazasan? Elə-belə iki-üç adi cümlə yaz, gön-dər. Bilsən sənin xəttinlə yazılmış, 
əlin dəyən, nəfəsin toxunan kağız parçasına da necə böyük ehtiyacım var. Bəzən elə darıxıram, lap dəli 
olmağım gəlir. Elə bilirəm ki, biz bir daha görüşməyəcəyik. Sonra doğulacaq körpəmizi xatırlayıb xoş ümidlərə 
qapılıram. Səbirsizliklə onun dünyaya gələcək günü gözləyirəm. Mənə mütləq xəbər ver ha, yaxşımı… Har-dan 
olsa bir parça kağız tap, məktub yaz, mənə göndər. Mən yaxşıyam. Mənə görə heç vaxt narahat olma. Gün 
gələr, bu əzablı günlərimiz sona yetər, yenə görüşərik, bir yerdə olarıq. Sağ ol. Hələlik. Sənin Əzizin!»  
Zinyətin gözləri yaşardı: «Daş düşəydi səni sevdiyim günə. Bilsəydim bu qədər əzablar, bəlalar 
çəkəcəyəm, qoymaz-dım qəlbimə girəsən. Daha gecdir. Dünya başıma uçsa da səni sevməyə məhkumam. Sevgi 
məhkumu…» Kimsə görməsin deyə yaş gözlərini barmaqları ilə silib zərfi sinəsinə sıxdı. Məktubu yenidən 
təkrar-təkrar oxumaq üçün sakit bir guşə tapmaq məqsədiylə yaşayış zonasına tərəf yeyin-yeiyin addımladı.  
 
*** 
 
Barakda qalan məhkumlar arasında qonşu cərgənin üçün-cü çarpayısında yatan Fərqanə başqalarının 
etmədiyi qəribə hərəkətləri və baxışları ilə ilk gündən Zinyətin də diqqətini cəlb etmişdi. Cavan, boylu-buxunlu, 
nisbətən yaraşıqlı, sənətdə özü-nü tanıda bilməyən, keçmiş aktrisa olan bu qadın hamıya qarşı soyuq, daim 
fikirli, qaş-qabaqlı dolaşar, kimsəyə qaynayıb-qarışmazdı. Ətrafındakılara, yaşadığı mühitə nə qədər biganə olsa 
www.kitabxana.net  –  Milli Virtual Kitabxana 40 
 
da, bir qayda olaraq hər gün axşam tərəfi harasa getməyə hazırlaşırmış kimi saatlarla güzgü qarşısında oturub 
telinə, üz-gözünə sığal çəkib ətirlənərdi. Təzə-təzə hamını maraq götü-rərdi: Görəsən kiminlə görüşə hazırlaşır? 
Sonralar xəlvət, sakit bir guşədə oturub nəzərlərini naməlum səmtə dikib donduğunu, ya da öz-özünə 
pıçıltı ilə danışmasını görənlər onun bu qəribəliyinə öyrəşdilər. 
Yeniyetmə çağında yaşadığı şəhərin gözəllik müsabiqə-lərinin birində miss foto seçilən Fərqanə o 
vaxtdan kosmetika-dan gündəlik istifadəni adi həyat tərzinə çevirmişdi. 
Gözəlliyinə güvənib ağlasığmaz xəyallarla yaşayan Fərqanəni çox keçməmiş uğursuzluq yaxalamışdı. 
Gözlənil-mədən yaranan qan təzyiqi xəstəliyi yaraşığı ilə yanaşı xasiyyə-tində də dəyişiklilər əmələ gətirdi. 
Şöhrətlənmək məqsədiylə aktrisalıq eşqinə düşsə də, istedadının azlığı aydın olanda çox üzüldü. O, günahı 
özündən artıq bəxtində gördü. Taleyinin bədliyindən vaxtında gözəlliyini qiymətləndirən, qədrini bilən rejissor 
qarşısına çıxmadı. Bəxtini bir daha sınamaq üçün, müğənnilik etməyə də cəhd göstərdi. 
Məlahətli səsinin olmaması bir yana, lazımi maliyyə cəhətdən kömək edənin tapılmaması da ona sənətdə 
tanınma-sına imkan vermirdi. Şəhərdəki bütün pullu, imkanlı kişilərin gözünə kül olmuşdu, elə bil onu görən 
yox idi. Belə olanda qan təzyiqi artmayıb, neyləsin? Bəxti gətirib, yüksək vəzifəli arxa tapıb, uğur qazanan, adı 
dillərə düşən həmyaşıd həmkarlarını görəndə paxıllıqdan bilmirdi nə etsin. Kimsəsiz bir yerə çəkilib saatlarla 
düşünür, qəmdən içini yeyirdi. Onu uğursuzluqlar zaman-zaman insanlardan soyuqlaşdırmış, yadlaşdırmışdı. 
Tələbəlik vaxtı müəllimlərinin tez-tez söylədiyi «sənət qurban tələb edir» sözlərini həyat devizinə 
çevirdiyindən, bəzən, özünü dəyərsiz qurban sayırdı. Sənət naminə bir neçə il özünü ondan xeyli böyük 
rejissorla qeyri-qanuni evliliyə sövq etdi. Hansısa həmyaşıdı ilə xoşbəxt ailə quracağına onsuz da ümidi 
qalmamışdı. Bu icdivacdan qazancı isə tamaşalardakı dəyərsiz rollardan əlavə, qızı və birotaqlı darısqal mənzili 
idi. 
Son illər yaşlı rejissor olan Hüseynağa müəllim tez-tez xəstələnib işə çıxa bilmədiyindən onun da yanına 
qonaq gec-gec gəlirdi. Günlərin birində təsadüf nəticəsində bir hərbçi zabitlə tanış oldu. Adi tanışlıq qarşılıqlı 
yaxınlaşma nəticəsində günü-gündən xoş tələbata çevrildi. Malik adlı bu cavan kişinin ailəli olması, şübhəsiz, 
məlum idi. Malikin yaşlı rejissordan fərqli isti münasibəti, enerjili bədəni, heç nədən çəkinmədən tez-tez 
gəlməsi, özünü onun əlavə kəbinsiz ailəsi kimi hiss etməyə vadar edirdi. Həyatda hələ ki, uğurlu ailə tərəfdaşını 
tapmadığından təzə tanışından iki əlli yapışmağa dəyərdi. 
Qızı Aygünü nə qədər körpə idi, anasına yalvar-yaxar edib saxlatdırdı. Böyüyüb məktəb yaşına çatanda 
nə anası sax-lamaq istədi, nə də qız nənəsinin yanında qalmaq istəmədi. 
www.kitabxana.net  –  Milli Virtual Kitabxana 41 
 
Aygünün onunla birgə yaşaması işində müəyyən çətinliklər yaratsa da birotaqlı mənzilini elə bil 
işıqlandırmışdı. Bu binaya köçəndən bəri taleyinin uğursuz məqamlarına görə utanıb, bütün yaxın dost-
tanışından qaçdığı kimi qonşularından da hər vəchlə özünü kənar tuturdu. Daim kimliyinin, həyatının 
çatışmamazlıqlarının üstü açılacağından ehtiyatlanırdı. Balaca Aygünün çılğınlığı qapalı həyata öyrəşmək 
istəməyib qonşu uşaqlarına qaynayıb qarışması onu həm sevindirir, həm də daimə əndişələndiyi qorxuları 
ürəyinə doldururdu. Bilirdi ki, özünü nə qədər təcrid etsə də, ötən illər ərzində qonşuları onun haqqında az da 
olsa xoş olmayan məlumata malik idilər. 
Böyüdükcə Aygünün gözləmədiyi suallar verməsi, onun barəsində hər şeyi öyrənmək istəməsi, atasını 
soruşması Fərqa-nəni hövsələdən çıxarırdı. Onsuz da Aygün gec, ya tez keçmiş həyatının bütün əyər-əskiyini 
biləcəkdi. Amma çox erkən, hələ uşaq ikən qızının həyatın acılarından xəbərdar olmasını, nə isə anlamasını heç 
cürə qəbul etmək istəmirdi. Bunun üçün boş vaxtının hamısını qızı ilə keçirib onu mümkün qədər kənar 
adamlarla münasibətdən yayındırırdı. Ömründə qızından əziz bir kimsəsi olmayan Fərqanə canı qədər sevdiyi 
övladından ötrü hər əzaba, çətinliyə hazır idi. Heç kim ona güldən ağır söz deyə bilməzdi. Əgər desəydi, 
Fərqanə kimliyindən, yəni uşaq və ya böyük olmasından asılı olmayaraq yetərincə cavabını verməli idi. Yoxsa 
hikkəsindən partlayıb ölərdi. Nə etsin, gözü-nün ağı-qarası, bircə balasını o da belə sevirdi. 
Hərdən ona elə gəlirdi ki, qızına olan istəyi bir gün başına oyun açacaq. Hər şeyin həddi olduğu kimi bu 
istəyin də artıqlığı heç də xeyirli olmayacaqdı. Əksinə, nə zamansa faci-əyə aparıb çıxaracaqdı. Eytiyatlansa da 
nəticə çıxarmadığından, günlərin birində gümanı təsdiqləndi. Qızına olan istəkdənmi, yoxsa onu anlamayan, 
yaxşı gözlə baxmayan insanlara nifrə-tindən, acığındanmı bir kəlmə sözün ucbatından cinayətkara çevrildi. 
Hadisə belə baş vermişdi. Bir axşam həyətdə yaşıdları ilə oynayan Aygün evə fikirli qayıtmışdı. Qızının 
başqa gün-lərdən fərqli olaraq danışıb gülməməsi, yeməyi iştahsız yeməsi, kefinin olmaması Fərqanənin 
gözündən yayınmadı. Görəsən qıza nə olub, - ürəyində təlaş keçirdi. 
- Qızım, gözümə yaxşı dəymirsən, de görüm sənə nə olub? 
- Heç nə ana, heç nə olmayıb. 
- Heç nə olmayıbsa, bəs niyə kefin yoxdur? Mısmırığını sallamısan. Bəlkə xətrinə dəyən olub? Olubsa, 
de. Baxmaram kimliyinə, qızımın xətrinə dəyənin canını alaram. 
Aygün sussa da sözlü adama oxşayırdı. Görünür nədən başlamağı qərarlaşdıra bilmirdi. İçində bir 
tərəddüd var idi. Belə halda onu çox sıxmağa dəyməzdi. Xasiyyətinə bələd olduğundan xoş söhbət edib 
könlünün açılmasını gözləyirdi. Düşündüyü kimi bir xeyli söhbətdən sonra Aygün qəribə, gözlənilməyən sual 
verdi: 
www.kitabxana.net  –  Milli Virtual Kitabxana 42 
 
- Ana, gəzəyən qadın necə olur? 
Fərqanəni heyrət bürüdü. Bu nə sualdır qızı ona verirdi? Belə sual onda hardan yaranmışdı? Kimdən 
öyrənmişidi bu sözü? 
- Qızım, sən hələ uşaqsan. Bu sözü hardan eşitmisən? Kim deyib sənə? 
Aygün sualdan yayınmaq məqsədi ilə baxışlarını kənara qaçırtdı. Sual cavabsız qaldı. Fərqanə ani 
fasilədən sonra sözünə davam etmək istəyirdi, qızı gözlərinin içinə baxaraq daha bir yeni sual verdi: 
- Ana, doğrudur sən gəzəyənsən? 
Ona elə gəldi ki, yer ayaqlarının altından qaçdı, başı hərləndi, kürəyini bir neçə saniyə divara söykəyib 
durdu. Nitqi necə tutuldusa, dizləri də sustaldı. İki qısa addım atıb yaxın-lıqdakı kətilin üstünə çökdü. Başı elə 
bil havalanmışdı, nə danışacağını ağlında qərarlaşdıra bilmədi. İlahi, bu nə sarsaq vəziyyət idi düşmüşdü, 
qızının qarşısında? Nə cavab versin ona? Heç zaman düşünməzdi ki, nə vaxtsa doğma balası ondan belə bir söz 
soruşar. Bəs, balaca qızın ağlına belə sözlər, fikirlər hardan əmələ gəlib? Özbaşına ola bilməz. Kiminsə mütləq 
ona təsiri olub. Görəsən kimin? Hər hal onu xoşla-mayan, hörmət etməyən adamdır ki, qızına da anası haqqında 
pis təsəvvür yaratmağa çalışıb. İndi Aygünə nə cavab versin? Sözün mənbəyini öyrənməmişdən qabaq qızına 
gərək qaneedici cavab verməliydi. 
- Qızım, bu nə sözdür anana deyirsən? 
Aygün anasının haldan-hala düşməsindən özünü itirib deməyinə peşiman olmuşdu. Bilsəydi ki, verəcəyi 
suallar anasına belə təsir edəcək, marağını saxlayıb dilini dinc qoyardı. Qınayıcı baxışlara tab gətirməyib, başını 
yerə dikdi. 
- Qızım, sən indii balacasan, ağlın kəsməz, tam dərk edə bilməzsən verdiyin sualı. Desənə bu tərbiyəsiz 
sözü kimdən eşitmisən. Əgər anlasaydın belə sözü soruşmaq nədir, heç ağzına almazdın. Kədərlənmə, eybi yox, 
böyüyərsən, hər şeyi başa düşərsən. Onda biləcəksən ki, gəzəyən kimlərə deyirlər… 
- Bağışla ana, mən bilmirdim bu söz tərbiyəsizdir, - Aygün anasına sığınıb ağlamsındı. 
Cavabdan yayınıb cansıxıcı əzabdan canının qurtar-masına sevinən Fərqanə Aygünü sinəsinə sıxıb 
başını tumarladı. 
- Canın sağ olsun, qəm eləmə. Sən gəl anana düzünü de, kim dedi ki, anan gəzəyəndir? Hə? Mən sənin 
ananam axı, gərək hər şeyi biləm. Hə, de görüm. 
www.kitabxana.net  –  Milli Virtual Kitabxana 43 
 
Aygün gizlətmək istəsə də, anasının təkidi qarşısında davam gətirə bilməyəcəyindən demək 
məcburiyyətində idi. 
- Qonşunun oğlu Niyaz. 
- Hansı qonşunun? 
- Üzbəüz qonşu var ha, o, mənə dedi ki, sənin anan gəzəyəndir. 
- Nə vaxt dedi? Bu gün? 
- Yox, dünən axşam… 
- Uşaqların içində dedi? 
- Hə, topu istədi, vermədim, o da hirslənib elə dedi. 
- Sən nə dedin? 
- Mən? Mən dedim ki, nə olsun, kim gəzmir, hamımız gəzirik də, sonra güldü, dedi ki, yox e, sənin anan 
pis arvaddır, gəzəyəndir. Bilmədim axı, biədəb söz olmasını, ona görə sən-dən soruşdum. 
- Zərəri yoxdur, baxarıq kimin anası gəzəyəndir, - Fərqanə özünü sakit göstərməyə çalışsa da, içində 
dəhşətli bir qəzəb hissi baş qaldırmışdı. 
Niyaz Aygündən üç-dörd yaş böyük, yeddi-səkkiz yaş-larında olan, qapısı onların qapısı ilə üzbəüz 
qonşunun oğlu idi. Valideynləri işlədiyindən evdə tək qala bilməyib bütün gününü binanın girişində, həyətdə 
keçirən, küçə uşağına bənzəyən bu balaca oğlan ilk baxışdan adamda xoş hisslər yaradırdı. Bu yaşda qonşu 
qadına «gəzəyən» yarlığı vurmaq, əlbəttə, öz düşüncəsinin məhsulu deyildi. Çox güman ki, o bu sözü evdə 
atasından, anasından eşitmişdi. Qapının hər açılıb örtülməsinə göz qoyan qonşuların Hüseynağadan sonra 
Malikin də tez-tez gəlib-getməsindən ona xoş nəzərlə baxmamalarını özü də hiss etmişdi. Hər halda nə olursa-
olsun, heç kimə haqq verilmə-mişdi ki, onun qızına anasının necəliyi elan edilsin, xatırlansın. Niyə qızı ona 
görə utanmalı, əzab çəkməli idi və Niyaz kimi qurumsağın biri hansısa əldə etmədiyi cılız məqsədinin əvəzinə 
acıq verməliydi. Qızcığazın büllur kimi təmiz qəlbinə isə gərəksiz çat düşməliydi. Bu ədalətsizlik idi. Kimə nə 
dəxli vardı ki, o, kiminlə gəzir, ya gəzmir? Hərə öz həyatını yaşa-yırdı, o da öz ömrünü. Necə yaşayardı, özü 
bilərdi. Məgər insan azad deyildimi? Gərək bütün hərəkətlərini ətrafında olan insanların istək və tələblərinə 
uyğun etməliydi? 
www.kitabxana.net  –  Milli Virtual Kitabxana 44 
 
Qızı ilə olan o söhbətdən sonra Niyazın sözü günlərlə fikrindən getmədi. Düşündükcə hirslənir, 
qəzəbdən nə edəcə-yini bilmirdi. Nə etsin? Necə hirsini soyutsun? Evə çağırıb təhqir etsin, ya ata-anasına 
şikayətlənsin? Yox, belə etsəydi, məsələ daha da böyüyəcəkdi. Bilməyənlər də söhbətin nədən getdiyini 
biləcəkdilər. Yaxşısı, hələlik susmaq idi. Niyazla bir neçə dəfə həyətdə, pilləkəndə rastlaşmışdı. Uşaq yaxşı ki, 
başını qaldırıb, onun gözlərindəki nifrəti görməmişdi. Nifrəti o dərəcəyə çatmışdı ki, bəzən yuxularında 
sayıqlayıb Niyazı öldürəcəyi ilə hədələyirdi. Niyaz isə bütün hədələrinə baxma-yaraq, üzünü ona tərəf tutub 
bütün binanın eşidəcəyi səslə çığırırdı: «Sən «gəzəyənsən!..»» Belə yuxudan sonra yatağın-dan durub saatlarla 
oturar, öz-özünə danışardı. Dəli olmasaydı yaxşıydı...  
Növbəti bazar günü Aygünü həyətə buraxmaq istəmədi.  
- Ana, nə olar, burax gedim həyətdə uşaqlarla oynayım. Həftənin altı günü bağçada oluram, heç olmasa 
bir gün də həyətdə oynayım, - Aygün yalvardı.  
- Yaxşı get, amma heç kəslə davalaşma. Kim sənə pis söz desə, oynama, qayıt gəl evimizə, - Fərqanə 
yumşaldı.  
Fərqanə qızı evə qayıdanadək tez-tez eyvana çıxıb uşaqlar oynayan tərəfə göz qoyurdu. Həmişəki kimi 
Niyaz yenə onların arasında idi. Şit-şit onun-bunun üzünə gülümsə-yirdi.  
Aygün evə qayıdanda Fərqanə marağını saxlaya bilmə-di: 
- O əclaf gədə yenə sənə pis söz dedi: 
- Kim? Niyazı deyirsən? Topu vurdum, burnu əzildi, ağzını açmışdı ki, «sənin anan», deməyə 
qoymadım, dedim öz anandı, səsini kəsdi...  
- Əcəb eləmisən, ağıllı qızım mənim, - Fərqanə Aygünü qucağına alıb öpdü, - bir gün o küçüyün dərsini 
verəcəyəm.  
«Dərsini verəcəyəm» desə də, nifrətdən ayrı özü də bilmirdi nə etsin, acığını necə çıxsın? Bəlkə daha 
əsəbiləşmək-dən bezib, əhəmiyyət verməsin, unutsun. Sözdü də, deyib, keçib gedib. Bir də deyə bilməz. Desə 
qızı artıqlaması ilə cavabını verəcək. Ancaq yox, olanları heç də belə səxavətlə bağışlayıb unuda bilməzdi...  
Bazar günlərinin birində qapı döyüldü. Elə bildi həyətdə oynayan Aygündü. Qapını açanda yerində 
dondu: Qarşısında onu neçə vaxtdı «öldürüb dirildən» Niyaz durmuşdu. Görən nə istəyir? Maraqdan ürəyi 
sıxıldı. Əsəbləri yenidən gərilməyə başladı. 
- Xala, anam evdə yoxdu, qapımız bağlıdır. Hava da istidir. Bir stəkan su olar içim? 
www.kitabxana.net  –  Milli Virtual Kitabxana 45 
 
Bilmədi nə cavab versin. Məni gəzəyən adlandırdığı azmış, hələ gəlib arsız-arsız su da istəyir, - 
düşündü, - sənə su yox, heç zəqqum da düşmür. Rədd ol deyib qapını örtmək istədi. Başqa bir hiss imkan 
vermədi: çağır içəri, fürsətdi, heç kim yox, çıx heyfini. Niyaz dayanıb su gözləyirdi. Özünü toplayıb içəri dəvət 
etdi: 
- Gəl içəri.  
Mənzilə daxil olan kimi uşağın ardınca qapını örtdü. 
- Gözlə stəkan gətirim.  
Mətbəxə gedən dəhliz boyu addımladıqca içində oyan-mış nifrət hissi nəfəsini kəsirdi. Sinəsində ağrılı 
bir təlatüm duyurdu. Beynində axışan sürətli fikirlərin təzyiqindən ürəyi-nin döyüntüsünü qulaqlarında eşidirdi. 
Gözü mətbəxdə bıçağa sataşdı. Bəlkə öldürsün? Kim biləcəkdi, şahidi də olmayacaqdı. Yox, qan görsəydi dəli 
olardı, tabı yox idi.  
- Al stəkanı.  
Sətkanı uşağa uzadanda əllərinin əsdiyini gördü. Heç nə anlamayan uşaq stəkanı alıb boş olduğuna görə 
sual dolu göz-lərini yenidən onun üzünə dikdi: 
- Keç hamama. Orda kran var, aç, iç... Mətbəxin kranı xarabdı.  
İrəlidə Niyaz, ardınca o, vanna otağına keçdillər. Niyaz kranı açıb stəkanı doldurmaqla məşğul ikən 
ağızbaağız su ilə dolu vannanı görən Fərqanənin həftələrdir girinc edən beynindəki fikri qətiləşdi. Çox vaxt nəsə 
etməyə mane olan tərəddüdləri ani yox oldu. Su içməyə macal tapmamış Niyazı dəli kimi boynundan, qıçından 
yapışıb vannaya atdı. Stəkan yerə düşüb paralandı. Niyazı dəhşət bürüdü, «xala» niyə onu vannaya atırdı?! 
Fərqanə isə gözü qızmış nərə dönmüşdü. Uşağın başın-dan suyun içinə basır, qışqırırdı: 
- İç küçük, iç nə qədər istəyirsən. İç doyunca... Mənəm-mi qəhbə, hə? Mənəmi qəhbə, «gəzəyən» 
deyirdin? Hə? İndi cavab ver mənə...  
Əl-ayaq atıb çapalasa da, qarnına qədərindən çox su dolan, başına gələn məşəqqətdən gözləri 
hədəqəsindən çıxan Niyazın cavab verməyə halı yox idi.  
Uşağın müqaviməti dayanıb, cəsədi vannanın dibinə çökməyə başlayanda elə bil Fərqanənin qızmar 
beyninə soyuq su çiləndi: Ay Allah, bir gör nə etdi, uşağı deyəsən suda boğub öldürmüşdü... 
www.kitabxana.net  –  Milli Virtual Kitabxana 46 
 
- Niyaz, Niyaz, – o, bayaqdan suyun içinə basdığı uşağı indi sudan çıxarıb acgözlüklə həyat nişanəsi 
axtarırdı. Ağırlaş-mış cəsəd əlində durmayıb, yenidən sürüşüb vannanın dibinə çökürdü. Artıq gec idi, deyəsən, 
oğlanı yüz faiz öldürmüşdü. İndi neyləsin, haranın daşını başına töksün? Dəli kimi olmuş-du? Heç nədən, adi 
bir sözün ucbatından, lüzumsuz nifrətin gücündən camaatın uşağını öldürmüşdü. Bu bəladan necə qurtaracaqdı? 
Yadına Malik düşdü. Ona yalnız Malik kömək edə bilərdi. Əvvəlcə cəsədi evdən çıxarmaq lazım idi. 
Nəyə bükür-büksün, qapıdan çıxarsaydı qonşular, həyətdəki uşaqlar görə-cəkdilər. Ona şahid gərək deyildi. 
Belə halda cəsədi kisəyə qoyub eyvandan sallamaqdan qeyri yolu yox idi. Çünki arxa balkonun qarşısı sıx 
ağaclıqdı. O qədər də adam olmur, daldanacaqdı. Hə, ən yaxşısı budur. İri bir kisə axtarıb tapdı. Cəsədi sudan 
çıxardıb güc-bəla ilə kisəyə soxdu. Kisənin ağzını bağlayanda qapı döyüldü. Elə bil bədənindən cərəyan keçdi. 
Çırpınan ürəyi daha da döyündü: görəsən kim idi? Yoxsa Niyazın evə girməsini görən olub? Olmaya Niyazın 
anasıdır, oğlunu soruşacaq? Elə olsa nə cavab verəcəkdi? Bəlkə heç səsini çıxartmasın, qapını açmasın. 
Gözlükdən çölə baxdı, kimsə görünmürdü. 
- Ana, mənəm, aç da qapını gəlim.  
 Aygünün səsini eşitcək özünə gəldi: 
- Qızım, indi işim var, mane olma, oyna, sonra gələrsən. 
- Ana, nə olar, qapını aç, indi gəlim bir az oturum, su içim, yenə gedərəm. 
- Dedim sənə ki, açmıram! Zəhlə tökmə, ayrı vaxtı küçədən ötrü ürəyin gedir. Get bir saat da oyna. 
Qızının həyətə qayıtdığını hiss edən kimi Malikə zəng vurdu: 
- Eşidirsən, bu dəqiqə səndən başqa ümidim yoxdur. Təcili mənə kömək etməlisən. 
- Nə olub axı? 
- Maşını sür, gəl bizim arxa eyvanın altına. Eyvandan bir kisə sallayacağam, onu alırsan… 
- Qapıdan niyə vermirsən? 
- Qonşular görməsinlər, ona görə. Hə, sonra da aparıb uzaq, kimsəsiz bir yerə, ya gölə atarsan. 
- Birdən kisədə radiaktiv tullantı - filan saxlayarsan, xəbərim olmaz, nə yaman belə ehtiyatlanırsan? 
- Zarafat yeri deyil, telefondla hər şeyi danışa bilmirəm, ona bənzər bir şeydi… 
- Yaxşı, gəlirəm. 
www.kitabxana.net  –  Milli Virtual Kitabxana 47 
 
Malik gəlincə yarım saat çəkdi. Dəqiqələr Fərqanəyə illər qədər uzun gəldi. Həyəcanla eyvanla otaqlar 
arasında var-gəl etməkdən yoruldu. Arada bir dəfə qapı döyüldü. Qorxa-qorxa yenə gözlükdən çölə baxdı, heç 
kimi görməyəndə ürək-ləndi: 
- Aygün, qızım, sənsən? 
-Xala, Niyazı görməmisən? 
Gözləmədiyi sualdan Fərqanənin bədəni əsdi. Yan qonşunun balaca qızıydı soruşan. 
- Yox, o bura gəlməyib, görməmişəm – Fərqanə dil-dodağı əsə-əsə cavab verdi. Eyvanın altında dayanan 
maşının səsini eşidəndə özünə gəldi. Tələm-tələsik cəsəd qoyduğu kisə-nin boğazına ip bağlayıb aşağı salladı. 
Malik sifətinin rəngi çönüb kağız kimi ağarmış, salam-kalamsız ona az qala dəli kimi baxan Fərqanənin 
tələskənli-yinin səbəbini heç cürə başa düşmürdü: 
- Nə olub sənə? 
- Heç nə olmayıb. 
- Niyə tələsirsən? 
- Tez elə, tez elə kimsə görməsin. 
- Nədi bunun içində, belə qorxursan? 
- Baxma-baxma. Baxmaq olmaz. Sonra sənə deyərəm. Qurban olum sənə, cəld ol, mən deyən kimi elə. 
Yaxşı? Bildin-mi? 
Malik heç nə anlamırdı. Fərqanənin sözünə rəğmən başqalarının diqqətini çox cəlb etməmək üçün kisəni 
maşina atıb binadan uzaqlaşdı. 
Maşın evdən uzaqlaşdıqdan sonra Fərqanə təhlükənin sovuşduğunu zənn edib, bir az sakitləşdi. İlk 
dəfəydi ki, evinin birinci mərtəbədə olmasına sevindi. Heyhat başa düşürdü ki, o nə qədər gizlətsə də etdiyi 
cinayət ömrü boyu onu rahat burax-mayacaqdı. Gec-tez o, hər şeyi etiraf etməli olacaqdı. 
On beş dəqiqə keçmədi Malik zəng vurdu: 
- Kisədəki cəsəd haradandı? 
- Mən öldürmüşəm… 
www.kitabxana.net  –  Milli Virtual Kitabxana 48 
 
- Sən öldürmüsən? Niyə? Dəlisən? Mənim əlimlə ört-basdır etmək istəyirsən? Bu boyda günahı 
gizlətmək olar? Yoxsa məni də özünə yoldaş etmək istəyirsən? İncimə məndən, sənə görə özümü məhv 
etməyəcəyəm. Mən kisəni polisə apara-cağam… 
Fərqanənin boğazı qurumuşdu. Deməyə sözü yox idi. Telefonla danışığın bitdiyini bildirən dəstəkdən 
gələn «dud, dud» səsləri sanki, ömrünün də xoş günlərini sona çatdığını xəbər verirdi. 
 
*** 
 
Bir axşam yatab gələn vaxtı zona xəbər yayıldı ki, Rahibə qayıdıb. Axşam yeməyi zamanı bu xəbəri 
eşidən Kəpə-nək sevincindən yeməyini yarımçıq qoyub özünü həyətə atdı: 
- Bacım gəlib, bacım gəlib… 
- Həqiqətənmi, Rahibə doğma bacısıdır? – Zinyət yeməkxanada qarşı-qarşıya oturduğu Səbirədən 
soruşdu. 
Səbirə tikəsini udub, əlini yellədi: 
- Sözdü də deyir. Doğrudur, burda bacılar, ana-bala, gəlin-baldız, qaynana, əmiqızları, xala qızları 
çoxdu. Gəl ki, onların heç də hamısı mehriban deyil. 
Kəpənək «uça-uça» zonun giriş qapısı yaxınlığında yatab qəbul edilən otağa tərəf yaxınlaşdı. 
- Ay qız, kim sənə icazə verib bura gəlmisən? 
Ucaboy həm də yoğun nəzarətçinin çığırtısı Kəpənəyi yerində dondurdu. 
- Eşitdim Rahibə qayıdıb, gəldim görəm. 
-Görəcəksən də, dünyanın axırı deyil ki. Qayıt zona. Özbaşınalıqdı bəyəm, kimin kefi nə istəyir, onu da 
eləsin. Get həyətdə gözlə. 
Kəpənək suyu süzülə-süzülə yaşayış sahəsinin həyətinə qayıtdı. 
Rahibə öz evinə qayıdıbmış təki sevinirdi. Azadlıqda üç həftədən artıq dözə bilməyən Rahibə polisin 
gözü qarşısında bilərəkdən oğurluq edib. Sayıq polis nəfəri də Rahibəni cinayət üstündə yaxalayıb. Bir aya 
www.kitabxana.net  –  Milli Virtual Kitabxana 49 
 
qədər istintaq təcridxanasında saxla-nıldıqdan sonra dörd il cəza müddəti təyin edilib zona göndə-rilmişdi. 
Rahibəni dilxor edən cəza müddətinin azlığı idi. Əvvəlcədən bilsəydi ki, cəza müddətinin çoxluğu oğurlanmış 
malın miqdarından asılıdır, cəhd edib daha çox əlavə oğurluq edərdi. İndi dörd ildən sonra gərək yeni nəsə 
fikirləşib tapma-lıdı. Allah kərimdi, yaşayaq görək nə olar, - özünə təsəlli verirdi. 
Uzun ayrılığın həsrətliləri kimi, həyətdə onu qarşılayan rəfiqələri ara vermədən sorğu-suala tutmuşdular. 
- Ay qız, dama niyə çıxmışdın? Daha demirsən yıxılıb ölərdin… 
- Ölüm də, qalıb nəyə gərəyəm? Sizinçün darıxmışdım. Gəldim qapıya, buraxmadılar. Dedilər olmaz, 
icazə verilmir. Çarəsizlikdən ağlıma gəldi ki, qonşu beşmərtəbənin damına çıxıb, oradan sizə tamaşa edim. Siz 
aşağıdaydız, ona görə mən sizin səslərinizi eşidirdim, amma mənim səsimi siz eşidə bil-mirdiniz. Oradan 
düşəndən sonra da fikirləşdim ki, gündə dama çıxmayacağam ki. Tutulmasam məni bura buraxmayacaqlar. 
Fikirləşib bir oyun qurub, məhkəmədən icazəmi aldım… 
Hamı gülüşdü. Gələndən bəri onu qucaqlamaqdan yorulmayan Kəpənəkdən soruşdu: 
- Çarpayım boşdu? 
- Yox, orda bir təzə gələn yatır. 
- Mən bilmirəm, necə var, öz çarpayımı istəyirəm, başqa yerdə yatmayacağam. Məni on dörd illik 
yoldaşımdan ayırmaq günahdı. Dəstə rəisi Nüşabə xanım kabinetindədi? 
Kəpənək onu sakitləşdirməyə çalışdı. 
- Nüşabə xanım növbədən sonradı, kabinetində yoxdu. Sabah gələndə gedib xahiş edərik, səni qaytarar 
yerinə. Bu gecəni birtəhər yola verərik. Mən verərəm yerimi sənə. 
- Elə danışma, elə bilərlər biz də cütlərdənik. 
- Demədim ki, bir yerdə yatarıq. Mən özümə yer tapa-ram. Çölə çıxıb qayıtdın da xasiyyətini 
dəyişmədin. 
- Çöldə nə qaldım ki, xasiyyətimi də dəyişim. Orda da günümü paqonlularla keçirirdim. 
Yenidən hamı gülüşdü. Son iki ayda ilk dəfə idi ki, Rahibə özünü qayğısız hiss edirdi. O, evinə, 
yuvasına, rahat həyatına qayıtmışdı. Daha nə evsizlik dərdi çəkəcəkdi, nə də dolanacaq qayğısı. 
www.kitabxana.net  –  Milli Virtual Kitabxana 50 
 
Azadlıq üçün burnunun ucu göynəyən, bacısını namus üstə öldürən Validə isə onun sevincinə istehza ilə 
gülümsü-nürdü: 
- Hökumət türməni bunun kimi «mələklərə» cənnət yaradıb… 
 
*** 
 
Sərin payız günləri arxada qalmışdı. Havalar günü-gündən soyuyur, qışın yaxınlaşması hiss olunurdu. 
Zinyəti dərd almışdı. Əynindəki paltarla qışı necə keçirəcəkdi? O həbs edi-ləndə yayın qızmar vaxtı idi, qış 
kimin yadındaydı. Yanına gəlib-gedən bir kimsəsi də yox idi, yalvarsın ki, qış düşəndə isti paltar gətirsinlər. 
İmkansızlıqdan deyəsən dövlətin verdiyi gödəkçə ilə soyuğa dözməli olacaqdı. Bir də qışda kim evə 
buraxılsaydı, bəlkə onlardan hansının rəhmi gəlsəydi paltarını bağışlayacaqdı. Tutulandan cəmi bir dəfə onu 
görüş yerinə çağırmışdılar. Anası ərzaq bağlamasını qızına çatdırılmasını xahiş edib görüşmək istəməmişdi. 
Anasının pay gətirməsindən sevinən, lakin görüşdən imtina etməsindən kədərlənən Zinyət, son nəticədə ondan 
inciməmişdi. «Yenə sağ olsun, məni tam unutmayıb» - şükür etmişdi. Bədbəxtliyə tuş gəlmiş qızlarının halına 
nəyə görə ən çox yanan, görüşə gələn analarının olması səbəbini qəlbən duymuşdu. Dünyada balasından əziz nə 
olar ana üçün? Daha onun kimisi yox... Bir dəlisov sevgiyə görə ailəsini, iki balasını atıb, qoşulub qaçdı. 
Anasını, qardaşını qohum-əqrəba içində diliqısıq etdi. Azmış kimi, qardaşının ölümünə də bais oldu. Bu 
olanlardan sonra onunla görüşməyə dəyərdimi? Anası düz edirdi, o, belə münasibətə layiq idi. Yenə sağ olsun 
ki, xatırlayıb bağlama göndərmişdi. Üzü qara olduğundan nəsə yazıb ummağı, qınamağı özünə ar bilirdi. Bəs o 
özü necə ana idi? Hərdən qızları yadına düşəndə burnunun ucu göynəyirdi. Onları əzizləmək, saçına ağ bant 
vurub məktə-bə yola salmaq, isti ocağında oturmaq əvəzinə gör hara gəlib çıxdı. Bir də onları nə vaxt 
görəcəkdi? Görəndə nə deyəcəkdi qızlarına? Onu eşitmək istəyəcəkdilərmi? Bunları fikirləşdikcə qəlbi 
sıxıldığından çox vaxt qızlarını xatırlamaq istəmirdi. Başını nə iləsə qarışdırıb unutmağa çalışırdı. Hər dəfə 
təkrar-təkrar düşünürdü. «Doğruldanmı o Əzizi sevməklə həyatda böyük səhvə yol vermişdi?!» Bir vaxtlar 
sevdiyi naminə ölməyə hazır olduğu halda, indi balaları yadına düşəndə daxilində anlaya bilmədiyi çaşqınlığın 
yarandığını hiss edirdi...  
Neçə gündü beynini qarışdıran fikirlər, başını o dərə-cədə məşğul edirdi ki, bəzən ətrafını unudub 
gözləri yol çəkirdi. 
- Yanına gələn olacaq, - qızlardan birisi demişdi.  
www.kitabxana.net  –  Milli Virtual Kitabxana 51 
 
- Haradan bilirsən, - maraqla soruşmuşdu.  
- Gözlərin elə hey yol çəkir. Adam belə olanda həmişə yanına gələn qonağı olur.  
- Eh, hardandı məndə o bəxt. Nə deyirəm, Allah ağzın-dan eşitsin.  
Amma nədənsə bütün günü gözlərinin yol çəkməsinə özü də bir neçə dəfə heyrətlənmişdi. Heç inanmırdı 
kiminsə yadına düşsün. Olsa-olsa onu Əziz düşünərdi. O da ki, həbsdə idi.  
Səhəri gün axşam yoxlaması təzəcə qurtarmışdı. Məhkumlar meydandan dağılıb hərə bir tərəfə getsə də 
onun yerindən tərpənməməsinə görə nəzarətçinin qolundan tutub silkələdiyini gördü: 
- Yatmısan ha... Nə olub sənə? 
Nəzarətçi görüşə baxan Gülyaz idi. Güman ki, görüşə çağrılan kiminsə dalınca gəlmişdi. 
- Heç. . , fikirli idim, - Zinyət ləngiməsindən utanıb adəti üzrə üzü kitabxanaya addım atdı. 
- Hara gedirsən? Yaxın dur, - Gülyaz onu yolundan döndərdi.  
«Görəsən neynir məni, - fikirləşdi Zinyət, - yoxsa məni qulluğa göndərmək, kimisə çağırtmaq istəyir? 
Görmür məgər mənim halımı, güclə yeriyirəm» Günlər ötdükcə qarnı böyüyür, daha çox nəzərə çarpırdı.  
- Ananın adı nədir? 
Sual Zinyəti çaşdırdı: anamın adını neynir? 
- Cəmilə. Necə bəyəm? 
- Bir ağsaçlı qadın gəlib yanına, adı Cəmilədir. Düz deyirmiş, yəqin ki, anandı.  
Onun Cəmilə adında başqa yaxını yox idi. Demək, inanclar doğru çıxmışdı. Qulaqlarına inanmağı 
gəlmirdi. Ola bilməzdi anası onu görüş otağında gözləsin. Həyəcandan gözləri yaşardı. Bu necə olub? Olmaya 
ürəyi yumşalıb, ana məhəbbəti hər şeyi üstələyib, qızını bağışlamağı qərara alıb? 
Ürəyi əsə-əsə görüş otağına daxil oldu. Arxası qapıya tərəf düzülən stulların birində bir başı örpəkli, 
yaşlı qadın əyləşmişdi. Baş yaylığının altında səliqə ilə daranmış ağ saçları, qırışlanmış bənizi, qarşısındakı 
pəncərənin məhcul nöqtəsinə zillədiyi gözlərindəki kədər faciəli anların izləri kimi qadının yaşadığı acı taledən 
xəbər verirdi. Bu o idi, onun anası idi! Neçə aylardan bəri isti qucağına, ilıq nəfəsinə həsrət qaldığı, dünyada 
onu əvəz edəcək ikincisi olmayan anası...  
www.kitabxana.net  –  Milli Virtual Kitabxana 52 
 
- Ana, - Zinyət hönkürtü ilə özünü onun ayaqları altına atdı, – Qurban olum ayaqlarına ana, gələn 
yerdə...  
Zinyətə hıçqırtı imkan vermirdi danışmağa. Tutulduğu gündən anası üçün çəkdiyi xiffətin, təkliyin, 
kimsəsizliyin acısını çıxardırdı hönkürdükcə. Şübhəsiz, bu həm də anası qarşısında etdiyi günahların gecikmiş 
etirafı idi.  
Cəmilə xanım qızının onu belə qarşılayacağını gözlə-mirdi. Düşünürdü ki, qızı yenə ötkəm hərəkətləri 
ilə qəlbinə dəyəcəkdi. Görünür, türmə onu sındırmışdı. Zinyətin ayaqlarını qucaqlayıb hönkürtü ilə ağlaması 
istər-istəməz onu da kövrəltmişdi. Hətta kənardan bu müdhiş səhnəni müşayiət edən görüşə baxan nəzarətçi 
Gülyazın da gözləri yaşarmışdı.  
- Yaxşı, bəsdi ağladın. Burax ayaqlarımı, dur ayağa, - Cəmilə xanım qızının əllərindən tutub özünə sarı 
çəkdi.  
Anasının nəvazişini duyan Zinyətə elə gəldi ki, dünyanı ona bağışladılar. Dikəlib anasını bərk-bərk 
qucaqladı, başını sinəsinə dayayıb qucağına sığındı, lap körpəliyində olduğu kimi... Anası yaman qocalmışdı. 
Xüsusilə son bir ildə evdə baş verənlər, oğlunun itkisi ananın belini bükmüşdü. Anasının vaxtsız qocalmasında 
ən böyük müqəssir olduğunu düşün-dükcə, fikirlərinin gözlərindən duyulacağından utanıb, anasının üzünə 
baxmayıb baxışlarını yerə dikdi. Damarları görsənən əllərini sığalladı: 
- Ana, heç gözləmirdim. Necə oldu gəldin? 
Kövrəldiyindən gözləri nəmlənmiş Cəmilə xanımın sifəti ciddiləşdi. 
- Gəlməyəcəkdim. Özümə söz vermişdim, ölsən də üzü-nə baxmayacaqdım. Gorbagor atan imkan verdi 
ki, sözümün üstündə duram?! Havalar soyuyandan bir ay olar, gözümü yuman kimi gəlib kəsdirir başımın 
üstünü, başlayır məni qınamağa. Sən necə anasan, qızınla maraqlanmırsan? Danışır, danışır, sonra da acıqla 
qeyb olurdu. Bir dəfə, iki dəfə, üç dəfə – axırda bezdim. Dedim daha keçib, gedim qıza dəyim, kişi də məndən 
əl çəksin...  
Zinyətin atasının xatirəsinə nə qədər hörməti olsa da Araza ərə verilməsində başlıca səbəbkar olması 
ucbatından bəzən onu xatırlamaq belə istəmirdi. Gəl ki, hansı ata istəməz qızı xoşbəxt olsun? Hər şeyi öz 
iradəsinə uyğun həll etməyə vərdiş edən atası onu xoşbəxt etmək istəmişdisə də əksinə bəd-bəxtliyə 
yuvarlatmışdı. Evdə, ailədə özünü Allahın nümayən-dəsi hesab edənlər bir qayda olaraq həmişə unudurlar ki, 
Tanrının qismət bölgüsü yalnız öz nəzarətindədir. Kiməsə belə işlərə qarışmağa haqq vermir.  
- Özünə gəl, sonra o bağlamanı, qutunu boşalt, sənin üçün gətirmişəm.  
www.kitabxana.net  –  Milli Virtual Kitabxana 53 
 
- Ay ana, bu yekəlikdə bağlamanı necə gətirmisən? Yaşlı qadınsan, niyə özünə bu qədər əziyyət 
vermisən? – Zinyət deyindi.  
- Anasını incitmək istəməyən qız türməyə düşməzdi. Bağlama hamısı isti parltardı...  
Zinyətin yenə dili dinc durmadı: 
- Paltar bir az varımdı. Buradan veriblər, elə də paltarsız deyiləm...  
- Hökumətin verdiyi paltarla üç-dörd aya soyuqlayıb vərəm olarsan. Sən deyilənə qulaq as. Bax, elə 
qulaq asmama-ğının cəzasıdı indi çəkirsən. O biri qutuda da qənd, çaydır. Bir az da mer-meyvə. Vaxtına nə 
qədər qalıb? – Anası onun qabaran qarnına işarə etdi.  
İşarənin hamiləliklə bağlılığın anlayan Zinyət yenə baxışlarını aşağı endirdi: 
- Az qalıb...  
- Mənə xəbər edərsən, gəlib dəyərəm. Neynim, çarəm nədir...  
- Ana, heç qızlarımı görüb eləyirsən? 
- Eh, axmaq balası, o qızlar daha sənin deyil. Necə atıb getmişdin, elə də yaddan çıxar. Yox, 
görməmişəm. Onlar indi bizi görmək də istəməzlər...  
Zinyətin gözləri təzədən doldu. Başqa söz soruşmayıb söhbətin mövzusunu dəyişdi. Saat yarımdan artıq 
tab gətir-məyən Cəmilə xanımı Zinyət bir qədər saxlamaq istəsə də dayanmayıb, vidalaşıb, görüş otağından 
çıxdı.  
Əks qapıdan çıxan Zinyətin ağlamaqdan qızaran gözləri şişib böyüsə də əvvəlkindən daha işıqlı, fərəhli 
görsənirdi.  
 
*** 
 
Hər gün bir hadisə baş xəbər kimi qadınların arasında müzakirə olunurdu. Növbəti payız səhərində 
Püstənin paqon-lulardan eşitdiyi xəbərdən kədərlənib yas qurması, hönkürüb ağlaması dillərdə gəzdi. Rəfiqələri 
guya üzdə ona canıyananlıq etsələr də əslindlə ələlxüsus tamaşaya başına yığılmışdılar. Püstəni ağladan onun 
sevimlisi olan rəisin rejim üzrə müavini - Nadirin işdən çıxarılması idi. Duran yerdə isti aşına soyuq su 
www.kitabxana.net  –  Milli Virtual Kitabxana 54 
 
qatmışdılar. Gözlənilmədən insafsızlar ürəyinin mehrini saldığı adamdan ayırdılar. Bir ildən çox idi özünü 
arxalı, könlünü şad duyduğundan günlərin, ayların necə keçdiyini hiss etmirdi. Bilirdi ki, Nadirin ailəsi, uşaqları 
var. Onların arasında ciddi münasibət mümkün olan iş deyildi. Nadirin sadəcə ondan gözə-gəlimli qadın kimi 
xoşu gəlirdi. Yəqin ki, cinayətkar bir qadından ötrü illərlə əzabını çəkib nail olduğu vəzifəsini, işini, ailəsini ona 
dəyişə bilməzdi. Heç Püstə də arzulamırdı ki, Nadir belə itkilərə məruz qalsın. Bir tükünün də əskilməsinə razı 
deyildi. Dəyməzdi də. Axı kim idi, insan kimi nə dəyəri vardı onun? Gözəgəlimli, cavan olsa da, həyatı puç 
olmuş, hər şeyini, ailəsini, xoş gününü öz günahlarından itirmiş, yaxınları, doğmaları tərəfindən lənətlənmiş 
gərəksiz qadın idi. Ərindən xəbərsiz rəfiqəsinə qoşulub oğurluq mal satmışdı. Əri də tutulan günü boşamışdı. 
Onsuz da onu sevmirdi. Sevsəydi, cinayət etməyə vaxt tapmazdı. Nadir ilk dəfə Püstəni müəs-sisəyə rəis 
müavini gələn günü sexləri gəzərkən görmüşdü. Nadirin gözlərindəki parıltılı qeyri-adi rəğbət onun qaranlıq 
həyatında ümid işığı yandırmışdı. Demək, o, hələ tamamilə məhv olmayıb. Yaşamağa dəyər. Dustaqlıqda belə 
qadınlığına nəzər yetirən var. Sonralar Nadirin tez-tez gəlib onun başının üstünü kəsdirməsi düşündüklərini 
təsdiqlədi. Rəis müavini onsuz darıxırdı. Burda pis heç nə yox idi. Püstənin nəzərində, olsa-olsa. qadın 
gözəlliyinə həssas və onu qiymətləndirməyi bacaran normal bir kişinin münasibəti idi. Belə  münasibətin ona 
yönəlməsi dustaqlıqda hamıya nəsib olmayan şans idi. Bu şansı dəyərləndirib faydalanmaması korluqdan başqa 
bir şey olmazdı. Orda-burda namusdan, qeyrətdən dəm vursalar da, dillərinə gətirmək istəməsələr də 
əksəriyyətinin qəlbinin dərinliklərində adicə bir kişi baxışına da həsrət var idi. Təbiətin, İlahinin qanunlarına 
zidd gedib qadınlığını danmaq, ağılsızlıqdan başqa heç nə deyildi. Qadınlığını dəyərincə anlamamağının 
nəticəsi idi ki, Allah onları cəzalandırıb bura salmışdı. Əslində hər birinin daxilində kişi rəğbətinə, qayğısına 
ehtiyac olan bu qadınlar belə münasibətin özünə deyil, başqa-sına aid olduğunu gördükdə onlarda gizli həsəd, 
paxıllıq yaranırdı. Həmin paxıllığın səbəbindən başladılar onunla Nadirin bütün hərəkətlərinə göz qoymağa, söz 
qoşmağa. Dəfələrlə Nadir ətrafda kimsənin olmadığını zənn edib onu qucaqlamaq, öpmək istəyəndə ehtiyatlı 
olmağı yalvarmışdı, «görsələr, mən heç, sənin başın ağrıyar», - demişdi. Elə də oldu. Paxıllar o qədər çeynədilər 
ki, söhbət yuxarılara da çatdırıldı. Nəticədə elə buna görə də Nadiri işındən çıxarıb kənar yerə göndərdilər. 
Baxmayaraq ki, özünün getmək fikri yox idi. Qoymadılar, imkan vermədilər cəzasını qayğısız keçir-məyə. 
Bədbəxtlərin içində gərək sən də bədbəxt olmalıyıdın, yoxsa dözməyib özləri səni bədbəxt edəcəkdilər. 
Ürəyindəki kədərdən və ətrafına yığışan bədxahlara olan acığından arxasını onlara, üzünü divara çevirib 
ağlayırdı. İstəmirdi ona dikilən qeyri-səmimi gözləri görsün. Nə danışırlar danışsınlar, onun üçün əhəmiyyəti 
yox idi. Onsuz da bayaqdan xısınlaşaraq istehza ilə dedikləri «bir dənə də işdə məhəbbət macərası yarımçıq 
qaldı» sözünü eşitmişdi.  
Səbirənin kefi yenə göylə gedirdi. O, həmişə söhbət et-diyi qadınlara göz-qaşla işarə edib bir kənara 
çəkdi: 
www.kitabxana.net  –  Milli Virtual Kitabxana 55 
 
- Bəri gəlin, sizə maraqlı bir söhbət edəcəyəm. Öləcək-siz gülməkdən. Siz canınız, Püstənin söhbətini 
qurtarın, yedi Nadirin başını, qurtardı getdi. Gah o tində, gah bu tində xəlvəti qucaqlaşanda bilmirdi axırı belə 
olacaq? Sevən mənim kimi olar, mərdi-mərdanə. Nə isə. Srağagün sexdə «şmon» oldu axı, hər tərəfi axtarıb 
elədilər. Bir adamın xalatının cibindən heç bildiz nə tapıldı? 
- Nə tapılacaq, nə var ki, tapılsın da, - qulaq asan Mahirə dilləndi, - narkotika yox, spirtli içki yox, silah 
yox...  
- Yox canım, elə deyil... Bu tapıntı bənzərsizdir, - Səbirəni danışdıqca gülmək aparırdı.  
- Kimin xalatı olub? – Bir başqası maraqlandı.  
- Pasportistka işləmiş arvad nədi, Ayxanım. Onun xalatının cibində «zühur» edib.  
- Yəqin yenə sevgi məktubu olub. Hə, o yanındakı qızlardan birinə vurulub deyəsən. Keçən dəfə 
məktubu ələ keçəndə rəis ona itin abrını verdi.  
- Yox, bu dəfə məktub deyil. Bu dəfə bir qarış yoğun lülə boyda, ağacdan hazırlanmış elə bir «əcaib 
əşya» tapılıb ki, axtarış aparan bütün nəzarətçilərin heyrətdən boğazları quru-yub. Fikirləşə qalıblar ki, indi 
rəisə necə məruzə edək? Bu andırı kim əlinə alıb rəisin qabağına aparacaq? Utandıqlarından heç biri yaxın 
durmayıb, - Səbirə gülməkdən az qala qəşş edirdi. – Axırda qapıda duran üzü-üzlər görmüş yekəpər nəza-rətçi 
var ha, o deyib ki, mən məruzə edərəm.  
- Sonra? Sonra nə olub? – Gülənlər yerbəyerdən sual verdilər.  
- Sonra nə olacaq? Ayxanıma beş sutka verib salıblar tək adamlıq qaranlıq karsa. Sən bunda həvəsə bax. 
Axtarıb həmin ölçüdə agac tapıb, yonub oxşadıb. Kişinin qızı sənət-karmış...  
Doyunca gülsələr də Mahirə sonda qulaq asanlara xəbərdarlıq etdi: 
- Bu söhbət burda qalsın ha, zondan çölə çıxmasın. Çöldə eşidən olsa, elə fikirləşəcək ki, burda 
yatanların çoxusu Ayxanım ağıldadı...  
- Belələrinin xasiyyətini Roza bacı yaxşı bilər. Çünki, o, öz kadrlarını tanımadan işləyə bilməzdi, - 
Səbirə yenə şəbədəs-indən qalmayıb bayaqdan kənardan söhbətə qulaq asan orta yaşlı, dolu bədənli,üzü gülər 
qadına söz atdı. Əsl adını bilən olmasa da azadlıqda fahişələri toplayıb, gizli fahişəxana işlədib Mama Rozalıq 
etdiyinə görə burada da hamı onu Roza bacı çağırırdı. O, adəti üzrə gülümsəyərək söhbətə qoşuldu: 
www.kitabxana.net  –  Milli Virtual Kitabxana 56 
 
- Nə deyim, məsəl var, atı atın yanında bağlasan həm-rəng olmasa da, həmxasiyyət olar. Bunların 
xasiyyətləri də elə özləri kimi bir-birlərinə oxşayır. 
- İndi deyirsən o mən yatan barakda yatırsa, mən də onun xasiyyətində olacağam? – Səbirə şaqqanaq 
çəkdi.  
- Əgər onunla yoldaşlıq, dostluq etsən, bəli, xasiyyət-ləriniz oxşarlaşacaq.  
- Elə ona görə səninlə dostluq etmirəm də. Deyərlər ki, Səbirə Mama Roza olmağa hazırlaşır. Zinyət 
bacı, yaxşısı sənsən, gəl çıxaq gedək öz guşəmizə. – Səbirə Zinyətin qolun-dan çəkdi: 
- Sən get, mən Roza ilə bir az söhbətləşib arxanca gəlirəm.  
- Yaxşı, gözləyəcəyəm – Səbirə Mahirənin ardınca uzaqlaşdı.  
- Qulaq as, - Zinyət Rozanı yaxınına çəkdi, - mənə da-nış, maraqlıdır, niyə sənin kimi mehriban, 
xoşxasiyyət, yerini bilən bir adam həbs edilsin. Sən məgər polisdən gizlin fəaliyyət göstərirdin? 
- Yox ay qız. Heç polisdən gizlin iş görmək olar? Allah onların gözlərindən gətirsin, hər ay haqlarını 
çatdırırdım. «Uçastkovı»ya pul da verirdim, istəyəndə qız da. Neçə illərdi belə dolanırdıq. Kimə pisliyim 
keçirdi? Nə heç kimin qızını fahişəliyə məcbur etməmişəm, nə də heç kimin ərinə deməmi-şəm ki, gəl fahişə ilə 
ol, mənə pul ver. Hamısı könüllü olub. Bu elə bir sənətdir ki, insan yaranandan birinci peşə sayılıb. Bunu 
yığışdırmaq, kökünü kəsmək, qadağan etmək boş söhbətdir. Mümkün olası iş deyil. Orda-burda, kolda-kosda it 
kimi sülən-məkdənsə, qəşəng şərait yaradıram, vaxtlı-vaxtında həkimə göndərirəm, insan kimi yatıb dururlar. 
Hamıya da hörmət etmi-şəm, kimsə deyə bilməz ki, Roza mənə hörmətsizlik edib. İndi də deyirlər ki, sən 
cinayət etmisən. Başım çıxmır ki, mən nə cinayət etmişəm? İnsanlara mədəni qulluq etmək cinayətdir? Hə, nə 
başını ağrıdım, bir ay pul sarıdan kasadlıq oldu. Qızların üçü birdən xəstələndi, onların müalicəsi-filan, bir ay 
«uçast-kovının» payını vermədim. Dedim, neçə illərdir alır, indi bir ay almasa dünya dağılmaz ki. Bu qan içən 
köpəkoğlu, Allah ona lənət eləsin, edir də, eşitmişəm bir oğlu narkomandı, qəfildən bütün polisi yığ tök 
başımıza, ay aman, əxlaqsızlıq yuvası aşkar etmişəm, video-çəkiliş filan, adə, vurrey, qoyma qaçdı. Qızlardan 
cərimə adı ilə bacardıqları məbləği qoparıb burax-dılar. Qaldım mən.  
- Sən də cəriməni ödəyib qurtaraydın canını.  
- Mənə elə böyük cərimə oxudular ki, onu verməyə gücüm çatmadı. Dedim ki, eybi yox, qoy gedim 
yatım. Çıxan-dan sonra bilərəm daha hər anlamaza hörmət etməyə dəyər, ya dəyməz. «Uçastkovı»ya dedim ki, 
sənə verdiym pullar burnun-dan gəlsin, görərsən bundan sonra dalını.  
www.kitabxana.net  –  Milli Virtual Kitabxana 57 
 
- Azadlığa çıxandan sonra nə edəcəksən, təzədən «fəaliyyətə» başlayacaqsan? 
- Əlbəttə. Qızlarım indi pərən-pərən düşüb. Kim gəldi qamarlayıb. İkisi burdadı, başqa cinayət adı ilə 
tutulublar. Bu dəfə «uçastkovı»-filan hərləməyəcəm. Böyüklərlə ünsiyyət quracağam. Xalqıma xidmət 
edəcəyəm!.. 
- Ətin tökülsün, - Zinyət onun sözünü kəsdi, - elə də fəxrlə deyir ki. Bəsdi sən Allah, di sağ ol, Səbirə 
gözləyir, mən getdim, sən inşallah arzularınla yaşa. Yeməkdənsə ümidli olmaq yaxşıdır... 
 
*** 
 
Havaların soyuması elə bil müəssisə əməkdaşları ara-sındakı münasibətlərə də təsirini göstərirdi. 
Əvvəlki birlik yox olmuş, əməkdaşlar arasında parçalanma yaranmışdı. Hər şey rəislə əməliyyat üzrə müavini - 
çiynində tək ulduzu olan Mariya xanımın arasındakı sərinlikdən başlamışdı. İlk baxışdan bütün işlər qaydasında 
gedirdi. Münaqişə yaranası heç bir səbəbə yol verilmirdi. Lakin kimlərsə Mariya xanımın ağlını alıb, yaxın 
gələcəkdə irəliləməyə, rəisi yola salıb yerinə otur-mağa təhdid edirdilər. Orta yaşlı, savadlı, yaşına görə 
yaraşıqlı, canında bir neçə millətin qanını gəzdirən fərasətli Mariya xanım niyə görə belə arzudan imtina etsin? 
Onsuz da ötən neçə ildə bezmişdi rəisin ağılsız hərəkətlərini ört-basdır etməkdən, yersiz söhbətlərinə qulaq asıb, 
gic-gic gülməyinə tamaşa etmək-dən. Bu illər ərzində onu nə qədər «zibildən» xilas etmişdi. Daha bəs idi, kömək 
etməyəcəkdi. İşləyə bilir işləsin, işləyə bilmir yerini versin işləməyi bacarana. 
Təbii ki, onun fikrinin qətiləşməsində «yuxarıdakı» səlahiyyət sahiblərindən «xeyirsiz» rəisi yerindən 
laxlatmaq üçün marağı və pərdəarxası rolu olanı da var idi. 
Eyni zamanda kimlərsə rəisə Mariya xanımın niyytəini çatdırmışdılar. Rəis Mariya xanımın onun 
barəsində düşündük-lərini gözlərində duyan andan deyilənlərin həqiqət olduğuna inanmış və işini bərk tutmağı 
qərara almışdı. Beləliklə, rəis-müavin arasında atmacalarla başlayan gizli «soyuq müharibə» əhvalı yaranmışdı. 
Rəis təcili əməkdaşları bir-bir otağına çağırıb məğzin-dən heç kimin də heç nə anlaya bilmədiyi 
söhbətlər etməklə Mariya xanımın tərəfdarlarını müəyyənləşdirmişdi. Onun tərəf-darlarının azlığı rəisi 
sevindirsə də bəzi əməkdaşların aralıq mövqedə durub nə ət, nə balıq olmaması heç xoşuna gəlməmiş-di. Rəisin 
havadarları əsasən vəzifələrini itirmək istəməyənlər idisə, neytrallar mövcud imkanlarını itirmək narahatlığını 
keçirməyənlər, rəisin kimliyindən asılılığı olmayanlar idi. 
www.kitabxana.net  –  Milli Virtual Kitabxana 58 
 
Əməkdaşlar arasındakı əhval-ruhiyyə məhkum heyətinə də sirayət etmişdi. Böyük əksəriyyət bitərəf 
qalsa da burada da kiçik qruplaşmalar əmələ gəlmişdi. Mariya xanımı dəstəklə-yənlər rəisin tərəfkeşlərindən 
daha fəal görünürdülər. Bu da səbəbsiz deyildi. Çünki onları rəisə qarşı çıxışlar etməyə, təbliğat aparmağa 
gizlincə ruhlandıran, təhrik edən başqa bir paqonlu əməkdaş, - əməliyyatçı xanım Nahidə idi. «Qadın 
kaloniyasının rəisi qadın olmalıdır» şüarını məhz o ortalığa atıb dillərə salmışdı. Nahidəni özünün «uzaqvuran 
artilleriyası» hesab edən Mariya, Nahidənin təsəvvür etdiyindən də qat-qat tədbirli olmasını ağlına belə gətirə 
bilməzdi. İlk baxışda yayıl-mış şüarda Mariyanın nəzərdə tutulması düşünülürdüsə, əslində Nahidə indidən bu 
fikri şüurlara yeridib, öz gələcəyi üçün zəmin hazırlayırdı. Əməliyyatçı xanım çoxlarından fərqli ola-raq 
başlanmış soyuq müharibənin Mariyanın tam qələbəsi ilə bitəcəyinə, ürəyində inanmırdı. Bu sayaq didişmənin 
sonu adə-tən rəislə yanaşı müavinlərinin də vəzifələrindən uzaqlaşdırılması ilə qurtarırdı. Belə olan halda onun 
əməliyyat işləri üzrə rəis müavini seçilməsi labüddür. Əgər möcüzə baş verib Mariya rəis təyin edilərsə, yenə 
mükafat olaraq müavin yeri onun olacaqdı. Hər iki vəziyyətdə o, itirmirdi, qazanırdı. Müavinliyi əldə etməklə 
isə rəisliyə gedən yolun bir addımlığına yaxın-laşacaqdı. 
Rəis məhkumlar arasında onun əksinə aparılan təbliğatdan daxilən narahat olsa da üzdə təmkinini 
pozmayıb, əhəmiyyət vermədiyini nümayiş etdirirdi. Nahidə xanım rəisin göstərişini gözləmədən baş verən 
çıxışların guya səbəblərini öyrənmək və qarşısını almaq məqsədiylə narazıları kabinetinə çağırıb, hər birindən 
geniş izahat almışdı. Hansı ki, həmin qadınları xəlvətdə özü təlimatlandırırdı.. Hər kəsə gün kimi aydın idi ki, 
məsələ bu çıxışlarla bitməyəcəkdi. Çıxışların ardınca kimsənin gözləmədiyi qəribə hadisələr baş verməliydi. 
Baş verəcək intriqalar, özbaşınalıqlar, qalmaqallar sonda rəisin müəssisəni idarə edə bilməməsi nəticəsinə 
gətirib çıxarmalıydı. 
Çox keçmədi bir axşam bütün müəssisəni qeyri-adi bir xəbər həyəcanlandırdı: Gülbacı qaşıq udub! 
Vəziyyəti ağırlaş-dığından mərkəzi xəstəxanaya aparılması üçün təcili yatab çağırılıb. 
Eşidən mat qalırdı: necə və niyə udub? Gülbacı narko-tika istifadəçisi və satanı kimi dəfələrlə məhkum 
olunmuşdu. Hazırda rəisin əleyhinə çıxış edən qrupun öncüllərindən idi. Özünəqəsdin bu yolunu prinsipiallıq 
göstərdiyi etiraz məsələ-sinə «yuxarıların» diqqət etməsinə görə seçmişdi. Qaşıq əlbəttə ki, xörək qaşığı deyildi. 
Heç çay qaşığı da deyildi. Kofe üçün istifadə edilən xırlda qaşığın beş-altı santimetrlik qırılmış qulpu idi. Çox 
orijinal bir etiraz üçün düşünülmüş özünəqəsd yolu tapılmışdı. Hələ bu metoddan yararlanmaq kimsənin ağlına 
gəlməmişdi. İndi həmin qırıq qulp mədəsində nə oyun çıxart-mışdısa, ağrının təsirindən rəngi qaçmışdı. Gecə 
düşənədək onu təcili xəstəxanaya çatdırdılar. Səhəri günü nahara yaxın daha bir qaşıq udmanın baş verməsi 
xəbəri zona yayıldı. Gül-bacının çörək yoldaşı - «xlebniki» Məhəbbət də rəfiqəsinin hünərini təkrar etmişdi. 
Fərq orasındaydı ki, rəfiqəsinin əzab çəkdiyini görən Məhəbbətin udduğu qulp bir az qısa, həm də metaldan 
yox, plastmasdan idi. 
www.kitabxana.net  –  Milli Virtual Kitabxana 59 
 
Dalbadal iki gün eyni cür hadisələrin baş verməsi rəisi hövsələdən çıxarmışdı. Onun nəzərində bu 
hadisələrin artması ona qarşı yönəlmiş kütləviləşə biləcək aksiyanın hazırlanma-sından xəbər verirdi. Odur ki, 
növbəti qaşıq udmanın qarşısını almaq üçün zonda olan bütün xırda qaşıqların son dənəsinədək axtarılıb 
yığışdırılmasını əmr etdi. Artıq olmuş hadisələrlə bağlı Baş idarə öz reaksiyasını vermişdi. Hər xırda dedi-
qoduya görə papkasını qoltuğuna vurub müəssisəyə təşrif gəti-rən əməliyyat şöbəsinin bu müəssisə üzrə 
kuratoru Şubat yenə kabinetlərdən birini məngirləyib səhərdən axşamadək yetəndən izahat alırdı. Katibə işə 
gəlməyən günlərdə rəisinə çay dəm-ləyib qulluq etməkdən yorulmayan Şubat müəssisədə özünü çox ciddi, 
möhtəşəm aparıb, çay nədi, heç su da içmirdi. 
Bir gün sonra daha bir məhkumun qaşıq udması xəbəri yayıldı. Onun üçün də təcili yatab çağırıldı. Rəis 
əsəbindən cavabdeh bildiyi işçiləri otağına yığıb danladı. Axı, o, tapşır-mışdı ki, zonda qaşıq qalmasın. Bəs bu 
qaşıq hardan çıxdı? 
- Demək, ya işləməyi bacarmırsınız, ya da içinizdə işin belə istiqamət almasına marağı olanlar var. Mən 
işdən çıxarı-lacağıma narahat deyiləm, mənə vəzifə yenə tapılacaq. Amma, bu işdə əli olan adamlar da öz 
layiqli cəzalarını alacaqlar. Boş buraxılmayacaqlar. Odur ki, heç vecimə deyil. İstəyirlər qaşıq qulpu yox, yaba 
sapı udsunlar... 
Üçüncü «qəhrəmanın» - Mətanətin xəstəxanada müayi-nəsi zamanı məlum oldu ki, o, heç də qaşıq 
udmayıbmış. Əvvəlki rəfiqələrinin çəkdiyi əzablardan dadmaq istəməyən Mətanət adicə qəpik udubmuş. Bəs 
onda onu zonda yalan danışmağa nə və ya kim vadar edibmiş? 
Bu sualın cavabını hərə öz bildiyi kimi yozurdu. Əvvəl-ki iki qaşıq udanın birincisində qırıq qulp 
bağırsağın yolunu tutduğu üçün cərrahiyyə əməliyyatı aparılıb götürülmüşdü. İkincisi plastmas və kiçik 
olduğuna görə bağırsaqda ilişməyib, öz yolu ilə bədəndən kənarlaşdığından əməliyyata ehtiyac olmamışdı. 
Rəisin işdən təcili çıxarılmaması, idarənin baş verənlərə lazımi əhəmiyyət verməməsi, üçüncü hadisənin 
yalan olması, daha qaşıqudma hadisəsinin uzadılmasına ehtiyac yaratmırdı. Həqiqətən, ardı, dördüncüsü olmadı. 
Bu arada xəstəxanaya getmək istəyənlərin sayı xeyli artmışdı. Zonun həkimi Lətafət xanımın qapısı 
ağzında dayanıb xahiş-minnətə gələnlərin arasında son günlər vəhşətli baxışları ilə hamını daxilən qorxudan 
Fərqanə də görsənirdi. Onun yanına görüşə son aylarda heç kimin gəlməməsi ucbatından əsəblərinin 
pozulmasını qeyd edənlərlə yanaşı, xəstəxanaya buraxılmamasından əzab çəkdiyini iddia edənlər də vardı. 
Ləta-fət xanımın xəstəxanaya icazə verilməməsinin səbəbi, deyilənə görə, heç də Fərqanənin pulsuzluğu 
deyilmiş, xəstəxanadan göndərilən məxfi xəbərdə imiş. Guya Fərqanə orda ayrı-ayrı vaxtlarda müxtəlif kişi 
məhkumlarla gizlin görüşüb, onlarla intim münasibətlərdə olurmuş.  
www.kitabxana.net  –  Milli Virtual Kitabxana 60 
 
Lətafət xanım kəsən başa isə söhbət ola bilməzdi. Mariya xanımı dəstəkləyənlərdən biri olan həkim, 
rəisi ümu-miyyətlə, saymırdı. Hətta, rəis deyəsən ondan qorxurdu. Belə bir şayiə gəzirdi ki, rəis təzə işləməyə 
başlayan vaxtı yatdığı məhkumlardan birinin uşağa qaldığını biləndə həkimə minnətçi olub sirrini gizlətməyi 
yalvarır. Təcili kənardan dost ginekoloq həkimlərdən birini gecə ikən gətirib həmin məhkumu mini abort 
etdirir. O gündən həkimin yanında quzuya dönmüş rəisin onun bir sözünü iki eləməyə cürəti çatmırmış. 
Fərqanənin son günlər qeyri-adi davranışı Zinyətin də gözündən yayınmamışdı. O, əvvəlki kimi pıçıltı 
ilə deyinib, bəzən hündürdən hamının eşidəcəyi səslə özü-özünə rabitəsiz, qırıq-qırıq ifadələrlə danışırdı. 
Çığırır, mahnı oxuyur, bəzən də səsini çıxarmadan sakitcə ağlayırdı. 
Sanki, aktrisalığı sümüyünə düşmüşdü, hər dəfə özünü bir rolda aparırdı. Bəlkə də oynamadığı, 
həsrətində olduğu rollarını xatırlayıb ifa edirdi. Onun qaynar, iti baxışlarını görən hər kəs aldığı təsirdən nəsə 
soruşmağa çəkinər, dinmədən kənardan müşahidə etməyə üstünlük verərdi. Məlum həqiqət idi ki, Fərqanənin 
əsəbləri tamam pozulmuşdu. Bu minvalla onun yaxın vaxtlarda dəli olmayacağına ümid yox idi. Yataq 
qonşuları ciddi narahatlıq keçirirdilər. Bu kiməsə xətər yetirməsə dəlixanaya göndərməyəcəklər, - 
şikayətlənirdilər. Bir neçəsi isə yalandan, xəstəxanaya göndərilməsi üçün belə artistlik etdiyini güman edirdi. 
Uzun illər cəza çəkən məhkum-lar  və təcrübəli işçilər tamam başqa fikirdə idilər. Onlar Fərqa-nənin on iki ilə 
yaxın cəza çəkdiyini balaca iş hesab etmirdilər. Adətən cəza müddəti on ili keçən məhkumlarda bu sayaq ağıl 
dəyişiklikləri baş verirdi. Cəza müddətinin çoxluğuna dözməyə hər insanın qüvvəsi, əsəbləri çatmırdı, illah da 
ki, ağır cinayət törətmiş ola. Belə məhkum ailəsi tərəfindən mənəvi kömək görməyəndə cəzasının sonu 
yaxınlaşdıqca, öldürdüyü insan-ların qohumları, yaxınları tərəfindən qurulacaq qisas gününün 
yaxınlaşdığından narahat olub, aybaay əriyib çöpə dönürdü. 
«Qaşıq udma» məsələsi ilə əlaqədar söhbətlər iki-üç gün idi ki, səngimişdi. Bir gecə müəssisədə aləm 
yenidən bir-birinə dəydi. Təzəcə yatmaq istəyən məhkumların yuxusu ərşə çəkildi. Xidməti növbədə qalan 
zabitlər, nəzarətçilər fəallıq nümayiş etdirib, gecəynən təcili yardım çağıraraq xəstəxanaya yatab sifariş 
etdilər. 
Hamı bir-birindən soruşurdu: 
- Nə olub? Kimdi xəstə? Yoxsa yenə qaşıq udan var? 
Səbirə yorulmadan qarşısına çıxan hər kəsi məlumatlan-dırırdı: 
- Ay qız, nə qaşıq udan? Fərqanənin halı pisləşib. Nəfəsi gedir, qayıtmır. 
- Bəlkə artistlik edir? 
- Xalxın qızı ölür, can üstədir, siz də məzənizdən qalmırsınız... 
Barakların işıqları hələ söndürülməmişdi. Yatmağa hazırlaşanların gözü qarşısında Fərqanənin heç 
nədən döşəmə-yə yıxılıb ayağa durmaması ətrafındakıları həyəcanlandırmışdı: 
- Bu qıza nə oldu sərildi yerə? Fərqanə, nə oldu sənə? Ay qızlar, gəlin kömək edin, özündə deyil, - 
www.kitabxana.net  –  Milli Virtual Kitabxana 61 
 
başına yığışan bir neçə qadın Fərqanənin gözlərinin çevrildiyini, nəfəsinin ağır-laşdığını görüb kömək üçün 
haray qopardılar. Köməkləşib onu öz çarpayısında uzatdılar. Fərqanənin ağarmış bənizi, soyumuş bədəni, 
təntiyən nəfəsi vəziyyətinin heç də yaxşı olmamasını göstərirdi: 
- Tez eləyin, növbətçiyə, həkimə xəbər eləyin, - haraya gələn briqadir Azadə ətrafındakılara adəti üzrə 
saysız tapşırıq-lar verdi. 
Yarım saatdan sonra yaxınlıqdakı təcili yardımdan ağ xalatlı bir cavan qız və bir yaşlı kişi həkim gəldi. 
Yaşlı kişi həkimin gəlişi çöhrələrdə yaranmış gərginliyə bir yüngüllük gətirdi. Onun göstərişlərini dinləyən 
cavan qız Fərqanənin nəbzini, təziyiqini yoxlayıb heç kimin eşidə bilməyəcəyi səslə həmkarına nəsə dedi. 
Xəstənin qoluna bir iynə vurub işlərinin başa çatdığını bildirən həkimlər xəstənin təcili xəstəxanaya 
göndərilməsinin vacibliyini qeyd etdilər. 
Bayaqdan kişiyə söz atıb qımışanların həyasızlığından əsəbiləşmiş Azadə dözməyib bozardı: 
- Abrınız olsun, atanız yaşında kişidi, imkan verəcəksiz çıxıb getsin? 
- Ay qızım, dəymə xətirlərinə, qoy nə istəyirlər desinlər. Qadın qəlbinə dəymək günahdı… 
- Kişi də az aşın duzu deyilmiş, - Roza yanındakı qızlara göz vurdu, - görürsüz atmacalardan necə 
xoşallandı, yəqin cavanlığında baz olub… 
Həkimlər gedəndən az sonra xəstəni mərkəzi xəstəxa-naya aparmaq üçün təcili yatab maşını gəldi. 
Ayaq üstə dura bilməyən Fərqanəni xərəyə uzadıb maşına qoydular. Maşın müəssisəni tərk edəndən sonra 
gecənin rəisi sayılan növbətçi köməkçinin nəzarətçilərə ünvanlanmış zəhmli səsi hamıya həbsdə olmasını 
xatırlatdı: 
- Nəzarət edin, daha yığışdırsınlar bazarı. Yatmaq vaxtı keçir… 
Vaxtından bir saat keçsə də saat on ikiyə işləmiş barak-ların hamısının işıqları söndürüldü. Səhəri 
günü bütün zonu hüznə bürüyən qara xəbər yayıldı. Fərqanə yolda ikən keçin-mişdi. Onu morqa köçürüb 
yaxınlarına ölümü barədə məlumat göndərmişdilər. Deyilənə görə, ölümünə səbəb ürəyinin para-lanması, ağır 
infarkt keçirməsi imiş. 
Neçə illər onunla xoş münasibəti olan, bir yerdə çörək kəsən məhkum yoldaşları eşitdikləri xəbərin 
ağırlığına dözmə-yib, yas qurub ağlayırdılar. Kimsə Fərqanənin çarpayısına bir neçə gül də qoymuşdu. 
İçərilərində vaxtsız ölümdə qismən həkim Lətafət xanımı günahkar hesab etsələr də dinməyə çəki-nirdilər. 
Dəfələrlə xəstəxanaya getmək istəyən rəhmətliyə Lətafət xanımın inadı imkan verməmişdi. İndi Mariya 
xanımın tərəfdaşı olan Lətafət xanım barəsində nəsə danışmaq rəisin onlara qarşı əlinə fürsət vermək hesab 
edilərdi. Odur ki, sus-maq məsləhət idi. 
Fərqanənin cəzasının qurtarmasına üç ildən çox vaxtı qalmışdı. Elə bil ürəyinə dammışdı ki, evinə sağ 
qayıtmayacaq. Həmişə nə vaxtsa öldürüləcəyindən ehtiyatlanırdı. Rəfiqələri öz aralarında müzakirə edəndən 
sonra belə qənaətə gəldilər ki, onun etdiyi cinayətin dəhşəti, içindəki qisas qorxusu, həyatda hər şeyi itirməsi 
www.kitabxana.net  –  Milli Virtual Kitabxana 62 
 
dərdi ürəyini partlatmışdı. Demək, Allahın məsləhəti belə imiş. Göstərişsiz-filansız, o günü heç kim gəl-
mədiyi üçün televiziya otağı bağlı qaldı. Gündəlik əyləncələr yığışdırıldı. Çoxdan bəri zonda ölən 
olmadığından, Fərqanənin ölümü hamını kədərləndirmişdi. 
Sonrakı gün yatabla xəstəxanadan qayıdan bir neçə məhkumun gətirdiyi xəbər məhkum heyətində tam 
bir çaşqınlıq yaratdı. Guya onların xəstəxanadan kimdənsə eşitdikləri məlu-mata görə, Fərqanə heç də ürək 
infarktından deyil, illərdir canında gizlin fəaliyyət göstərən spiddən ölmüşdür. Hamı hey-rət içində qalmışdı, 
heç kimin inanmağı gəlmirdi. Axı, necə ola bilərdi ki, həbsdə ola-ola spidə yoluxmuşdu? Düzdür, yoldaş-ları 
əvvəllər onun əşyaları arasında cinsi əlaqə üçün istifadə edilən qoruyucu rezinlərin olduğunu görmüşdülər. 
Lakin, baş-qalarında da tapıla bilən və heç bir qadağası olmayan belə bir şeyə o qədər də əhəmiyyət 
verməmişdilər. Çılğın bir aktrisanın ehtiraslı olmasında təəccüblü nə vardı ki? Amma, düşüncələrdə əcaib 
əjdahanı xatırladan bu andıra qalmış xəstəliyin adı nədənsə hamıda qarşısıalınmaz ikrah, qorxu yaradırdı. 
Deyilən xəbərdən sonra mərhuma olan münasibəit bir günün içində tam əksinə dəyişmişdi. Daha heç kim 
onun barəsində danışmaq belə istəmirdi. Hətta çarpayısına yaxınlaşmaq istəyən yox idi. Bir gün qabaq 
rəğbətlə yanaşdıqları yerdən elə bil iyrənirdilər. Qonşu çarpayıda yatanlardan birisinin hardansa ağlına gələn 
təklif başqalarının da beyninə batdı: 
- Gəlin bu xəstəlik mənbəyi olan çarpayını barakdan rədd edək. 
Bir anın içində köməkləşərək çarpayını söküb, yorğan-döşəyi yığıb barakdan həyətə çıxartdılar. Xəbəri 
eşidən dəstə rəisi Nüşabə xanım özünü hadisə yerinə çatdırıb əsib coşdu. Çarpayıların düzülüşü dəstə 
rəislərinin nəzarətində idi: 
- Bu nə dərəbəylikdir, kim sizə ixtiyar verib, ağlınıza gələni edirsiz. Əvvəla, həmin xəstəlik qanla 
keçir, çarpayının nə günahı. İkincisi də, o xəbər rəsmi təsdiqlənməyib, bir-iki axmaq ağzından şayiə buraxıb, 
siz də inanıb düşmüsüz ortaya. Ağlınızı başınıza yığın, necə sökmüsünüz, elə də gətirin qoyun yerinə. O 
çarpayı nə ölənin şəxsi malıydı, nə də sizin. Dövlətin əmlakı ilə işiniz olmasın. Onun üstündə hələ bundan 
sonra Allah bilir nə qədər sizin kimisi yatacaq. Odur ki, başınızın ağrımasını istəmirsinzsə, çarpayını yerinə 
qaytarın. Mən sizə xəbərdarlığımı etdim. 
Nüşabə xanım gəldiyi qaydada barakı tərk etdi. Dinmə-sələr də məhkumlar arasında dəstə rəisinin 
sözünə əhəmiyyət vermək istəməyənlər çox oldu. Onlar da əks irad irəli sürdülər: əgər o çarpayı yerinə 
qaytarılsa biz həmin barakda yatmaya-cayıq. Gərəksiz, adi görünən bu məsələ saatlar keçdikcə böyü-yürdü. 
Axşama yaxın, artıq «çarpayı məsələsi» zon üçün son dərəcə həyati əhəmiyyətli məsələyə çevrildi. Rəis ona 
qarşı növbəti etiraz aksiyasının hazırlandığını güman edib təcili tədbir görməyi qərara aldı. Etirazçılardan bir 
neçəsini kabine-tinə çağırıb söz-söhbətə son qoymaq istədi. Məhkumlar onu başa düşdüklərini desələr də, rəis 
sözünün yerə düşəcəyindən ehtiyatlanaraq avtoritet Zəhranı da çağırıb onu söhbətin tezliklə həll olunmasına, 
tamamilə yığışdırılmasına «yönəltdi». 
www.kitabxana.net  –  Milli Virtual Kitabxana 63 
 
Zəhra axşam yoxlamasınadək haqqında söhbət gedən barakın məhkumlarını başına yığıb kiçik 
məşvərət etdi: 
- Ağıllı olun, gəmidə otura-otura gəmiçi ilə tərslik etməyin. Xəstəlik-filan yalan söhbətdir. Heç nədən 
başınıza iş açmayın. Neçə illərdir türmə görmüş adamlarsız. Onsuz da əksərən paqonun sözü həyata keçir. 
Yenə onlar öz bildiklərini edəcəklər, nahaq yerə bizim başımız ağrıyacaq… 
Məhkumlardan biri kompromis variant təklif etdi: Fərqanənin yatdığı yerə çarpayı qaytarılsın, amma 
əvvəlki yox. Anbardan yenisi götürülsün. 
Zəhra təklifi rəisə çatdırdı. Rəis məmnuniyyətlə razılıq verdi. Yeni çarpayının baraka qoyulması ilə 
səhərdən zonun sakitliyini gərginləşdirən vecsiz məsələyə son qoyuldu. 
Axşam yoxlaması təzəcə qurtarmışdı. Yaxınlıqdan gələn ardı kəsilməyən müxtəlif cür maşın 
siqnallarının səsləri cavan məhkumların ürəyini yerindən oynatdı: 
- Gəlin maşınıdır, - kimsə sevinclə çığırdı. 
Həyətdəkilər başlarını qaldırıb ətraf qonşu binalara göz gəzdirdilər. Yataqxananın ikinci mərtəbəsində 
olanlar küçədə baş verəcəkləri görə bilmək üçün pəncərələrin önünə toplandı-lar. Ətrafdakı qonşu beşmərtəbəli 
evdən gəlin aparırdılar. 
İkinci mərtəbəyə qalxan geniş pilləkənin artırmalarında dayanıb nəzərlərini müəssisəni təcrid edən dəmir 
barmaqlıqların, tikanlı  məftillərin o tayına dikənlərin sıxlığından ayaq qoyma-ğa yer qalmamışdı. «Vağzalı»nın 
sehrli sədası hamının ağlını almışdı. 
- Ay balam, toy görməmisiniz? Yıxılıb ölərsiz, hara gəldi dırmaşmayın, - yaşlı nəzarətçi qışqıraraq 
xəbərdarlıq etdi. 
Kimsənin ona baş qoşmağa halı yox idi. Susmuşdular. Heç kim danışmırdı. Küçə tərəfdən nə isə görüb-
görməyəcəklərindən asılı olmayaraq, «Vağzalı»ya qulaq asa-asa hərə öz aləmində, öz toy gününü düşünürdü: 
kimi xatirələrində, kimi də xəyal-larında… 
«Vağzalı» hamını kövrəltmişdi… 
 
*** 
 
www.kitabxana.net  –  Milli Virtual Kitabxana 64 
 
Zonda son günlər bir-birinin ardınca baş verən səsli-küylü hadisələr Zinyətə bəzən bətnində çoxalan 
ağrıları da unutdurmuş, adiləşdirmişdi. Günlər keçdikcə qarnında tərpənən canlının böyüməsi, sancılarının 
artması doğuş gününün yaxın-laşmasını göstərirdi. Həkimin hesablamasına görə doğum gü-nünə həftədən çox 
qalırdı. Ancaq sancıların saatbasaat aramla kəskinləşməsindən, dünyaya gəlmək istəyən körpənin səbirsiz-liyi, 
deyilən vaxta qədər tab gətirməyəcəyi hiss olunurdu. 
Gündüz ağrılara birtəhər tab gətirən Zinyət gecə sancıların əzabına dözə bilmədi. Naləsi göyə yüksəldi. 
Yenə qaçhaqaç düşdü. Harayı eşidənlər hövlnak özlərini yetirdilər Zinyətin yanına, hərə bildiyindən ona kömək 
etmək istəyirdi ki, çəkdiyi zülüm mümkün qədər yüngülləşsin. 
Kömək üçün ixtisasca tibb bacısı olan, gecə vaxtlarında halı dəyişən məhkumlara lazım gələrsə ilk tibbi 
yardım göstər-məyi bacaran Təravətin arxasınca getdilər. Yanına gələnlər ağızlarını açmamışdan, onların 
təngnəfəsliyindən məsələnin nə yerdə olduğunu başa düşən Təravət danışmağa imkan verməyib gileyləndi: 
- Yenə ölən var? Xaraba ölüxanaya döndü ki… 
- Yox, doğan var, - gələnlər gülümsəyib sözünü kəsdilər, - Zinyət deyəsən doğacaq, dur gedək, gör nə 
edirsən. Yazıqdı, əzab çəkir… 
O, həmişə ürəyiyumşaqlığının cəzasını çəkməsinə bax-mayaraq Allah verən xasiyyətini dəyişə bilmirdi. 
Narkotikanı sərhəddən keçirmək istəyən bacısının izlənildiyini başa düşüb ona kömək edən Təravət özünü də 
duran yerdə türməyə sal-mışdı. Ürəyiyananlığı nədənsə həmişə başına artıq iş açırdı. O, Zinyətin kimsəsizliyini 
xatırlayıb, yazığı gələrək arxasınca gələnlərlə Zinyətin barakına tələsdi. Təravət özünəməxsus müayinədən 
sonra vəziyyətin heç də asan olmadığını ətrafında-kılara anladıb, necə var təcili yardım maşınının çağırılmasını 
vacib bildi: 
- Mən görən iş deyil. Ölüb-eylər, günahı qalar üstümə. Azmı olub uşaq üstə ana rəhmətə getsin? 
Növbətçiyə deyin təcili yardım çağırtdırıb başı çıxan həkim gətirtsin. 
Çoxları, o cümlədən Təravət də elə bilirdi ki, bu hami-ləlik Zinyətin ilkidir. İlk hamiləliyin 
məsuliyyətini boynuna götürmək heç də asan iş deyildi. Vəziyyətdən xəbərdar olan növbətçi Təravətin təkidini 
nəzərə alıb yaxınlıqdakı doğum evlərindən birinə zəng vurub «təcili yardımın» göndərilməsini xahiş etdi. 
İyirmi dəqiqə keçmədi, təcili yardım maşını gəldi. Mamaça da Təravətin sözlərini təkrarladı: 
- Burada saxlamaq olmaz. Doğum şöbəsinə aparılma-lıdır. Doğuş hər dəqiqə baş verə bilər. 
www.kitabxana.net  –  Milli Virtual Kitabxana 65 
 
Məhkumlar üçün nəzərdə tutulmuş xəstəxanada doğum şöbəsi fəaliyyət göstərmədiyindən Zinyəti 
çağrılan «təcili yardımla» mülki vətəndaşlara xidmət edən doğum evinə gön-dərmək məcburiyyəti alınırdı. 
Xəstə məhkuma vətəndaşlar arasında nəzarət etmək üçün iki nəfər nəzarətçi qadın ayrıldı. Onlar xəstə ilə 
birlikdə maşına əyləşdilər. Əlavə olaraq xəstə-nin doğum evinə bir nəfər zabitin müşayiət etməsi vəzifəsi həmin 
gecə müəssisədə məsul növbətçi qalan baş mühasib Asifə həvalə olundu. O, məhkumu doğum evinə təhvil verib 
müəssisəyə qayıdacaqdı. 
Maşın yola düşəndə yaşlı nəzarətçilərdən biri üzünü Zinyətə tutub mühasibə söz atdı: 
- Mühasibin növbəsində uşağın olsa, böyüyəndə əli pulla oynayacaq. 
- Vallah, pul sarıdan bir söz deyə bilmərəm. Amma, baxarsız, mənim növbəm vaxtı olsa qız olacaq, 
oğlan olmaya-caq. 
Hamı gülüşdü. Çünki hamısı onun qız sarıdan yanıqlı olmasını, ard-ardınca üç qızının dünyaya 
gəlməsini bilirdi. 
Baş müsahib Asifin sözü fal çıxdı, səhərə yaxın müəs-sisəyə Zinyətin qız doğması xəbəri çatdırıldı. 
Zinyət qızının olduğunu bilən andan əvvəldən olmayan kefinə soğan doğranmışdı. Yenə qız?! Səkkiz 
gün dünyaya tez gəlməsinə heç dəymirdi. Güman edirdi ki, iki qızdan sonra oğlu olar. Olmaya onun alnına 
təkcə qız anası olmaq yazılmış-dı? Doğrudur, qız ya oğlan, fərqi yoxdur, Allah payıdır. Təki haramzada 
olmasın. Elə onun özü kimi ailəyə üzüqaralıq gətir-məsin. Anası tapşırsa da, utandığından xəbər etmədi. 
Fikirləş-di ki, hər şey qurtarıb zona dönəndə xəbər göndərər. Lazım deyildi, olanlar azmış, anası doğum evində 
də, həkimin, tibb bacılarının qarşısında da sıxılsın, məhkum övladına görə daxili əzab çəksin. 
Körpə balaca, arıq, çəlimsiz olsa da şirin idi. Gözləri eyniylə atasınınkı idi. Yaman çox ağlayırdı, elə bil 
tezliklə onu anasından ayıracaqlarını duymuşdu. 
Zona qayıdan kimi Əzizə də məktub yazıb qızının olmasını xəbər verəcəkdi. Hərgah qız da olsa, yəqin 
Əziz çox sevinəcəkdi. Əgər oğlu olsaydı, əlbət, uçmağa qanad axtarardı. Neyləsin, əvvəlki qızların olmasında 
Arazı səbəbkar hesab edərdi. Əziz ki Araz deyildi. Kim bilir, bəlkə də günah özündə imiş. Allah bilən yaxşıdır. 
Onun işlərindən özündən başqa kimsə baş aça bilməz. 
 Deyirlər ki, atasına oxşayan qız xoşbəxt olar. Görəsən onun balasının taleyi necə olacaqdı! Nə yaxşı ki, 
dünyaya türmədə gəlmədi. Vaxtında, tez onu doğum evinə çatdırdılar. Türmədə doğulsaydı, adını Türmə 
qoyacaqdı. İndi atasına oxşadığını görəndən sonra ən yaxşısı adını da atasının adına uyğunlaşdırmaq idi: Əzizə. 
Baxmayaraq ki, Əzizə xoşbəxt-likdən türmə havası udmamışdı, tanış-biliş hamısı onu türmədə doğulan hesab 
www.kitabxana.net  –  Milli Virtual Kitabxana 66 
 
edəcəkdilər. Hələ doğuma getməmişdən əvvəl başa salmışdılar ki, onu bir sutkadan sonra körpədən ayıra-caqlar. 
Körpəni uşaq evinə göndərəcəklər, özü isə müəssisəyə qaytarılıb tezliklə tikiş sexində işlə təmin ediləcəkdi. 
Əzizə ilə görüşü bir də cəzası qurtaranda baş tutacaqdı. Odur ki, tərəd-düd içərisində qalmışdı. Sonrakı günlərdə 
ayrılığa dözmək üçün qızcığıza isinişməmək istəsə də, bir yandan da balasını qucağından yerə qoymayıb 
acgözlüklə gülüşünü gözlərinə, körpə ətrini, ilıq hərarətini canına köçürməyə, hopdurmağa çalışırdı. 
Əzizi sevdiyi gündən, xoşbəxt anlarla yanaşı, yalqızlı-ğın da nə olduğunu dadmışdı. Bu sevgi ona 
əksərən tənhalıq bəxş etmişdi. Hər dəfə Əzizi itirəndə dünyada kimsəsizlikdən karıxmışdı. Qızı dünyaya 
gələnədək Əzizin nişanəsini varlı-ğında hiss edib, bir müddət yalqızlığını unutmuşdu. Onu körpəsindən 
ayıranda təzədən kimsəsizliyinə, yalqızlığına qovuşacaqdı. Özü istəməsə belə məcbur edəcəkdilər... 
Həyatı insan kimi yaşamaq, onu anlamaq qədər çətin idi. Düşünərkən heyrət edirdi ki, insan həyatının 
əsası qaranlıq qapalı ana bətnindən başlayırdı. Yeni əmələ gəlmiş vücud təcrid olunduğu yerdən işığa, azadlığa 
can atırdı. Ana baladan, bala da anadan azad olurdu. Bu azadlığa görə hamı anaya gözaydınlığı verərək, «gözün 
aydın, yükdən azad oldun» deyib, uşağa görə sevinir, şadlıq edirlər. Bir əzabdan qurtulub, onu gözləyən saysız-
hesabsız digər əzabların duyğusundan ağlayan körpədən savayı. Bəlkə də o, Tanrı tərəfindən aldadıldığını başa 
düşüb etirazını bildirirdi. 
Əslində, həbsxana da dünya içərisində öz qayda-qanunu olan kiçik, qapalı dünya idi, - Zinyət düşündü. 
Burada da insanlar azad olmaq eşqi ilə yaşayırdılar. Haqq yolundan dönən, bu qəlbən kimsəsiz və zəifləri isə 
şeytan azdırıb dörd divar arasına salmışdı. Sanki bura da cəmiyyətin cinayətlə tə-masından yaranmış 
günahkarlarının saf-çürük edildiyi bətni idi. Yenidən normal həyata qayıdanı da var idi, «ölü doğulanı» da. 
Kim necə düşünür düşünsün, onun nəzərində ayağının altı cənnət sayılan, ana kimi şərəfli ad daşıyan 
qadının türmədə cəza çəkməsinə heç cürə haqq qazandırmaq olmazdı. O, bəzən tək qalıb sakit başla, ürəyi ilə 
dərdləşəndə, iki qızından necə imtina etdiyini, istəmədən necə qardaş qatilinə dönməsini ağlı-na sığışdıra 
bilmirdi. Üç qız anası olsa da, nə özü cənnətlik idi, nə də ayağının altındakı yer. Etdiyi ağılsızlıq və günahlara 
görə hələlik Axirətin deyil, qonağı olduğu dünyanın cəza çəkilən vadisinə salınmışdı… 
Bir sutka tamam oldu. Gün təzə başladığından hələ arxasınca gələn yox idi. Zabitlərdən kimsə gəlməli, 
nəzarət-çilərin müşayiəti ilə cəza evinə qayıtmalıydı. Saatlar keçdikcə ötən sutkanı növbə ilə onunla keçirən 
nəzarətçilər darıxsalar da Zinyət sevinir, körpəsi ilə birgə keçirdiyi dəqiqələrin uzanma-sını istəyirdi. Heç 
ayrılmağı gəlmirdi. 
 Nəhayət, həmişəki kimi bu sevinci də uzun sürmədi. Nahardan iki saat sonra dəstə rəisi Nüşabə xanım 
taksidə təlaş-la arxasınca gəlmişdi. O, palataya daxil olan kimi nəzarətçilər-dən tələsməyi tələb etdi. Nüşabə 
www.kitabxana.net  –  Milli Virtual Kitabxana 67 
 
xanımın dediyinə görə, müəs-sisəyə nazirlikdən böyük yoxlama gəlmişdi. Təkcə rəisin yox, orda işləyən bütün 
əməkdaşların taleyi yoxlamanın nəticə-sindən asılı idi. Əzizəni ondan ayıranda ehtiyatla qızının alnın-dan, 
gözlərindən öpdü. Körpə yuxulu olduğundan ayılmadı. Üzünə gülüş yayılmışdı. Belə olanda ya mələklər onu 
güldü-rürlər, ya da atasını yuxuda görür deyirlər. Zinyəti isə qəhər boğduğundan yanaqları üzüaşağı 
diyirlənənən isti göz yaşları ara vermək bilmirdi. Könlündən dəlicəsinə hönkürmək keçirdi. Dişini-dişinə sıxıb 
ürəyini boşaltmağı gecəyə, barakda hamı yatana saxladı. Bu da fələyin bir oyunuydu. Üç gül kimi qızın ola, 
onların telini tumarlamağa belə həsrət qalasan. Olacağa çarə yoxmuş… 
Zinyət palatadan çıxıb taksiyə tərəf yeridikcə boşalmış dünyada addımladığını hiss edirdi. Özünün özünə 
yazığı gəlir-di. O, yenə yalqız, kimsəsiz, tənha idi… 
- Hara gedirik? – Taksi sürücüsü qabaqda oturan Nüşabə xanımdan soruşdu. Yerini rahatlayan dəstə rəisi 
adətinə uyğun tərzdə sürücüyə göstəriş verdi. 
- Sür, qadın kaloniyasına! 
 Qadın kaloniyası… Zinyətin qulağındla ilişib qalan bu sözlər iki günə yaxın unutduğu Səbirəni, 
Mahirəni, Püstəni, Rahibəni – az qala hamını bir-bir gözünün önünə gətirib xatırlatdı: zamanında hərəsi bir 
evin, bir oğlanın arzusu olmuş, ailə sevincindən, uşaq qayğısından məhrum, qəlbən tənha, həyatdan küskün, 
cinayətə yuvarlanmış talesizlər yığnağı… 
Haqq söz imiş: həyat o biri dünyaya hazırlıq üçün Tanrı qarşısında sınaq imtahanıdır. Heç demə, bu 
dünyanın cənnəti çöldəki azadlıqdır. O cənnətin qədrini bilməyənlər yerin «inkir-minkiri» - polisin, müstəntiqin 
sorğu-sualından keçə bilməyəndə cəhənnəmin «filialı» olan həbsxanaya göndərilirlərmiş. Və bu-rada cismin oda-
alova atılmasa da, ömrünün günləri yanıb kül olurdu… 
Şəhərin enli küçələri ilə şütüyən avtomobil məhkumluq həyatının ardını davam etdirmək üçün onu 
anbaan qərib sakini olduğu talesiz qadınlar məskəninə yaxınlaşdırırdı.  
Ağrılı olsa belə azadlıq deyilən məkanda yaşadığı qısa zamandan sonra yenə cəza evinə qayıtmaq heç 
ürəyindən deyildi. Əgər onu anlasaydılar balasından ayrılmamasını, qay-tarılmamasını yalvarardı. Kim idi onu 
eşidən. Bəs qanun? Qanun tələb edirdi ki, cəza müddəti adlanan ağır, can çürüdən həyatı hələ neçə illər dözüb 
yaşamalıydı. Başına nələr gələcəkdi, nə günlər görəcəkdi, kim bilirdi. Kimə görə, nəyə görə səbr etməliydi? Bu 
vaxta qədər bir neçə dəfə canına qıy-maq istəmişdisə balasının xatirinə yaşamağa məcbur idi. İndli onu da 
əlindən aldılar. Demək, daha o gərəksiz idi, bundan sonra balası onsuz da yaşayar. Necə ki, o biri iki balası onu 
unudaraq yaşayıb böyüyürdülər. Heç xatırlmasalar yaxşıdı. Gələcəkdə ağılları kəsəndə xatırlasalar onun varlığı 
www.kitabxana.net  –  Milli Virtual Kitabxana 68 
 
balalarına utanc olacaqdı. Əksinə, ölərsə daim doyunca görmədikləri anasının səhvlərini bağışlayıb, xatirəsini 
əziz tutacaqdılar. 
Bəs Əziz? Ondan yarı yolda əl çəksinmi? Başına gəlmiş bütün müsibətlər onunla xoşbəxtliyə can 
atmasına görə olma-dımı? Sınmaq, qırılmaq, bədbəxtlik üçünmü çalışırmış? Sonuna qədər tab gətirməyə gücü 
çatmayacaqdısa, niyə həyatını hədər etmişdir?! 
Amma bu günün sabahını kim bilir? İndi ayda-ildə bir dəfə Əziz çəkinə-çəkinə məktub yazırsa, kim 
zəmanət verə bilər ki, azadlığa çıxanadək əvvəlki sevgisini saxlayacaq, ona «türmədə yatmışın birisi» kimi 
baxmayacaqdı. Bəlkə də sev-məyəcəkdi, olanlara ürəyində peşmançılıq çəkəcəkdi. Gəl ki, ölərsə, ömrünün son 
gününədək nakam sevgisini xatırlayıb sızlayacaqdı. İlahi, insanlar niyə ölümə belə pərəstiş edirlər. Diridən çox 
ölənin xatirəsinin əziz tuturlar! Şübhəsiz, boş, mənasız həyatdan ölüm şərəflidir. Qəlb ağrıdan bədbəxtlər 
məkanına, «nakam düşərgəyə» qayıtmaqdansa maşının qapısını açıb, özünü hamar, geniş asfalta çırparaq 
öldürməklə bütün əzablardan, dərdlərdən birdəfəlik can qurtara bilərdi. O, nə yaxşı övlad olmamışdı, nə yaxşı 
ana, nə də ailə sahibi. Görü-nür, ola da bilməyəcəkdi... Belə mənasız həyatı yaşamaqdansa, yaşamamaq daha 
üstün idi... 
Ürəyindən keçənləri düşünə-düşünə, ətrafına göz gəzdi-rib, sağ və solundakı nəzarətçilərə baxdı. Qapını 
açıb sürətlə şütüyən maşından yola atılmağa çalışsaydı, fikrindəkilərdən duyuq düşərdilər. Ya da qaçmaq 
istədiyini zənn edib əzabını artırardılar. Qəlbindəki sıxıntıdan qurtulmaq üçün nə edəcəyini bilmədi, Allahdan 
məmnuniyyətlə özünə ölüm dilədi.Ölmək, yaşadığı həyatın ürək üzən qeylü-qallarından canını birdəfəlik 
qurtarmaq... Qəfildən beyninə qeyri-adi fikir gəldi. Həmişə qəribə bir maraq və qorxu ilə baxdığı iri dəmir 
qapılı elektrik şkafı yadına düşdü. Sonunu düşünmədən qərarlaşdırdı: Kimsə-nin mane olmaması üçün gecə 
yarıyadək dözmək! Sonra da adi bir cəhdlə əbədi, nəhayətsiz azadlığa qovuşmaq...Bundan yaxşı heç nə ola 
bilməzdi!.. 
Maşın cəzaçəkmə müəssisəsinə çatanda düşündüklərini gizləməyə çalışan Zinyət içindəki təlatümdən 
yaşarmış gözlə-rini yummuşdu...Körpəsindən ayrılmış ananın kədərini duyub, yol boyu dinməyən dəstə rəisi və 
nəzarətçilər də ürəklərində onun halına acıyıb susurdular. 
 
* * * 
 
www.kitabxana.net  –  Milli Virtual Kitabxana 69 
 
Səhər erkən Səbirənin tükürpədici qışqırığı zonu silkə-lədi. Yaşayış sahəsinin girəcəyindəki içərisində 
elektrik qo-şucuları olan dəmir şkaflardan birinin qapısından cərəyanın şiddətindən yanıb qaralmış cəsəd 
sallanmışdı. Bu, gecənin bir aləmi hamının gözündən yayınıb barakdan yoxa çıxmış Zinyə-tin cəsədi idi. 
Kimsənin gözləmədiyi faciə hamını – müəssisədəki yoxlamanı başa çatdırmayan müfəttişləri də 
sarsıtmışdı. Hətta bir-biriylə yola getməyən rəislə Mariya da aylardan bəri zonu çulğalamış umu-küsünü 
müvəqqəti də olsa unutmuşdular. Faciənin təfərrüatı ilə bağlı bütün lazımi yerlərə, o cümlədən mərhumun 
anasına da xəbər göndərilmişdi. 
Yer dünyasının əzablarına dözməyib azadlığına qovuş-muş Zinyətin ruhu ləngimədən səmanın 
dərinliklərinə qeyb olmuşdu. Matəmə bürünmüş qadın düşərgəsində isə ovuclarını göylərə tərəf açıb onun 
ruhuna dualar oxuyurdular. Heç olmasa o biri dünyada xoşbəxt qadın taleyinə nəsib olması üçün…                                     
                                                                                                                                                                
 
 
Oktyabr 2006 
 
 
 
 
 
 
 
 
 
 
 
 
www.kitabxana.net  –  Milli Virtual Kitabxana 70 
 
 
 
 
 
 
 
 
Рöвшəн Ерфи 
ГАДЫН ДЦШЯРЭЯСИ.  
 
 
Форматы 60х90 1/16, Физики чап вяряги -10 
Тиражы - 500  
 
